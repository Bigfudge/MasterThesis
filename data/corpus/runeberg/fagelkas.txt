

Fågelkåserier

Af
REGULUS                                                                     
(REINHOLD   WINTER)

Första   samlingen
BONNIERS





FÅGELKÅSERIER

FÅGELKÅSERIER
AF
REGULUS
(REINHOLD   WINTER)





STOCKHOLM    -    ALBERT    BONNIERS    FÖRLAG

STOCKHOLM - ALB. BONNIERS BOKTRYCKERI 1921


FÖRORD TILL FÖRSTA UPPLAGAN.

De små kåserande uppsatser om våra allmännast förekommande
fåglar, som här sammanförts i bokform, ha förut offentliggjorts i
några svenska landsortstidningar. Anledning att skrifva dem hade
författaren af sitt redan i barndomen väckta intresse för denna
afdelning i de lefvande varelsernas långa kedja och sin önskan att
nu rikta särskildt ungdomens uppmärksamhet på våra trädgårdars,
lundars, skogars, fälts och vattens vackra, vingade inbyggare, deras
lif och egendomligheter. De tillkommo utan anspråk, och aldrig föll
det författaren in att de skulle ådraga sig någon särskild
uppmärksamhet, men — glädjande att omtala — blef detta fallet. Från
många håll ha smickrande erkännanden och uppmuntrande
omdömen letat sig väg till den anonyme förf., och många uppmaningar
att låta trycka artiklarna i bokform ingingo också. Att detta kunnat
ske beror på att den aktade firma, hvars namn läses på titelbladet,
åtog sig förlaget. Uteslutande dess förtjänst är det, att volymen
blifvit försedd med kolorerade planscher, hvilkas värde en hvar kan
bedöma.

Egna iakttagelser och studier bilda, så att säga, underlaget för
uppsatserna, men naturligt är, att jag dessutom i ämnet läst det
mesta som jag kunnat komma öfver. Mina källor ha sålunda varit
många nog. Den förnämsta af dem är — detta må tacksamt
erkännas — det gedigna och präktigt utstyrda verket Nordens fåglar
af Gustaf Kolthoff och L. A. Jägerskiöld, utgifvet 1898 af Beijers
Bokförlagsaktiebolag, hvilket verk rekommenderas en hvar, som på
allvar vill taga kännedom om våra fåglars lif och vanor.

Och härmed öfverlämnas boken vördsamt i den benägne läsarens
händer -— till tidsfördrif på lediga stunder.

Borås i januari 1906.

Författaren.


INNEHÅLL.

Familjen Trast:
Sångtrasten      1
Snöskatan       3
Koltrasten         4
Rödstjärten    5
Två kusiner:                               
Stenskvättan   8
Buskskvättan    10
Strömstaren  12
Tre sångare:              
Trädgårdssångaren  15
Ärtsångaren 17
Säfsångaren 18
Kungsfågeln    19
Bastardnäktergalen 22
Flugsnappare     25
Den grå 26
Den svart  och  hvite  28
Törnskatan  30
Sidensvansen  33
Talgoxen  36
Gärdsmygen  39
Nötväckan 42
Sädesärlan 46
Skatan     49
Nötskrikan  52
Staren 56
Kråkan  59
Korsnäbbar   63
Domherren  67
Bofinken 71
Gråsparfven   74
Grönsiskan  75
Gråsiskan  81
Steglitsan  82


Gulsparfven     85
Snösparfven    88
Ladusvalan     92
Strandsvalan  95
Sånglärkan       98
Tornsvalan  101
Göken  104
Nattskärran     108
Gröngölingen   111
Göktytan  115
Större hackspetten  117
Kattugglan      121
Tornfalken   124
Dufhöken      127
Kungsörnen   132
Dufvor:   
Ringdufvan  136
Skogsdufvan   137
Klippdufvan   138
Flyttdufvan       139
Kapphönan   139
Orren  144
Enkelbeckasinen   147
Morkullan   151
Tranan   154
Ängsknarren   159
Sädgåsen   163
Gräsanden   166
Fiskmåsen  170
Lunnefågeln   172


*

Tafla I
1.  Sångtrast
Turdus musicus
1/3 storl.

2.  Snöskata
Turdus pilaris
1/3 storl.
  '
3.  Koltrast
Turdus merula
1/3 storl.

4.  Rödstjärt
Luscinia phoenicurus
1/2 storl.

5.  Stenskvätta
Saxicola oenanthe
1/2 storl.

6.  Buskskvätta
Saxicola rubetra
1/2 storl.




Familjen Trast.

Kanske borde vi skrifvit 'ätten' Trast, emedan den är ganska
förnäm. I Sveriges fågelfauna intager den samma rum som ätten
Brahe bland grefliga släkter på svenska riddarhuset: den är n:r 1.
och det måtte väl betyda något!

Familjen — vi behålla ändå den beteckningen! — är icke
synnerligen rik på genealogiska underafdelningar, men den hör till
de mer bemärkta. Åtskilliga af medlemmarna äro särdeles
distingerade.

Där är först familjens stolthet och nordbornas favorit,



Sångtrasten
(Fig. 1; tafla I.)

en konstnär af hög rang, introducerad på adelsregistret under
namnet Turdus musicus.

Bättre speleman än han finnes icke i nordanskog. När han
sitter högt uppe i den med lysande röda fruktämnen sirade
saftgröna granens topp och låter sin mäktiga stämma ljuda genom
rymden, kringsväfva de susande träden och liksom smekande
stryka utefter den med bugande sippor strödda marken, öfver
hvilken solfläckar och strimmor dallrande leka, är det gudstjänst
i de gröna salarna. Hvad lärkan är för nyfejad himlakupol i
ljumnande mars- och aprildagar, det är sångtrasten för den tysta,
stilla och högtidliga barrskogen — dess tunga, dess själ. De tu
höra samman. Djup, underbar, ren och innerlig tonar den och

rundt om stå skogens jättar, med orgelbrus vibrerande genom
barren och kvistarna, sakta bugande såsom i salig berusning öfver
sitt stilla lif i solglans och välljud.

En hvar har nog många gånger hört sångtrastens klara toner
och tjusats däraf. Redan Frithiof och Ingeborg hörde dem. Med
hvilken värme hviskar ej hjälten till sin darrande mö:

Hör vakan sjunger genom lunden,
den sången är från Valhalls strand;
se månen skiner öfver sunden,
han skiner ur de dödas land ...
Den sången och det ljuset båda
en värld af sällhet utan sorg;
den världen ville jag väl skåda
med dig, med dig min Ingeborg!

Senare tiders barn ha satt ord till vakans musik — realistiska
ord till och med. En gammal kolare citerade texten för oss en
gång. Den lydde som så:

Du tjuf, du tjuf, du tjuf!
Han sparar oxen och kör med stuten..

Det måtte emellertid finnas många varianter. Sundevall anför
en, så lydande:

Se på bonden, den token :,; säljer oxen :,: kör stuten :,: se, hur han
stretar :,: slaktar kon, ha ha ha ha etc.

Läsaren kan ju själf afgöra, i hvilken mån den ena eller andra
texten sluter sig till originalmelodien.

Tvärt emot de flesta mänskliga tonkonstnärer gör sångtrasten
själf icke mycken affär af sig. Hans dräkt är blygsam och enkel:
brungrå med brunsvart ofvan, ljusgul med bruna fläckar under
samt längs bakut nästan hvit. Näbb och fötter gula, hållningen
anspråkslös, blicken litet orolig. Det är icke lätt att komma
sångaren nära eller inom synhåll, ty antingen uppehåller han sig i
de högsta topparna, eller ock döljer han sig där barret är som
tätast.

Hos oss är sångtrasten uteslutande sommargäst. Han kommer
hit i slutet af mars eller första dagarna af april och börjar genast
sin konsert, om vädret är vackert. I arla timme slår han sin
första drill och håller sedan på flera timmar för att taga sig en
längre siesta vid middagstid. Men fram emot kvällen stämmer
han upp på nytt och sjunger då, tills det blir nedmörkt. Då blir
det plötsligt ett tvärt slut på visan. Som en pil kastar han sig
ned från sin sångarhöjd och går att intaga sitt nattkvarter i någon
tät, skyddande grans nedre delar.

Efter tre a fyra veckors frilufts- och konstnärslif börja
makarna tänka på bosättning. In till stammen på någon liten gran
eller buske och ej långt från marken bygga de af kvistar, lav och
murket trä ett mycket skickligt sammansatt bo, som inuti beklädes
med mjuka och värmande ämnen. Honan lägger fem klarblå ägg,
som äro glest öfversållade med svarta prickar.

Sångtrasten förekommer i hela Europa och Sibirien. Hos oss
är han allmän ända upp till höga norden.

Kärt barn har många namn. Här ett florilegium: taltrast,
talltrast, nordisk näktergal, fjällstare, taltätting, nattvaka, klera,
klådra, klädra, kleddra, kramsfågel — det sistnämnda i Skåne.
Skåningarne fästa sig visst särskildt vid att den ädle sångaren är...
'madnyddig'.




Snöskatan
(Fig. 2; tafla I.)
är en annan medlem af familjen, som personligen nog är mera
känd än sin nyss omtalade frände. Hon kallas ock björktrast
utom en hel del andra provinsiella och skäligen barocka namn,
som vi icke gitta upprepa. På latin heter fågeln  Turdus pilaris.

Till sitt yttre är snöskatan ganska lik sångtrasten, men hon
är större och har liksom en grå slöja öfver bakhufvudet.

Denna fågel stannar oftast kvar året om uppe under våra
breddgrader men stryker omkring i flockar samt bor kolonivis. I
små löfängar eller i med alar bevuxna kärr- och sandmarker kan


man ibland påträffa hundratals snöskatebon, ofta nog flera i ett
träd. Då skrattas det och snackas där från morgon till kväll, ty
snöskatan är en mycket liflig fågel men skäligen prosaisk för
resten, och sjunga — det kan hon inte.

Boet redes mellan ett par grenar eller i en stamklyka af lera,
gräs och fjädrar samt är af en mycket solid konstruktion. I detta
rede lägger honan 5 à 6 grönaktiga, med bruna strimmor och
fläckar marmorerade ägg, som sedan rufvas, tills sedvanlig
utveckling sker. Att särskildt lägga sig vinn om att dölja boet gör sig
snöskatan icke besvär. Det är därför mer än alla andra utsatt
för plundring. Kråkor, ugglor, skator, bivråkar och glador samt
många andra passa på och röfva bort ungarna; okynniga pojkar
stjäla äggen.

Snöskatan är emellertid en tapper fågel och försvarar sitt hem
med yttersta raseri. När en röfvare närmar sig ett visst bo,
sammangaddar sig hela kolonien till försvaret. Egendomligt nog
använda de nödställda sitt speciella afföringsorgan till försvarsvapen.
Kommer en större roffågel på besök, så tar han visserligen ungarna
men har oundvikligen besväret att sedan genomgå en grundlig
rengöringsprocess.



Koltrasten.
(Fig. 3; tafla I.)

Turdus merula, är en annan släkting till de förut nämnda. Hanen
är alldeles svartklädd, honan mörkbrun. Han öfvervintrar gärna
i södern och hitkommer i april, häckar i löf- eller barrskog och
är allmän i landets södra del samt förekommer, ehuru
sparsammare, ända upp i Lappland.

Koltrasten är ganska god sångare och anses af många kunna
täfla med sångtrasten. Då han sjunger, sitter han gärna i en
trädtopp; eljest dväljes han företrädesvis på marken. Hans flykt är
ljudlös, och i fågelns uppträdande ligger något spöklikt.

*


Andra medlemmar af familjen äro dubbeltrasten, svarthalsade
trasten, rödvingetrasten, ringtrasten m. fl., alla mera sällsynta än
de ofvan omnämnda.

*

Trastarna lefva sommartiden af insekter och larver, om
vintrarna af rönnbär, lingon, enbär o. s. v. Då fågeln fått fatt i en
mask, krossar han den med näbben. Större skalbaggar gnuggas
mot marken, till dess alla hårda ben och täckvingar fallit af. Då
är steken färdig.

Trastar af alla slag fångas och skjutas samt ätas under namn
af kramsfågel. Det är verkligen god mat, hvilket kanske är skada.

*



Rödstjärten.
(Fig. 4; tafla I.)
En liten bohéme-figur, men en af älskvärdaste slag, är
rödstjärten Luscinia phænicurus — kusin till näktergalen och andra
berömda konsertsångare.

Sångare själf, för resten! Icke med Ödmans-rang, gubevars,
men man får väl lefva för det. Hans toner äro klara och
behagliga, och vaknar man vid hans lilla aria i arla timme — kl. ett
eller två — i ljusskimrande högsommarnatt, så kan man omöjligen
bli ond på den lille artisten. Det låter så godt, hvad han har att
mala, att man just kommer på glada tankar och sedan hemsökes
af ljusa drömbilder, ifall man lyckligt och väl somnar igen.

För att få höra rödstjärtens morgonhymner är det alls icke
nödvändigt, att man frekventerar bondlandet, ty denne är, så att
säga, kosmopolit och dväljes hvar som helst. På öppna platser
i skogarna, i trädgårdar och lunder, ja till och med inne i
städerna håller han till och bygger sitt bo. Härtill behöfves bara
ett hål, vare sig i ett träd eller i en  mur. Vi ha till och med

haft ett rödstjärtpar som hyresgäster i en väggventil till vårt
egenhändiga kök och kunde där iakttaga den lilla familjens normala
tillväxt, i fall vi stego upp på en trappstege, hvilket emellertid
icke skedde ofta, ty pappa och mamma opponerade sig alltid med
respektingifvande energi.

Boets ytterstomme var af mossa och strån; det inre bestod af
små ullsuddar, hår, fibrer och fjädrar m. fl. mjuka saker. Detta
rede var plastiskt och fint, och i detsamma togo sig de åtta blå
äggen förtjusande ut. Och något sötare än den lilla frun, där hon
låg med vingarna utbredda, stjärten något uppressad, halsen
indragen och hufvudet skakande af ovilja öfver vår påflugenhet,
kunde man knappast tänka sig. Vi sågo den lilla kroppen dallra
under hjärtats oroliga slag och hennes intensiva fruktan, men
kvar låg hon i alla fall, den modiga lilla varelsen.

En vacker dag började det pipa och sissla uppe i ventilen, och
då måste vi ta fram stegen igen. Oj oj oj, tocket grej i det lilla
hemmet! Vickande hufvuden med hungriga gap, skakande
vingrudiment och kraflande benstackare — allt i en röra och i en rörelse.
Men så var det, som om sömnen helt plötsligt slagit sitt flor öfver
hela den lilla familjen. Hvar och en blef tyst och stilla och låg
så, värmd af och värmande syskonen och sig själf, till dess det
utifrån hördes suset af försörjarnas vingar. Då började det lilla
kriget om födan igen med trängsel och gny samt därpå lika
plötsligt några nya sömnminuter.

Någon vecka senare kom en och annan af de små
neddansande i köket och höll på att bli byte för katten; men så småningom
växte de till i ålder och visdom, lärde flyga och fånga flugor och
sutto ibland på telefontrådarna och togo en öfverblick af lifvet
och rörelsen. Men en vacker dag voro de försvunna.

De hade rest till Rivièran, kantänka!

*

Till gestalt och kulör har rödstjärten någonting spetsigt, att
inte säga impertinent, men eljest är han ganska vacker att påse.

Det mest karakteristiska i hanens kostym är den stora ramsvarta
haklappen, den rödgula underkroppen och stjärten, som så lifligt
sticka af mot de bruna vingarna, hvars pennor ha gulkantade
fan, samt den askgrå ryggen och den hvita pannan. Det lilla
lifliga ögat är gult och ben och fötter bruna. Honan är ofvanpå
brungrå, under gulgrå med hals och buk hvitgrå — i öfrigt lik
sin herr gemål. Båda ha tämligen lång, spetsig näbb. De äta
insekter och larver och bete sig härvid som trastarna, i det de mot
marken söndergnugga de insekter, som äro för stora att svälja hela.
Rödstjärten är, som insektätarna i allmänhet, flyttfågel. Han
anländer till vårt land i slutet af april eller början af maj och
beger sig åter mot söder i september. Hans utbredning är
tämligen jämn öfver hela landet, ända upp till bredden af Gellivare.
I Norge går han upp till östra Finnmarken, Finland bebor han
till Lappmarksgränsen, på Gottland och Öland är han allmän men
på Bornholm sällsynt. I Danmark och de öfriga Europeiska
länderna trifves han äfven godt. Om vintrarna bor han på andra
sidan Medelhafvet — hos niggrarne.
•                          
Huru kommer en sådan där liten och andra stackare öfver
de stora vattnen på sina små svaga vingar?
Vi kunna nämna, att man misstänker tranan, denne högbente
rese, för att tjänstgöra som lufthafvets emigrantskepp.
Många iakttagare ha påstått, att dessa väldiga fåglar tillåta
små ärlor och sångare att medfölja som passagerare på sina ryggar
under långfärderna. Till gengäld skulle de små lifva upp den
stora karavanens medlemmar med sina täcka arietter. Fullt
bevisadt är nu detta icke, men hvarför skulle det vara omöjligt? I
alla händelser är tanken vacker och ger en intagande bild af de
fjädrade skarornas solidaritet och inbördes hjälpsamhet.

*

I vanliga fall är rödstjärten ganska skygg af sig, men har han
ägg eller ungar, är han icke alls modlös. Då ser det till och med
ut som ville han gå anfallsvis till väga. Han flyger från ställe
till ställe, med sin inbillade fiende som medelpunkt, reser upp
fjädrarna, 'skäller', som vore han ursinnig och skakar på stjärten
på ett mycket komiskt sätt.

I allmänhet vore det dumt att göra rödstjärten något illa.
Han är en mycket nyttig fågel och ogement treflig att ha i
närheten af sin bostad.

*



Två kusiner.
Öfver allt Sveriges land äro de hemmastadda de två —
stenskvättan och buskskvättan. Den förstnämnda håller sig mera framme
än den senare, skriker mera och är därför mera bekant. För resten
står hon före på stamtaflan. Det är därför rätt och tillbörligt, att
vi börja vår biografi med


Stenskvättan.
(Fig. 5; tafla I.)

Många tycka, att denna fågel — Saxicola oenanthe — är en
oförskämd liten gynnare, ty kommer man för nära hans
boningsplats, så flyger han emot en, till utseendet alldeles rasande, med
uppresta fjädrar, och anfäktar sig samt 'skäller' på en, som vore
han besatt. Men det är nog icke oförskämdhet, detta, utan
fastmer en yttring af personligt mod, som är aktning värd. Betänk
bara! Mellan ett par block i den mossiga stengärdsgården där
borta ligger fru Saxicola i sitt rymliga rede och väntar på
ankomsten af ett småherrskap, som redan börjat visa lifstecken i de
sex eller sju vackra, grönblå äggen. För den skull får ingenting
störa henne. Hon måste ha lugn. Då en passerande visar sig på

afstånd, ilar därför husfadern till hans möte — med huru
våldsamt klappande litet hjärta har ännu ingen undersökt! — och
beder beskedligt på sitt stakota skvättespråk:

—  Käre ni, ge er i väg härifrån; hvad har ni här att göra?
Mor ligger i väntande dagar, adjö adjö!

Förstår man något så när denna vädjan och rättar sig efter
densamma, så följer den lille hjälten en ett godt stycke på väg
och ropar erkännsamt:

—  Så där ja, det var duktigt gjordt; skall gärna göra er
samma tjänst vid tillfälle...

Stenskvättan är för resten en hederlig och skötsam fågel, som
man bör akta sig för att förfördela. Han är nämligen en flug- och
insektjägare med framstående egenskaper, som håller luft och
mark rena från flygande och krypande ohyra af mångahanda slag.
Att han skall jaga för att på så sätt gagna människorna vore
naturligtvis och emellertid för mycket begärdt. Han arbetar —
han som andra — för födan. Men härigenom blir han en länk i
naturens stora varelsekedja i kampen för godt och rätt samt hör
följaktligen till de afgjordt nyttiga fåglarna.

En presentation är säkerligen öfverflödig, och om den nu sker
i förbigående, så är det mer för formens skull. Hufvud och rygg
äro på hanen grå, vingarna bruna, med ljusare fjäderkanter,
öfvergumpen rent hvit, stjärten svart med upptill hvita sidopennor,
bröst och buk hvitgula. Som en fortsättning på öfre näbben
sträcker sig under ögat ett svart streck, som blir bredare baktill
och tvärt afskäres vid halsens början. Honan har orenare, mer i
brunt gående färger, och bandet från näbbroten är gråbrunt.
Fågelns längd är mellan 15—16 centimeter; äggen äro 20 à 22 mm.

Stenskvättan bebor största delen af gamla världens nordligare
trakter, allt ifrån Grönland intill Stilla hafvets kuster. Hon finnes
äfven i Norra Afrika och i Amerika ehuru rätt sällsynt på
sistnämnda kontinent. På Grönland har forskaren icke framträngt
till trakter, där ej stenskvättan varit före honom.

Helt säkert gör man sig sällan eller aldrig någon
föreställning om huru talrik en fågelfamilj tilläfventyrs kan vara. Om
man emellertid och beträffande den nu ifrågavarande skulle göra
en beräkning och utplanterar t. ex. ett par på hvar
kvadratkilometer — hvilket nog ej är för mycket — så skulle man komma
till en siffra af bortåt hundra millioner. Få nationer äro så talrika!

Hos oss förekommer stenskvättan öfver hela landet, från längst
i söder till Lapplands yttersta nordpunkt, från hafsstranden till
skogsgränsen på fjällen. Det är emellertid endast på slätterna hon
håller till. De stora sammanhängande skogarna skyr hon.

Under vintrarna, då naturen uppe i norden ej håller till buds
den animaliska föda, hvaraf fågeln uteslutande lefver, uppehåller
han sig i norra Afrika.

I tätt befolkade trakter, där stenskvättan är van vid människor,
är hon icke särdeles skygg. Vanligtvis sitter fågeln på en hög
sten och håller från denna observationspunkt utkik efter det
matnyttiga vilda, som kan komma i närheten. Uppenbarar sig då en
fluga eller något annat mindre flygfä, så störtar sig jägaren rakt
på offret och griper det samt återvänder omedelbart till stenen.
Och så fortgår jakten hela dagen. Då nog åtskilliga hundratal
lif kräfvas pr dag till uppehälle åt en enda individ, säger den
enklaste eftertanke, hvilken mängd af nyttigt arbete stenskvättorna
utföra.



Buskskvättan.
(Fig. 6; tafla I.)

Saxicola rubetra, är kusinens namn. Den förstnämnda, som till
hemvist fått sig anvisad fält och slätter, uppträder i en dräkt af
grått och brunt. Den nu ifrågavarande, som företrädesvis vistas
i ängar och med småbuskar bevuxna hagar eller ock i sädesfält, där
buskar och tistlar förekomma, är helt annorlunda ekiperad. Hanen
är på ryggen öfverströdd med utdragna svarta och ljust brungrå
fläckar, bröst och buk äro gulbruna, vingarna mörka med gula

pennkanter och ett hvitt band upptill i fästet. Detta sistnämnda
saknas hos honan, hvars färger i öfrigt äro mattare.

Buskskvättan har ungefär samma utbredning som sin ofvan
omtalade anförvant men går mindre långt i norr. Också hon är
uteslutande insektätande. Under jakten slår hon sig ned på en
gärdesgårdsstör eller i toppen på någon buske och imiterar från
densamma stenskvättans förfaringssätt.

Också buskskvättan öfvervintrar på andra sidan Medelhafvet.
Till vårt land anländer hon i slutet af april eller i början af maj,
allt efter som väderleken tillåter. När det börjar bli kyligt och
ondt om föda, anträdes färden söder ut.

Buskskvättan lägger sitt bo på marken, invid en tufva eller
på en dikesren. Det är ett enkelt rede, utvändigt bestående af
vissnadt gräs och mossa, inuti beklädt med finare strån. Äggen,
5 eller 6 till antalet, äro dunkelt blå, någon gång med gråbruna
prickar kring tjockändan. De hålla i längd 17 à 20 mm. Fågeln
i och för sig är 130—155 mm. lång.

*

Båda kusinerna äro begåfvade med en liten nätt 'kammarröst',
i fall man nu får använda ett sådant uttryck. Stenskvättan höjer
sig, när sångarandan faller på henne, fladdrande i luften, breder
ut sin stjärt och slår en liten melodisk drill samt sätter sig åter,
när strofen är slut. Ungefär på samma sätt beter sig buskskvättan.

*

En släkting till de båda här omnämnda är svarthakade
buskskvättan — Saxicola rubicola — som tillhör södra Europa och
blott någon gång iakttagits här.

*

Skvättorna bidraga i mångt och mycket att ge lif, rörlighet
och färg åt våra nordiska sommarlandskap. Då de — som ofvan

påpekats — endast göra nytta, bör ingen förgripa sig på deras lif
och egendom. Det vore önskvärdt, att lärare och föräldrar ville
inplanta lärdom härom — och beträffande alla insektätande fåglar
för resten — hos de unga, som ännu ej börjat tänka för egen
räkning.

*



Strömstaren.
(Fig. 7; tafla II.)

Hvit ligger jorden under bitande köld. Drifvorna ha radat
upp sig i långa alpkedjor med snirklade bräm, under hvilka
dagern lyser indigoblå. Sjöarna äro fjättrade, skogen liknar en
trollbygd af alabaster. Allt hvilar stilla under svepdräkten. Endast
forsen lefver; ännu så länge kullra dess vågor öfver och mellan
stenarna, på hvilka skummet stänker, så att de växa i höjd och
omfång till små blinkande glasberg.

Ur stugornas skorstenar går röken rätt upp. Vinden hvilar,
och väl är det; eljest skulle människor och djur frysa ihjäl, ty
det är trettio grader kallt.

Och vid denna temperatur finnes det dock varelser, som 'bada'
i öppet vatten!

— Ni tror det icke! Nå var då så god och se! På den gamla
stocken i forsbrynet där borta sitter en liten lustig fågel, något
större än en sparf, med hvit strupe och bröst samt eljest svartbrun
med ljusare fjäderkanter öfver hela kroppen, spetsig näbb och
spinkiga ben med långa, böjda tår och klor. Han springer ett
par gånger fram och tillbaka längs stocken; så stannar han,
öppnar näbben och sjunger en liten melodi, som på ett underligt,
nästan rörande sätt bryter tystnaden i den vida snööknen men
hvilken med forsens brus som ackompanjemang tar sig förtjusande
ut. Därpå lyfter han plötsligt och sväfvar på dallrande vingar
tätt öfver ytan nedåt vattendraget samt försvinner bakom en udde.

Men snart nog kommer han åter, slår en ny drill, springer ut på
stockens yttersta ände och störtar sig hufvudstupa i vattnet.

—  En själfspilling — hvad?

—  Åhnej, så illa är det icke. Gif akt på den lille dykaren
djupt nere i det klara vattnet! Med vingarna arbetar han sig
hurtigt upp emot strömmen; kommer han bottnen nära, så springer
han på den och vänder hufvudet hit och dit. Han söker något?
Jo säkert, och där fann han det: — ett litet kräftdjur, som svänger
sig under hans omilda grepp. Men det hjälper icke. Fången
bringas upp i dagsljuset och kylan, och på stocken spisas han
utan alla ceremonier, utan sås.

Denne fågel är strömstaren — Cinclus cinclus, tillhörande
familjen trastar och ordningen tättingar.
Som häckfågel tillhör denna fågel egentligen vår halfös
nordligare delar, enkannerligen fjällvärlden, men han finnes dock
sparsamt spridd ända ned till norra Skåne. I Finland och Norge
förekommer han äfven, och någon enstaka gång skall han ha
häckat i Danmark.

Strömstaren är en konstbyggare af hög rang och sammansätter
sitt bo med mycken omsorg och skicklighet. Till plats för
detsamma uppsöker han något rymligt hål i en mur eller en
dammbyggnad, så nära vattnet som möjligt. I brist på sådana
skyddsvärn slår han sig ned i någon grytartad stenhop. Att han stundom
måste dyka under vattnet för att komma dit, generar honom icke.
Med byggnadsmaterialierna i näbben beger han sig raskt ned i det
kalla vattnet och försvinner för en lång stund men kommer
omsider åter i dagen för att skaffa mera.

Boet, som sammansättes af fast sammanarbetad mossa och
som har en bale af torra löf och grässtrån, är alldeles ovanligt
stort för en så liten fågel. Det kan hålla ända till en tredjedels
meter i genomskärning. Det är öfvertäckt och har en ingång från
sidan. Det har nog sina giltiga skäl, att nästet konstrueras så
omsorgsfullt, ty äggläggningen börjar, medan det ännu är vinter,
och naturligtvis måste hemmet kunna hålla inne värmen, så att
affödan ej fryser ihjäl.

Honan lägger fyra till sex hvita ägg om cirka 25 millimeters
längd, med ett omfång kring storändan af vid pass 19 mm. Båda
makarna hjälpas åt att rufva. Om nätterna slumra de sida vid
sida i sitt trefna hem.

Strömstaren är egentligen ingen flyttfågel, och beror det på
honom själf, så stannar han i födelsebygden året om, men det är
ju i regel så kallt om vintern under de höga breddgraderna, att
allt hvad vatten heter stelnar till is. Och öppna vatten äro
skafferier för dessa små älfkarlar. Komma de ej in i matboden, så
få de ge sig ut på bygden, ty svälta kunna de naturligtvis ej, om
de vilja behålla lifvet. Det är under sådana omständigheter de
emigrera söder ut och i dessa ängder öka den redan där
förbefintliga stammen.

Den lille fiskaren är ej fri från afundens fula synd. Han tål
ej, att någon inkräktar på hans vattenområde. Icke ens af sina
egna ungar, då dessa uppvuxit till själfförsörjare, tolererar han
någon konkurrens. De afvisas kort och godt och måste se sig
om efter andra jaktplatser. Är det en främling, som kommer, blir
det bataljer af, och dessa upphöra icke, förr än inkräktaren jagats
på flykten. Han och hon — d. v. s. de äkta makarna — besitta
trakten. Ve den, som gör intrång i äganderätten!

Det säges, att fåglarna till omväxling med den animala föda,
som de hämta ur vattnet, äfven förtära en del vegetabilier samt
att de också spisa rom och fiskyngel samt småfisk. Nå ja,
ombyte förnöjer!

Det torde nog vara många af våra läsare, som aldrig sett
strömstaren, och därtill ej så få, som sakna kännedom om att han
finnes till. Alla dessa försäkra vi, att han är en bekantskap att
göra och intressant på flera sätt. I tillvarelseformernas långa kedja
intager han ett så egendomligt och skarpt markeradt rum, att han
ovillkorligen tilltvingar sig uppmärksamhet. Det fanns en

möjlighet för en individ att för sitt uppehälle utnyttja det lägre djurlifvet
på vattendragens botten — och den rollen fyller strömstaren. Han
har ingen simhud mellan tårna, men med stor snabbhet arbetar
han sig fram under vattnet med tillhjälp af sina starka, kupiga
vingar, hvilka sättas i ett slags dallrande rörelse, alldeles som då
han flyger. Han kan äfven simma på vattnet och begagnar då
fötterna, med hvilka han för öfrigt springer mycket snabbt på
land.

Många namn — utom det 'riktiga' — ha kommit denna fågel
till del. Han kallas: vattenstare, strömkarl, strömkalle, strömgubbe,
strömjan, strömpräst, strömtrast, strömskata, strömsölv (= svala),
gaddfröken och romore. I Norge heter han: fossekal, elfekonge,
vandstser; i Danmark: bækdressel, vandstær, isfugel. På Färöarna
namnes han åarpisa.

*



Tre sångare.

Hade vi tagit fyra, så hade det blifvit en kvartett, om vi
nämligen disponerat några basar, men sådana finnas inte i detta
bunkalaget. Och därför må det i stället bli en trio.

Vi börja med presentationen af



Trädgårdssångaren,
(Fig 8; tafla II.)

Sylvia salicaria eller S. hortensis, en framstående virtuos, som
spelar en bemärkt stämma i den stora vårorkestern.

Och dock är han själf af gemene man föga uppmärksammad.
'En liten grå fågel' ha vi ofta hört honom kallas. Saken är den,
att han till gestalt och dräkt så föga afviker från åtskilliga af sina
släktingar — ärtsångaren, törnsångaren och honan af
svarthufvade sångaren — att man skall vara ganska förfaren i ornitologi
för att kunna skilja dem åt.

Vår lille konstnär är eljest ofvantill grå, med svagt olivgrå
anstrykning, samt undertill ljusgrå, något skiftande i rostgult,
vingtäckfjädrarna enfärgade brungrå, iris brun och benen blyfärgade.
I längd håller han cirka en och en half decimeter. Kroppen är
jämförelsevis lång och ser smidig ut; näbben är gulbrun och
spetsig.

Såsom afgjord insektätare vistas trädgårdssångaren om
vintrarna på andra sidan Medelhafvet, ända ned till Kap. I maj
månad kommer han emellertid åter och sprider sig då öfver hela
Sverige, allt upp till Kvickjock i Lappland Det finnes näppeligen
i hela landet en trädgård, en lund eller en löfskog med buskar
och snår, där han icke slagit sig ned och hvilka han ej lifvar med
sina melodiska toner.

De andra skandinaviska länderna bebor han äfven. Mot söder
går han till Spanien, mot öster till Ural.

Hanen kommer först till vårt land och börjar då ofta nog att
ensam bygga bo. Det händer, att han blir missbelåten med första
försöket och börjar om igen en andra, till och med en tredje gång.
Så kommer honan, och då hålles husesyn. Kanske kasseras
därvid alltsammans. Men då blir det också brådt af. För resten är
det blott ytterstommen, som hanen tilltrott sig att tillverka.
Inredningen vill lilla frun — alldeles som bland människorna —
gärna vara med om.

Boet bygges helt lågt i någon buske och består till det yttre
af torra strån och stjälkar samt är invändigt fodradt med fina
rotfibrer eller strån. De fyra eller fem äggen äro ljusgrå,
marmorerade med brunaktiga streck och fläckar.

I likhet med så många andra at småfåglarna är också denne
ytterst mån om att få behålla sitt område oförkränkt. Kommer
t. ex. en törnsångare in på hans distrikt, blir det nästan alltid
strid af. Segrar godsbesittaren, är allt godt och väl; besegras han,
så rymmer han själf fältet.

Denna fågel är en af vår faunas bästa sångare. Hans sång
Tafla II

7.  Strömstare
Cinclus cinclus
1/3 storl.
8.  Trädgårdssångare
Sylvia salicaria
l/2 storl.
9.  Ärtsångare
Sylvia curruca
1/2 storl.
10.  Säfsångare
Calamoherpe schoenobenus
1/2 storl.
11. Kungsfågel
Regulus regulus
1/2 storl.
12.  Bastardnäktergal
Hippolais hippolais
1/2 storl.
13.  Grå flugsnappare
Muscicapa ficedula
1/2 storl.

— säger Sundevall — utgör ett slags musikaliskt joller, som
genom sin liflighet och genom det uttryck af fridsam belåtenhet,
hvarmed det utföres från ett grönt och vackert löfhvalf, aldrig
underlåter att anslå åhörarnas sinnen.

Till sin natur är trädgårdssångaren munter, liflig och glad
samt mycket rörlig. Han far som en skottspole ut och in genom
snåren och flyger ibland upp för att undersöka träden men vänder
snart åter till buskarna, som äro hans värld.



Ärtsångaren,
(Fig. 9, tafla II.)

Sylvia curruca är till gestalten något mindre än den ofvan nämnda
men till färgen nästan alldeles lika med denne. Benen äro dock
en nyans mörkare, och iris är gråhvit, hos yngre fåglar gulgrå.
Längden är cirka 145 mm. Han är den lille minste i sitt släkte.

Denna fågel uppehåller sig också gärna och hufvudsakligen i
täta snår men skyr för den skull ej trädkronorna. I motsats till
öfriga medlemmar af familjen Sylvia slår han sig också ned i
barrskogar.

Sitt lilla täcka bo konstruerar han helst i täta, taggiga buskar,
af fina grässtrån, som omsorgsfullt sammanbindas med så mycket
spindelväf, att boet däraf fått sitt sär- och kännemärke, och som
inuti fodras med fina strån eller fibrer. Ibland kan man
emellertid hitta hans bo i en enbuske eller i någon liten gran.

Äggen äro vanligen fem, hvitaktiga med gulbruna eller blågrå
prickar, som ordnats i en krans kring tjockändan.

Till södra Sverige anländer denna fågel i maj månad och
flyttar sedan så småningom norr ut, allt intill Lappland. Ingen
annan medlem af den stora Sylviafamiljen går så högt upp på
fjällen som han. I Norge har man träffat honom på Dovre, 3,800
fot öfver hafvet. Norr om Trondhjemsfjorden synes han däremot
icke trifvas. I södra och mellersta Finland är han allmän så
ock på danska öarna. under det han däremot skall vara rätt
sällsynt på Jutland.


I öfrigt är han allmän i hela Europa och flyttar om vintrarna
öfver till Afrika.

Ärtsångarens toner äro färre och svagare än den ofvan
omtalade kusinens men täcka nog att höra under vackra
försommardagar. Vill han varna de sina för någon öfverhängande fara,
ropar han energiskt klapp, klapp, klapp, klapp!



Säfsångaren,
(Fig. 10; tafla II.)

Calamoherpe eller Sylvia schoenobenus, är en musiker af hög rang,
så hög t. o. m. att han ej sällan förväxlats med näktergalen,
särskildt kanske därför att han väljer nattens timmar för att i toner
tolka sin kärlek och sin lycka. Han sitter då på toppen af ett
bugande vasstrå i halfupprätt ställning och med sträckt hals samt
utför sina drillar, löpningar och fioriturer med så starkt forte, att
sången, då det är lugnt, kan höras en kilometer eller mer. Vid
vassrika stränder förekommer fågeln så talrikt, att man ibland
från samma ställe kan få höra ett helt dussin hanar täfla i sång
med hvarandra. Det är en orkester, som nog förmår hålla en
närboende vaken.

Ej heller denna fågel är till sitt yttre särdeles
anmärkningsvärd. Ofvantill är han olivgrå med rödaktig anstrykning och
med svarta fläckar, under hvitaktig med rostgul skiftning. Öfver
ögat har han ett hvitaktigt band, Öfvergumpen är gråröd, näbben
brunsvart, fötterna ljusbruna. Båda makarna äro lika. Längden
är omkring 70 mm.

Denna fågel, som bebor hela Europa och Asien intill Jenisej,
är allmän hos oss allt ifrån Skåne till långt upp i Norrland. I
Danmark är han jämväl allmän men i södra Norge sällsynt. I
norra delen af landet är han däremot mycket talrik. Som vanligt
går äfven han i Norge mycket högre upp än på östra sidan om
gränsbergen. Han häckar sålunda vid Alten och Porsanger. I
Finland åter är han allmän i söder men sällsynt i norr.



Säfsångaren, som ankommer till vårt land i medlet af maj
och drager bort i september, lefver hufvudsakligast af flugor,
spindlar och af i vassen vanligen förekommande skalbaggar samt
deras larver.

Sitt bo hänger han upp på omkring en half fots höjd mellan
strån på någon i vasskanten eller inne bland vassen växande tät
tufva af starrgräs. Det är skickligt sammansatt af torrt gräs och
mossa samt inuti fodradt med fina strån, gräsblommor, hår eller
dun. Ibland bygger dock fågeln i en buske eller bland rötterna
på marken.

Äggen äro till grundfärgen gulhvita samt öfversådda med
ljusbruna eller grågula punkter, sammanbundna med hårfina streck.

*

Dessa tre älskliga sångare äro mindre observerade än de
borde vara. Visserligen hör man dem och glades ofta åt deras
sång, men till naturen äro de blygsamma och söka ej ådraga sig
uppmärksamhet samt bli därför förbisedda. Men just därför
förtjäna de ett studium. Man får emellertid härvid gå försynt till
våga och smyga sig fram, ty ett burdust uppträdande skrämmer
dem. Lyckas man åter få håll och känsel på dem, skall man
erfara ett synnerligt nöje af bekantskapen med de enkla varelserna
och skatta deras vackra sång dubbelt högt.

Alla tre förtjäna de hägn och skydd, ty de äro stora
insektsutrotare.

*

Kungsfågeln.
(Fig  11; tafla II.)

Den lille minste i vår fågelfauna skola vi nu beskrifva. Han
heter Kungsfågel på svenska. Latinarne kalla honom Regulus regulus,
och det är just af honom, som författaren lånat sin signatur.


Det är nog bra många, som inte ens veta om att denne pigge
skogslöpare finnes till i världen. Han är nämligen så liten och
obetydlig, söker så föga göra sig bemärkt och försvinner så totalt
bland grönskan, att han mycket lätt blir förbisedd. Detta tyckes
emellertid ej smärta honom. Han är en individ — trots sin
litenhet — och lefver helst sitt eget lif.

Efter som vi tala om hans kroppsliga dimensioner, måste vi
naturligtvis ge några siffror. Tag sålunda fram ett metermått och
afskilj på detsamma en decimeter. Finge du nu fatt i en
kungsfågel och lade honom sträckt på denna prokustessäng med stjärt
och näbb, så skulle han icke hålla måttet utom i sällsynta fall.
Vanligtvis är han blott nio centimeter i längd, i öfrigt tämligen
satt och knubbig, väl proportionerad.

Den lilles dräkt är smakfull för att icke säga elegant. Strupe
och buk äro chokladgula, ryggen olivgrön, stjärten mörkbrun med
gulskiftande pennfan och vingfjädrarna kantade med hvitgrått, så
att de små flygapparaterna varda vackert randade. Hjässan är
orangegul, och öfver de små mörka ögonpärlorna ligger ett par
nästan svarta bågar, som ger hela 'ansiktet' en lustig, något
yrvaken karaktär. Näbben är spetsig och relativt lång, fötter och
ben ljusbruna.

Kungsfågeln har inga regelbundna vanor i afseende på sin
sommar- och vintersejour, ty en del af dem emigrera om hösten,
en annan stannar kvar.

De bortflygande återkomma emellertid i april månad, och i
maj börja de alla sin bosättning. Hvarenda granskog vimlar af
dem, men deras bon äro icke lätta att hitta. Det består af grön
mossa samt granlav, som med spindelväf fastgjorts hängande under
någon lummig grangren. Det inre är fodradt med små dun och
fjädrar, och det hela utgör ett litet under af byggnadskonst. Att
sammansätta det lärer medtaga en tid af cirka fjorton dagar. —
En forskare räknade i ett dylikt bo ända till 2,194 små fjädrar.
Man kan sålunda förstå, att på mödan se de små makarna ej.

I denna gungande boning lägger honan 8 à 10 små gulhvita eller
i rosenrödt stötande ägg, som äro öfversållade med gulröda fläckar.
Ofta nog händer det emellertid att boet bygges förgäfves och att
föräldraglädjen uteblir, ty för snokande ekorrar och en del fåglar
är det lilla nästet lätt åtkomligt, och då är det med ens slut med
det dyrbara innehållet. Jämväl i dessa små bröst lefver
emellertid fortplantningsdriften, och så börja de sörjande makarna att
bygga på nytt, men varder äfven det hemmet sköfladt, då är det
i regel för sent på året, och afkomman framträder för späd, att
trotsa en oblid väderleks svårigheter.

Om hösten är det kungsfågeln, som företrädesvis ger lif åt
våra svenska barrskogar, ty från alla håll hör man hans fina
lockton. Vintertiden slå de sig tillsammans med mesarna, flyga
från träd till träd och söka efter puppor och insektägg. Då komma
de äfven fram till öppna bygden och hälsa på i trädgårdar och
enstaka löfdungar.

Dessa små varelser äro icke utrustade med stor motståndskraft
mot svårare meteorologiska äfventyrligheter. Stundom fattas de
af vinden och kastas i sjöar eller i hafvet, där de jämmerjigen
omkomma. Starka regnskurar kunna förgöra dem i hundratal,
och en svår vinterkyla bringar ibland död och undergång åt hela
den kvarvarande stammen. Då blir det de från söderns blidare
ängder återvändande emigranternas lott att hålla släktet vid makt
här uppe, hvilket också går för sig med hast och framgång, så
att nationen om något år åter tyckes vara fulltalig.

I de olika landsändarna har äfven denna fågel fått andra
namn än det officiella. Stafvelsen kungs- har emellertid
bibehållits både i svenskan, norskan och danskan: — fågelkung,
fuglekonge, stjärnekonge, kongefugl; smålänningarna kalla honom
Tummeliten, värmlänningarna grönbita. I Östergötland kallas han
granlus, i Stockholmstrakten busklus — föga fint, tycka vi. Men
folkspråket väljer icke alltid så synnerligen estetiska uttryck...
Det skall emellertid kunna anmärkas, att skiljaktigheten mellan
de olika namnen är allt för kolossal — då det gäller en så liten
varelse.

*



Bastardnäktergalen.
(Fig. 12, tafla II.)

Bastardnäktergalen är en at våra mest typiska sommargäster.
Från sin vinterstation i södra Afrika anländer han först 'när maj
har löfvat våra lindar och vakteln slår på lummig strand', när
nätterna äro ljusa, när luften dallrar af klarhet och värme, när
vårkonserten tonar fyllig och stark öfver allt Sveriges land och
när kärlek och hopp på blodets friska ström jublande flödar
genom människornas hjärtan.

Då uppsöka bastardnäktergalsmakarna sina gamla bon, ty
deras hemkärlek och äganderättskänsla stå öfver allt annat. Nära
åtta månader ha förgått, sedan de voro här sist, men ändå lurar
ingen dem på lokaliteten. Deras små vingar ha burit dem från
Sambesis dånande katarakter öfver Central-Afrika, Sahara,
Medelhafvet, Alperna, Tyskland och Östersjön, och nu komma de raka
vägen till sin egen trädgård, sitt eget hörn och sin egen
berberisbuske. I den byggde de första gången, då de voro unga och
kära, och hit återvända de sedan alltid hvarje vår, så länge de
lefva och älska.

Boet behöfver omses naturligtvis! Nog vet man, huru en
sommarvilla förfaller under vintermånaderna... Det går
emellertid i flygande hast, under kvitter och glam. Några dagar blott
och det lilla nästet är färdigt, presenterande sig som ett
konst- och underverk af bobyggnad.

Till formen liknar det en upp- och nedvänd kägla, stadigt
fäst mellan buskens rotstammar eller ock i någon skarp klyka i
ett mindre träd. Ytterstommen är konstrikt flätad och filtad af
torrt gräs, blad, bastfibrer, växt- och djurull, larvspånad, 

björkbark, papper och dylikt. Det inre är fodradt med fjädrar, tagel
och fint gräs, ja, man har t. o. m. funnit en samling
äppleblomblad på bottnen af redet.

I detta lilla varma näste lägger honan i slutet af maj eller i
början af juni fem à sex förtjusande vackra ägg, med blekt
rosenröd eller laxfärgad botten, glest öfverströdda med svartröda streck
och prickar. De äro omkring 20 mm. långa och 14 mm. tjocka.
Att rufva dem tar en tid af tretton dygn.

Som vanligt för andra små sångare är i bobyggnads-,
äggläggnings- och rufningstiden äfven för bastardnäktergalsmakarna
koncentrerad all lifvets och kärlekens poesi. Då den lilla frun
hvilar på sina små sköna löfteskulor i det vackra nästet, hör hon
dagen i ända sin makes muntra sång och ser honom fladdra
omkring, en älsklig bild af fröjd och lycka. Som sångare är hanen
synnerligen utmärkt. Han har strofer, som påminna om sådana
af trasten, af bofinken, af göktytan, af nötväckan, af skatan, af
svalan och af hämplingen, ja, han kan äfven — om det kniper —
hvissla som falken. Allt detta har han fyndigt sammanarbetat till
ett helt, hvilket han exekverar med stark stämma och pröfvad
rutin; och denna blandningsrepertoar kan ofta, i lundens friska
gömma, ljuda riktigt förtjusande.

Men icke alla af släktet äro begåfvade med så goda
sångstämmor. Några finnas, som just ingenting lärt och därför heller
ingenting kunna. De låta blott höra några brutna, skärande toner,
som sannerligen ej förtjäna några applåder och ej heller få sådana.
Bastardnäktergalen söker sin föda uteslutande i insektsvärlden,
särskildt den, som lefver och rör sig i trädkronorna. Dagen i
ända fladdrar han för den skull omkring i dem, helst de största
och lummigaste. Små skalbaggar, insekter och larver fångar och
förtär han i tusental och förser jämväl med sådana den rufvande
honan. Då ungarna komma fram, hjälpas båda makarna åt att
skaffa dem föda.

Till sin natur är bastardnäktergalen mycket försiktig, och
aldrig ser man honom utmana faran. Men kommer en sådan
öfver honom, är det som betogs han af trotsigt mod. Han är ej
god att få skott på, men har en söndagsjägare händelsevis
bommat på honom, så börjar han sjunga öfverljudt och liksom
hånande och gör sig ej ens besväret att fly från platsen för attentatet.

Mot andra individer af sitt eget släkte visar denna fågel en
påfallande brist på gästvänskap. Kommer en sådan händelsevis
inom ett par bofasta makars 'intressesfär', så mötes han
ögonblickligen från godsbesittaren af en ljudelig opposition, och verkar icke
denna tillbörligt öfvertygande, så dröjer det ej lång stund, innan
värden tar sin tillflykt till näbbgripligheter. Har då intränglingen
fredliga tendenser och tycker, att det är bättre att fly än illa fakta,
så ger han sig af utan vidare, men är han mindre godartad till
skaplynnet, blir det batalj af, och det så att fjädrarna ryka. Som
i stridens hetta vanligt är, bli de kämpande härunder både döfva
och blinda och förlora helt och hållet känslan af tid och rum.
Följden varder ofta, ett de hufvudstupa ramla i marken, hvilket
oförmodade resultat emellertid och gemenligen öfverraskar dem till
den grad, att de ögonblickligen skiljas och begifva sig hvar och
en till sitt, trötta på striden för den gången.

Såsom de flesta andra egentliga sångfåglar i vårt land är
bastardnäktergalen skäligen enkelt utstyrd i toalettväg. Ofvantill är
han grå-grön-gul med mörkare kanter på vingpennorna, under gul,
med svagt grönaktig anstrykning. Den tvärt afskurna och rätt
långa stjärten är bredare nedåt. Näbben, som är ganska lång, vid
roten bred och nedtryckt, med sidorna — uppifrån sedda — helt
räta, är ofvantill brun, under brunaktig. Iris brun. Båda könen
äro lika. Fågelns längd uppgår till 145 à 150 mm., vingen håller
77 à 82 mm.

Bastardnäktergalen förekommer talrikare i vårt land än folk i
allmänhet tror. Särskildt i dess södra del finnes han i de flesta
löfskogar och trädgårdar. Han förekommer också, ehuru mindre
talrikt, uppe i Jämtland och utefter Bottniska viken samt tyckes
visa tendens att vilja gå allt längre mot norr. På Gottland och
Öland är han allmän. I Danmark bebor han hvarje lund, hvarje
trädgård. I Norge tränger han likaledes allt längre mot norden.
I Finland är han rätt sällsynt men förekommer ändå i spridda
exemplar upp till Kuopio, Idensalmi och Kouppala.

Mellersta Europa anses som denna fågels egentliga
fädernesland. I Spanien finnes han ej, och i Grekland är han ytterst
sällsynt.

Hans käraste vistelseorter äro trädgårdar eller löfskogarnas yttre
partier, helst där det finnes häckar eller fruktträd. I tallskogar
saknas han alldeles. Bergstrakter tycker han heller icke om.

Redan i slutet af augusti eller i början af september lämnar
bastardnäktergalen vårt land.

Latinska namnet är Hippolais hippolais eller Sylvia hippolais.
På svenska kallas han äfven gulbröstad eller gulmagad sångare.

Såsom en uteslutande nyttig fågel bör han skyddas. —
Visserligen beskylles han här och där för att mörda bin, men detta
torde icke höra till hans vanliga näringsfång.

*




Flugsnappare.

Vi ha hvarken i det praktiska lifvet, i fantasiens värld, i
världslitteraturen eller i folkvisan påträffat någon individ af homo
sapiens, som tyckt om flugor. För att förgöra dem hitta
människorna på mekaniska fällor och anstränga sig med kemiska
experiment, arbeta ut sig på jakt med håfvar, klatscha med långa
flugsmällar och narras till flera eder än anständigt är.

Själfva naturen tycker tydligen också, att en viss måtta är af
nöden, i ty att den inrättat en hel mängd fiender till de bedröfliga
sömnfördärfvarna, både i växt- och djurvärlden. Som vi i dag
icke afhandla botaniskt ämne, måste vi förbigå så väl Pinguicula

vulgaris och Drosera rotundifolia som andra blomsterfällor, och
då vi inom zoologiens fält hålla oss till ornitologien och på det
strängt begränsa våra betraktelser, komma vi här nedan blott att
rista ett äreminne öfver flugsnapparna och börja då med



Den grå.
(Fig. 13; tafla II.)

Den, som icke för länge sedan är presenterad för denne
hemtrefliga, tillitsfulla och förnöjsamma fågel, har nog icke så
synnerligen länge vandrat på sina två ben i nordens sommarfagra lunder.
'Den grå' är nämligen ett slags 'Nisse i Hvargata', som man
svårligen kan komma förbi. Men ett sådant undvikningsförsök skulle
också vara omotiveradt. Den lille gynnaren är alltid glad, vänlig
och okonstlad. Att någon kan ha för afsikt att göra honom illa,
faller honom tydligen icke in. Han vill lefva i fred och sämja
med hela världen — ja ja, undantagandes med flugor och andra
flygfän.

Hans kostym är mycket enkel: ofvantill grå med små mörka
fläckar på hufvudet, under gråhvit med gråbruna strimmor på
bröstet. Vingar och stjärt äro brungrå, de förra med smala, ljusa
fjäderkanter. Näbben och fötterna äro svarta, iris mörkbrun.
Hanen och honan äro lika hvarandra.

Ett generellt kännetecken för hela familjen är dessutom den
tämligen korta, vid roten mycket breda och nedtryckta näbben
samt de af framåtfiggande, glesa fjäderborst till hälften dolda
näsborrarna.

Liksom alla insektätande fåglar är flugsnapparen nödsakad
att draga söder ut, när hösten kommer. I Afrika tillbringa de sin
mesta tid — d. v. s. då det är kallt hos oss och blott en eller
annan husfluga — en sådan där, som inte gör någon sommar —
är i rörelse. Men då solen börjar att alldeles för hett skina på
nilvågen ner — då griper dem längtan till fädernejorden, och tåget
församlas mot norden, mot norden.

De anlända vanligen i senare hälften af maj, och då dröjer
det icke länge, förrän bosättningsfrågan kommer på tapeten. I fråga
om lokal är han alls icke kinkig, den grå. Ett hål i ett träd är
bäst förstås, men andra lägenheter duga också. En får se en
behändig klyka i ett träd — bravo! En annan hittar en vidlyftig
hank mellan ett par störar i en gärdesgård — bravissimo! En
tredje har länge vetat om, att öfversta delen af ett stockhufvud
fallit bort i ladknuten därborta — bravo, bravissimo! Här skall
byggas! Hej, hvad det går! De små draga mossa och skägglav
dagen i ända, och häraf svarfva de till ytterstommen, som allra
minst borde belönas med silfvermedalj. Sedan kommer
inredningen — äfven den enkel. Fina gräs af fjolårsskörden användas
härtill, en och annan liten fjäder eller ulltapp, och bygget är
färdigt!

Äggen — vanligen fem till antalet — som läggas ovanligt sent,
ofta först i början af juni, äro till färgen ljust gröngrå samt
öfverströdda med ljusbruna eller ofta i rödt stötande punkter
streck och fläckar.

Grå flugsnapparen är stor lokalpatriot, och hans
äganderättskänsla är mycket utvecklad. Hvilken ägodelningsrätt, som de
särskilda hushållen emellan skiftat distrikten, veta vi icke, men så
mycket är säkert, att hvart par har sitt. Detta gäller dock endast
eller hufvudsakligen under fortplantningstiden. Kommer då en
främling af egna stammen på ett om ock tillfälligt besök, så blir
godsbesittaren — med respekt sagdt — topp tunnor rasande och
anfaller intränglingen med hugg och slag. En sådan där tvekamp
är mycket putslustig att åse. Striden försiggår i luften, och i den
tumla de små stridstupparna om, så att det vischar om vingarna.

En ifrigare jägare än grå flugsnapparen finnes knappast. Så
fort hans korta sommarnattsdröm är förbi, tar han plats på en
trädgren, en stolpe eller något annat högre föremål och börjar med
sina lifliga pirrögon se sig omkring. Detta sker just icke för
naturens eller de vackra omgifningarnas skull. Nej då! Han tittar

efter frukosten helt enkelt — frukosten, som flyger, surrar och
svärmar rundt omkring. Kommer då en sådan där olycklig
individ inom synhåll, så tycker jägaren, att han riktigt har honom
på gaffeln.

Ett hopp, några slag på dallrande vingar, ett finurligt kast,
och bytet är eröfradt. Så tillbaka till utkiksposten igen, därpå en
ny fångst, och dagen går...

Under sommaren är grå flugsnapparen spridd öfver hela
Europa. I Sverige finnes näppeligen en barrskogsdunge eller en
löfträdslund, där icke ett eller flera par slagit sig ned. Han trifves
hvar som helst. På fjällen går han upp i björkbältet. I Norge
finnes han ännu vid Alten, i Finland vid Muonio. Danmark
bebor hsn allmänt men skall ej häcka på Jutlands västkust. På
Bornholm är han sällsynt. Till Island och Färöarna har han
aldrig hittat.

Sällsamt nog har denna fågel inga provinsnamn. På latin
heter han Muscicapa ficedula.



Den svart och hvite.
(Fig. 14; tafla III.)

Dennes vetenskapliga namn är Muscicapa atricapilla, på svenska
omklädt i svart och hvit flugsnappare. The ostrogother kalla
honom Trädsvala. Här och där nämnes han brokig flugsnappare.

Trots den ganska betydande skillnaden i toaletten är han en
nära anförvant till den grå.

Hanen har hufvudet samt rygg och stjärt svartbruna samt
bröst och buk hvitgrå. Några af vingens mellanfjädrar äro hvita,
och den klufna stjärtens båda yttersta pennor äro försedda med
en smal hvit kant. Ofvanför näbben bär fågeln en liten hvit
fläck. — Honan är brun, där hanen är mörk, och den hvita
fläcken på vingarna är mindre.

Denna art är äfvenledes allmän i Sverige till strax norr om
polcirkeln, hvarifrån han emellertid blir allt sällsyntare, ju längre

norr ut man kommer. Han håller sig företrädesvis till löfskogar,
parker och trädgårdar, i hvilka han gör människorna värdefulla
tjänster genom sin trägna jakt.

Redan i april anländer denna fågel till Sverige. Hanen
kommer oftast något före gemålen — kanske för att utröna, huru
långt våren avancerat. Han uppsöker då genast sin gamla bostad
och börjar sjunga vackert och klart. Ty i motsats till sin förut
omtalade kusin har han en vacker stämma, och den är väl skolad.
Under tiden måste han sörja för sitt dagliga flugbröd och får i
öfrigt roa sig så godt han kan, till dess damtåget kommer.

Men då börjar bosättningsbestyren med ens. Dessa äro icke
synnerligen invecklade. Ett hål i ett träd, några grässtrån, torra
löf eller hvad helst man i hast kan hitta på, och allt är klart
Har någon filantrop varit så generös att sätta ut en 'hålk', så tar
han den med förtjusning i besittning.

Äggen äro vackert klarblå utan fläckar. Till antalet äro de
sju eller åtta.

Till lefnadssätt och vanor är denna art mycket lik sin frände,
så att någon utförligare beskrifning icke är af nöden.

*

Ytterligare en art, den Hvithalsade flugsnapparen — Muscicapa
albicollis — häckar i stort antal på Gottland. Han är så pass lik
den föregående, att man funderat på att 'sammanslå de båda
arterna till en'.

*

Det skall finnas öfver 200 arter af dessa fåglar, af hvilka de
flesta bebo de varma och endast ett fåtal de tempererade
luftstrecken.

De höra afgjordt till de nyttiga fåglarna och böra åtnjuta allt
möjligt skydd, hvar helst de slå sig ned. Att skänka dem ett
eget hem bereder fågelvännen ett stort nöje.

*



Törnskatan,
(Fig. 15; tafla III.)

Storskogen hade blifvit uthuggen däruppe på höjden, hvilken
låg som ett slags bastion midt på den milsvida slätten, mot hvars
ena sida en af Sveriges största sjöar smög sina ljusa, sorlande
vågor. Endast en och annan reslig gran hade lämnats kvar till
fröträd, och dessa fullgjorde nog sin plikt, men om sådden
spirade, så antingen torkade den bort eller ock afbetades den af
boskapen.

Hvad som däremot hvarken förtorkades eller åts upp, det var
de otaliga törne-, slån- och hagtornsbuskar, som slagit rot öfver
allt och som så småningom utvecklats och vuxit samman, så att
de här och där bildade ogenomträngliga snår och häckar, mellan
hvilka det var nästan omöjligt att leta sig fram.

Om våren, då alla buskarna stodo höljda af blommor, var
det rent af förtjusande häruppe. Snåren liknade snödrifvor och
doftade mandel, så att det kändes lång väg. Frisk och sval
fläktade sjöluften ända hit upp, mildrande hettan, och skugga hade
man för öfrigt i rikt mått under de enstaka lummiga granarna.

Hvad som mest drog mig upp på kullen var emellertid det
rika fågellif, som här florerade, kvittrade, sjöng och fladdrade
allt ifrån arla gryning till sent på kvällarna. Det var en riktig
zoologisk eller ornitologisk trädgård. I granarna bodde kråkor
och korpar, i alarna starar och snöskator, under enbuskarna
gul-och ortolansparfvar, i kärret änder samt i öfrigt här och där,
hvar lämpligast ske kunde, göktytor, bofinkar, flugsnappare, mesar,
gärdsmygar, vårfåglar och törnskator. När alla dessa stämde i
på en gång, kan man förstå, att det uppstod en ljudelig körmusik.

Det var isynnerhet törnskatorna, som lifligast intresserade mig.
För deras skull ref jag sönder månget par sommarbyxor och fick
blodiga rispor på diverse ställen å kroppen, men så lärde jag

ock sådär tämligen känna de käcka fåglarna, och det är nu om
dem jag vill förtälja en stump.

När de återkommo. från sin utrikessejour, berodde — såsom
i fråga om andra flyttfåglar — naturligtvis på vårens skaplynne.
Var det soligt, varmt och torrt, kommo de tidigare, höll sig snön
länge kvar, bidade de tiden på hinsidan Östersjön och läto vänta
på sig. I medeltal kunde man emellertid fixera deras ankomst till
omkring den 20 maj.

Törnskatan var sålunda en sommarfågel, Han gjorde ingen
hemlighet af sin retur. Från tjogtals ställen hörde man hanens
uppkäftiga gäck gäck gäck, och gick man efter ljudet, varseblef
man honom snart sittande i toppen af en buske, kapprak och
vickande med stjärten upp och ned eller svängande den åt sidorna
samt krumbuktande med halsen, som om han ämnat flyga upp.
Men höll man sig på beskedligt afstånd, så satt han kvar och
gäckades med en.

Fågeln är ganska vacker att påse. Från den svarta, något
krökta näbben utgår ett bredt svart band, som innesluter ögat och
bakåt afsmalnar samt slutar i två spetsar. Hufvudet är ljust
skiffergrått och ryggen rödbrun. Denna färg återfinnes äfven å
vingarna blandad med svart. Bröst och buk äro chokladfärgade.
Stjärten, som öfverst har samma färg som hufvudet, öfvergår i
svart med smala bruna och på de yttersta pennorna hvita kanter.
Honan är så pass olik sin gemål, att en ytlig betraktare lätt
kan taga henne för en annan fågel. Hufvudet och ryggsidan,
inberäknadt vingar och stjärt, gå i orenare rödbrunt med mörkare
beläggning på vingpennorna. Bröst och buk äro hvitgrå samt
öfverströdda med små svarta streck, som likna ett parentestecken
och ha bågen riktad bakåt. Båda könen ha pirriga bruna ögon
och se mycket vakna ut.

Sin käraste uppehållsort har denna fågel just i sådana trakter,
som den ofvan beskrifna. Där bygga makarna sitt bo, helst i
taggiga  snår  men ock understundom i en- eller granbuskar. Det
består af fina kvistar, stjälkar och växtfibrer med en af lera bildad
botten, som klädes med mjuka rottrådar. Äggen, som vanligen
äro sex samt särdeles vackra, ha på gräddfärgad botten en krans
af rödbruna och grå fläckar kring storändan. De mäta i längd
20 à 24 och i omkrets 15 à 17 mm.

Törnskatan är en väldig insektsjägare och bör för denna sin
egenskap få åtnjuta skydd. God aptit har hon, och ungarna ge
de äldre icke efter, så att det är nog ett styft arbete att skaffa
tillräcklig näring åt familjen, men denna omsorg är för en rättskaffens
hane icke nog. I en dyliks arbetsplan ingår att fånga hvarenda
större insekt, han får ögonen på. En humla eller gräshoppa, som
förirrar sig inom synhåll för hans vakna blickar är ohjälpligt
förlorad. Han störtar upp från sin utkikspost, gör ett kast på sina
lätta vingar och dyker rätt på offret, som blir illa åtgånget mellan
hans starka näbbs båda halfvor. Om då så är, att ungarna
slumra propp mätta och han själf fått så mycket till lifs som
han för tillfället anser sig behöfva, så spetsar han bytet på sin
hembuskes taggar och låter det sitta där, tills nästa måltidstimme
inbryter. Slånbuskarnas tornar äro särskildt ägnade till spett i
hans visthus. Ofta nog kan man få se buskarna kring ett
törnskatebo fullsatta med uppnålade små flygfän, af hvilka ett och
annat ännu vrider sig i dödskampens kval. Det är otäckt, men —
så är den lille röfvarens natur, tyvärr!

Dessa fåglar göra icke långa sommarvisiter i vårt land. I
medlet af augusti börjar höstflyttningen, och i slutet af månaden
äro de alla puts weg. I likhet med så många andra dväljas de
under vintermånaderna i länderna kring Medelhafvet.

Vanliga törnskatan är utbredd öfver större delen af Europa.
I Sverige förekommer hon mest i södra och mellersta landskapen
men påträffas ibland så långt norr ut som i trakten af Umeå.
I Danmark är hon allmän. I Norge och i Finland bebor hon de
södra delarna men saknas i norden.
Tafla III

14.  Svart och hvit flugsnappare
Muscicapa atficapilla
1/2 storl.

15.  Törnskata
Lanius collurio
1/2 storl.

16.  Sidensvans
Ampelis garrulus
1/2 storl.

17.  Talgoxe
Parus major
1/2 storl.

18.  Gärdsmyg
Troglodytes troglodytes
1/2 storl.

19.  Nötväcka
Sitta europæa
1/2 storl.

20.  Sädesärla
Motacilla alba
1/2 storl.


Betecknande är det namn, fågeln fått utom det officiella. Han
kallas — niodödare.

Dess latinska namn är Lanius collurio.

*



Sidensvansen.
(Fig. 16; tafla III.)

Tänken nu icke — I skapelsens herrar — på drottningen från
senaste balen, som i yppig prakt frasade fram öfver bonadt
parkettgolf med en hel komet af skimrande Hennebergs-tyg efter sig,
ej på den vördnadsvärda matronan, som af sparsamhetsskäl sliter
silke i hvardagslag, ty om dem är det här alls icke fråga. Nej,
samlen edra spridda tankar, och sanden dem upp till Lapplands
och Jämtlands tysla fjällskogar, så skola vi där uppsöka en liten
nomad, som i kalla vinterdagar kommer och hälsar på hos oss,
sydlänningar!

Hans namn är sidensvansen — ampelis garrulus — af
tättingarnas stora familj.

Denna fågel är blygsamheten personifierad. I tysta,
otillgängliga skogsdalar eller lider, långt fjärran från människors boningar
— alias lapparnas kåtor — söker hvart par af makar upp den tystaste
och mest undangömda platsen. Där står en gran, frisk och frodig,
och sträcker sina yfviga grenar skyddande ut öfver ett mosshöljdt
stenrös, liksom enkom hopgyttradt att bryta af armar och ben i.
På en af dess grenar bygga makarna sitt bo. Ytterstommen flätes
af torra grankvistar. På dessa lägges en madrass af skägglaf,
som — dess bättre! — finnes i outtömliga kvantiteter, och så
afjämnas det inre med fina, torra strån eller hvad helst som finnes
att få.

En mera individuell lycka njuter ingen än dessa små
nybyggare i urskogen. De ha inga grannar på långa vägar, de störas
ej af förbigående. Midnattssolen belyser dem; vindarna spela orgel

för dem på barrträden. Allt är så ljuft och fridfullt. De tänka
blott på sig och sitt.

— Deras allt — det är det lilla nästet med de fem hvita, i
rödt anstrukna och med svartbruna prickar strödda äggen. Kring
dem koncentrera sig nu hela deras lif och alla deras tankar. 
Hvarför? — Alstringens lag!

Ledsamt ha de för resten långt ifrån, enligt sitt sätt att se
saken. Skogen vimlar af läcker spis — insekter och mygg; vatten
finnes i öfverflöd, och så länge visthuset är fullt, går det ingen
nöd hvarken på far, mor eller småttingar.

Trots tystnaden, trots ensamheten har hanen under hela
rufningstiden liksom smugit sig fram, troget vidhållande sin föresats
att lefva obemärkt. Men när de små kommit till världen och fått
ett par veckor på sig, blir det lifligare kring nästet. Ty då är
risken redan mindre; kunna ungarna flyga, så reder man sig nog!
I långa tider visste ingen, hvar sidensvansen häckade. Det
ifrigaste sökande gagnade till ingenting, men ändtligen år 1857
påträffades ett näste — i Muonioniska —. Sedan dess ha andra
funnits, och nu vet man, att fåglarna bosätta sig i ijälltrakterna
ända ned i Värmland, i Norge på motsvarande område samt i
finska Lappmarken. De förekomma oftast så att säga distriktsvis.
På stora vidder påträffas, med lämpliga mellanrum, par efter par,
på andra saknas de alldeles.

Fram på eftersommaren, när ungfåglarna blifvit fullt
hemmastadda i vingarnas bruk, ty sig de spridda familjerna tillhopa och
bilda flockar, ofta på tusentals individer. Det börjar nu bli knappt
om maten i Lapplandsskogarna, sedan mygg och andra yrfän
delvis frusit ihjäl, och därför sträcka de små arméerna nu ut på
ledungståg. Att börja med går färden nedåt kusten, men i den
mån kölden skärper till, snön täcker marken och vattnen
isbeläggas, bär det af mot sydligare nejder.

Vi tycka, det är roligt, då de komma. En kör af drillande
hvisslingar har redan på afstånd bådat flockens annalkande. Målet
för färden veta vi redan — det är de vackra rönnarna, som stå
där dignande under tusentals röda, lysande drufklasar. Så dukar
naturen sitt bord för väntade gäster! Här slå de långväga
turisterna sig ogeneradt ned och ta rikligen för sig. Hvarje kvist
bågnar under en fågels tyngd, och det regnar kärnor och skal, så
att marken blir röd. Maten är emellertid så riklig, att det är
omöjligt göra slut på den på en gång. Då lyfter flocken och slår
sig ned i topparna på andra närstående träd, där de helt
flegmatiskt smälta födan, kanske ock ta sig en liten middagsslummer.

Så länge rönn- och oxelbär finnas att erhålla, lefva fåglarna
i fest och öfverflöd, men sedan blir det en smula svårare. Då
hålla de till godo med slån-, hagtorns- och berberisbär. Nypon
få ock duga, och blir det äfven brist på dem, så nöja de sig med
enbär eller grönråg. Det är så äfven i fågelvärlden, att nöden har
ingen lag.

Sidensvansens förekomst är ganska oregelbunden och tyckes
ej stå i något slags förhållande till den större eller mindre
förbefintligheten af vinterfoder. Under några år å rad äro fåglarna
vanligen mycket talrika, men så minskas de plötsligt och kunna
något år alldeles bli borta. Hvarpå detta beror, vet man ej.

Det år icke endast vårt land, som vintertiden får mottaga
besök af dessa Lapplandsgäster. Ströftågen utsträckas ofta långt
söder och väster om Östersjön. I Tyskland, Frankrike och England
äro de små nomaderna ofta sedda, ja, de ha till och med aflagt
visiter i Algier.

Tidigt på våren griper hemlängtan på nytt de små resenärerna,
och en vacker dag ge de sig af igen norr ut för att genomlefva
fjolårsidyllen på nytt. Jämväl för dem är sommaren den skönaste
tiden.

*

Sidensvansen är en af våra vackraste fåglar. I längd uppgår
han till 20 centimeter. Hans bröst är rödgrått, rygg och vingar
bruna, med pennorna ytterst tecknade i hvitt, rödt och gult, så
att den vackraste schattering uppstår. Undergumpen är brun.
Stjärten, ljust grå, öfvergår i svartbrunt och slutar med ett bredt
gult, med röda gnistor insprängdt tvärband. Den mörkbruna
haklappen är kantad med svagt rödt. På hufvudet sitter en lång och
spetsig, brun tofs. Från näbbroten går ett svart, afsmalnande band
genom ögat. Fjäderbeklädnaden är yfvig, mjuk och silkeslen och
har antagligen gifvit upphof till namnet.

*                      

Som vanligt med populära' fåglar har äfven denne många
namn. Han kallas t. ex. rönnbärshane och snötyppa i Småland,
kramsfågel i Västergötland, sivensvans och sibetsvans i Helsingland
och toppsparf i Västerbotten.

Fågeln är, då han anländer söderut, föga människoskygg
Häraf begagna sig öfvermagar och söndagsjägare och skjuta ned
dem i massor. Detta är ett grymt och rått tidsfördrif. Låten de
små lefva!

*



Talgoxen.
(Fig. 17; tafla III.)

Termometern faller litet obetänksamt fram i slutet af
september, björk och lönn börja skifta i gult, och genom askarnas glesa
kronor rassla de stora bladen, falla till marken och bilda en tjock
matta. Det ligger melankoli i luften, och gräsmattorna se däfna
ut En vacker dag inkommer far, lägger mössan ifrån sig och
säger.

»Nu blir det vinter; jag har sett en talgoxe.»

»Att det redan är så dags! Herre Gud, hvad sommaren ändå
är kort!» Knappt nog har man bärgat hafren och fått
dekorationsgrupperna i trädgården sådana som de skola vara förrän

Vindsvales son sticker upp sin hvita mössa öfver berget och påminner
oss om hvad vi ha att vänta. Han skickar sin härold till dem,
som ej ha fått ögon att se hans höghet själf med. Och härolden
— det är just talgoxen — Parus major — den lille 
gul-hvit-svartgråe klippare, som vi alla känna.

Enligt all logik borde han vara ovälkommen, men det är han
icke, ty i en dyster tid kommer han med lif och munterhet,
kvitter och rörelse. Han ser så lustig ut, när han kommer surrande
genom luften, slår sig ned, hvar helst det passar sig, hoppar
jämfota hit och dit, utstöter några gälla sittsi tu, sittsi tu och liksom
spörjer därmed:

— Nå-å, har ni någon mat åt mig? Här är en, som icke är
någon kostföraktare!

Sanningen är, att han kommer fram till människoboningarna,
därför att kosthållet börjar bli skäligen magert i löfskogen, där
han under sommaren lefvat familjelif, fostrat upp två kullar små
talg-kalfvar — nej, så går troligtvis icke an att säga! — -oxar
heter det, och etablerat dem, så att de själfva kunna draga sig
fram genom lifvet och världen. Nu är den plikten fylld, flugor,
mygg och larver ha gått i ide, och så måste han ju ty sig till
människorna, som alltid ha så mycket att äta. Sittsi tu, sittsi tu!

Andra fåglar flaxa om höstarna söder ut, men talgoxen är ej
sådan. Han älskar fosterbygden, han vill lefva och dö i den. —
Och maten, kölden? — Bah, man inrättar sig; det finns ju frön
också, köttsmulor och 'talg' vid gårdarna. Innan en af de många
talgoxarna fryser ihjäl, skall det bli bra bistert. Man har ju
vingar, vet jag; man kan ju hoppa! Blir det allt för rasande, kryper
man in till kossorna i ladugården. — Där är varmt, och där
glömmer Brita sin smörgås ibland.

•

Vintern öfver stannar talgoxen framme vid gårdarna och inne
i städerna, hållande sig framme, hvar helst något finnes att skaffa.

Han har reda på att allt flera människor bruka utanför sina
fönster inrätta fågelrestauranter, där det på bestämda tider serveras
en hel del läckerheter, som man eljest med möda och besvär får
plocka ihop från skilda håll. Detta mathål är han förtjust i och
hemsöker han regelbundet. Han håller tillgodo med hvad som
helst, men mest tycker han om animalisk föda — köttsmulor, fett,
ostbitar. Förekommer det någon gång bara vegetabilier på
matsedeln, så tyckes han tro, att han är utsatt för drift.

Ett stycke fribytare döljer sig i hvarje talgoxe; åtminstone
har han en sådans mod. Afundsjuk är han också, och gärna ser
han icke, att andra fåglar också infinna sig på restauranten,
medan han å densamma intager sin måltid. Komma de en och en,
så kör han bort dem; men anländer en flock sparfvar, är det han,
som får ta till schappen med harm i det lilla hjärtat, naturligtvis.
Där inga fågel-table-d'hôter serveras, måste den lille stackaren
lefva af tillfälliga byten, hvilket icke alltid är så alldeles lätt.
Men han har födgeni och vet att dra sig ur hungerspelet. Han
vet, hvar visthusen äro belägna och när fönster eller lämmar till
dem öppnas. Han vet ock, hvar köksan deponerar afskräden och
ben, i nödfall hvar grisarna fouragera.

Dessutom har han lärt sig ett kanaljestreck, som han just
inte har någon heder af — att fånga bin i smällkall vinter. Han
sätter sig på flustret, knackar häftigt med näbben på detsamma
och ådrager sig dymedelst uppmärksamhet af portvaktarna, som
alltid hålla sig vakna innanför portalen i den varma kupan. Med
japanskt hjältemod och dödsförakt samt med afgjord fara att frysa
ihjäl beger sig den förste i ordningen ut för att kunskapa, men
knappt har han kommit i synhåll för röfvaren därute, förrän han
blir gripen och uppslukad. Så knackar den lede bofven igen, och
scenen repeteras, till dess missdådarens binäring lämnat tillräcklig
afkastning för tillfredsställande af ögonblickets kraf.

Och klart är, att om detta fortfar en månad eller två bortåt,
så decimeras bifolket.

Det har också händt, att talgoxen angriper och dödar små
fåglar, som han rår på. Då tar den sybariten och knackar hål
på deras hufvudskål och äter upp hjärnan.

*             

När snön smälter och det börjar våras, gör den lille
fribytaren afstickare till sin sommarskog för att se om sitt bo — ett
hål i ett träd, någon pil, al, asp eller hvad som förefinnes, och
snart nog drar han sig på allvar tillbaka från societeten. Sitt bo
konstruerar han af mossa och gör fint och mjukt med dun
och ull.

Honan lägger åtta till fjorton små söta klarhvita ägg, som
äro öfverströdda med rödbruna fläckar. Och så börjar rufningens
tid, under hvilken hanen håller sig tyst och beskedlig, antagligen
för att ej ådraga sig någon besvärande eller farlig uppmärksamhet.

De små barnen växa fort och väl, men under det deras
matning pågår, börja föräldrarna att inreda ett nytt bo i ett annat
trädhål, och så sker ny äggläggning och ny rufning. Två kullar
på året är regel i talgoxarnas familj.

*

Hela Europa kan anses som talgoxarnas fädernesland. I
Sverige går han öfver polcirkeln, i Norge till Saltdalen nedom
Bodö.

Bland provinsnamn, som gifvits honom, nämna vi: talgmes,
talgsmok, talgtyta, talghat, spickeköttsfågel och belmes.

*



Gärdsmygen.
(Fig. 18; tafla III.)

Liten är han, nästan löjligt liten, men eljest en piggelin af
muntraste slag. Och lustig ser han ut, ogement lustig. Det är,

som hade han fått ett duktigt slag bakunderifrån, så att gump
och stjärt rest sig i vädret och icke kunnat fällas ner igen. Detta
vållar, att han synes sakna jämvikt, allra helst som kroppen
förhållandevis är något klumpigt byggd, hufvudet stort och den långa
spetsiga näbben också ser ut att rubba balansen. Till och med
ögat ser för stort ut för den lilla varelsen, och därtill kommer,
att i detsamma ligger någonting oroligt, vaket, frågande, som man
har svårt att komma till rätta med.

Hvad färgen beträffar kunde man nöja sig med att säga, att
fågeln är brun: — mörkbrun, mellanbrun, ljusbrun. Här och där
har han emellertid svartaktiga tvärränder, hvilket gör, att den
lille icke ser allt för färgmonoton ut.

En rörligare fågel än denne får man leta efter. Ständigt är
han i farten, alltid är han munter, glad och verksam. Att se
honom rannsaka en gärdesgård är t. ex. ett sant nöje. Hvar han
kommer ifrån, kan man icke alltid få klart för sig, men plötsligt
är han där, hoppande på en slana, än på ena sidan än på den
andra, upp och ned, fram och åter, ut och in, allt under det han
låter höra några besynnerliga ljud, som likna fina knäppningar.
En samvetsgrann revisor kan icke se sig om ifrigare än han. Han
söker efter insekter, ty sådana utgöra hans föda. Det skulle tyckas,
att icke många skulle få rum i den lilla magen, men trots detta
är aptiten stark, och en god del af dagen upptages af ätande.

Inne i skogarna, helst där afverkning skett och där ris och
grenar ligga kvar i högar, eller bland bergras och snår har eljest
gärdsmygen sina käraste vistelseorter. Där är han riktigt i sitt
esse. Till synes outtröttlig kilar han ut och in mellan grenarna;
intet hål är för litet för honom; intet snår är för tätt. Kryper
han in vid marken, kommer han snart ut vid toppen, men ibland
kan han också bli borta långa stunder, så att man kan inbilla sig,
att han satt sig fast i all bråten.

I dylika rishögar bygger gärdsmygen med förkärlek sitt bo.
Saknas tillgång till sådana, kan han också etablera sig i en 
vedstapel eller å lämplig plats i en kolarkoja. Det stora, äggformiga
och täckta boet är mästerligt sammanfogadt. Vid arbetet på
detsamma ha båda makarna varit hvarandra behjälpliga.
Materialierna bestå af grön, fast sammanfiltad mossa, ytterst inflätad med
torra grässtrån, löf och dylikt. På ena sidan befinner sig en
mycket liten, cirkelrund ingång. Själfva det inre är ibland helt
öfverdraget med fjädrar eller — i brist på sådana — med finaste
mossa och hår.

Den lilla honan lägger vanligen 6, ibland ända till 9 ägg, som
till färgen äro gulhvita samt beströdda med rödbruna prickar.
Hon måtte ha det härligt där inne, den lilla frun. Varmt och
godt bör där vara, halfskumt och rogifvande, ingen kan störa
henne, och skulle någon händelsevis vilja det, så är boningen lätt
försvarad, ty blott en ingång finnes. Hennes hvassa näbb ger
påtagligen rätt duktiga hugg.

Hanen sjunger dagen lång, medan lilla gemålen rufvar, d. v. s.
då han icke skaffar. Hans sång klingar rikt melodiskt och
intagande samt är — i betraktande af den lilla kroppen —
ovanligt stark.

Den muntra varelsen tyckes betagen af en obetvinglig
verksamhetslust, ty under makans nödtvungna siesta får han ofta det
infallet att bygga ett bo för sin enskilda räkning. Om det nu
sker som tidsfördrif eller för öfnings skull, är icke godt att säga.
Emellertid har man iakttagit, att han passerar nätterna i ett dylikt
bo, hvars inre saknar bale för äggen. Ett par gånger har man
iakttagit, att hanen t. o. m. uppför flera dylika nästen. Inför detta
underliga faktum står man undrande och spörjande.

När ungarna komma fram, upphör hanen att sjunga.
Försörjningsplikten ger honom då syssla nog. Emellertid stannar familjen
på hemtrakten till fram i september, men då skingras dess
medlemmar, och en hvar går sin väg och drager försorg om sig själf.

I själfva verket är gärdsmygen en enstöring, som aldrig
sammansluter sig med andra och bildar flockar. Hans irrblossnatur

svär tydligen allt för afgjordt mot de band, som ett utprägladt
sällskapslif skulle ålägga honom.

Gärdsmygen är allmän i största delen af vårt land, allt upp
till höjden af Umeå och norra Jämtland, Norge, Danmark och
Finland bebor han äfven, ehuru mera sparsamt det sistnämnda
landet. Han är i öfrigt spridd öfver hela Europa, Norra Afrika
och mindre Asien till Persien.

I regel stannar fågeln i vårt land öfver vintern, men många
draga emellertid söder ut. De kvarstannade stryka då vida
omkring, besöka slätterna samt hålla razzior i gärdesgårdar,
stenmurar och häckar. Till och med uthus och ladugårdar besöka
de då. Under denna tid äro de icke så noga med födan. Till
och med bär smaka dem då. Ibland kan man få se dem krypa
ned genom hål och sprickor på de sjunkande vattendragens
ishöljen för att inspektera de torrlagda stränderna och uppsamla,
hvad på dem tilläfventyrs kan finnas ätbart.

Gärdsmygen har en farlig fiende i den företrädesvis i norden
talrika varfågeln, som obarmhärtigt fångar honom, hvar han
kommer åt och därefter sätter fast honom i en klyka till framtida
måltider. Jämväl törnskatan skall då och då fånga en gärdsmyg
och spetsa honom bland sitt andra villebråd.

Gärdsmygens latinska namn är Troglodytes troglodytes. Hans
svenska provinsnamn äro: Tummeliten, surre, buskakung, Thomas
i gärdet, merhätte, tummetått och mysing.

Han är en af våra allra minsta fåglar. Längdens maximum
är uppmätt till 116 millimeter.

*



Nötväckan.
(Fig. 19; tafla III.)

Ja så, herrskapet känner icke hvarandra! Tillåt mig då
föreställa: Min synnerlige vän läsaren... hr Nötväckan — sitta

europæa — murmästare, klätterkonstnär och insektsjägare,
tillhörande grenen klättrare af mesarnas berömda familj... Ja så, I
kännen hvarandra par renommé, som göteborgarna känna vår
herre!

Nötväckan är eljest en bekantskap att göra för dem, som sätter
värde på originalitet. Stanna här, skall ni få se! Nu kommer
hon i kilande flykt — Gud vet hvarifrån — och slår sig fast på
den skrofliga ekstammen alldeles framför oss. Psitt, psitt! låter
hon, precis som kaféstamkunden, då han lockar på kyparen. Och
så bär det i väg uppåt. De starka klorna gripa in i hvarje
ojämnhet, och den långa, spetsiga näbben dyker ned i hvarje hål och
skrymsla. Hon plockar insekter... Psitt, psitt! Det går med
hisklig rutin. Högre, allt högre, åtminstone så länge stammen är
skroflig. Sedan gör klättraren helt om och beger sig i väg utför,
med hufvudet ned och stjärten i vädret. Det är ett styft
konststycke, tycker ni, men för nötväckan är det en barnlek. Far och
farfar ha gjort på samma sätt. Färdigheten är medfödd. Upp och
ner, åt sidorna eller på tvären — det är för en väluppfostrad
nötväcka totalt egalt. Fågeln springer som ett rå men sitta stilla,
därtill tycks ingenting kunna förmå honom. Och ändå ha
vetenskapsmännen kallat honom Sitta!

*

Nötväckan har i alla tider svärmat för eget hem — ett hem
med tak och väggar, sålunda inte något simpelt rede på en gren
eller i en klyka, som hvarje katt kan rifva ned, hvarje kråka
plundra. Ett hål i en ek eller annat löfträd är en fastighet, som
står högt i pris. Att komma i besittning af ett sådant — hvilken
dröm, hvilket lifsmål!

Nu är det så, att trädhål finnas nog men fullt passande — se
de äro sällsynta. Än äro daghålen för små, än för stora. Men
nötväckan vet råd. I förstnämnda fallet utvidgar hon det, i det
senare murar hon igen det. Vanlig åkerlera begagnas härtill, men

beredningen måtte ske på något särskildt sätt, ty muren blir nästan
stenhård. För att bryta den fordras bräckjärn eller hammare.
Och jämväl ur konstnärlig synpunkt är arbetet öfverlägset. Ytorna
äro släta, putsade och symmetriska, och midt på befinner sig
ingången, ett cirkelrundt hål, just precis så stort att byggmästaren
själf kan tränga sig igenom. För någon kissekatt var det aldrig
värdt att komma och krafsa. Hans tassar räcka ej till. Skulle
den plumpa, oviga kråkan försöka sig på att sticka in hufvudet
och fiska med näbben, får hon alldeles säkert 'på ögonen' af
husets herre eller fru, hvilken af dem som är hemma.

Det sålunda barrikaderade hemmet ligger ganska djupt nere i
hålet och är inredt med ett läger af tunna barkflag af tall, ibland
af växtfibrer. När nästet i april månad blir färdigt, lägger honan
där nere på djupet sina små vackra, klarhvita, med röda prickar
öfversållade ägg, vanligen åtta eller nio till antalet. Men härvid
iakttager hon en ganska egendomlig sed: — hon delar i tu kullen.
Då hon t. ex. lagt fyra eller fem ägg, breder hon öfver dessa ett
tunt lager af bark eller fibrer och placerar sedan resten där
ofvanpå. Hvad detta skall tjäna till, vet ingen. Ej heller har
man sig bekant, huruvida under rufningen en omrangering äger
rum, så att lagren omflyttas.

Inom nötväckevärlden förekommer ingen gräsänklings- eller
gräsänketid. Ha två individer af motsatt kön en gång tagit
hvarandra till makar, så hålla de troget ihop året om. De samlas
aldrig i flockar, lefva ej ens familjelif, ty så snart ungarna kunna
sköta sig själfva och skaffa sig föda, gå de hvar sin väg och bry
sig ej om andra.

Det vill emellertid synas, att de uträtta sina friarärenden på
hösten, så att de i god tid på våren må veta till hvem de sig
hålla må.

Munter och pigg är nötväckan i alla väder, men på vårsidan
är hon riktigt uppspelt. Sällan såg man väl en make som denne
lille akrobat. Lilla nåden sitter helt kokett på en gren med 
näbben pekande rätt upp, hvilken ställning han uppenbarligen finner
mycket förledande. Ty med utbredda vingar och stjärt uppför
han omkring henne en vild ringdans med steg, hopp och
kontrasteg, allt under det han låter höra ett egendomligt 'tvätt tvätt!'
Ibland försöker han sig till och med på att sjunga, helt sakta och
blygsamt för resten. En kritisk kännare har vittnat, att sången
är 'mera egendomlig än vacker'.

*

Nötväckans toalestt är ganska originell och saknar ej
prydlig-het. Ryggen är blågrå, bröstet hvitt med svagt grå skuggning i
hvälfningen, buken och undergumpen brun-roströda, vingarna
bruna samt nederst på tvären gråstrimmiga, stjärten brun med
mellanfjädrarna grå. Från näbbroten öfver ögat sträcker sig ett
svartbrunt band, som slutar vid halsfästet och skiljer de blågrå
och hvita fälten. Näbben är svartbrun, fötterna bruna och iris
brun. Fågelns längd är cirka 160 mm., vingen håller omkring 90.

•

Nötväckesläktet, som räknar omkring ett tjog arter, bebor
Europa, Asien och Amerika. Den ofvan beskrifna arten är den
enda, som förekommer i vårt land, där den går till eller något
öfver 60:nde breddgraden, ungefär på ekens utbredningszon. I
Norge är hon allmän söder om Dovre; så äfven i Danmark. I
Finland lärer hon endast observerats ett par gånger.

Barrskog skys af denna fågel som däremot är hemma i
löfdungar och trädgårdar.

Hans föda består sommartiden af insekter men höst, vinter
och vår äfven af frön, ollon, nötter och säd. Sädeskornen sväljer
han ej hela. Då han får fatt i ett sådant, flyger han med
detsamma till ett träd, gör med näbben ett hål i barken, fäster kornet
där och hackar så ut kärnan. Ofta kan det hända, att han
härunder blir störd samt att han sedan glömmer af kornet. Det
händer ju ibland, att man får se. hafrestånd växa uppe i ekar.
Det kan då vara intressant att veta, att det är nötväckan, som
planterat dem. På samma sätt behandlar hon ollon och nötter.

Nötväckan är icke mycket rädd af sig. Vi sågo en gång en
med ett gammalt pistolskrälle beväpnad pojke gå in till en
ekstam, å hvilken en af dessa små fåglar befann sig på uppgående.
Då den lille klättraren vände och begaf sig ned, lade skytten an,
med armen och pistolen stödda mot trädet, och då villebrådet
kommit i — som skytten ansåg — lagom håll, tryckte han af.
Träffade gjorde han nu icke, men det small alldeles hiskligt, och
elden blossade ett par fot ur mynningen. Men nötväckan lät sig
alls icke bekomma. Psitt psitt, sade hon, gjorde lugnt helt om
och började gå uppåt igen.

Skyttens näsa blef så lång, så lång.

Vi förmoda, att han aldrig mer öfvade sin färdighet på nötväckor!

*



Sädesärlan.
(Fig. 20; tafla III.)

Marssolen har smällt snön, och aprilsolen har här och där
torkat upp marken och gjort gårdar, vägar och tak fria. Då höres
en vacker dag, då luften liksom befinner sig i dallring på
skyddade ställen och då det porlar och sorlar kring tufvor och stenar,
ett muntert pliritt pliritt, på hvilket ingen fågelvän misstager sig.
Då lyser ett leende upp hvarjé ansikte, och andedragen bli friare
och lättare. Om bemälde quidam är en munter fyr med glad syn
på ting och värld, så utropar han kanske med högan röst:

»Nej men hör! Sädesärlan är kommen.»

Nästa dag inflyter 'notisen' ofelbart i närmaste platstidning,
ty en liten ärla är öfverallt en notabilitet, som tidningarnas reporters,
till och med deras kåsörer, ägna en viss uppmärksamhet. Och
man kan vara viss på att en sådan där liten notis af den stora

allmänheten mottages med vida större intresse än den på samma
spalt stående underrättelsen om att grosshandlaren den och den i
någon aflägsen ort skuddat fosterjordens stoft af sina
blankskinnsklädda fortkomstledamöter eller att patron X. just är i färd med
sin nittonde process mot grannen Z.

På åkern går bonden bak plogen och fröjdar sig åt vårsolen
och vårvärmen. Hans jord skiner af fetma, och hopp och glädje
rumstera om i hans af vintermörkret tyngda sinnen. Då kommer
ärlan i vågig flykt på lätta vingar, slår ned i fåran, vickar på
stjärten och tackar för sist. — »Är du nu här, ditt lilla lif!»
utbrister mannen. De två känna hvarandra godt och äro vänner
sedan länge. Ärlan följer med, fåra upp och fåra ned, kvittrande,
trippande, vickande och plockande. Hon tror, att mannen går
så där och rister upp jorden med sin plog bara för att skaffa henne
föda. 'Han vill väl bli af med maskarna och larverna', och det
må hon ju gärna tro. Vågar hon sig stundom så långt fram, att
hon snuddar vid  hans  fötter,  så gör han henne ändå intet ondt.

På många ställen i vårt land anses sädesärlan för en helig
fågel, och ingen understår sig att döda henne. Ett sådant brott
skulle ovillkorligen få sitt stränga straff. Fruktan härför men
äfven den vackra fågelns älsklighet och oskadlighet gör, att
sädesärlan ej har någon fiende, bara vänner. Vi ha ej ens någonsin
hört, att bössbärande pojkar mot en af dessa små fåglar riktat
sina hagelsvängande mordvapen.

Gent emot roffåglar tjänstgör sädesärlan som ett slags
säkerhetspolis. Dyker en sådan upp i lufthafvet och ärlan får syn på
honom — och det får hon ögonblickligen! — så blir det lif och
rörelse i den lilla varelsen. Under gälla, karakteristiska skrik
skjuter hon i höjden och har snart alla traktens ärlor med sig,
fladdrande omkring höken eller falken, som påtagligen är generad
och lagar, att han fort kommer bort. När höns och dufvor höra
det där lystringsskriket, ha de genast klart för sig, att det är
ugglor i mossen och söka skydd bäst de kunna.
Sädesärlans toalett är icke praktfull men nätt och prydlig.
Ofvantill är hon askgrå, hjässa, nacke, strupe och bröst äro svarta,
pannan, kinderna, halssidorna och bröstet hvita. Vingpennorna
äro svarta med grå kanter, af stjärtens långa smala fjädrar äro
de mellersta svarta, de yttre ha hvita kanter; ögat är mörkbrunt,
näbben och fötterna svarta.

Sädesärlan bebor hela Europa och norra Asien, d. v. s. dessa
landkomplex äro hennes sommarnöje och häckningsplatser. Om
vintrarna dväljes hon i Afrika, norr om ekvatorn. Till Sverige
kommer hon i början eller medlet af april. Om vädret börjar bli
ruskigt, flyttar hon redan i september, eljest i oktober. Då och då
glömmer sig en enstaka fågel kvar, särskildt om han fått någon
vingskada. I regel är hans snara undergång då gifven.

Sitt bo reder ärlan under någon taktegelpanna, i ett stenrös
eller — någon gång — i ett ihåligt träd. Här lägger hon 5 à 6
gråhvita, brunprickiga ägg. Man har exempel på att ett par af
dessa fåglar byggt sitt bo ombord på ett i Göteborgs hamn
liggande ångfartyg och med detsamma gjort resan till Amerika, allt
jämt rufvande sina ägg och fostrande sina ungar. Mat fingo de
små från skansen, och godt trifdes de. Att en på någon bangård
stående tom godsvagn befunnits lämplig till boplats för ett ärlepar,
har man äfven sett. När vagnen sedan tagits i bruk och rullat
bort till en annan ända af landet, ha makarna följt med,
säkerligen med sina små hjärtan dunkande af oro och ängslan, men
med ha de varit i alla fall. Huru det emellertid gått med affödan,
ha vi aldrig sett konstateradt.

I allmänhet tyr sig sädesärlan gärna till människan, men
släktet är ej litet, och individen behöfver ett rätt stort område för
att kunna lefva konvenabelt. Därför finnes det ock utgårdsärlor
— sådana, som slagit sig ned på ödsliga, 'långt från all ära och
redlighet' belägna platser. Utmed sjö- och hafsstränder trifves
hon väl, och på små kala holmar finner man henne häckande.
Här trippar hon beskäftigt omkring i vattenbrynet, kvittrar, vickar
Tafla IV

21.  Skata
Pica pica
1/5 storl.

22.   Nötskrika
Garrulus glandarius
1/5 storl.

23.  Stare
Sturnus vulgaris
1/5 storl.

24   Kråka
Corvus cornix
1/6 storl.

25.  Större korsnäbb
Loxia pithyopsittacus
1/2 storl.

26.  Domherre
Pyrrhula pyrrhula
1/2 storl.

på stjärten och för ett på det hela taget bekymmerfritt lif. Hon
har ju hela världshafvet till visthus.

Sädesärlans latinska namn är Motacilla alba. Hon tillhör
tättingarnas stora grupp, första underordningen Oscines, 6:te familjen.
Namn har hon godt om, t. ex.: kokärla, gatärla, blåärla, toärla,
husärla, takärla, arla, ala, isspjärna, gadegrim (Skåne), langhale
(Gottland), kokvittra (Norrl.), gateveppe (Smål.), kukurella
(Hälsingland). Lapparna kalla henne pestur. På franska heter hon
bergeronette ... lilla herdinnan.

Räcker det —?

*




Skatan
(Fig. 21; tafla IV.)

Äfven jag tänkte en gång bli en väldig jägare inför herranom
— alldeles som salig Nimrod. Jag hade fått fatt i en liten nätt
dubbelbössa, som blott hade det lilla felet, att vänstra pipan
'slängde' haglen en smula oförsiktigt men eljest var utmärkt lämplig
för en 17-årig jägare-dilettants bedrifter, och med den på axeln samt
en kolossal skjutväska vid sidan begaf jag mig ut i skog och
mark för att anställa ett fruktansvärdt nederlag bland traktens
matnyttiga vilda.

På förhand visste jag, att faunan icke var särdeles rik,
hvarken på arter eller individer, men att jag skulle få gå en hel dag
utan att få syn på en harpalt, en orrhöna eller en snöskata, det
ansåg jag alldeles avita. Jag hade ätit upp all matsäcken, rifvit
sönder mina kläder, två gånger sköljt af mig svetten och dammet
i rinnande vatten och en gång tagit mig en liten lur under en tät
gran, men spänna hanen en enda gång — det hade jag icke fått.
Och nu dalade solen, och hemvägen måste anträdas, under
sjunkande humör och miserabel stämning.

Kanske var det detta, som i en tvär vändning kom mig att

begå ett föga jägarmässigt dåd. Det satt en skata på en
gärdesgård omkring en torpstuga. På denna omisstänksamma varelse
lade jag an och gaf fyr. Och skatan föll och var död — hux flux.
Hon sprattlade ej en gång med fötterna eller rörde på vingarna.
Och jag — jag skämdes som en hund.

Ur stugudörren kom en gammal kutryggig, brungul kvinna
utrusande, skummande af ilska och med knutna händer.

»Mördare, bandit, stråtröfvare, skurk, niding, bof!» fräste hon.
»Hvem har gifvit er lof att skjuta mina skator. Usling där,
dråpare ... mina skator, mina skator.. .!»

Ett mera passioneradt utbrott hade jag aldrig förr sett, och
aldrig glömmer jag detsamma. Men så var det ock både första
och sista gången jag sköt en skata.

*

På många ställen i vårt land räknas skatan nästan till
husdjuren, och det anses heders- och lyckosamt, då ett par af
bemälda fåglar bygger sitt bo i något träd nära en gård eller en
stuga, oaktadt fördelen af bosättningen nog kan diskuteras. Ty
skatans äganderättsbegrepp äro mycket outvecklade — såvida
hon ens har några. Hon äter allt, som hon får fatt i. Afskräden
och matrester, som kastas ut på marken, konsumerar hon
omsorgsfullt, det må varda uppskrifvet på hennes kreditsida; men
när hon kommer åt, så spisar hon också ägg och fågelungar.
Späda kycklingar och dufungar äro för henne en läcker spis. Vi
ha med egna ögon sett henne röfva ägg ur hönshuset och med
det i näbben flygande bege sig till en stilla plats, där hon i frid
och ro kunnat förtära sitt byte. I magra tider nöjer hon sig med
trädknoppar och grönsaker. Noga uträknadt skulle hon få en
tämligen stor balans sig till nackdel — men ändå skyddas hon ..
Kanske därför att hon skrattar så virtuosmässigt I

*

Skatparets bo i toppen af höga träd är så stort, att det synes
på långa afstånd. Det är byggdt af fina kvistar, hvilka äro så
konstmässigt och skickligt sammanflätade, att en enstaka af dem
blott med stor ansträngning kan rubbas ur sitt läge. Öfver redet,
som är förträffligt sammansatt af jord, rötter, hår, dun och trådar,
hvälfver hon ett glest men starkt tak. Boet har två, hvarandra
motsatta, trånga ingångar, så att öfverrumpling ej gärna kan ske.
Honan lägger tidigt på våren sju, ända till nio långa och relativt
smala ägg, som till färgen äro blekgröna och öfversållade med
grönbruna fläckar. Det har ofta händt, att spekulativa människor
ur skatans rede tagit bort ett par tre ägg och i stället ditlagt
vederbörligen bemålade hönsägg. Skatmamma låter häraf alltid lura
sig och kläcker samvetsgrant ut kycklingar, men då gäller det
att passa på och rädda de späda ur faran, ty blir förfalskningen
väl konstaterad, så är det strax slut med de ofrivilliga
snyltgästernas späda lifhankar.

*

Skatan har det gemensamt med fruntimmer och vildar, att
hon tycker om glänsande föremål. Har man ute på marken
kvarglömt en tesked, en ring eller något annat liknande smycke och
sedan ej kan finna det, är det ganska förståndigt att göra en
undersökning i skatboet. Det förlorade återfinnes ofta där — och mer
till. En italiensk författare tog en gång detta faktum till ämne för
en teaterpjäs, 'Gazza ladra' — Den tjufaktiga skatan. En
tjänstflicka anklagades för att ha stulit ett smycke och dömdes skyldig
härtill samt skulle afrättas, då man i sista ögonblicket fann det
bortkomna föremålet i ett skatbo... Tänk så dramatiskt!

•

Skatan är utbredd öfver hela norra halfklotet, med undantag
af östra Asien samt Island och Färöarna. Hon är en stannfågel
och håller sig troget kvar, där hon en gång sett dagens ljus.
Mellan paren synes egendomsfördelningen vara genomförd, så till
vida att det ej påträffas flera på ett ställe. Det är nog
försörjningsmöjligheterna, som här spela in. Emellertid har man observerat,
att stammen minskas.

Skatan är ansedd för att vara en intelligent fågel och besitter
en ej obetydlig grad af människokännedom. Där hon fredas och
omhuldas, blir hon snart halftam, men om t. ex. en främling där
blott en gång uppträder fientligt emot någon af stammen, så blir
han förklarad varg i veum och föremål för igenkännande och
fruktan, om han sedan ej återkommer förrän år efteråt.

Att skatan spår våt- eller torkår genom att bygga högt eller
lågt, är en allmänt utbredd tro bland menige man, hvilkens
grunder emellertid äro svaga. Skatan bygger högt, där hon ej känner
sig trygg utan fruktar öfverfall och plundring. Där höga träd
saknas, bygger hon lågt. Vi ha själfva funnit hennes bo i en
slånhäck, men så var också denna så tät, att ej ens en katt skulle
kunnat aflägga visit hos makarna.

Skatans dräkt är väl bekant och behöfver ej särskildt
beskrifvas. Hvitt samt metalliskt grönglänsande svart äro hennes
liffärger. Det mest karakteristiska i hennes yttre är den långa
stjärten. Fågelns flykt är tung och långsammare än andra kråkfåglars.

Skatans latinska namn är Pica pica. Utom det vedertagna
svenska namnet kallas hon på skilda orter för skjora, skjura, skära,
sköra, skär. Västgötarna dra till och med till med — 'Skams fugl',
men det tycka vi är skamligt.

*



Nötskrikan.
(Fig. 22; tafla IV.)

En skränfock bland fåglarna — ja, så hörde vi en gång vårt
'föremål' för denna uppsats benämnas af en skogsvandrande
studiosus. Och namnet var minst lika betecknande som de många

andra, folkhumorn smetat på skrikan. Ty skränar gör hon,
skränar med känsla och öfvertygelse. När hennes långdragna, breda
och nasala brrräääsh, krrräääsh rungar genom skogar och parker,
behöfver man icke vara mycket nervös för att bli skakad. Detta
ljud skär genom märg och ben och skrämmer den omisstänksamme.
Vi skulle vilja se och undersöka den, som tycker, att skriket låter
vackert.

Det passar emellertid väl ihop med fågelns något vulgära,
skrytsamma och pråliga gestalt och dräkt. Lär man känna djuret,
så försonar man sig med eller begriper lätet.

Nötskrikan är öfvervägande chokladfärgad öfver hela
framkroppen, ljusast på buken och halssidorna. Ryggen är liksom
öfverströdd med ett glest blyertsstoft. Pannan och hjässan äro
svartstrimmiga, öfvergumpen hvit och stjärten brunsvart, med
fjäderkanterna skiftande i en något ljusare ton. Vingarna äro det
mest karakteristiska på fågeln. Dess pennor äro svartaktiga;
handpennorna, utom den första, med gråhvitt utfan; de öfre
armpennorna med basala hälften af utfanet snöhvitt, de inre svarta och
rödbruna. Flertalet täckfjädrar och några af armpennorna i
utfanet kornblå med svarta tvärband. Näbben är svart och kraftigt
tecknad men passar väl till det skäligen klumpiga hufvudet. Från
näbbens rot sträcker sig ett tjockt svart band nedåt halsen. Iris
är hvit, fötterna ljusgråbruna, könen lika. Fågelns längd är 370
à 380 mm., vingens längd 180 à 200.

Denna fågel är europé exclusif. Vi ha ej hört, att han
påträffats i någon af de andra världsdelarna. I södra och mellersta
Sverige är han allmän men förekommer ännu tämligen talrikt i
Jämtland, upp till Östersund, samt utefter Bottniska vikens kust
till höjden af Luleå. Därofvan och i Lappmarkerna förekommer
han ej. I Norges lägre delar samt i Finland påträffas han något
hvarstädes. I Danmark bebor han hela landet men saknas på
Bornholm.

Löfskogar, i hvilka ekar växa, äro nötskrikans favoritplatser
i landets södra del. Norr ut håller hon sig till barrskogarna. Hon
stannar gärna på samma plats året om men företager ibland
smärre utflykter för att proviantera.

Under fortplantningstiden lefver hon parvis i stilla
tillbakadragenhet och sorgfällig tystnad — svartsjuk om sin familjelycka
och rädd om sitt bo. Detta bygger hon gärna tätt intill stammen
i en liten gran, af fina björkkvistar och fodrar det inuti med
rotfibrer och andra mjuka ämnen. Understundom konstruerar hon
sitt rede på en stubbe eller i något stort och grundt hål i en björk
eller en ek.

Äggen, vanligen 6, men ibland 7 à 8 till antalet, äro cirka
32 mm. långa och 23 mm. tjocka, ljusblå till färgen och tätt
beströdda med bruna fläckar. De och ungarna äro föremål för
föräldrarnas lifliga kärlek. Med dunkande hjärta ligger honan kvar
i redet, ända tills den mänsklige röfvaren eller forskaren är så
nära, att han kan nå boet med handen.

Nötskrikan åtnjuter en glupande aptit och har för den skull
skaffat sig en riklig matsedel. Bäst tycker hon om ekollon, och
där löfskogarnas konungaträd finnas, är hon därför talrik om
höstarna. Det är då hon tidt och ofta låter höra sitt triumferande
skrik, som kanske blott är en yttring af pur belåtenhet öfver
rikligheten på födoämnen. Hasselnötter och bokollon betraktar hon
ock som stora läckerheter, och af dem och ekollonen samlar hon
i de goda dagarna stora förråd, men stundom gömmer hon dessa
så väl, att hon ej kan återfinna dem, då det gäller.

Vi ha i tryck sett en vetenskapligt skolad iakttagare påstå, att
nötskrikan fullt medvetet sysslar med ekskogsplantering. Vår
sagesman observerade en skrika, som oupphörligt flög fram och
tillbaka mellan en ek- och en barrskog, alltid med ett ollon i
näbben, då hon kom från ekarna. Och detta ollon åt hon icke
upp utan nedsatte det i marken i ett med näbben borradt hål,
alltid helt nära ett barrträd och i ett visst väderstreck i
förhållande till detta. Vid närmare undersökning befanns det, att vissa

trakter af barrskogen framvisade en stor mängd spirande
ekplantor, hvilka alla voro af ungefär samma ålder, t. ex. 6 år på ett
ställe, 5 år på ett och 4 år på ett annat, under det andra distrikt
ej hade några alls. Och det var i dessa senare, som fågeln
planterade. — Skulle det nu kunna tänkas, att nötskrikan här utförde
en fullt medveten förrättning och drog försorg om att ollon ej
skulle fattas de af hennes ättlingar, som komme att lefva
hundratals år fram i tiden? — Ja, vågar ni säga nej? Vi våga det icke!

Utom nötter och ollon förtär nötskrikan ungefär hvad helst
hon kommer öfver. Rå potatis synes hon tycka mycket om —
detta kunna potatisplockarna vittna om. Hon äter äfven säd, bär,
insekter, maskar, kött och dylikt. Blir det knalt med födan
vintertiden, försmår hon ej heller as.

Vis a vis småfåglar med bon och ungar är nötskrikan om
vårarna ett svårt skadedjur. Sångares, mesars och trastars ägg
slukar hon med förtjusning, och nämnda fåglars späda ungar ha
allt att frukta af grannskapet, om en skrikfamilj bor i närheten.
De små tvingas därför till stor försiktighet vid val af lokal för
sina nästen. De, som bygga i ihåliga träd med små ingångshål
äro bäst lottade. Andra bon må vara gömda huru väl som helst,
så kunna de nog uppletas.

Vi nämnde i början, att nötskrikan har en mängd lokalnamn.
Här ett litet florilegium: ollonskrika, skogsskrika, blåskrika (Smål.),
alskrika (Gotl.), lortskrika (Österg., Nerike), kornskrika (Österg.),
eneskrika, eneskata (Västerg.), skogsskata (Skåne, Smål., Västerg.),
potatisdufva, jordäppleskrika (Värml.), och pärskrika (Norrl.).
På latin heter fågeln Garrulus glandarias, samt tillhör
afdelningen skrikor af familjen kråkfåglar.

*




Staren.
(Fig. 23; tafla IV.)

 Med korta, dallrande vingslag kommer den stora flocken
susande genom luften och slår ned i de gamla asparna vid åstranden.
Träden stå ännu brungråa, kala och stela, men nu blir i dem
plötsligt lif och rörelse, och det konverseras och snackas af
hjärtans lust. Prääät, präät, prät, säger den ene och prät, präät, prääät
svarar den andre. Hvad detta betyder, är icke godt att förstå,
när man ej kan uppfatta skiftningarna i accenten. Kanhända —
'Så äro vi då hemma igen! Måtte våra gamla bon nu vara lediga!'

En eller annan dag ännu håller flocken tillsammans. Den
liknar ett af någon resebyrå dirigeradt turistsällskap, som efter
slutad färd har svårt att skiljas och vemodsfullt tänker på att ett
återseende ej är visst; men skilsmässa måste ändock ske. Par
efter par separerar sig från den stora karavanen och snart pågå
husesyner och reparationer på alla håll. Sommaren är kort.
Ingen tid är att förlora!

Ihåliga aspar och andra träd äro stararnas mest konvenabla
och omtyckta boplatser, och hvarje sådant, som blott har ett hvad
dimensionerna beträffar passande hål, blir genast förhyrdt. Har
ett starpar bott där förut, blir dess första vårgöra att undanskaffa
alla rester af fjolårets bohag. Fint skall det vara och friskt också.
Späda små starbarn tycka icke om gammal ruttnad sänghalm och
annat moj. Därför sker det storstädning. Sedan skaffas det nya
bohaget, som är anspråkslöst nog: — litet torrt gräs, dun och
hvad annat man hafva kan.

Då hemmet är i ordning, lägger den lilla starfrun sitt första
ägg, som är klart blågrönt, nästan genomskinligt, och utan fläckar.
Är hon riktigt i tagen och året ser ut att bli godt, så ökar hon
antalet till sex, eljest får fem räcka. Det är ett ansvar att ha
många barn, minsann, äfven om man blott är en starmamma!

Bosättningen till och med rufningens slut är glädjens, lyckans
och kärlekens tid för de små makarna. Djupt där nere i det
varma nästet ligger den unga frun på de vackra äggen, dåsig och
välmående, belåten med sin värld, och i trädet ofvanför sitter
hennes man och sjunger ljufveliga toner till hennes och sin egen
förnöjelse. Starpappa har många låtar på sin repertoar och 'drar
med förnöjelse den ena efter den andra. Så synnerligen melodisk
är ingendera, men det är något originellt i kompositionerna, och
man hör dem gärna. Än är det, som spelade han flöjt, än som
försökte han sig på mungiga; ibland knäpper han på
kastanjetter.

Under allt detta sitter han och sträcker näbben i vädret,
blåser upp strupen och flaxar ibland med vingarna, så att han ser
rätt putslustig ut.

För öfrigt uppträder staren i väl vårdad toalett och synes vara
mycket mån om sitt yttre. Habiten är svart i grundtonen men
skiftar metalliskt i grönt. Ofvan och på undergumpen är han
beströdd med små trekantiga, blekt gulbruna fläckar, som på hals
och hufvud bilda små punkter. Vingtäckarna ha gulbruna kanter,
ving- och stjärtpennorna äro mörkgrå med svart bräm och
därutanför smala gulbruna kanter. Näbb och fötter äro gula, iris
mörkbrun.

Honan har på hals, bröst och buk talrika hvita fläckar.
Ungen är till en början gråbrun och har näbb och fötter
mörkbruna.

Vår vanliga stare har hemortsrätt i landets södra del, d. v. s.
nedanför Öresundsparallellen. Flera gånger har han emellertid
visat sig i Kvickjock och vid Umeå. I Norge går han till
polcirkeln och har varit synlig vid Vardö. I Europa förekommer
han ej till Ural men är allmän å den öfriga kontinenten,
undantagandes dock södra delen, där hans plats intages af en släkting,
Sturnus unicolor. Men vi ha ju glömt säga, att det latinska
namnet på vårt föremål är Sturnus vulgaris.

Under milda vintrar stannar en och annan kvar här uppe i
norden. Man har iakttagit små starflockar vintertid på
Upplands-och Västgötaslätterna. Sammaledes i Norge och Danmark.

En dag fram i maj kommer den viktiga stund, då det första
blågröna ägget nere i boet bräckes inifrån af en liten varelse, som
vaknat till lifvet och vill ut. Ett annat följer omedelbart, och om
lyckan är god, ligga där i det varma redet inom ett par dagar
fem eller sex späda ättlingar af det äkta paret samt kräfva med
mycken energi underhåll, ans och vård.

För lille pappa är det nu 'slut med hvissla'. De små äro
riktiga ätkonstnärer, och ingenting förslår i deras kurrande magar.
Från arla till serla få de stackars föräldrarna gno och släpa. De
frakta kilovis maskar och larver till boet och måste dessutom
hålla detta rent, hvilket icke är så alldeles lättvindigt. Sig själfva
få de ansenligt försumma under denna tid. Att de magra en
smula på kuppen, är därför icke förvånande.

Men så blir också deras möda lönad. De små tillväxa dag
för dag i vikt och välmåga, och knappt månadsgamla äro de redo
att föras ut i världen och presenteras för släkten. Då bildas ånyo
flockar på hundra eller tusental, och man kan få se dessa stryka
fram högt upp i luften som stora moln. Antagligen är det
mönstring eller något slags mobilisering, som då är å färde.

På ängar och betesmarker hålla hoparna nu till, helst där
det finnes får eller nötkreatur. De sistnämnda äro särskildt vänligt
stämda mot de svarta fåglarna och detta af mycket randiga skäl.
Stararna befria nämligen de makliga kossorna från insekter, och
ofta kan man få se flera stycken af de lifliga små promenera fram
och tillbaka på boskapens rygg och sidor ifrigt sysselsatta med
att proviantera för egen räkning De förstå sig till och med på
att framdraga de bromslarver, som ligga och tillväxa under kornas
hud, och detta är naturligen en tjänst af visst värde. Då
sommaren lider till sitt slut, draga de sig gärna ned åt sjöstränder
och sitta då om nätterna i vassen.

Fram i oktober står flyttningstiden för dörren, och budkafle
går ut med order om samling och uppbrott. Men nu skingras
flockarna tvärtom, och par efter par uppsöker sina öfvergifna
häckplatser. Ett par tre morgnar å rad kan man då, berättar en
ornitolog, få se hanarne liksom på lek hoppa ut och in i det gamla
boet. Hvad dessa manövrer skola tjäna till, har ingen lyckats
utfundera, men att det ej sker utan ändamål, kan man vara
viss om.

Staren hålles ofta fången och skall då kunna lära sig tala.
Många anekdoter om så utbildade individer äro samlade. Att
fågeln anses rätt slug, kan man förstå af berättelsen om 'den törstige
staren', som fann en flaska vatten och som, då hans näbb var för
svag att hacka hål på glaset, hittade på att släppa ned småsten i
kärlet, till dess vattnet steg, så att han kunde räcka det.
Den bragden öfvades sannerligen icke af något dumhufvud.

*



Kråkan.
(Fig. 24; tafla IV.)

Vi se i andanom, att den högt ärade läsaren börjar rynka på
näsan vid åsynen af rubriken öfver denna uppsats, men det skall
Tit. benäget låta bli. Visserligen är kråkan känd af en hvar,
visserligen är hon simpel och tarflig samt blottad på poesi och
romantik — ingenting hjälper! Hon bör ha sin plats i raden af
dessa små naturhistoriska uppbyggelse- och läroskrifler, och här
är hon nu.

Hon är inte vacker, säger ni! Nej visst, men hon får väl lefva
för det. Och för resten samt strängt taget är hon i själfva verket
så hisklig att påse?

Tag henne i opartiskt skärskådande, då hon sitter på en gren,
mätt och belåten, och ej har reda på att hon är uppmärksammad.
Det kan ju ske genom en kikare, om icke på annat sätt. Liksom

försjunken i sig själf hvilar hon sin satta kropp stadigt på de
omkring grenen fast slutna klorna. Hennes svarta hufvud med de
kloka ögonen och den kraftigt byggda näbben vittnar om vakenhe
och födgeni, den grå ryggen och underkroppen sticka harmoniskt
af mot de svarta vingarna och stjärten, och i hela uppenbarelsen
ligger det någonting, som vittnar om förnöjsamhet, världsfilosofi
och stor förmåga att finna sig till rätta i lifvets skiften.

Och alla dessa egenskaper har hon af naturen samt gör sig
dem samvetsgrant till godo. Till något svärmeri förfaller hon ej.
Hennes läggning är praktisk från början till slutet.

Några synnerliga vänner har hon emellertid ej. Hon är ett
afskyvärdt skadedjur, säga några; andra åter påstå, att hon gör
nytta. Ja, allt beror nu på huru man ser saken.

Ur ren landtbrukaresynpunkt torde kråkans balansräkning
alls icke te sig så betänklig. Ty hon utrotar maskar, sniglar,
larver, gräshoppor, möss samt allsköns här ofvan ej uppräknade
insekter och större ohyra samt förstör äfven diverse afskräden,
som eljest skulle ligga kvar i det fria, öfvergå till förruttnelse och
sprida dålig odör. Å andra sidan äter hon säd och kan i så
måtto göra rätt stor skada, särskildt på mognande hvetefält.
Fruktträdgårdarna ha heller ingen fördel af att hysa henne.

Jägare och zoologer ha större skäl att ägna henne ett
decideradt hat, ty som äggfördärfvare är kråkan dödsvärdig. Särskildt
vid hafskusterna samt omkring större insjöar och kärrtrakter eller
mossar är hon en oförbätterlig röfvare, som har tusentals vadares
och simfåglars störda familjelycka på sitt samvete. Med stor
illslughet snokar hon reda på ändernas, doppingarnas, sothönsens,
bäckasinernas, ejdrarnas och brushanarnas m. fl. bon samt äter
ogeneradt upp äggen. Äro ungarna framkomna, så försmår hon
heller ej dem, till och med om de äro ganska försigkomna. Vi
ha själfva sett en kråka anfalla en halfvuxen ejderunge ute på en
af västkustens vikar och tillfoga honom betydlig skada samt
därefter drifva honom i land. Här tänkte hon nu göra processen
kort med stackaren, men då vi uppträdde som mellankommande
part, nödgades hon taga till flykten. Alla våra försök att åter få
ejderungen att gå till sjöss gagnade till ingenting. Han kröp gång
på gång upp mellan stenarna, och där gick han ock sin
undergång till mötes, när vi tröttnade vid vår vaktgöring.

Att kråkan förstår sig på fiske och ganska lätt lär sig
'metoder' i denna väg, ha vi också varit i tillfälle att iakttaga. Från
ett badhus flöt en ström af ljumt vatten ut i en å, och omkring
detta blandningsfluidum stod en tid ett stim af löjor och dåsade
ifrigt beskådade af några i pilarna på motsatta stranden sittande
kråkor. En vacker dag kom det en fiskmås dit upp från det en
half mil bort belägna hafvet — till äfventyrs efterskrifven som
'fiskeriinstruktör'. Detta skola vi emellertid lämna osvuret, men
visst är, att han genast började fånga de loja fiskarna på vanligt
sätt och höll på därmed, till dess han blef mätt, då han på sina
långa, spetsiga och klippande vingar åter styrde till hafs.

Men nu var det kråkornas tur. De hade med mycket intresse
åsett den hvitgrå hafsfågelns bedrifter och försökte strax att göra
på samma sätt. Att börja med buro de sig skäligen klumpigt åt,
men öfning ger färdighet, och snart nog höggo de fisken i vattnet
lika säkert som måsen. Och denna sport idkade de, till dess
löjorna begrepo, att det var fara å färde och skingrades åt alla
väderstreck.

Kråkan bebor hela vårt land, allt upp till Lappmarken, men
i höga norden blir hon sällsyntare, och upp på högfjällen och i
djupa skogar trifves hon ej. Sitt bo bygger hon tidigt om våren
i höga löf- eller barrträd — det är enahanda — af kvistar och
pinnar, fyller ut ojämnheterna med små jordtorfvor och lera samt
fodrar till sist det rätt väl svarfvade redet inuti med mossa, hår
och ull.

Äggen äro till antalet vanligen sex. De äro blekgröna,
öfverströdda med lefverbruna fläckar och hålla i längd cirka 45 mm.
samt i tjocklek omkring 30.

I likhet med så många andra fåglar tyckas kråkorna fördela
planeten sins emellan och fordra ovillkorlig respekt för denna
delning - under häckningstiden. Därför träffar man dem
vår-och sommartid blott i jämna par; men sedan ungarna fram i juni
lämnat boet och börjat flyga, slå sig traktens spridda familjer
tillhopa i stora flockar och ströfva omkring, till dess hösten kommer,
då de begifva sig till städernas grannskap eller till de på slätterna
liggande gårdarna, där de snylta sig till allt, de kunna komma
öfver, och äfven stjäla, hvad de komma åt.

Blir vintern kall, följer kråkan andra fåglars exempel och
reser till kontinenten. Ja, ofta beger hon sig af redan i oktober.
Färden sker flockvis och helst, då det är lugnt eller svag medvind.
Men kråkan flyger sakta, och det kan hända, att det växer upp
en storm, då hon befinner sig öfver det svallande haf. Då är det
ute med henne. Vinddrifven och utmattad tvingas hon att sänka
sig, får slag af vågorna och omkommer jämmerligen. På norska
kusten flöto en gång, efter en storm, öfver 600 drunknade kråkor
i land.

De emigrerade fåglarna återkomma i mars eller i början af
april. Som en egenhet anföres, att Ålands kråkor om vintrarna
flytta öfver till Sverige, som alltså är deras kontinent. Också den
passagen lär kosta många af emigranterna lifvet.

Något hvar har säkerligen hört berättas, att marskråkor äro
ätbara, Starkmagade mångfrestare försäkra, att de duga till
människomat när som helst och att i synnerhet de unga skola vara
riktigt läckra.

Kråkan är en klok fågel, som lär af erfarenheten och lätt kan
bedöma om fara är å färde eller icke. En bössbeväpnad person
har svårt att komma i hennes närhet. Går man däremot lös och
ledig, tyckes hon förstå, att faran är minimal, men pekar man
bara åt henne med en käpp, så lyfter hon omedelbart och flaxar
i väg utom räckhåll.

En dödsfiende af oförsonligt slag har kråkan i ufven. Denne
kattögde stråtröfvare söker reda på hvar kråkflockarna slå sig ned
för att tillbringa nattens timmar och passar då på tillfället att
slakta så många af de i mörkret hjälplösa fåglarna han behöfver
för att bli mätt. Dessa nidingsdåd ha emellertid i kråkornas
sinnen tändt till lif ett glödande hat emot ufven. Få de rätt på
honom om dagen, är det han, som får sitta emellan, och han kan
då ha rätt svårt att reda sig. Af detta hat begagna sig jägarna
för att komma åt kråkorna. De plantera ut en fängslad uf på ett
fält och skjuta därefter från ett bakhåll de ursinniga kråkorna,
som från alla håll samlas kring sin fiende.

Kråkans latinska namn är Corvus cornix. På svenska
bygdemål kallas hon gråkråka, marskråka, bonnorre och Kajsa. De
båda sistnämnda namnen röja en viss smeksam förtrolighet, men
den är nog bara skenbar, ty att kråkan har några synnerligen
goda vänner i människorna, tro vi icke.

*



Korsnäbbar.
(Fig. 25, tafla IV.)

Många äro de, som inbilla sig, att skogen ligger absolut död
och tyst, då vintern öfver träd och buskar, klippor och dalar
breder sin hvita, af frostkristaller skimrande fäll, och som rysa
vid blotta tanken på att ge sig in i den hvita ödemarken. Men
andra veta bättre. Den åter modern vordna skidsporten har för
tusental af ungdomar öppnat vinterskogarnas trollvärld. Till denna
draga de ut, då österns bryn ännu står saffrans färgad af solbådet,
i den dväljas de, då januaridagern skimrar af klarhet mellan
snöpyramider och grönhvita tempelbågar, och i den stanna de ännu,
sedan månen gått upp och hänger som en stor silfverkula mellan
ett par hvita, smäckra toppar. Och när de återkomma, äro de
fulla af Iifsglädje och entusiasm och berätta hänförda om
skogarnas tusen under — om luftiga grenverk af kristaller, om

alabasterstoder  i  trädskepnad, om jungfrusnöns absoluta renhet, om
alplandskap i miniatyr, om ekorrdans och om fågelsång...

Och du, som däst sitter framför brasan i din mjuka fåtölj,
med bräm kring tofflorna och en angoramatta under fötterna —
du småler deltagande åt öfverspändheten och nickar menande, men
vid det sista ordet vet du dig ingen lefvandes råd längre: — då
brister du ut i skratt.

— Tänk — fågelsång i januari, vid 20 graders köld! Nej,
moderation i fantasien, snälla ni! Vi tro hvad som är någorlunda
sannolikt, men rena dikter — åhnej!

Och dock är det visst ingen dikt, att man kan få höra
fågelsång i januari. Om så behöfs, skulle vi vilja betyga detta på
aflagd ämbetsed.

Dock, detta är onödigt. Där sitter sångaren, och han
dokumenterar sig själf.

— Sångaren —? ... En röd törnros, som slagit ut på en
snöhöljd grangren och som skimrande vajar mot himlens opal!

—  Bah! Nu löper er fantasi med florshufva! Det är en fågel
— en korsnäbb. Ert ständiga innesittande är ensamt skuld till
att ni icke känner hans praktfulla toalett.

På hufvud, rygg, bröst och buk är han lifligt röd, här och
där med en svagt gul vattring. Vingarna äro bruna, med
pennornas fan skiftande i gulgråhvitt. Undergumpen är ljusgrå med
gul anstrykning. Stjärten är brun med ljusare kanter på fjädrarna
samt klufven.

Detta är mannen! Om turen är god, kunna vi äfven få se
hans hulda maka.

Henne har naturen utrustat vida enklare. Hon gör på afstånd
intryck af att vara grå, med brunsvarta vingar och stjärt, men
kommer man henne närmare, märker man, att hennes hufvud är
ljust och ryggen mörkare olivfärgad. Halsen stöter i grått, och
bröst och buk äro grågula. På ryggen öfvergår färgen bakåt till
med svagt rödt anstruken orange, som i stjärttäckarna har en
Tafla V

27.  Bofink
Friiigilla coelebs
1/2 storl.

28.  Gråsparf
Passer domesticus
1/2 storl.

29.   Grönsiska
Acanthis spinus
1/2 storl.

30.   Gråsiska
Acanthis linaria
1/2 storl.

31.   Steglitsä
Acanthis carduelis
1/2 storl.

32.   Gulsparf
Emberiza citrinella
1/2 storl.

aning om röd inblandning. Vingarna äro bruna, och så är äfven
stjärten.

Det mest egendomliga hos dessa fåglar är den starka näbben,
ity att dess spetsar korsa hvarandra. Dess byggnad är i öfrigt
tämligen klumpig; den är hornfärgad. Fötterna ha långa tår med
krökta, starka och spetsiga klor.

Korsnäbben hör icke till de ömtåliga varelser, som taga till
flykten, så snart september månad kommer och svalkar
sommarglöden. 'Den snöiga nord är hans fädernesland', enkannerligen
dess barrskogar. Där bor han, där bygger han, och i dem fostrar
han i smällkall vinter nya skaror af ätteläggar, lika grant
utstofferade och lika snedmunta som han själf.

Vi sade, att korsnäbben bor i skogen. Det är därför naturligt
att han lärt känna den. Han ser naturligtvis, när det år godt om
kottar på granarna, och då vet han, att det ock blir godt om mat,
hvad det lider. Han vet också, att granfröet icke mognar på
samma tid alla år, och erfarenheten har lärt honom att förutsäga,
när mognaden kan väntas. Denna kunskap ha många människor
icke inhämtat, men de granna fåglarna ta icke fel och låta sig af
densamma bestämma i fråga om tiden för sin bosättning. De
behöfva nämligen moget granfrö till föda åt ungarna, och därför
ställa de sina byggnadsplaner med hänsyn till tidsperioden i fråga.

I januari månad är honan — som ensam utför byggnaden —
föi den skull ofta i färd med att samla materialier till sitt hem,
som hon anlägger ute på en lummig grangren eller — någon
gång — inne vid själfva stammen. Det består ytterst af torra,
nästan halfmultnade granpinnar och därinnanför af skägglaf,
någon gång med inblandning af en liten barrkvist eller en fjäder.
Redet konstrueras med mycken omsorg, ty det måste hålla värmen
inne. Det är emellertid icke täckt, såsom den store
naturvetenskapsmannen Sven Nilsson antog, utan öppet, men den mest
stränga vetenskapliga beräkning har ej kunnat bättre träffa den
lämpliga modellen, och därför lägger lilla frun, då allt är färdigt,
med lugnt förtroende sina tre, fyra eller fem hvita, med ljus- eller
mörkbruna fläckar och streck öfversållade ägg, som hon därefter
lämnar åt sig själfva — i 20 graders kyla. Andra ägg frysa sig
fördärfvade i en sådan temperatur men hennes ej. Hvarpå beror
det? — Säkerligen på en medfödd härdighet men ock helt visst
på boets konstruktion. Faller temperaturen under 20 gr., lär
det emellertid vara ute med dem.

Då ungarna omsider komma fram — hvilket kan ske redan
i januari månad, hålla de hvarandra varma. Det riktigt ångar i
det lilla nästet, men om någon obarmhärtig forskare kommer i
experimenttagen och fattar en af de små i vingen och lyfter upp
honom i den isiga luften öfver balen, så dör den stackaren nästan
ögonblickligen.

Honan får ensam sköta rufningen, men under denna tid har
maken skyldighet att skaffa henne mat. Detta gör han också med
godt humör. Dagen i ända klättrar han i grantopparna och
plockar med sin starka korslagda näbb lätt och ledigt igenom
grankottarna, uttager fröna och bär dem till gemålen, som
mottager födan sittande på kanten af boet eller strax bredvid på
grenen och som återvänder till sin moderliga kärlekssyssla, så snart
måltiden är öfver. Det kan tyckas, att det härunder just icke blir
någon reda med rufningen, men faktiskt är, att ingen skada sker
genom de täta afbrotten.

Ingen nordisk fågel påminner så mycket om tropikernas
papegojor som korsnäbben. Han klättrar alldeles som dessa och tar
därvid ofta näbben till hjälp.

Den art, vi här beskrifvit, är större korsnäbben — Loxia
pithyopsittacus — som uppträder periodiskt i vårt land och slår
sig ned, hvar helst födan är riklig.

En annan art är mindre korsnäbben — Loxia curvirostra —
den förre så lik att man till och med tvekar om de i själfva
verket äro skilda åt. I alla händelser är den påvisbara olikheten
minimal.

En tredje art, bändelkorsnäbben — Loxia bifasciata — är
däremot afgjordt olik de föregående, men denna art kan knappast
räknas till nordens fågelfauna, enär han blott tillfälligtvis påträffats
härstädes.

*  

Korsnäbbarna bebo Europa till bort emot Ural. I Sverige
finnas de från norra Skåne till Lappland. Jämväl på Gottland
förekomma de. I Norge finnas de allestädes söder om Saltdalen. I
Finland är fågeln allmän till höjden af Uleåborg. Danmark
besöker han periodvis i stora skaror.

Korsnäbbarna flyga väl, och under deras ströftåg hör man
ofta deras locktoner ljuda så högt uppifrån luften, att man har
svårt att med blotta ögonen upptäcka dem. Deras styrka är
betydlig. Det är ej ovanligt, att man kan få se en flygande
korsnäbb med en grankotte mellan klorna.

Som nämndt är, lifnära de sig företrädesvis af granfrö. De
fasthålla under skaffningen kottarna med klorna, bända upp
fjällen med näbben och uttaga fröen med tungan.

Understundom spisade äfven rönnbär.

Det är i synnerhet den mindre arten, som sjunger. Sittande
i toppen af en gran låter den vackra fågeln höra en täck liten
strof, som med vemodig tjusning klingar ur skogarnas hvita
underland.

*



Domherren.
(Fig. 26; tafla IV.)

Där sitter han, den lille flöjtisten, hvars melodiska lockton så
behagligt bryter tystnaden i det frostbitna, ljusskimrande
höstlandskapet. Den bara kvisten gungar under hans tyngd, och mot det
blekblå himlahvalfvet skimra hans karmosinröda fylliga bröst,

hans svarta hätta, hans grå rygg och hans af hvitt, svartblått,
rödt och mörkgrått komponerade vingar samt hans hvita gump
och blåsvarta stjärt som en liten blombukett, hållen mot en
opalplatta. Hans ogement komiskt skurna näbb ger på en gång
indikationer om gourmanden och vältalaren. Hans värdighet är utan
vank och lyte. Man känner sig förvissad om att han aldrig skall
hoppa öfver skacklorna.

För närvarande är han i färd med att plocka sönder
knopparna på mors bästa päronträd, hvilket naturligtvis är ett urbota
brott, som förtjänar exemplarisk bestraffning. Lille Nils nämnes
till exekutor, och domen är knappt fälld, förrän den befordras till
verkställighet. En hvinande kiselsten tre alnar på sidan säger
plundraren, att han handlar lagstridigt. A la bonne heure, säg
bara ifrån! Man kan också äta lindknoppar. Lyftom!

I linden får han vara i fred och i almen likaledes. Ty något
ondt vill man icke den färgfagre fågeln. När man själf sitter
inburad bakom dubbla fönsterglas, är det trefligt att titta genom
rutan på hr domaren med familj och att iakttaga de särskilda
individernas gravitetiska rörelser, deras lustiga knaprande, deras
något tunga hopp från den ena grenen till den andra och att höra
de djupa, fylliga metallrena locktoner, som tid efter annan pressas
fram ur hans kullriga barm.

»Hvar håller domherren hus om sommaren, pappa?» spörjer
lille Nils, som beundrar den röde gynnaren däruppe i grenverket.
»Är han borta hos lapparna?»

»Nej, min vän», upplyser fadern, som är fågelkunnig och
fågelvän. »Så långt reser han icke. Han håller till i skogarna rundt
här omkring, där dessa äro som tätast. Men då lefver han så
tyst och tillbakadraget, att han lätt blir förbisedd af den tanklöst
förbigående. Och du må icke tro, att han för detta blygsamma
lif alldeles afsiktslöst. Nej, långt därifrån. Han vet mycket väl,
att det lyckligaste familjelifvet njutes renast i obemärkthetens tysta
halfdunkel.»

Om vintrarna håller han till framme vid gårdarna för att
skaffa sig mat. Det förefaller, som om han då gärna sökte
människornas sällskap. Ibland uppträder han i stora skaror och kan
då vålla mycken förtret, ity att han äter upp fruktträdens knoppar,
så att fruktsättningen för nästföljande år blir reducerad eller
upphäfd. Men detta är mera sällan. Oftast komma de några få i
sällskap, ses då med nöje och ta sig förtjusande ut i de
rimfrosthöljda trädkronorna eller bland markens buskar.

Men långt innan våren på allvar gjort sitt intåg i nordens
bygder, försvinna de små vingade gästerna för att begifva sig till
sina sommarhem. Makarna ha hela vintern följts åt, så att de
haft tid att öfverlägga. Där barrskogen står som tätast och där,
dit en vandrare blott ytterst sällan förirrar sig, finna de godt att
vara Där reda de sitt bo i någon tät granbuske eller på en
lummig, lågt hängande gren samt tillse i alla händelser, att det blir
väl undangömdt. Kanske ha icke många sett domherremakarnas
bo. Det år sammansatt af kvistar, rottågor, mossa, grässtrån
och lafvar och långt ifrån något konstens mästerstycke. Inuti är
det fodradt med djurhår, tagel, fjädrar och ull, men ändå är det
ibland så glest flätadt, att man kan se äggen igenom bottnen och
sidorna.

Äggen äro till antalet 4 à 5 och hålla i längd cirka 20, i
tjocklek cirka 16 millimeter. De äro blåhvita samt stänkta med
små violetta eller bruna fläckar, prickar och streck, hvilka i
synnerhet samlats kring den tjocka ändan.

När det lilla torftiga nästet fått så många ägg, det skall ha,
går lilla domherrinnan — som i allo är mindre lysande klädd än
gemålen — till det ansvarsfulla värfvet att rufva dem. Det är en
tid af ren, ljuflig idyll. Rundt omkring råder ljus, värme,
blomsterdoft och barrträdsångor. I fjärran drillar bofinken, och ur
högsta grantoppen strax bredvid låter sångtrasten sina granna toner
ljuda. Då och då. hoppar en ekorre förbi, och dufvorna komma
att dricka i den lilla förbiflytande bäcken. Men ingen ser den
lilla, som halfslumrar där inne på sina kärleksskatter. Maken
blott vet vägen, och trogen och trägen kommer han till henne
med mat... Ty han kan inte rufva... Bevars väl — lilla frun
skulle visst våga att anförtro honom ett så grannlaga vikariat!
Han är litet klumpig, som ni ser; han skulle kunna trampa
sönder äggen i en handvändning. Nej, kvinnogöra ska' männen icke
lägga sig i! När hvar och en sin syssla sköter... etc.

I fjorton runda dagar fortvarar den lillas dolce far niente,
som emellertid är mödosamt nog, ty hon har blifvit mager på
kuppen. Men då brista höljena på de små mystiska kulorna
under hennes bröst, och snart ligga fem stycken pipande och
kraflande samt mycket matfriska ungdomar inom det lilla hemmets
dragiga väggar.

Och nu börjar en annan idyll — omsorgen om de små,
utbildandet af dem för lifvets strid.

Man påstår, att domherren är dum, men det är icke sant.
Han är blott naiv och förtroendefull och misstänker ej gärna, att
någon vill honom illa. Detta lär han sig i den djupa
skogstystnaden och ensamheten. Men om någon allvarlig fara hotar hans
små, medan de icke själfva kunna försvara sig, då visar han prof
på hjältemod och själfuppoffring, som äro beundransvärda. Då
gäller för honom regeln: — Mitt lif före deras!

*

Domherren bebor hela norra Europa och en stor del af
Asien. I Sverige är han spridd från Skåne upp till höjden af
Gellivare. I Norge går han upp till furuskogens nordgräns. Han
har varit sedd vid Alten, Varanger och Tromsö. I Finland är han
allmän upp till Kandalax. Danmark besöker han talrikt vintertid
men skall ej häcka i det landet.

Latinska namnet på denna fågel är Pyrrhula pyrrhula.
Namnet domherre bär han, säger Pontoppidan, sedan påfvetiden, då
han blef kallad så 'för sin behagliga röst, liknande en orgel ehuru
icke stor nog att fylla koret i en domkyrka, hvarest domherrarna
eller kanikerna sjöngo sina horas canonicas'. Annan mening är
emellertid den, att han fått namnet af sin svarta hätta, som liknar
en kalott.

Domherren trifves ganska väl i fångenskap och fattar då stor
vänskap för sin vårdare. Han kan lära sig hvissla hela melodier;
men — låt honom lefva i frihet!   En fågel i bur är ingen glad syn.

*



Bofinken.
(Fig. 27; tafla V.)

Det finnes en stämma i den stora vår- och sommarkonserten,
som i sin mäktiga, fylliga och friska kraft öfverallt gör sig
gällande och liksom håller ledmotivet uppe — det är bofinkens
klangrika om ock något enformiga sång.

En hvar känner den. I hvarje trädgård, hvarje lund, hvarje
skog i Europa, västra Asien och norra Afrika finnes ett eller flera
bofinkpar, som där skaffat sig hemortsrätt. De komma i slutet
af mars eller början af april, ty äfven bofinken är en flyttfågel,
och då blir det genast ökad stämning i förårsglädjen, då är det
som stege lifsvärmen i människans bröst en eller flera grader och
som hade man rätt att gå ut och titta efter hästhofvar, vårbrodd
och hvitsippor.

Härmed kan det emellertid nog dröja någon dag, ty lika litet
som andra flyttfåglar har bofinken våren med sig. Han känner
blott därnere i sina vintersanatoriebygder hemlängtans regelbundna
maning i sitt lilla bröst och ger sig så af. På vägen eller efter
framkomsten kan han möta oväder, frost och snö, men det är
sannerligen icke hans fel. Han lider nog af det, stackars liten,
men lika ömtålig som svalan är han emellertid icke. En
snövädersperiod öfverlefver han rätt väl. Blir den för långvarig, så
kan han koncentrera sig bakåt igen.

För resten är bofinken en bland de härdigaste sångfåglarna,
och det händer ej sällan, att en och annan af dem stannar kvar
hos oss öfver vintern. Då tyr han sig fram till människans
boningar mer än under sommarens dagar, fraterniserar med grå- och
gulsparfvar, mesar och siskor och väcker bland dem uppseende
till följd af sin vackra fjäderbeklädnad.

Hanen är ståtligast af makarna. Han har svart panna,
hjässan, nacken och en del af skuldrorna blygrå, ryggen dunkelt
kastanjebrun, öfvergumpen brun och stjärtpennorna svarta med
grönskiftande kanter; de yttre på hvar sida delvis hvita, de två
midtpennorna mörkgrå. Vingfjädrarna prunka i svart, gulgrönt
och hvitt. Honans färger äro mattare, och hon ser mer ut som
en ungfågel.

Bofinken bygger högt upp i någon säker trädklyka sitt
konstnärligt sammansatta bo, som det vill öfvade ögon eller en särskild
slump till att upptäcka. Det yttre beklädes helt och hållet med
mossa och lafvar, hvilka till färgen äro alldeles lika
trädstammarna, så att boet på intet sätt sticker af emot dem. Inuti är
den lilla runda balen beklädd med tagel, hår och fjäder och bildar
ett det mjukaste och varmaste näste, man kan tänka sig.

I detta bo lägger honan tidigt på våren fem, ända till sju
ägg, som antingen äro ljust blågröna eller ock grå, ofta med
rödbrun anstrykning och alltid med bruna, svarta eller gråa fläckar,
streck och punkter. Alla ägg i ett bo äro hvarandra lika. Man
finner aldrig ägg med olika bottenfärger blandade om hvarandra i
samma rede.

Honan ensam ombesörjer rufningen, men hanen hjälper henne
pliktskyldigast att försörja de små, när de en gång komma till
världen.

Bofinken börjar sina familjebestyr tidigt på våren och har
därför sina ägg lagda, innan löfvet ännu utkommit. Detta blir
ofta hans olycka, ty en vacker dag kommer en katt, en kråka, en
klådig pojke eller någon annan röfvare, tar bort äggen och rifver
ned boet. Sådant hör till de små sångarnas lifsolyckor, men de
krossas ej för det. Byggandet börjar på nytt, om möjligt på en
bättre skyddad plats, och så kommer omsider löfsprickningen med
tusen små skärmar och förhängen. Och alltjämt sjunger
familjefadern för sin väna brud, sjunger, så att det ekar i skogarna.

Det förefaller nästan, som vore fågeln själf en smula högfärdig
öfver sin sång. Han promenerar mellan drillarna fram och
tillbaka på en gren, höjer hufvudet, bröstar sig och reser upp
hjässfjädrarna till en tofs eller krona. Har han en sångarbroder i
närheten, uppstår en täflan, som kan pågå hela timmar i rad, I
slikt fall har hvarje rättskaffens bofink i sitt inre stereotyperad
Hobergsgubbens bekanta sats: 'Ingalunda vill jag vara den sämste'.
Och som körmedlemmarna äro spridda landet rundt och afstånden
mellan dem icke äro synnerligen stora, så kan man tryggt påstå,
att hela landet om våren genljuder af bofinkens drillar.

I Sverige hålles bofinken icke ofta i bur, men i Tyskland
och ännu mer i Flandern är detta vanligare. Hans sång är där
högt skattad, men denna uppskattning vållar honom ofta nog
martyrskapet. Grymma människor sticka nämligen ut ögonen på
fången och anställa sedan sångartäflingar mellan de stackars
varelserna. Man placerar två sådana blinda sångare i deras burar
några fot från hvarandra och väntar sedan under tystnad på att
en af de olyckliga skall börja sjunga. Så fort detta skett, vaknar
den andre plötsligt upp och låter höra sin drill, och så är i full
gång en brinnande täflan, som icke slutar förrän en, kanske båda,
faller ner och dör af öfveransträngning.

Bofinkens latinska namn är Fringilla coelebs. Detta senare ord
betyder ogift och har i äldre tider tillagts fågeln af missförstånd.
Man trodde då, att ena könet flyttade bort om vintern och att
det andra stannade ensamt kvar. Nu vet man, att detta icke är
fallet. Hvarför en och annan glömmer sig kvar i norden, vet man
emellertid icke.

Bofinken lefver om sommaren af insekter men om vintrarna
af frön, som han ej alltid har så lätt att hitta. I Danmark skall
han med förkärlek kalasa på bokollon, till följd hyaraf man där
kallar honom bogfink (bokfink). Här i Sverige har fågeln — utom
det officiella — olika namn, t. ex.: hamptätting, hampspink
(Småland), kvint (Västmanland), och tvint (Norrbotten) o. s. v.

I oktober beger sig bofinken åstad på flyttning söder ut.
Många faror möta honom på vägen, roffåglar, snaror och slagnät.
Italienarna äro ena grymma småfågelsmördare. De, som flyga
bort om hösten, komma därför icke alla åter om vårens tid. En
stor del blir borta för alltid. Kanske tillhör det naturens
regleringstaktik.

*




Gråsparfven.
(Fig 28; tafla V.)

Ute i krusbärsbuskarna bakom husväggen höres ett kvittrande,
gnisslande, sorlande, susande och frasande larm, som är omöjligt
att bokstafvera men som vi alla väl känna till. Det är, som vore
det sammansatt af snösmältning, sommarvind, solsken, bäckrassel,
sommarregn på törnrosblad och ljudet af små skakande vingar.
Det är icke egentligen vackert, och någon melodi innehåller det
icke, men då det börjar, klarnar den mulnaste blick och slätas
den mest rynkade panna, ty i denna underliga kör ligger det första
budskapet om att våren är i annalkande.

Februarisolen har fått hål på drifvorna därute, det kännes
ljumt mot väggen, och i luften dallra fina eterångor, som på en
gång lifva och blända. Gårdens hela sparfkoloni har tagit detta
som en lystringssignal, och alla, unga och gamla, ha samlats i
den stora krusbärsbusken under sötapeln för att hålla familjeråd.
De äro släkt, hela bunten: — far- och morföräldrar, pappor och
mammor, svågrar och svägerskor, syskon hel- och half-, kusiner,
tremänningar, bryllingar, sysslingar och gud vet allt hvad. Och

anor räkna de alla — ty ingen liten fröken, född utom familjen
von Sparf, har ännu slunkit in i släkten genom någon kärlekens
bakdörr.

De ha så mycket att tala om. Ännu i natt var det kallt —
hu ja, flera grader! — och då var det sannerligen godt att ha det
varma, dunrika vinterboet under tegelpannorna på stalltaket, men
nu ångar det ju riktigt här bakom väggen, och oldtfar påstår, att
han har våren i faggorna. Det är sålunda bäst att tänka på
bosättning och husbyggnader. För de gamla är detta lätt nog: de
ha ju fasta på sina lägenheter från i fjor och förfjor, och dem är
nog ingen så förvägen, att han gör anspråk på. Men de unga, dem
måste man nu förse både med ett och annat — äkta makar i
första rummet.

Det är detta, saken nu gäller. Familjen är samlad till
friarestämma, och allt detta siskandet och saskandet är helt enkelt en
intresserad öfverläggning om huruvida Pipo, som tycker om Pipa,
har någon egentlig utsikt att bli lycklig med henne eller om det
icke vore bättre, att Pipo finge Pipetta och att Pepino finge Pipa ...
Szrrrierzzrrsyrr...

Plötsligt blir det dödstyst i laget, och fulla af bäfvan krypa
de små fjädrade hararna in till stammen och dit, där grenarna
sitta tätast och taggarna äro hvassast. Oldtfars pirröga har högt
uppe i skyn upptäckt en strykande hök, och på hans 'gif akt'
brast hela symfonien. Hundra små hjärtan klappa med ångestfull
fart, hundra små hufvuden vridas och vändas i vånda, och lika
många par små ögon följa den förfärlige på hans luftiga bana.
Men se, där försvinner han bakom alskogen och synes ej mer!
Inom en half minut är konserten i gång igen och fortgår, till dess
solvärmen aftager och de mattblå kvällsskuggorna sila in mellan
grenverket. Då blir det skaffning af, hvar helst något finnes att
få. Aptiten är stor och samvetet rymligt. Man tager efter behag, .
men härunder blir en och annan själf tagen af katten.

*
Det är icke godt, gråsparfvens rykte, och någon egentlig
vänskap ifrån människornas sida kan han icke räkna på. 'Luftens
råttor' kallas familjens samtliga medlemmar af sina värsta
vedersakare, som obarmhärtigt predika massmord öfver hela byket.
Några sådana ha dock aldrig satts i scen, och gråsparfven lefver
tämligen fredad sitt torftiga lif, tolererad om ock ej älskad.

Och dock, hvarför skulle man ej älska honom — åtminstone
här och där? I den ensliga backstugan bakom åsen eller i det
fjärran torpet vid skogssjön är han ofta nog människans enda
sällskap. Där ser man honom med nöje krafsa i snön framme
vid dörren, där är hans vårkvitter dubbelt kärt.

Han gör så mycken skada, säger man. Han förstör och
sönderplockar trädens knoppar, han stjäl bort fröet ur
trädgårdssängarna, han slukar grönsaker, han härjar sädesfälten och har ej ett
spår af respekt för den inbärgade grödan i lador och stackar. Ja,
det är ju ett förskräckligt syndaregister, det medges, men så har
han också en del förtjänster att lägga i andra vågskålen. Under
den varma årstiden t. ex. förstör han skadliga insekter och larver
i mängd.

Gråsparfven är kanske den hemkäraste af alla vingade varelser.
Om han 'i Sorunda är födder och kläckt', så stannar han i
Sorunda så länge han lefver. Det kräfves våld eller svältfakta för
att få honom att emigrera. Fångar man honom och för honom
till Nacka, så är han snart hemma i Sorunda igen.

Men därför att han är så där hemkär, tror han, att
hembygden tillhör honom, honom allena — bland småfåglarna.
Afundsjukan hör till hans arfsynder. Han motar bort eller äter ut
sångfåglarna i traktens trädgårdar, parker och lundar, han eröfrar
svalornas konstmässigt murade bon, och han har blott respekt för
den, som besitter större kroppskrafter än som kommit på hans
del. Men om herrskapet Skata emigrerat, med döden afgått eller
blifvit landsförvista, så reder han ogeneradt sitt näste i ett hörn
af deras täckta kvist-villa högt uppe i lindens krona och lefver

sedan där lifvets glada dagar med maka och barn. Gråsparfven
vet att finna sig. Det är något kinesiskt i hans natur, men om
han har kinesiskt blod i ådrorna, veta vi verkligen icke.

*

Ingen etnograf har för oss utpekat gråsparfvens ursprungliga
fädernesland, men att han intimt förenat sig med kaukasiska rasen
och ej heller skyr dess naboer i Europa, det ha vi reda på. I
Sverige är han allmän allt söderifrån långt upp i Lappland. Han
finnes vid Bodö i Norge, man möter honom i hela Europa, i
norra Afrika, i Persien, Centralasien, Indien och på Ceylon.

I Amerika fanns han icke att börja med, men så begaf det
sig, att några inflyttade européer saknade sina gråa bekantingar
från gamla köntryt och rekvirerade några par 'afvels-djur'. Ordern
effektuerades, djuren förtullades och utsläpptes. Hvilket år detta
skedde, är ej bekant, men visst är, att i detta nu ha sparfvarna
inkräktat hela Nordamerika från Atlanten till Stilla hafvet och
äro så talrika, att de räknas som en landsplåga. Alldeles
enahanda är för resten hans öfverflyttningshistoria till Australien.

Gråsparfvens toalett är allmänt bekant och kan i öfrigt när
som helst studeras på lefvande modell. Gulbrunt, grått och svart
äro hans liffärger. Fågelns längd är 151—178 mm. Vingen håller
70—80 mm.

Sitt bo reder gråsparfven helst under tegelpannorna på ett
tak. Ytterstommen består af torra strån. Det inre är varmt
fodradt med fjädrar. I detta rede lägger honan 5 à 6 hvita,
grå- eller grönaktiga ägg med ljusare grå eller bruna fläckar. Makarna
hjälpas åt både att bygga och rufva. Ungarna matas med insekter
och frön.

*

För att nu vara en smula lärd eller vetenskaplig på slutet
vilja vi nämna, att gråsparfvens latinska namn är Passer 
domesticus eller Fringilla domestica. Hans svenska namn äro många
och ofta rätt drastiska. Hören blott: — sparf, tätting, gråspink,
gråtätting, gråtapp (Österg.), täckling, gråtäckling, husfink,
gråspeck (Värml.), spick, gråfugl, gråtjätt, räjstuckfugl (Dalarne),
gråbuk, tallbuk (Västmanl., Södermani.), gråmas, masbrok (Nerike),
sketspink, svinalota-pänsel (Smal.), gratalle (Göteb.), tjocknäbb
(Gotl.), gråtjuf, korntjuf (Norrl.). Hvad tycks?

* 

Gråsparfven" är härdig, närig, tarflig, stark, tilltagsen och
egoistisk. D. v. s. han har just de egenskaper, som man bör ha,
om man vill eröfra världen.

*




Grönsiskan.
(Fig. 29; tafla V.)

Henne känna vi alla, den lilla muntra varelsen, som glädjer
oss med sin sång och sin luftvoltige om vårarna och äfven andra
årstider kan skaffa oss förströelse och nöje — grönsiskan, Acanthis
spinus.

Vid ett flyktigt påseende skulle man kunna taga henne för en
utsluppen och förvildad kanariefågel, men en närmare granskning
låter snart olikheterna framträda, icke så mycket i fråga om färgen
som beträffande kroppsbildningen. Kanariefågeln är längre och
ser smidigare ut, har längre stjärt och spetsigare vingar.
Grönsiskan har en knubbigare gestalt, teckningen af hennes klädebonad
är rikare och kulören en nyans mattare.

Det parti af den lilla kroppen, som företrädesvis gör sig
gällande för betraktaren, är bröstet, halssidorna och buken, ty dessa
äro vackert gulgröna, något bleknande bakunder och där
öfverströdda med mörka strimmor. Hufvudet bär en liten vattrad,
grönbrun kalott, och af ungefär samma färg är ryggen. Vingarnas

pennor äro mörkt bruna med gula kanter, så att de vackraste
båglinjer och tvärband bildas, då de små flygapparaterna äro
hopfällda. Den klufna stjärten är helt kort, brun med gulkantade
fjädrar, så att äfven dess dekorering är särdeles i ögonen fallande.
Honan är nästan vackrare än gemålen, i det vingarna äro belagda
med mera och klarare gult, hvartill kommer, att hela kroppen är
marmorerad med smala, grå- eller brunsvarta fläckar.

Hela norra delen af gamla världen är grönsiskans
fädernesland. Hon finnes i England och i Japan. I Sverige förekommer
hon sommartiden företrädesvis i de mellersta landskapen och är
då rätt sällsynt i Skåne. Mot norr går hon ända upp till
Kvickjock. I Norge dväljes hon helst i sydöstra landsdelarna men
har dock iakttagits kring Trondhjemsfjorden. I Danmark
uppträder hon sparsamt och häckar blott i enstaka fall. I Finland
är  hon   allmän   och   äfvenså i ryska Lapplands sydvästra delar.
Grönsiskan bygger sitt bo af fina, torra grankvistar, som hon
med spindelväf angör vid någon smal, barrbeklädd grangren. På
detta underlag flätar hon sedan ett rede af de finaste kvistar, hon
kan få tag i, och madrasserar därpå sitt näste med granlaf samt
andra mjuka saker.

Detta arbete sker i regel ganska tidigt på våren. Äggen äro
vanligen fem, till färgen hvitgrå samt öfverströdda med rödaktiga,
grå eller mörkbruna fläckar. Rufningen sker med all den kärlek
och det allvar, som äro vanliga bland de små älskliga
skogssångarna.

Redan i början af maj kunna ungarna vara så pass
försigkomna, att de lämna boet. Föräldrarna ha då ett stort ansvar,
ty fem munnar äro icke så lätta att mätta. Hufvudsakliga födan
utgöres af insekter, men till omväxling bjudes dem äfven granfrö,
som det nu börjar bli godt om och som är ett väsentligt
näringsämne för de äldre. Skogsvandraren kan — om han har tur och
är försiktig — ibland få bevittna små tjusande scener: han kan
få se fyra eller fem små grönsiskbarn sitta uppradade på en gren
med fladdrande vingar, kippande näbbar och plirande ögon och
föräldrarna i fullt arbete med att jaga luftens lätta invånare och
bjuda dem till spis åt småttingarna.

Det förekommer, att makarna, under det detta uppfostrarekall
fullgöres, ta sig före att bygga ett nytt bo i och för frambringande
af en andra kull, men man vet icke, om detta är regel.
Tilläfventyrs beror det på huru pass äring det för året finnes i
grantopparna. Att brödfrågan spelar sin roll äfven för fåglarna, kan
nämligen icke betviflas.

Grönsiskan är mycket god sångare och hålles af denna
anledning ofta i bur. Men sin egentliga styrka som virtuos gör hon
gällande blott i friheten, särskildt om våren, då hennes hela
tillvaro är en förtrollningens ljufva dröm. Kring honan, som
koketterande sitter stilla på en gren, fladdrar då hanen omkring på
dallrande vingar, eller också flyger han sjungande mellan träden,
en förtjusande bild af ursprunglig skogspoesi. Ibland klänger han
som en gymnast på grenarna, än öfver, än under, kvittrar och
lockar samt slår sig då och då ned i en grantopp, från hvilken
han låter sina ljufliga toner ljuda öfver skogen.

Grönsiskan är en strykfågel. Då det norr ut börjar bli kallt,
drager hon i flockar söder ut och stannar ej gärna norr om
Mälardalen. Knäpper det till äfven där, fortsättes färden, men i
allmänhet öfvervintrar hon i Göta land. I Skåne är hon talrik den
tiden. Hon lefver då mest af alfrö. Det är ett sant nöje att ha
en eller flera alar inom synhåll en vinterdag, ty deras grenar och
kvistar kunna då — innan trädet är utätet — vimla af små gulgröna
klättrare, som med utomordentlig liflighet hoppa omkring och
intaga alla möjliga ställningar för att komma åt födan. Att t. ex.
hänga med ryggen ned och underifrån plocka fröen med näbben
ur den lilla alkotten är för en grönsiska en helt naturlig sak, som
år inöfvad från barndomen.

Denna fågel tyckes vara så pass nationaliserad, att den, utom
sitt officiella namn, endast fått ett till — smeknamnet siska.   
Tafla VI

33.  Snösparf
Plectrophanes nivalis
1/2 storl.

34.  Ladusvala
Hirundo rustica
1/2 storl.

35.  Strandsvala
Cotyle riparia
1/2 storl.

36.   Sånglärka
Alauda arvensis
1/2 storl.

37.   Tornsvala
Cypselus apus
1/4 storl.

38.    Gök
Cuculus canorus
1/4 storl.

Norrmännen kalla henne sisik, danskarna grödsidsken. Finska namnet
är vihereå varpunen.

En släkting till denna älskliga lilla sångare är





Gråsiskan,
(Fig. 30; tafla V.)

Acanthis linaria, som i två varieteter, den långnäbbade, var.
holboelli, och den sibiriska, var exilipses, förekommer i vårt land. De
äro emellertid ej alltid så lätta att skilja åt. Skillnaden mot
stamfränden är, att de äro grå eller chokladfärgade i st. f. gulgröna.
Den förstnämnda har en röd kalott på hufvudet, den senare är
dessutom röd på bröstet och har vingarna vackert schatterade i
mörkare och ljusare brunt.

Dessa fåglar tillhöra jordklotets nordliga fastländer, där de
häcka i tusental, ofta nog på de ovanligaste ställen. På Vardö
har man t. ex. funnit ett gråsiskbo byggdt emellan ett par till
torkning upphängda torskar.

Också denna fågel drager om vintrarna söder ut och
uppträder då ofta hos oss i stora flockar, blandar sig med grönsiskorna
och spisar alfrö. Blir det ondt om sådana, slå de sig ihop med
sparfvar och söka sin föda i spillning på vägar och gårdar.

Gråsiskan är ej så god sångare som den färgrikare kusinen.
Stämman är svag men sången i öfrigt och relativt mild och
behaglig.

Denna fågel kallas i Värmland och Södermanland alsiska
samt i sistnämnda provins också allöpa och syriska, skåningarna
titulera henne sisserönnika, Stockholmsnaboerna irisk, västgötarna
erisk eller morisk, upplänningarna sjäska, kalmariterna sjöska,
och norrlänningarna rödnacka. På norska och danska är svenska
namnet gråsiska helt enkelt öfversatt.

Att siskorna äro gladlynta till sin natur, har ingått i
folkmedvetandet. Det är ju allmänt bruk att kalla en liten lustig,
drillande flickstumpa för siska.

*




Steglitsan.
(Fig. 31; tafla V)

I det elementarläroverk, där undertecknad en gång i tiden
inhämtade en efter tidens fordringar lämpad brist på vetande,
idkades af pojkarna mycket träget en sport, som kallades att fånga
steglitsor.

Man tillverkade af en träbit, en tillplattad ståltråd samt ett
par hopsnodda tagel ett mycket primitivt giller, som kallades
'sprängkol', och beväpnad med ett halft eller ett helt dussin
dylika doningar begaf man sig, i sällskap med ett par liktänkande
själar, arla en söndagsmorgon ut i skog och mark, direkt till
någon trakt, där en af oss hört, att någon vid ett tillfälle — om
också för ett eller annat år sedan — sett steglitsor. Där
utplanterades då farligheterna på buskar och tufvor, vederbörligen
gillrade samt betade med gamla kardborrar, hvarpå man lade sig i
ett dike och afvaktade utgången.

Att någon enda steglitsa fångades på det viset, har jag mig
icke bekant, men någon gång hände sig, att man åtminstone fick
se en svärm af de vackra fåglarna, och redan detta var en högtid.

Huru många tusen timmar, som på detta sätt röfvades ifrån
sömn och läxor, skall jag icke kunna uppgifva, och befattar jag
mig för resten ej med, ty ur nationalekonomisk synpunkt är nog
frågan utan betydelse. Vårt intresse för steglitsor var emellertid
stort och räckte minst till konfirmationstiden. Om det gått i arf
till kommande generationer, har jag mig icke bekant.

*

På den tiden hölls steglitsan ofta i bur, dels därför att hon
var så vacker, dels därför att hon sjöng så fint.

Dräkten är verkligen icke illa. Med sin brunflammiga
grå-hvita buk och gump, sina hvita kinder, sitt lackröda ansikte, den

svarta frisyren på hufvudet, den bruna ryggen samt de svarta,
gula och hvita vingarna och stjärten är hon mer dekorativ än de
flesta andra nordiska fåglar. Gestalten är kanhända litet satt och
rörelserna ej vidare eleganta, men på det hela är hon en treflig
invånare i våra utmärker, skogsbackar och hagar, och så har hon
dessutom den förtjänsten, att hon i regel stannar kvar i landet.
Endast mycket sträng köld kommer henne att 'krossa' Östersjön
eller att göra ett hopp öfver Öresund för att sedan så godt som
landvägen nå kontinenten.

Emellertid tycker denna fågel icke särdeles om höga norden,
och Lappland påstås aldrig ha sett honom. Mot söder är den
emellertid talrik nog. Dessutom är han spridd öfver så godt som
hela Europa samt rundt om Medelhafvet, i Sibirien och bort i
Turkestan m, fl. asiatiska länder. I Norge går han till
Trondhjem, i Finland är han skäligen sällsynt men finnes ändå, och
man har funnit bon af steglitsan vid Kuopio, Tavastehus m. fl.
ställen.

Steglitsan är mycket liflig af naturen. Att sitta stilla har hon
svårt vid. Anländer en flock till någon backsluttning, där det
finnes några hösttorkade tistelstånd eller kardborrplantor, så blir
det ett lustigt lefverne. De hoppa upp och ned på plantornas
grenar, de flyga från den ena till den andra, kvittrande och
gnyende, och gäller det att bekvämt plocka fröna ur hylsorna, så
genera de sig icke för att hänga sig under en gren med ryggen
ned och att på så sätt utföra sitt samlarearbete. Tistel- och
kardborrfrön utgöra hennes favoritföda, men om somrarna nöjer hon
sig med hvad som helst i fröväg.

I maj reda steglitsmakarna sitt bo i någon lugn och stilla
vrå af en skog och draga sig i och med detsamma tillbaka från
världen. Tyst och stilla uträtta de sina bestyr och arbeten, flyga
från träd till träd och öppna sällan näbben till en lockton. Till
marken eller öppna bygden komma de sällan.

Boet ordnas i någon klyka eller på en gren och är rätt 
konstnärligt sammansatt af mossa och strån samt inuti fodrat med
fårull eller fina växtfjun. I detta varma, mjuka rede lägger honan
vanligen fem hvita, med ljusa och mörka fläckar beströdda ägg
om 17 à 18 mm:s längd och 12 à 13 mm:s tjocklek. Gärna bo
de olika paren för sig själfva, men man kan dock påträffa dem i
små kolonier om fem eller sex familjer i samma lund.

Så fort ungarna äro flygfärdiga, bege sig far och mor och
småttingar ut på ströftåg och hemsöka då slätterna. De hålla så
ihop hela hösten och vintern, och ibland händer det, att ett par
familjer slå sig samman. Några större skaror bilda de emellertid
aldrig.

Hanen är god sångare, och det är detta, som vållar, att han
ofta råkar i fångenskap. Då han i det fria låter höra sin
omväxlande och vackra lilla aria, sitter han vanligtvis stilla på en
gren och ej som andra fåglar i toppen på trädet. Särskildt pris
förtjänar han därför, att han ibland sjunger äfven på vackra
vinterdagar, då skogens sångare i öfrigt äro tysta.

Acanthis carduelis eller Fringilla carduelis är fågelns latinska
namn. Han tillhör sisksläktet och underfamiljen finkarna,
ordningen tättingar.

*

I bur hölls steglitsan förr mer än nu. Att hon trifdes där
särdeles gärna eller fann sig belåten med fångenskapen, våga vi
icke påstå, men till och med en fågel kan vänja sig vid
mångahanda och lefva sitt lif fram under inskränkta förhållanden.
Allt naturligtvis beroende på det bemötande, som kommer
fången till del.

Månget ensamt stackars människohjärta har haft en bursatt
steglitsa till sin enda vän och förtrogna på gamla dagar. Hvem
har icke i något gammalt lågt hus i en liten landsortsstad mellan
ett par hvita gardiner i ett fönster varseblifvit en bur med en
munter, hoppande fågel i och bredvid, genom tyllen, ett fåradt,
åldrigt ansikte, omgifvet af hvitt hår och en svart spetsmössa?
Dag efter dag ha de två kamperat tillsammans, och alltid har den
lilles sång gladt den gamles hjärta samt mildrat bitterheten i
minnet af genomgångna sorger och pröfningar... De två ha hört ihop
och bildat en tafla af idyllisk frid.

Är det icke, som om man såge dem lifs lefvande — när man
sluter ögonen?

*



Gulsparfven.
(Fig. 32; tafla V.)

Man skulle kunna dela våra fjädrade vänner i två afdelningar
— sommargäster och vintergäster. De förstnämnda ha ömtåligare
natur och tillbringa vintermånaderna i Medelhafsländerna; de
senare åter dväljas under sol- och sommardagar i skogar och
lundar i vår omedelbara närhet men komma om vintrarna fram till
våra gårdar och stugor, därtill drifna af rama matbekymmer.

En bland de mest kända af dessa senare är gulsparfven —
Emberiza citrinella — tillhörande en stor familj —
busk-sparfvarnas — med många arter, hvilkens medlemmar äro spridda
öfver alla jordens länder. Han är härdig, förnöjsam och
anspråkslös, söker icke att göra sig bemärkt men är heller icke så skygg,
att han särskildt anstränger sig för att förbli okänd.

Till sitt yttre är gulsparfven ganska vacker att påse.
Hufvudet är gult, med brunaktiga fläckar och streck. Hals, bröst och
buk äro oblandadt citrongula, rygg och skuldror gråaktigt
rödbruna med svarta fläckar. Bakrygg, öfvergump och öfre
stjärt-täckare äro rödbruna med gul anstrykning. Stjärten, som är
ganska lång, är svartbrun med brungula fjäderkanter.

Honan är något dunklare tecknad än gemålen och i regel
något mindre. — Om vintern äro båda könen mindre gula. Hanen
har då en grön anstrykning på ryggens fjäderkanter. Näbben är

ofvan svartbrun, under grå. Iris mörkbrun och fötterna gulbruna.
Storleken är cirka 180 mm. Vingen mäter omkring 90 mm.

I vårt land är gulsparfven den vanligaste af sitt släkte och
uppträder allmänt i södra och mellersta delarna. Norr ut aftager
han i antal, men längs Torneå älf går han emellertid upp till
67° 30' och har till och med anträffats vid Karesuando och vid
Kvickjock. — I Norge är han längs kusten spridd ända upp till
Alten men tycker ej om fjällbygderna. I Finland förekommer han
ännu vid Mounio och Kandalax, och i Danmark är han den
allmännaste af alla sparfvarna.

Så fort det börjar våras och marken blir bar i hagar och
betesmarker, drager sig gulsparfven afgjordt tillbaka från sin sejour
i människornas närhet och börjar sina förberedelser till
bosättningen. I regel ordnas nästet i en fördjupning under den yfviga
grenen af en krypande enbuske och är sammanfogadt af torrt gräs
samt inuti fodradt med tagel och rotfibrer. En och annan gång
har man emellertid hos oss påträffat boet vid pass meterhögt i
någon en- eller granbuske. I Danmark skall detta äga rum oftare
och vara regel i Frankrike.

Äggen äro vanligen 5 eller 6; de äro vid pass 20 mm. långa och
hålla i tvärmått cirka 15 mm. Färgen är ganska skiftande. Ibland
äro de ljust gråhvita, ibland chokladfärgade eller blåaktiga, men
alltid äro de öfverströdda med svarta punkter, streck och ådror,
som äro tätast samlade kring storändan.

Makarna lefva ett lyckligt, harmoniskt lif under vårens och
sommarens ljusa dagar. I det varma boet ligger den lilla frun
dåsig och belåten, öfversilad af en ljusgrön dager, som intränger
genom den doftande enens täta, vårfriska barrmassor, och i
närheten njuter gemålen sitt sorgfria väsen samt tillbringar sina lediga
stunder på nöjsammaste sätt. Ofta nog slår han sig ned i toppen
på en en eller någon liten gran och ger sig till att sjunga. Någon
stor konstnär är han icke, men han gör så godt han kan, och
mer har ju ingen rättighet att fordra. Sitt itt itt itt itt tyh; sitt
itt itt itt tyh — är den enkla texten till hans melodi, som klingar
som från stramt spända, med dämmare belagda silfversträngar. I
vårvärmen och omgifningen hör denna lilla strof liksom hemma.
Den ljuder ihärdigt, oupphörligt från alla håll. Om den upphörde,
så skulle en förnimbar lucka uppstå i symfonien.

Äggens rufning får madame besörja ensam, och det tyckes ej
alls bekymra henne. Men då ungarna väl kommit fram och börja
på att få matlust, är det slut med pappas dolce far niente. Då
får han arbeta som en slaf med att fånga flugor och allsköns
andra insekter, men häröfver beklagar han sig ej. Han är en
kraftig natur och ligger i energiskt. För öfrigt har han hjälp af
gemålen, som ingalunda tänker på att spara sina krafter efter den
långa rufningshvilan.

Synnerligen länge dröjer det icke, förrän de små fått fjädrar
och vingpennor så pass starka, att de så smått kunna börja att
flaxa omkring. Förr än de blifvit så pass försigkomna, begifva
de sig ej ut ur boet. De skulle visserligen kunna taga sig små
promenader i närheten, men detta skulle bara medföra ökadt
besvär för pappa och mamma, då det gäller att hålla reda på
familjen. Och för resten lura faror i hvar vrå. Det kan komma
en hungrig sparfhök, lysten efter färskmat; en igelkott eller en
sork kan möta ungdomarna, eller ock kunna de gripas af en
varfågel eller en törnskata och varda ömkligt spetsade af dessa
matsamlare bland deras stora förråd af gräshoppor, humlor och
gärdsmygar. Lifvet är minsann ingen rosendans, ej ens för små
gulsparfvar.

Hembygden tyckes vara dessa fåglar mycket kär, och gärna
stanna de lifvet ut i den hagbacke, där de en gång sett dagen.
Men stadiga omkring boet äro de blott om sommaren. När hösten
nalkas och det börjar bli ondt om animal föda i lufthafvet och
på marken, samla sig gulsparfvarna i stora skaror och draga ut
på närbelägna åkerfält och lyckor, där de då plocka frön,
spillkorn eller livad helst ätbart, de kunna komma öfver. Kommer
så snön och breder sin hvita mantel öfver jorden, tvingas de små
varelserna till nytt lokalombyte. Då ty de sig — såsom ofvan
antydts — fram till gårdarna, blanda sig med gråsparfvarna och
hålla till godo med den ringa kost, som står dessa till buds.

Om man ej särskildt oroar dem, bli gulsparfvarna snart ganska
hemmastadda bland människorna och återkomma år efter år. Man
har varit i stånd att iakttaga detta på grund af att en och annan
individ fått något kroppslyte, som utmärkt honom bland andra.
Till en gård återkom sålunda åtta vintrar efter hvarandra en
gulsparf, som fått benet skadadt. På ett annat ställe hade man som
regelbunden gäst en fågel med blott en fot.

Gulsparfvarna uppehålla sig emellertid framme vid gårdarna
endast om dagarna. När den tidiga vinterskymningen inbryter,
begifva de sig flygande till sin sommarskog och tillbringa där
natten i någon tät gran eller enbuske, som bjuder dem skydd.
Kanske slumrar en och annan till och med i boet.

*

Gulsparfven har begåfvats med en hel del extra namn. Han
kallas t. ex. gulspeck i Värmland, gröning i Nerike, Södermanland
och Uppland, snösparf eller snöspink i Småland, gulspink i
Östergötland, gullärka i Skåne, sisselshit i Hälsingland och sissilishit i
Norrbotten. I Norge kallas han gulspurv, i Danmark gulverling.

*


(Fig. 33, tafla VI.)

»Turister i bygden!»

»I sådan kyla, så mycket snö?»

»Jo säkert! Har själf sett dem. De äro utmärkt smakfullt
klädda för resten. Ljusbrunt hufvud med hvita bågar öfver
ögonen, liten gul näbb, bröst och buk hvita, med små näpna

aktiga tvärband öfver det förra, rygg och vingar rikt och vackert
dekorerade i svart, brunt och hvitt, bakryggen nötbrun och den
klufna stjärten svartbrun med ljusare fjäderkanter... Nå?»

»Snösparfven — Plectrophanes nivalis. — Af sparfvarnas
underfamilj ibland tättingarna ...?»

»Stämmer! Ja, de äro här nu.»

De komma ofta om vintrarna, ehuru icke alla. De äro höga
nordens äkta barn, fjällens sångare, ödeviddernas nybyggare.
Mellersta Sveriges slätter äro deras Riviera ...

Rundt om norra polen har snösparfven sitt fädernesland. På
de stela, ödsliga fjällplatåerna ofvan trädgränsen lefva de parvis
sommaren öfver, njuta sin korta kärleksdröm och fostra sin lilla
familj. Boet bygges under en sten eller i en klipprämna; det är
stort, rikt madrasseradt med hår och fjäder, och i det lägger
honan i medlet af juni fem eller sex gråhvita, med bruna och grå
fläckar beströdda ägg. Så börjar rufningen. Under denna tid
sitter hanen dagen i ända och sjunger på en sten i boets närhet
och aflägsnar sig blott då och då, när det gäller att söka föda.
Märkligt nog är det alls icke ondt om sådan däruppe i fjällen.
Det vimlar af insekter, och fjällväxterna lämna sin rika tribut af
blad, knopp och frö. Den förnöjsamme behöfver så litet.
Snösparfven har bokstafligen genomfört det program, som man
tillvitar smålänningen: 'Om man sätter honom på en sten, så försörjer
han sig'.

Ingen annan sångfågel söker sitt hemvist så högt uppe på
fjällen som snösparfven, men så kan heller, ingen njuta sitt
sommarnöje lika ostördt som han. Där finnas trakter, som aldrig
trampats af människofot. Djurlifvet är också sparsamt, och högst
uppe har man blott sällan besök af fjällugglan, jaktfalken,
dvärgfalken och fjällvråken, som eljest slå i vildmarkernas lägre bygder
Det är sålunda idylliskt nog däruppe, inga fiender att frukta, inga
grannar att gräla med.

Det måste sägas,att fågelns sommardräkt är en helt annan
än han bär, då han kommer ned till oss. Han gör i de stengrå
omgifningarna intryck af att vara en svart och hvit fågel, svart
på ryggen och hvit undertill. Hufvud och nacke äro emellertid
ljust gråaktiga, och ryggfärgen, som ter sig likt ett löst pålagt
täcke med rakt dragen begränsning öfver skuldrorna, är
marmoreradt medels mörkbruna fjäderkanter, och så äro jämväl de ving-
och stjärtpennor, som äro mörka. Kände man ej till denna
betydande periodiska färgväxling, skulle man kunna tro, att man
hade för sig en helt annan fågel än den, med hvilken man gjort
bekantskap i Mellan-Sverige under vinterns dagar. — Både vinter
och sommar äro honans färger mindre klara än hanens.

I de skandinaviska länderna häckar snösparfven endast i
fjälltrakterna och vid Finnmarkens kuster. Vid fisklägena där uppe
är han lika vanlig som gråsparfven hos oss. I Amerikas höga
nord förekommer han på samma sätt. På Färöarna häckar han
sparsamt, men på Island är han den vanligaste bland alla fåglar.
Man har gissat, att han äfven i ringa antal reder sitt bo på
Grampianbergen i Skottland, men detta förmodande är icke bevisadt.

Fram i oktober börjar det bli knappt om maten däruppe i
vildmarksbygderna. Då samla sig snösparfvarna i skaror och
begifva sig i kortare dagsresor söder ut. Det ser nästan ut, som
om de under dessa emigrationståg stode under ledning af någon
efter system handlande utkvarteringskommission, ty fördelningen
sker så, att ej allt för många komma på samma trakt. Naturligt
nog sker detta med hänsyn till födan. Det händer därför, att
man — när de förekomma alls — finner fåglarna någorlunda jämnt
öfver ett stort område, öfver hvilket de helt plötsligt slagit ned,
som vore de fallna ur skyarna.

De sälla sig här med frändskapens rätt till grå- och
gulsparfvarna, som på gårdar, stigar och vägar söka sin föda i
halmboss och spillning. Att de äro främlingar, ser en hvar vid
första ögonkast. Men själfva se de föga främmande ut. Snön är
sig ju öfver allt lik och kölden äfven. Ingendera generar dem
för resten.

Men de högnordiska bebyggarnas provianteringståg stannar
icke i Skandinaviens länder. Öfver Östersjön och Sunden begifva
de sig, hemsöka Danmark, Tyskland, Holland, Belgien, Frankrike
och England, öfver allt uppmärksammade som främlingar och
öfver allt omtyckta för sitt karakteristiska och vackra yttre samt
sitt anspråkslösa uppträdande och sin förnöjsamhet.
Så som det sker här i Europa, tillgår det också i Amerika.
Långt uppe i Ishafstrakterna ha snösparfvarna sina sommar- och
häckningsplatser, men då vintern kommer, bistrare och
fruktansvärdare än på vår sida af jordklotet, underlägga de sig hela
Kanada samt en god del af Förenta staterna.

Både här och där ge vårsolen och den stigande temperaturen
signal till hemfärd.

Hemmet — det är där man bygger sitt bo och där ens små
se dagen.

*

Snösparfven är objekt i en vacker romans, som Atterbom
skrifvit i Lycksalighetens ö. Få vi citera:

Ungmön i lunden på jaktnätet band,
morgonfrisk, morgonklädd,
snöfågeln satt på dess hand.
Jägaren ropte: Min flicka sitt still,
fågeln af handen nu skjuta jag vill
Blif ej så blek, se hans lott är ju söt:
hårda bädd! hulda bädd!
Huru ljufligt att dö i ditt sköt...

Den sången sjöngs af kung Astolfs jaktsällskap, lägradt kring
stockelden däruppe i 'ett land i nordpolens grannskap'.

Förr i världen, då människorna voro mer romantiska än de
nu äro, sjöngs den äfven ofta af vackra kvinnoläppar här i Ultima
Thule. Och så fick snösparfven kring sig poesiens varma gyllenglans.

*


Som vanligt är, har äfven snösparfven en hel del lokalnamn.
Skåningarna kalla honom snölärka eller sjölärka, dalfolket
illvärsfågel och upplänningar hårdvärsfågel. — Den föreställningen har
nämligen inrotat sig, att snösparfven genom sin ankomst bebådar
en annalkande fimbulvinter, hvilket emellertid alls icke är fallet,
fastän det naturligtvis kan bli kallt, sedan han kommit.

*




Ladusvalan
(Fig. 34; tafla VI.)

Den riktiga svalan — svalan par excellence — det är hon
med den svartkantade, lefverbruna haklappen på det hvita bröstet,
den svarta, sidenskiftande öfverkroppen, de smala, spetsiga
vingarna och saxen i stjärten... De andra, ja, dem ställer
allmänheten bredvid och ger ej samma rang.

En nordisk sommardag utan svalor — nej, den är ej, som
den skall vara; den skvallrar om att någonting är i olag, kanske
att 'samhället är sjukt'. Men när svalan gör sina långa drag i
den blå rymden, när hennes blänkande, vackra och smidiga kropp
susar förbi ens öga som en liten lufttorped och ibland bryter sin
bana med ett tvärt sido- eller returkast, då är det stämning öfver
landskapet och lif i taflan. Då vet man, att det är sommar, äfven
om det ej skulle vara så öfverdrifvet varmt.

Man kan resa ganska vida omkring i världen och ändå träffa
på denna lilla vän från barndomshemmets dal. Hela gamla
världen är hennes, med undantag af Ostasien, där det ju för resten
ej är vidare trefligt att vistas, särskildt i krigstider. Men en nära
släkting till henne bebor dessa trakter. Sammalunda i Amerika.
I Australien ha vi ej varit och tittat efter.

I Europa går hon långt mot norr, minst till polcirkeln; på
Norges västkust har hon varit synlig vid Alten. Hon är ej heller
rädd för att stiga till fjälls, om blott människor bo där, ty för

dem har hon en viss klockarekärlek. Eller kanske det är
insekterna, hon mest älskar — dessa insekter, som särskildt trifvas i
odlade trakter, där det finnes folk och kreatur.

Svalan är arkitekt — åtminstone murare. Af lera med några
inblandade strån konstruerar hon under någon takfot ett
skålformigt, hållfast bo, hvars inre hon fodrar med torrt gräs och fjädrar.
Här lägger lilla frun 5 à 6 små för innerligt söta ägg, hvita med
röda prickar, cirka 20 mm. långa och 14 mm. tjocka. Husmodern
rufvar ensam, men om nätterna sitter husbonden bredvid boet;
om dagarna skaffar han lilla gemålen mat, ju läckrare dess bättre.
Matfriskare varelser än svalungarna, då de fått några dagar
på sig, får man leta efter. Det är ett riktigt nöje att sitta och
betrakta den lilla kullens sex hufvuden utom boöppningen och
huru näbbarna spärras upp, då far eller mor som en oljad blixt
kommer susande med proviant i munnen. I tur och ordning få
nu de unga en smula af sitt dagliga bröd, som består af mjuka,
i flykten fångade insekter. Denna proviantering pågår hela dagen,
men fullt belåtna bli de små visst aldrig. Då kvällen kommer
och skuggorna falla, nalkas emellertid Jon Blund äfven den lilla
hängande bostaden; då slutas både näbbar och ögon, och det
hvissel-gnisslande gnyet och kifvet om flugorna tystnar till
morgonen.

Ett särskildt besvär — men tydligen mycket kärt — ha
föräldrarna, då de skola lära sina små att flyga. Så helt och hållet
med lampor går det ej, ty småttingarna äro fega och misstro sina
opröfvade vingar. Hur det är, så lockas en efter annan ut ur
boet och blir synbarligen gladt öfverraskad af att 'det går'. Om
någon af ungarna alls icke törs utan sätter sig till motvärn, så
tar pappa i med hårdhandskarna och] hyfvar honom ut i luften,
som ju framdeles skall bli 'hans element'.

Att svalungarna själfva skola kunna förskaffa sig sin föda,
äfven sedan de hjälpligt lärt att begagna vingarna, kan naturligtvis
ej begäras. Ty att flyga är ett och att jaga ett annat. Att 
samarbeta båda färdigheterna tar rundlig tid. De båda makarna ha
därför sträng sysselsättning, så länge sommaren varar, efter som
de små icke kunna försörja sig själfva och ungdomen väl ej kan
öfverlämnas åt svält och brist.

Som flygkonstnär har svalan få likar. Någonting lättare,
gratiösare och mera frigjordt än hennes evolutioner i luften kan
ej tänkas. Hennes spolformiga kropp är liksom särskildt danad
för snabbflykt. Utan att särskildt anstränga sig skjuter hon en
fart om 67 meter i sekunden, då örnen blott når 31 och
brefdufvan har sitt maximum vid 30.

I vanliga fall räknas ladusvalan icke till sångfåglarna, men
sjunger gör hon i alla fall. Eller kanske man kan nöja sig med
att säga, att hon kvittrar. Kvittret är emellertid renljudande och
behagligt. Hanen låter höra detsamma, både då han flyger och
då han sitter stilla.

Som en hvar vet, flyger svalan stundom på svindlande höjd,
stundom stryker hon ;tätt utefter land och vatten. Detta sker visst
icke af någon nyck utan beror på att de insekter, hvaraf hon har
sin näring, hålla sig på olika höjd allt efter luftens beskaffenhet
för tillfället. Därför tror menige man, att svalan spår väder.
Flyger hon högt, blir det vackert, håller hon sig nära jorden, blir
det regn.

Hit upp till norden kommer svalan i maj, när sommaren
börjat. Någon gång kommer hon emellertid för tidigt, så att hon
öfverraskas af köld och snö. Då dö de stackars små i massor,
förfrusna, utsvultna och förlamade. Man kan då ta dem med
blotta händerna, men rädda dem kan man ej.
Färden mot söder anträdes vid höstens inbrott, då det blir
knappt om maten. Resan försiggår en masse. Samlingen sker
vid något vatten med vassrika stränder. Dit komma de från alla
håll och kunna slutligen räknas i tiotusental. Om nätterna sitta
de stilla på vass-stråna. Så en vacker morgon lyfter hela
karavanen   under  kvitter  och gny, stiger högt mot skyn och sträcker
på snabba vingar i väg mot söder, mot söder. Svalans latinska
namn är Hirundo rustica.

*



Strandsvalan.
(Fig. 35; tafla VI.)

Om man en sommardag på sin promenad förirrar sig till en
plats, där naturen eller människor framställt en mer eller mindre
lodrätt stupande vägg af fin sand, kan del hända, att man helt
plötstigt befinner sig midt inne i en svärm af små lifliga,
brunsvarta fåglar, som skrikande korsa hvarandra i alla riktningar och
alltemellanåt störta rakt emot väggen och — försvinna. Tittar
man då närmare efter, skall man upptäcka en hel mängd små
runda hål borrade i sandmuren och att det är i dem, fåglarna
dyka in samt — efter någon stund — komma ut igen.

Man har då hittat på en strandsvalekoloni och har godt
tillfälle att studera de små lifliga fåglarnas natur, vanor,
byggnadssätt och näringsbekymmer, hvilket allt är rätt intressant.

Att börja med förtjänar kostymen en undersökning. Fågeln
är ofvantill gråbrun samt har stjärt och vingar brunsvarta.
Underkroppen är hvit, med ett bredt gråbrunt tvärband öfver bröstet,
hvilket ser ut som en slejf, med hvilken vingkappan blifvit
tillknäppt. Ben och fötter äro svartbruna, näbben svart, iris brun.
Könen äro hvarandra lika, och fågeln håller i längd 130 —155 mm.;
vingen är cirka 107 mm.

Hela norra halfklotets landmassa, med undantag af
polargebitet, är strandsvalans fädernesland. Med vårens fulla inträde
kommer hon åter från sin vintersejour i södern — från sydöstra
Afrika, resp. Indien och Sydamerika — där naturen bjudit henne
en rikligare spis än hvad hon häruppe kan tillkämpa sig. Och
ändå dragés hon hitupp till länderna under polcirkeln! Hvarför?

— Hvarför häckar hon icke i den varma södern?


Ja, fråga kan man alltid, men svaret — hvem ger det?

På vår halfö finnes strandsvalan allestädes, där hon har
tillfälle att reda sitt bo på önskadt sätt. Hon tycker lika mycket
om slätten som höjderna. I Danmark är hon allmän och jämväl
i Finland, där man finner henne så högt som på Kola-halfön samt
vid Muonio och Ponoi. — På Gottland lär hon ej finnas.

En ideellt lämplig plats för strandsvalans kolonisering är en
strandsluttning eller älfbank af hårdt packad sand, som låter
urhålka sig utan att rasa. Dylika ställen äro lyckligtvis icke så
sällsynta i vårt land, men de äro alla för längesedan upptäckta.
Det finnes emellertid alltid nygifta par, som skola sätta bo, och
några dussin hål mer eller mindre i sandbacken betyder ingenting.
Sådant ökar tvärtom trefnaden. Ty de små vingade varelserna
tyckas vara ovanligt sällskapliga och ha otroligt mycket att säga
hvarandra. Det är ett kvittrande, ett småhvisslande och ett
sittrande dagen lång.

Ungfolket skall alltså bygga, eftersom inga bon finnas att taga
i arf. Då fladdra de en stund utmed sandväggen för att hålla
syn. Kanske begära de också råd af pappa och mamma. Snart
är också en lämplig plats funnen. Maken slår sig fast i sanden
med sina böjliga och med skarpa klor försedda fötter samt börjar
med sin lilla koniska näbb att bearbeta sanden, som fritt får
falla till marken. Att börja med går det fort nog, och snart har
hålet blifvit så djupt, att den lille tunnelgräfvarens halfva kropp
försvinner i detsamma, men sedan går det långsammare.
Emellertid måste han mycket, mycket längre in. Äro de lokale forhold
särdeles lämpliga, arbeta sig fåglarna in en eller två meter, innan
de sluta, och så hålka de innerst inne ut en liten grotta, i hvars
botten de ordna ett enkelt rede af några strån och några fjädrar.
Det är allt ihop.

Men det där var nu ideallokalen — aristokratiens samhälle,
kanhända! Sådana där sandbankar stå olyckligtvis icke alla till
buds, men bo måste man ju någonstädes, och nöden har ingen
Tafla VII

39.  Nattskärra
Caprimulgus europæus
]/4 storl.

40.  Gröngöling
Gesinus viridis
1/4 storl.

41.  Göktyta
Iynx torquilla
1/4 storl.

42.  Större hackspett
Picus major
1/4 storl.

43.   Kattuggla
Strix aluco
1/5 storl.
44.   Tornfalk
Falco tinnunculus
1/4 storl.

45.   Dufhök
Astur palumbarius
1/6 storl.

lag. Torfniyllebankar duga därför också. I nödfall får man slå
sig ned under stenar, som det på holmar och skär finnes så godt
om. Eller också erbjuda gamla torftak frestande tillfällen. Sådana
finnas nu icke hvar som helst, men säterstugorna i våra
inlandsprovinser ha ännu ej afkastat dem, och därför ha fäbodarnas
befolkning ofta till grannar ett mindre antal strandsvalefamiljer,
fastän dessa — i olikhet med andra svalor — i regel ej söka
människornas sällskap.

När egnahemsfrågan lyckligt och väl lösts — hvar palaiet
sedan är beläget — kommer den tid, som för alla fågelfruar har
samma förlopp — äggläggningens och rufningens, Äggen äro
vanligen 5 eller 6, 17 à 18 mm. långa och 12—13 mm. tjocka, till
färgen rent hvita. Ibland träffar man dock makar, som
extravagera en smula med färgen, i det de öfverströ äggens hvita grund
med små brunaktiga fläckar. Detta händer då icke med ett eller
två utan gäller hela kullen. Hvad detta beror på, är icke godt
att säga: — kanske något blandadt äktenskap i ett föregående led,
en ladusvala, som kommit in i en strandsvalefamilj. Ladusvalorna
ha ju, som bekant, rödprickiga ägg.

När ungarna väl hunnit få flygapparaterna så pass
utvecklade, att de kunna draga praktisk nytta af dem, blir det lif och
lust i kolonien. Det ser ut, som om en svärm af jättebin vore i
rörelse. Kors och tvärs, upp och ned ljunga de fram, och några
insekter i den trakten skall man ej söka efter. För att få sådana
måste flykten sträckas längre bort, men nedanför flyter ju
vattendraget, och med vattnet gå gärna flugor, mygg och småfjärilar
från vasstrå till vasstrå. Och bemälda varelser äro just
strandsvalans kalasmat.

Fågelns latinska namn är Cotyle riparia. De svenska
lokalnamnen variera föga. De äro: — back-, jord- eller stensvala I
Hälsingland kallar man henne strandölo.

*




Sånglärkan.
(Fig. 36; tafla VI)

En bröstsjuk ung man kom en gång till Rivieran med
läkaredomen: 'Stanna där ett hälft år, och vistas ute så mycket som
möjligt'.

Att börja med tjusades han af söderns paradis och af alla de
granna taflor, detsamma hade att visa honom. Det blåa hafvet
drog oemotståndligt till sig hans blickar, vare sig det utbredde sin
spegelblanka yta i oändlighet, glittrande af solguld och
himmels-azur, eller det under vindens tryck kastade silfverfransar mot
strand och klippor, rasslande med kiselstenarna, så att det ljöd,
som ett berg af stora silfverslantar störtat samman.

Men inom kort träffade honom ett annat lidande än det han
medfört hemifrån — hemlängtan. Midt ibland all lyxen i natur,
byggnader, kläder och lefnadsvanor saknade han sitt anspråkslösa,
rödmålade föräldrahem i björkhagen långt fjärran i norr, och han
tyckte, att det var lika godt att dö hemma af lungsot som här
nere af trånsjuka.

Han packade sina kappsäckar, besluten att trotsa läkarens
bud och att resa hem. Men först skulle han taga afsked af de
platser, som blifvit honom kära. Han satte sig vid stranden och
lät Medelhafvets salta vindar svalka sin panna; han vandrade
under palmer och gummiträd, och han begaf sig uppåt bergen, där
olivträden skuggade klipporna och getherdar vallade sina hjordar
på sluttningar, som voro gula af blommande ginst.

Ett oändligt vemod fyllde hans bröst, och det sprang upp
tårar i hans ögon. Hvad jorden ändå var skön; hvad lifvet ändå
kunde vara härligt! Men för honom var tärningen kastad: — Han
skulle dö... bäddas i mullen — vid ett och tjugu år.

Då klang det plötsligt i hans öra en ton — en hemlandston!
Den kom ur skyn, och den följdes af flera, af en härlig hymn i

jublande allegretto. Det var lärkan, som sjöng, och där stod
ynglingen från norden, darrande i hela kroppen, leende och gråtande
på samma gång.

Han hade funnit en vän i det främmande landet, och därför
afstod han från att resa hem. Dagligen kom han nu upp i bergen,
och lärkan sjöng mod i hans bröst; sydlandets sol, vindar och
luft göto hälsa i hans blod, och ... många år ha gått sedan dess.
Af ynglingen har blifvit en verksam, aktad och aktningsvärd man,
som ofta med djup tacksamhet tänker på de många vägar,
försynen har att rädda dem, hvars timme ännu ej slagit.

*

Då den nordiska marken ännu behåller snöfallen på och aå
blott en och annan bar fläck kan upptäckas kring buskar och
stenar, anländer sånglärkan hit på sin flyttning söder ifrån. Ingen
vet just reda på när hon kommer, ty hon tyr ej till människan
och väcker intet uppseende med sin toalett. Brunsvart är hon på
rygg, vingar och stjärt, och fjädrarna har hon kantade med grått.
Strupe och bröst äro rostgrå eller gula, öfversållade med små
brunsvarta fläckar; öfver ögonen har hon ett ljust band; näbben
är brun, fötterna gula.

Så klädd sticker hon ej af från marken. Icke ens lärkfalken
ser henne, om han ej kommer alldeles nära och om hon blott har
förstånd att trycka och sitta stilla mellan ett par jordkokor.

Så länge luften är kall och vinden sveper med snövingar
öfver slätterna, håller sig lärkan vid marken, men kommer sedan
en dag då solvarm, blå och glänsande fuktighet dallrar i luften
och ljumma fläktar vaja med hängbjörkens kvistar och sätta
fjorårsgräsen i vaggning, då stiger hon på snabba vingar högt, högt
upp i rymden och sjunger jublande solens och vårens lof. Och
barnen, som åka kälkbacke på de mörnande drifvorna eller leda
snövattensbäckar utför branter kring träd och stenar, spritta
plötsligt till, lyssna med öppna munnar och tindrande blickar men
rusa sedan in, omringa modern och ropa i korus: — Mamma,
mamma, vi ha hört lärkan!

Ännu innan gräset börjat spira, reder det stora
konstnärsparet sitt bo, hvilket är anspråkslöst som sångarna själfva. En
fördjupning i marken, — helst på en klöfveråker eller någon
gräsvall — fylla de med fint, torrt gräs och hår, och i detta rede
lägger lilla frun sina fem, grå, vackra brunfläckiga ägg, som hon
sedan börjar rufva ... Om hon nämligen kommer så långt, hvilket
ofta , nog icke alltid är fallet. Ty världen är full af röfvare och
banditer — äfven fågelvärlden. Kråkorna komma och snoka och
leta, finna och spisa äggen gladeligen till frukost. För den lilla
mamman äro de sålunda förlorade, men hon börjar resigneradt
om igen och fortsätter därmed, till dess gräset vuxit henne öfver
hufvudet och boet är skyddadt för röfvarnas blickar.

Och ny börjar hennes idyll, en idyll vid musik. Där nere
under klöfverbladen, där värmen ångar och solen glittrar med
darrande fläckar, ligger hon, dåsig, matt och själanöjd, tänkande
på de små artistbarnen, som hon skall bringa till världen, och
svindlande högt uppe i den blå etern jublar hennes make sin
lyckas och sin kärleks höga visa. Men plötsligt tystnar han, fäller
ihop vingarna och susar som en pil genom luften. Ack, till och
med den störste sångare är en jordevarelse samt måste både äta
och dricka — ibland. Men kosten är anspråkslös — insekter och
frön.    Vi ha aldrig hört sägas, att lärkan gör någon skada.

*

I hela vårt land, från Ystad till Karesuando, träffar man
sånglärkan, Alauda arvensis. Men hon hör också hemma i hela Europa,
i Asien ned till Himalaya, i nordvästra Indien och i mellersta
Kina. Och öfverallt sjunger hon samma härliga melodi. Lärkan
var icke med vid tornbyggnaden i Babel.

Lärkan får i allmänhet behålla sitt ärliga namn på vårt språk.
Sydskåningarna, som äro poetiska, kalla henne emellertid
himmelslärka; dalmasarna draga till med ett läritja, och i Hälsingland
benämnes hon lärsk eller lärse. Ofverallt är hon dock ärad, älskad
och beundrad.

Hon är fältens, gryningens och vårens skald!

*




Tornsvalan
(Fig. 37; tafla VI.)

Våren har varit kall och pröfvande, af det där ledsamma
slaget, som så ofta hemsöker oss, värmelängtande nordmän. När
man tittat ut genom fönstren, har det sett så soligt, ljust och gladt
ut, men i det fria har allt befunnits illusoriskt. En dragande,
isig nordost har från iskällaren ofvan Europa fört ned
nollgradens hela bisterhet, och något hvar har funnit bäst vara att
åter bege sig in för att betrakta världens gång utanför sitt fönster.

Snödroppen har emellertid hängt upp sina hvita kalkar och
mot solsidan vecklar krokusen ut färggnistrande pokaler En natt
börjar det regna, mildt, tätt, ihärdigt, och samtidigt går vinden
öfver till sydväst. På morgonen är himlen blå, luften ljum, och
ur trädgårdarnas feta mylla skjuta tulpaner, perlhyacinter och
narcisser upp ur kvarterslånga bladkärfvar på ett par dagar. Men
fullt och fast tro på beständigheten af detta status quo vågar ingen
Då varseblifver man en vacker dag högt, högt uppe mot den
opalfärgade himlakupan några små svarta fåglar, som ila kors
och tvärs med så svindlande fart, att de liksom bilda långa streck
i luften. Då vet den naturkunnige, hvad han har att hålla sig
till, och med trygghet profeterar han

»Nu är det afgjordt vår, ty nu är tornsvalan kommen.»

Det är emellertid icke tornsvalan, som för till oss våren utan
våren, som för till oss tornsvalan. Den lilla fågeln har sannerligen

sina giltiga skäl att icke komma hit upp, förrän det blir varmt,
ty hon lefver uteslutande af insekter, och dessa våga sig icke fram
ur vinterdvalan, förrän luftvärmen stadgat sig.

Under vintern hos oss dväljas tornsvalorna i södra Afrika,
där kaffrer och hottentotter bo, samt på Madagaskar, hos
malgascher, sakalaver och hovas. Till södra Sverige återkomma de
i maj och fortsätta sedan i mån efter vårens framfärd upp till
höga norden. Då sommaren fullt stadgat sig, finner man dem
öfver allt Sveriges land, allt intill Kengis och Karesuando.

I Norge häckar tornsvalan allmänt i landets östra delar samt
upp till Trondhjem. Då och då har man sett henne kretsa öfver
Varangerfjord. På Västlandet skall hon ej förekomma annat än
under flyttningstiden och då endast undantagsvis. Emellertid skyr
hon ej höjderna, ty hon häckar vid Röros, den högst belägna
punkt under våra breddgrader, där hon slår ned sina bopålar. I
Finland uppträder hon allmänt till polcirkeln samt undantagsvis
vid Enare träsk. Danmark bebor hon allmänt, företrädesvis dess
slott och städer, men i Vendsyssel skall hon ej häcka. På
kontinenten är hon spridd öfver hela Europa och långt in i Asien
men lär saknas i östra Sibirien och i Japan.

Den toalett, som tornsvalan bär, är enkel men praktisk. Hon
är alltöfver svagt metallglänsande skiffersvart och har under halsen
en hvit fläck. Kroppen är lång och smal, och så äro äfven
vingarna samt den klufna stjärten.

Som flygkonstnär kan ingen annan fågel här uppe täfla med
tornsvalan. Hon far bokstafligen fram som en blixt och kan hela
timmar hålla sig uppe i luften utan att tröttas.

Allt visar också, att hon växt och fortfarande håller på att
växa ifrån jorden ... Under årtusendenas lopp ha vingarna stärkts
och utvecklats, men på samma gång ha fötter och ben försvagats,
så att hon nu faktiskt hvarken kan gå eller sitta. Hon kommer
för den skull aldrig ned på marken annat än till följd af
olyckshändelse eller tillfällighet. Den, som skrifver detta, fann en gång
en tornsvala på en grusplan, och där låg hon absolut oförmögen
att skaffa sig luft under vingarna, så att hon ovillkorligen snart
skulle blifvit ett byte för någon kringstrykande katt. Då vi
nalkades, blixtrade ångest och fruktan ur de bruna ögonen, och i
vår hand dunkade det lilla hjärtat, så att vi trodde bröstkorgen
skulle sprängas. Att förlänga den lillas kval föll oss alls icke in.
Ett lätt kast upp i luften — och gladt hvisslande eller kvittrande
flög det lilla djuret sin väg och kretsade snart muntert omkring
bland sina likar.

Tornsvalan bygger intet bo, men ofta tar hon i besittning
öfvergifna gråsparfnästen under tegelpannorna. Eljest lägger hon
sina två eller fyra ovanligt långa och smala hvita ägg direkt på
fotbrädet under ett tegeltak eller ock i en klipprämna. Vi ha nog
något hvar sett, när tornsvalan besöker sitt bo. Från något hörn
af horisonten kommer hon ljungande som en svart lufttorped och
bromsar i sista ögonblicket farten, så att det snärper i vingarna.
En tiondels sekund hänger hon fasthakad vid takbrädet, men så
slinker hon in i boet och stannar där en stund, måhända matande
sina små, måhända hvilande sig. Men snart bär det af ut igen,
och ånyo går jakten i sommarljum luft, antingen högt under
skyarna eller tätt efter jorden. Naturligt nog beror detta på i hvilket
luftlager insekterna för tillfället befinna sig.

Fram på sommaren, då ungarna fått vingarna så pass starka,
att de kunna pröfva dem i luftens rike, företagas små utfärder i
närheten, och därpå lämnas de små undervisning i jakt. Allt detta
medtager endast några få dagar. Därpå lämnar familjen
hemtrakten och emigrerar till närmsta sjö, öfver hvars yta de då ila
och voltigera, kanske flygande tjogtals mil utan att tröttna. Men
denna flykt sker ej blott till lyst. Fågeln söker under densamma
sin föda, mygg och andra insekter, som han förvarar i en säcklik
utvidgning under tungan, i fall han har ungar att försörja.

Till sist måste sägas, att tornsvalan alls icke är någon svala
— ej ens släkt med de här förekommande arterna af denna familj.
Hon räknar i stället frändskap med nattskärran och med de granna
kolibriarterna i Amerika.

Latinska namnet är Cypselus apus. På svenskt provinsspråk
heter hon ringsvala, gråsvala, svartsvala, kyrksvala, taksvala,
nattsvala, regnsölu, solsvärta och svalhök.

I folkföreställningen är hon sålunda tydligen en svala. — Vi
äro ledsna öfver att nödgas rubba denna öfvertygelse.

*



Göken.
(Fig  38; tafla VI.)

Det är en underlig prisse, som skall blifva föremål för denna
enkla betraktelse, ja, så underlig att han saknar motstycke inom
fåglarnas talrika familj.

Först är det hans inträde i denna världen, som är högst
oregelbundet.

Hans föräldrar äro rent af ett patrask, som kastar sin afkomma
på fattigvården. Huruvida de äro ordentligt gifta, veta vi ej;
kanske lefva de i ett slags samvetsäktenskap. Faktum är
emellertid, att de icke alls befatta sig med bosättning, rufning, ungdomens
uppfostran och tockedär. Att äta och dricka, frambringa ett
obestämbart antal ägg samt att ropa kou-kou kou-kou! om vårarna
tyckes vara deras enda sysselsättning.

Släktets fortplantning beror emellertid icke på någon slump.
Oregelbundenheterna äro rent af satta i system.

Gökherrskapet anländer till vårt nordiska land i slutet af
april eller i början af maj, allt efter som väderleken tillåter. De
resa säkerligen icke i flockar; tilläfventyrs i små grupper. Ingen
har sett dem komma. Men en vacker dag, då det är mildt i
luften och lugnt i skogen, hör man från en grantopp det
allbekanta lockropet, som icke är vackert, bara egendomligt. Och då
tror man, att sommaren tager sin början.

Med den saken befattar sig emellertid gök-herrn icke alls.
Han ropar bara på det viset för att få reda på hvar hans bättre
hälft för tillfället dväljes. Får han intet svar, så flyttar han sig
snart nog till en annan topp eller gren och fortfar att locka, färre
eller flere gånger, allt efter som han är i stämning. Och slutligen
lönas hans trägna försök. Ur någon tät grans skyddande lägre
delar tonar ett undertryckt kvick-kvick-vick-vick-vick-vick, hastigt
upprepadt, till svar hvarpå frestaren drar till med ett tredubbelt
kou-kou-kou, hvarefter han 'kör på hufvudet' i luften och under
ett sissande ljud begifver sig till den sköna, som väntar honom.

Gökhonan lägger sina ägg på marken och bär dem sedan i
näbben till något förut utsedt mindre fågelbo.

Med dessa ägg är det en särskild historia. Andra hyggliga
fåglar lägga sig vinn om att få dem så lika som möjligt i fråga
om form, storlek, färg och teckning, men gökhonan sätter sig
öfver sådant där. Hon kan tvärt om några hemliga konster, genom
hvilka ägget tillskapas så märkvärdigt, att det får en ganska stor
likhet med motsvarande af det fågelpar, i hvars rede det skall
insmugglas. Och dessa äro synnerligen talrika. Man har funnit
gökägg i mer än hundra andra fågelarters bon. Göken tvingar
sin rufningsskyldighet undantagsvis på dufvor, nötskrikor, trastar,
varfåglar och domherrar samt i regel på piplärkor, sädesärlor,
talgoxar, gärdsmygar, sten- och buskskvättor, järnsparfvar och
många, många andra. I hvarje bo lägger honan endast ett ägg.
Man har visserligen då och då påträffat två i samma rede, men
då har — antager man — tvenne gökhonor — varit framme med
sina ödesdigra presenter.

Ty ödesdigra äro de! Fosterföräldrarna märka ingenting eller
— om de göra det — bry de sig ej om att ställa till oväsen. Den
stackars lilla sädesärlefrun finner t. ex. en morgon i sin mjuka,
svarfvade bale ett ägg, som hon icke riktigt vill kännas vid. Det
är större än hennes egna samt icke alldeles lika tecknadt och
färgadt heller. Hon lägger sitt lilla hufvud på sned och tittar och

tittar, men faktum förblir faktum, och omsider lägger hon sig ned
till sin veckolånga hvila och värmer troget sina och det
främmande ägget vid sitt dunmjuka bröst.

En vacker dag komma de små fram, men en ibland dem
utmärker sig redan från början såsom skäligen underlig att påse.
Hans hufvud är större, näbben längre, skuldror och vingrudiment
gröfre byggda än på vanliga hyggliga ärle-barn. Och så hungrig
han är sedan! Hvarenda matsmula, som de stackars föräldrarna
dra till boet, nafsar han till sig. De små halfsyskonen få
ingenting, huru ömkligt de än pipa och kvida. De magra, han blir fet;
de stanna i växten, han hotar att bli en jätte. Snart blir också
boet honom för trångt. Den minste lille har kommit upp på
ryggen på intränglingen, och då denne en gång reser sig upp,
ramlar småttingen ur boet och förgås. Strax därpå drabbas en
annan af samma öde och därpå en tredje. En vecka blott och
snyltgästen år ensam herre på täppan, storvulen, glupsk och
pockande. Och för hans skull hålla de stackars fosterföräldrarna
sedan på att arbeta ihjäl sig.

Det händer rätt ofta, att gökhonans ägg hamnar i ett bo i ett
ihåligt träd, hvars ingång är så liten, att blott en mindre fågel
kan passera densamma. Då väntas gökungen af ett tragiskt öde,
ty när han blir fullvuxen och skall ut och flyga, är han för stor
och måste förbli, där han är. De trogna små makarna, som
utkläckt och dittills vårdat honom, öfvergifva emellertid icke sin
skyddsling utan mata honom alltjämt, och då de ensamma icke
förmå att fylla hans kraf, lega de sig hjälp. Man har ofta nog
iakttagit, hurusom flera stycken småfåglar med brinnande ifver
släpat föda till en sålunda invuxen gök, som ej kunnat få mer än
hufvudet ut genom den trånga boöppningen.

Den stackarens öde är emellertid oåterkalleligen besegladt.
Hösten kommer med köld och näringsbrist. En dag tvingas
fosterföräldrarna att emigrera. Hungrig och förfrusen sjunker den
olycklige då ned i det näste, till hvars medlem han gjordes genom
en orättfärdighet och hvars alla legitima arfvingars undergång han
vållat. Och nästa vår finna de små återkomna makarna i nästet
hans ruttnande lik.

Huru ofta gökhonan lägger ägg och huru många hon hvarje
vår utplanterar, har ingen kunnat ta reda på. Man har gissat på
hvarannan dag, till och med hvar sjätte eller åttonde i förra fallet
och ett helt tjog i det senare.

Gökhanen är till skapnaden, och särskildt då han flyger, något
lik en sparfhök, hvilket väl gifvit anledning till den underliga
tron, att han om hösten förvandlas till en hök. Hela öfverkroppen
är gråblå; vingfjädrarna och pennorna äro svartbruna, med ljusare
kanter, stjärtens fjädrar ha hvita fläckar och ändar; buken är
hvitgul samt beströdd med talrika små segmentformade ljusbruna
fläckar; fötterna äro gula, den svaga, böjda näbben brun. Honans
toalett är betydligt ljusare, hon är ofta rostbrun, där maken är
blågrå, men färgen växlar mer hos henne, så att hon tyckes ha
vuxit ifrån nationaldräkten.

Äggen skilja sig i storlek, form och färg betydligt från
hvarandra. Deras längd växlar från 19 till 24 mm., tjockleken från
14—17,5. Skalen äro hårda och fasta. Färg och teckning beror,
såsom ofvan antyddes, på i hvilket näste det skall anbringas.

*

Göken påträffas nära nog öfver hela den gamla världen och
är allmän i Sverige. På de stora slätterna är han dock sällsynt.
Han lefver af insekter, särskildt skalbaggar och fjärilslarver, af
hvilka han förtär de håriga spinnarlarverna, som andra fåglar
rata. Dessas hår fastna på magens insida, så att denna förefaller
luden.

Göken är 'obändig och stridslysten', i synnerhet under
parningstiden. Man kan lätt locka honom nära intill sig genom att härma
hans läte. Han kan då bli så ilsken på en förmodad rival, som
han icke kan upptäcka, att det rent af är svårt att skrämma bort
honom.

Då folket om höstarna träffar på aspblad med röda fläckar
tror det, att göken på dem hostat blod, i förtret öfver att någon
härmat honom.

Omkring midsommar slutar göken att gala, och redan i
augusti eller september flyttar han söder ut.

*

Göken är ganska mycket använd i noveller och särskildt
uppmärksammad af romantisk kvinnlig ungdom. Han kan nämligen
säga hvarje liten fröken, huru länge det dröjer, innan hon blir
gift. För att få veta det behöfver hon endast smyga sig in under
trädet, i hvilket han sitter, omfamna dess stam och fråga: »Hur
många år skall jag ogift gå?» Svarar han då med ett enkelt
kou-kou — så dröjer det bara ett år... och då 'blir hon så glad,
så glad' ...

Det skall ock ha något att betyda, i hvilket väderstreck man
för första gången på året hör göken. Vi vilja minnas, att det står
något om den saken i Bondepraktikan, men för tillfället ha vi ej
denna klassiska urkund tillgänglig.

Men nu hålla vi på att glömma bort den lilla gnista
vetenskaplighet, som skall krydda dessa anspråkslösa kåserier! Gökens
latinska namn är Cuculus canorus. Han tillhör de partåiga fåglarna
och bildar en särskild familj.

*



Nattskärran.
(Fig. 39; tafla VII.)

Nog minnes du ännu den ljufliga tid, då blåbärsmossen var
en af traktens mest lockande nejder. Kär väg är lätt gången!
Man hoppade så lätt öfver trädgårdsstaketet, kilade fram på
dikesrenen mellan vajande råg, försvann i storskogen, hvars yfviga
kronor sakta gungade på smärta, gula stammar, och kom ut bland

martallarna i mossen, där man fick ta långa skutt från tufva till
tufva. Men där funnos oaser också, små fastlandsknallar, där
odon och kråkris bildade snår, där porsen mängde luften med
döfvande ångor och där blåbärsriset hade sitt kvarter — utflyktens
mål. Dithän, dithän, så fort lätta fötter springa kunde!

Då inträffade helt plötsligt något, som kom en att haja till
och tvärstanna. Det var, som om en flik af själfva marken
sprungit i luften, fått vingar och ljudlöst sväfvat bort på dem samt
snart nog och lika plötsligt sjunkit ned igen och åter blifvit
mark.

Men där uppenbarelsen först visat sig, varseblef man invid
en trädstam två stycken nära plommonstora gulgröna, brun- och
gråmarmorerade ägg, som voro mera långdragna och jämntjocka
än ägg pläga vara.

Var informatorn då med eller åtminstone den äldre brodern,
gymnasisten, så hade han ett lysande tillfälle att lägga i dagen
sina ornitologiska kunskaper.

Det var en nattskärra — Caprimulgus europæus — den nordiska
fågelfaunans spöke, skulle man kunna säga.

Det är en egendomlig varelse, må ni tro. En hyper
rättskaffens uggla är icke mera rädd för dagsljuset än hon är. Står sol
på himlen, äfven om hon döljer sitt strålande änne bak skyarnas
förlåt, hvilar han lugn och dåsig i djupaste enslighet, än på en
gren, en stubbe eller bara marken. Ingen ser honom, om man ej
är tillreds att rent af trampa ihjäl kräket. Hans klädebonad är
nämligen så förvillande lik marken, att han alls icke sticker af
mot densamma. Brunt, grått och rostgult äro blandade i fläckar
och strimmor om hvarandra. Får man verkligen ögonen på
fågeln, kan man väl inbilla sig, att man ser ett stycke bark. Hans
skyddande förklädnad — som dock är en klädnad — är, med få
ord, så illusorisk som tänkbart är.

Under sin dagslånga siesta hvilar nattskärran med slutna
ögon, hvilka hon så smått öppnar, då någon nalkas. Det sker
liksom motvilligt, men nödvändigtvis vidgar sig den smala
springan mer och mer, och så — upp, bort ett stycke och ned igen!

Vid skymningens inbrott kommer det emellertid lif i
slumraren. På sina spetsiga, ljudlösa vingar ilar han hastigt framåt,
gör tvärkast och vändningar, svänger sig upp och ned, kretsar
kring träden och dyker ned mellan buskarna. Det ser allt så
lätt och behändigt ut.

Jakten är nu i full gång, och det är insekternas flykt för
lifvet, som är anledningen till den skenbart nyckfulla luftvoltigen.
Såsom villebrådet buktar måste också jägaren bukta. Och flitig
måste den sistnämnde stackaren vara, ty nattfjärilar, mygg och
harkrankar förslå så litet i en matfrisk mage. Lyckligtvis är det
sällan brist på yrfän i skogar och mossar nattetid. Skulle
händelsen så bli, är skärran icke bange för att ge sig ut på slätterna,
till och med in i byar och städer. Mången nattvandrare har sett
henne sitta på rama landsvägen och i sin tur blifvit ej så litet
häpen; då hon oförmodadt lyft och glidit bort, tyst som en skugga,
Många äro emellertid de, som aldrig sett och kanske aldrig komma
att få se denna egendomliga fågel — en nära släkting till
tornsvalan för resten.

Nattskärrans gap är ofantligt, i förhållande till
kroppsstorleken. Det ser ut, som skulle hon kunna sluka sig själf eller
åtminstone vända ut och in på sig. Antagligen till lättnad vid
insektsfångsten är det beklädt med talrika, stora och grofva borst.
Näsborrarna ligga i spetsen af runda och mjuka tuber.

Det lefnadssätt, denna fågel för, tvingar honom tydligen till
emigration, då det lider till hösten och det tar slut på födan.
Redan i sista delen af augusti eller i början af september sker
flyttningen söder ut — antagligen till Medelhafsländerna.
Återkomsten sker i maj månads senare del.

Som vi ofvanför antydt, gör sig nattskärran icke det minsta
besvär med bobyggnad. Honan lägger sina ägg liksom på slump
eller hvar det faller sig. Jägare säga sig ha funnit dem midt på
en gångstig. De äro aldrig mer än två; stundom och då första
upplagan förstörts nöja sig makarna med ett enda. För sin
afföda hysa de emellertid en varm kärlek. Hotas ungarna af någon
fara, uppbjuda föräldrarna allt för att draga uppmärksamheten
på sig, härvid utan betänkande riskerande sina egna lif.

Ofta nog hör man om vårarna ur skogarnas nattdunkel ett
surrande ljud, som sutte därinne någon liten älfva och tvinnade
silfvertråd på spinnrock. Det är nattskärrhanen, som sjunger
kärleksvisor. Hans tillbedda svarar med ett komiskt smackande,
och så fortsattes konversationen och idyllen både länge och väl. —
Ja, det står ju i skriften, att hvarje fågel sjunger efter sin näbb.

I likhet med så många andra svenska fåglar har vårt
'föremål' en hel mängd provinsiella namn. Östgötarne ha i det officiella
strukit ett r och kalla henne nattskära. I öfrigt citera vi:
nattblacka, nattglappa (Södermani., Helsingl.), nattflaxa, nattvissja,
nattmyssja (Västerg.), nattsjora (Smal.), nattsnörpa (Gottl.),
nattskräfva, nattskräfla (Södermani.), nattskrä (Västmanl., Dal.),
nåtskråma (Mora), spånkäring, spungumma, spinnråck (Västerg.),
ärtsjua, ärtsjuare (Nerike).

Nattskärran hör hemma i Europa, Sydvästra Sibirien samt i
Kaukasus och mindre Asien. I Sverige går hon upp till Jämtland
och Medelpad, i Norge till Trondhjem. I södra Finland är hon
allmän samt finnes äfven på Gottland, Bornholm, danska öarna
och i Jutland.

Hon är en uteslutande nyttig fågel och bör aldrig dödas af
okynne.

*



Gröngölingen.
(Fig. 40, tafla VII.)

Däfven och tung står löfskogen och lyssnar efter
sommarregnet. Ekarnas blad glänsa, asplöfven dallra sakta, då de klara

dropparna glida af dem, björken doftar, och lindens gula
spetsrosetter se dubbelt friska ut nu, sedan den vackra skuren kom
och sköljde bort damm och frömjöl. Det är, som om en djup
suck af vällust tonade ur naturens bröst. Man påminnes nästan
om barnets rosiga slummer några ögonblick, innan det vaknar.

Fågelkonserten är emellertid för länge sedan i full gång. Borta
öfver klöfverfältet, som ofvanifrån sedt liknar ett rödt haf med
grönskiftande reflexer, drillar lärkan ännu sin morgonaria, bofinken
jublar fram sin korta fanfar i lönnen, trädgårdssångaren exekverar
konstnärligt sin melodiösa drill, från den närbelägna trädgården
skär göktytan i med sitt hvassa tju tju, och i kärret locka
gräsänderna sina skäligen ostyriga ungar. Allt är emellertid frid och
harmoni, men plötsligt tonar genom stillheten ett rungande kjyck,
kjyck, som ekar i barrskogsmuren där borta. Hvad är väl det
för ett vidunder, som framkallar denna väckande apell? En
förirrad albatross, en gam på nordlandsturné? Ingalunda, ingalunda!
Det är bara en gröngöling, en Gecinus eller Picus viridis, i egen
skepelse. Och oförargligare varelse får man leta efter.

Där kommer han för resten själf, i djupt bågig flykt, som
icke går snabbare, än att man väl kan granska hans habitus. I
det blixtrande solljuset lyser hans lackröda bindmössa, hans
mellan ljusgrått och gröngult skiftande bröst, hans brunsvarta,
hvitfläckade vingpennor och grönkantade mörka stjärt. Den långa,
spetsiga näbben kommer äfven till synes och jämväl det runda,
pirriga ögat, som talar om vakenhet och lif. Men där slår han
ned nu, alldeles i vår närhet, och åter låter han höra sitt skarpa
kjyck kjyck kjyck. Troligen vill han avertera:

»Här är jag nu; har ni händelsevis någonting att anmärka?»

Åhnej, det har ingen. Gröngölingen är väl liden, särskildt af
allmogen, ty äfven han 'spår regn', då han skriker. Och ett godt
hopp är ju alltid någonting, äfven om det ej realiseras.

Om fågeln är matnyttig, veta vi ej men tro det icke.
Åtminstone ha vi aldrig på någon hotell- eller kalasmatsedel sett ett
Tafla VIII

46.  Kungsörn
Aqvila chrysaëtus
1/9 storl.

47.  Ringdufva
Columba palumbus
1/5 storl.

48.  Skogsdufva
Columba oenas
1/5 storl.

49.  Klippdufva
Columba livia
1/5 storl.

50.  Rapphöna
Perdix perdix
1/6 storl.


stekt gröngöling med champignoner' eller dylikt. Och det är ju
alltid ett plus i lifvets tragedi — att ingen bössmynning uppsåtligt
pekar åt en, med stekpannan som ledmotiv. Nog faller i öfrigt
en och annan ändå för en välriktad hagelsvärm. I så fall är det
en okynnig pojke eller en ifrig zoolog, som är ute, med föregifven
eller verklig afsikt att få ett exemplar till uppstoppning. Ty ett
är visst — gröngölingen är mycket dekorativ i en samling, där
han sitter på en stympad trädstam och ser frukosthungrig ut.
                                            
*

Gröngölingen är en löfskogens gäst och förirrar sig ej gärna
in bland tallar och granar, så vida det ej mellan dem finnas
insprängda en massa ek eller asp, för hvilka trädslag han nyser
särskild förkärlek. I något hål i ett af dem reder han sitt
konstlösa bo och lägger sina till antalet mellan sju och elfva växlande
agg, som äro hvita, 30 à 32 mm. långa och 22 à 24 mm. tjocka.
I dessa 'bostadsträd' har också fågeln sin egentliga jaktmark,
sommartiden. Han håller dem rena från larver och insekter och
betalar sålunda väl visad gästfrihet.

I öfrigt är gölingen en förnöjsam varelse, som äfven spisar
bär, då det är på upphällningen med animalisk föda. Han apar
icke efter räfven vis à vis rönnbären. Myror älskar han
emellertid företrädesvis, och om vintrarna hackar han djupa hål i de
små nationernas stackar samt slukar så många individer af deras
linjetrupper, han orkar med, vid deras snabba mobilisering till
själfförsvar.

*

I vårt lands södra hälft är gröngölingen den allmännaste
hackspetten, men — egendomligt nog — saknas han på Gottland
I Jämtland finnes han men blott undantagsvis längre i norr. På
norska västkusten går han till Trondhjemsfjorden. I Finland
finnes han ej, men däremot förekommer han söder om Finska

viken — i Estland. Danmark hyste förr i världen talrika
exemplar af denna fågelart, men stammen minskades och försvann, i
mån efter som skogarna sköflades. I öfrigt finnes han i större
delen af Europa samt i Mindre Asien och Persien.

Fastän gröngölingen till ej oväsentlig del lefver af larver och
insekter, drager han icke bort från vårt land, då den stränga
årstiden kommer. Han lefver då ett enstöringslif och drar sig fram,
så godt han kan utan att göra långa utflykter från hembygden.
Han förhåller sig då tyst och hackar sällan i träden. Men då
våren kommer, vaknar hans lifslust, hans mod och hans kärlek.
Då närma sig åter makarna hvarandra och börja styra med
bosättning och familjens fostran.

Hackspettarna ha den egenheten att företrädesvis slå sig fast
på trädstammarna med näbben uppåt, som om grenarna alls icke
voro gjorda att sitta på. Gröngölingen utgör i detta fall ett
undantag, ity att han ofta nog slår sig ned tvärs öfver en gren. Ofta
kan man till och med få se honom trona i öfversta toppen på
ett träd, då han lyser som en torntupp i guldgrön förgyllning.

*

De många inhemska namn, som vissa fåglar bära, lämna ett
märkvärdigt bevis på huru tröga kommunikationerna
fordomtima voro mellan de olika landskapen och hurusom gamla vanan
hänger i, äfven sedan samfärdseln lättats. Gröngölingen kallas
t. ex. ömsom gröngylling, grönspett, gyllenränna, gröngölja (Nerike),
våtasa (Småland, Skåne, Blekinge), grön hackspett o. s. v.
Norrmännen kalla honom, bl. a. Gertrudsfugl, danskarna skovhane
eller skovkok.

*




Göktytan.
(Fig. 41; tafla VII.)

En bland de blygsammaste af alla fåglar har begåfvats med
ett parningsrop, som höres lång väg och på hvilket ingen kan
misstaga sig. När man på försommaren ur trädgården eller den
närbelägna löfdungen hör ett skärande gällt tju tju tju tju, så säga
laici till hvarandra: — se så, nu blir det regn; men fågelvännen
och ornithologen anmärker: — Jaså, göktytan är kommen.

Göktytan ja, Jynx torquilla, som hon kallas på latin! Om
hon icke hade det där sättet att skrika, skulle hon i de allra
flesta fall gå obemärkt genom lifvet och världen. Nu väckes
nyfikenheten af detta ljudeliga tju tju, och någon gång faller man
alldeles säkert för frestelsen att göra närmare bekantskap med
innehafvaren af denna ropande röst och smyger sig sakta på
honom.

Man finner då en något mer än sparfstor fågel, till utseendet
rädd och orolig. Ofvantill är han grå, fint vattrad i toner mellan
brunt och svart. Vingpennorna äro svartbruna och i kanterna
rostgrått fläckiga. Den gråsvarta vattrade stjärten är afrundad,
halsen och främre delen af bröstet hvita, med svartbruna
tvärband, buken och sidorna hvitaktiga med små fläckar och tvärband,
näbb och fötter gula, iris rödbrun. I sin dräkt är han sålunda
icke på något vis påfallande, och då han — som sagdt är —
icke gör någonting särskildt för att bli bemärkt, är han okänd
för de flesta.

Denna fågel ankommer till vårt land i början af maj och
uppsöker med ofelbar instinkt sitt gamla bo, om han är äldre,
eller skaffar sig ett nytt, om han är fjorårsunge. Detta bo är alltid
ett hål i ett murket träd och saknar alldeles rede. Honan lägger
sitt halfva tjog glänsande klarhvita och nästan genomskinliga ägg
på ett underlag af murkna träfibrer och rufvar dem ensam. Då

detta börjat, upphör hanen med sina locktoner. Då har han ju
allting säkert och bra.

Det finnes fåglar, som äro så granntyckta, att de aldrig
återkomma till ett bo, som oskärats af en mänsklig hand, eller befatta
sig med ägg, hvilka — om också blott för ett ögonblick — berörts
af klådiga fingrar. Till dessa hör icke göktytan. Blir boet
upptäckt och utplundradt af någon pojke, så lägger honan morgonen
därpå i samma bo ett nytt ägg; borttages äfven det, så fortsättes
produktionen. Att det lilla förfördelade djuret känner smärta öfver
förlusten, få vi väl antaga, men faktum är, att plundringen skall
gå mycket långt, förrän hon ger sig.

Blott där löfträd finnas, trifves denna fågel. Visar han sig
någon gång inne bland barrträd, kan man vara viss på att det i
närheten finnes en dunge eller åtminstone ett enstaka löfträd, i
hvilket han redt sin boning.

Omkring detta bo hålla sig makarna på en mycket inskränkt
krets. Några vidare näringsbekymmer behöfva ej tynga deras
sinnen, ty de spisa med förkärlek myror. Att plocka bort en och
en af dessa flitiga små individer skulle gå alldeles för långsamt,
och därför ha de små skälmarna funnit på en mera gifvande
fångstmetod. När hungern börjar låta känna sig, beger sig
göktytan ned på marken, bredvid någon myrstack eller där en af
myrornas härvägar stryker fram, sträcker där ut sin klibbiga tunga
och samlar på detta lättvindiga sätt ihop hela halftjoget stekar,
innan näbben slutes. Det är ett mycket lönande förvärf och alltid
säkert. Någon pest på myror ha vi nämligen aldrig hört omtalas.

I sitt uppträdande är göktytan något tung och bortkommen.
Hon har fötter som en hackspett, men klättra kan hon ej. I boet
kan man lätt fånga henne. Gör man det och håller henne i
handen, öfverraskas man af den ovanliga tänjbarheten och
vridningsförmågan hos hennes hals. Denna kan hon nämligen snurra rundt
och ormkrumbukta, så att man tror fara värdt, att den aldrig
skall komma i sitt esse igen.

Vi ha aldrig sett göktytan uppträda i flock. Hvart par eller
familj lefver för sig och söker intet umgänge med fränder och
släktingar.

Göktytan är spridd öfver hela gamla världens norra del och
finner sig lika väl hos engelsmän och svenskar som hos ryssar,
mongoler och japaner. Upp till höga norden går hon dock ej.
I Sverige har hon sin gräns uppe vid Östersund och Sundsvall.
I Norge har man observerat henne vid Trondhjem, i Finland vid
Uleåborg.

Redan i slutet af augusti beger sig fågeln söder ut,
enkannerligen till Medelhafsländerna, alla vingade småkräks
vintersanatorium.

Hvilket grej därnere skall vara!

Men det är sant! Italienarna fånga ju småfåglar i millionvis
och åta dem med god smak, till omväxling med sin flugsmutsade
makaroni. Det är detta, som gör, att stammen alltid är ungefär
densamma.

Skulle en sådan fågelmordsmani ingå som en regulator i
naturens stora hushållningsplan —?    Ja — kanhända!

*



Större hackspetten.
(Fig. 42; tafla VII.)

Sitter det en trumslagare uppe i något af träden? Den ena
hvirfveln går efter den andra, stundom med dof, stundom med
friskare klang. Ljudet är så skarpt, att det ger eko i bergssidan,
och ibland verkar det som lystringssignal för bofinkar, trastar och
gulsparfvar. Men så skär plötsligt ett rungande kjick kjick i
hvisselton genom luften, och i detsamma skjuter en halfstor fågel i
klara färger fram ur någon dold topp, svänger nedåt marken och
slår sig fast på stammen af en gran, som är gammal och grå och
bär fotslånga testar af skägglav på sina murkna, kväfda
nedergrenar.

Det är större hackspetten, och där han nu sitter stilla en
minut, liksom för att hvila sig efter den svindlande dykningen i
lufthafvet, ha vi godt tillfälle att betrakta honom.

Som vi äro finbildade estetici ge vi inte hans kroppsform
något högre skönhetspris. Hufvudet är för stort för den lilla
kroppen och näbben nästan för stor för hufvudet. Men dräkten
är sömmad efter vida kokettare mönster och i lifligare färger än
våra flesta nordiska fåglar vanligtvis bära. Han har pannan
rostbrun och nacken karmosinröd. Hufvudets sidor och en fläck på
hvardera sidan af bakhalsen samt en stor fläck på hvardera
skuldran äro hvita. Vingarna äro svarta med hvita fläckar. Stjärten
svart; dess yttre pennor äro marmorerade med hvita tvärband.

Sidorna af halsen samt en fläck på bröstsidorna äro svarta.
Strupe, bröst, buk och sidor äro gulhvita och undergumpen
lackröd. Iris är brun, näbben mörkt hornfärgad och de starka
fötterna svarta.

Den röda kalotten antyder, att det är en hane, vi ha framför
oss. Honan saknar denna eleganta mössa, men eljest är hon lik
sin gemål.

Hackspetten är träarbetare ex professo. Naturen har alldeles
bestämdt hänvisat honom till detta yrke.

Näbben — rak, hvass och otroligt stark — är för honom ett
verktyg af yttersta vikt. Han begagnar den till sond, borr och
mejsel. Gäller det blott att söka sin föda, hackar han med
densamma på trädens bark och skrämmer såmedels de i springor och
skrymslen förstuckna insekterna att röra på sig, komma fram eller
blotta sig. De lifliga ögonen varsna äfven den minsta lilla varelse,
och i ett nu är bytet fångadt. Härvid ha de god hjälp af sin
långa tunga, som kan sträckas utom näbben och hvars spets är
försedd med en borste af hullingar, på hvilka insekterna fastna.

För öfrigt håller sig denne träkännare icke blott till ytan af
tingen. Han vet, att inuti gamla stammar en hel värld lefver och
hafver sin varelse samt att de flesta af dem smaka bra och äro
närande. Sådana döende skogsresar äro därför att räkna bland
hans käraste jaktmarker. Hål vid hål hackar han i det mjuka
virket, och larver och puppor dragas fram, en efter annan, ur sina
mörka kanaler. Det är detta hamrande, som höres lång väg i
den eljest tysta skogen, men arbetet lämnar dock synbara spår
efter sig, ty spånor, flisor och fiberbitar singla långsamt ned till
marken och vittna om den lille timmermannens trägna id.

Denna art stannar i regel hos oss hela året om, men då
kommer det gifvetvis en tid med magert kosthåll. Då håller han till
godo med litet af hvarje: — rönnbär, oxelbär, tall- och granfrö.
För att komma åt de senare lösgör han kottarna, fäster dem i
någon klyka och bearbetar dem med näbben, så att fjällen ryka
omkring. Men fröet tar han omsorgsfullt till vara. — I öfrigt
föraktar han visst icke omväxling, ens sommartid. Han har funnit,
att körsbär äro mycket lämpliga som dessert, hvilket allvarligt retar
mången stackars backstugusittaregumma, som har ett par
fågelbärsträd utanför väggen och tänker få kaffebönor i utbyte mot de
små frukterna.

Näbben-instrumentet gör för öfrigt lika stor eller ännu större
nytta, då det gäller bosättning. Hackspetten tycker icke, att det
är någon vån att slå sig ned i utaf naturen i träden danade hål.
Han är karl för att göra sådana själf. och det i ett huj ändå.
Särdeles ändamålsenliga härvidlag tycker han aspar vara.
Byggnadsplanen har han i hufvudet, och någon ritning behöfver han
ej. Först slår han upp ett lagomt stort, cirkelrundt hål rätt in i
stammen och går sedan på djupet, så långt han tycker lämpligt
vara. Spån och flisor kastas ut undan för undan, men en del
häraf lämnas kvar, och på dessa spillror af den lefvande stammen
lägger honan sina klarhvita, skinande ägg, vanligen fem till
antalet och 25—26 mm. långa samt 19—20 mm. tjocka.

I förbigående bör kanske anmärkas, att fastän hackspetten
företrädesvis till boträd väljer den relativt mjuka och lättarbetade
aspen, han visst icke är rädd för att borra i hårdare trä. Man
har sett honom oförskräckt svarfva sig in i frisk ek och kan däraf
sluta sig till att han ej är rädd för mellansorterna.

Häckningen sker vanligen i senare hälften af maj. Ungarna
stanna länge kvar i boet och lämna detta, först då föräldrarna
synas bli trötta på det eviga skaffandet. Då tvingar hungern dem
ut, och länge dröjer det icke, förrän de reda sig på egen hand.

Större hackspetten bebor hela Europa och södra Sibirien ända
till Amur och Korea. Han finnes äfven i Mindre Asien och på
Kanarieöarna. I Sverige träffar man på honom allt ifrån södra
Skåne upp till granens nordgräns. Jämväl i de öfriga
skandinaviska länderna är han allmän.

Emellertid har man iakttagit att denna fågel ansenligt minskats
i antal på senare åren, åtminstone på södra Sveriges slättbygder.
Otvifvelaktigt är skogarnas uthuggning skulden härtill, säkert också
den omständigheten, att man nu omsorgsfullare an fordom ur
skogarna gallrar ut gamla och sjuka träd och därmed också
kringskär hackspettens möjlighet att försörja sig.

Då och då synes större hackspetten i flock företaga ordentliga
härnadståg till trakter, där han eljest är sällsynt. Sådana
invasioner har man observerat på Danmarks klitter — sanddynerna
mot Nordsjön — på Färöarna och på Öland. Denna senare ö
hemsökte han särskildt talrikt 1869. Fåglarna uppenbarade sig då i
tusental och sökte sin föda öfverallt, längs stengärdesgårdarna, i
strändernas tånghopar och på marken å rama Alvaren. En hel
del af dem kommo flygande öfver hafvet östan från och voro så
uttröttade vid framkomsten, att de nästan kunde tagas med blottn
händerna. En af de stackars resenärerna slog sig ned på benet
af en hvilande jägare och hoppade tungt ned på marken, då han
misstänkte, att hviloplatsen tilläfventyrs ej var utan sin lilla risk.

Fågeln håller till både i barr- och löfskog, men föredrager
den senare under häckningstiden. Nätterna tillbringar han i
trädhål, men man kan ock om sommaren finna honom sitta upprätt
och sofva på någon gren. För sträng köld dukar han under
Skogshuggare ha hittat många hackspettar ihjälfrusna i trädens
håligheter.

Latinska namnet år Picus major. De svenska provinsnamnen
lyda: hackspik, storspett, huggspit, krushackspett, rosenbjälke (sic!)
och skogsknarr.

*




Kattugglan.
(Fig. 43; tafla VII.)

Som ett däfvet flor lägger sig oktoberdimman öfver skogen,
slätten och byn, och då den tidiga skymningen kommer, känner
man på sig, att det skall bli regn till natten. Det susar i
kyrkogårdens lummiga trädkronor, och det ligger liksom något hemskt
i luften. Här och där i stugorna tändas ljus, men samtidigt
dragas rullgardinerna ned, och utifrån ser det ut som om det lilla
samhället redan sofve. Men invändigt är det varmt och godt. På
härden sprakar torrvedsbrasan, fotogenlampan lyser klart,
spinnrockshjulen snurra, kardorna gå, och tjänsteflickorna sjunga om
Johan Adelin, som tjänte på unge kungens gård.

Då skär ett ekande klä-hvitt genom det svarta nattmörkret
därute. — Hu! mumla flickorna, rysande. Nu spår hon död igen,
den otäckan! Men matmor, som vet bättre, lugnar dem och säger,
att ugglan bara spår väderskifte. Om en stund gå därför
spinnrockar och kardor sin gamla gång, och sången tonar till hjulens
surr och barrvedens sprakande.

Men ute i en af de höga askarna omkring kyrkan sitter
kattugglan, matfrisk och pigg efter sin dagslånga siesta, skakar sin
yfviga fjäderpäls, klipper med de stora ögonen och drar ut och
in klorna, liksom för öfnings skull, ty nu skall jakten börja.

Kiä-hvitt klä-hvitt! ropar hon ännu en gång och kastar sig
därpå ut i mörkret, gör på sina mjuka, smidiga vingar en ljudlös
flygtur kring kyrkan och slår sig sedan ned på en af
portstolparna, hvars kors erbjuder en förträfflig utkikspost.

Nu sitter hon tyst, men hufvudet vändes åt alla håll, och
blickarna speja, forska, söka. Det är på tiden, att nattdjuren
skola visa sig. Tyst, där rör sig något utmed stenmuren! Riktigt!
En halfstor råtta har vågat sig fram och beger sig öfver vägen
för att spisa korn i klockarens lada, men hon hinner icke långt,
förrän ugglan är öfver henne och spisar henne själf, ännu varm och
sprittande, mellan ett par grafvar på kyrkogården.

Den steken var emellertid alldeles för knapp för röfvarens
aptit. Mer vill det till! Därför fort upp på portstolpkorset igen!
Nu är det en mullvad, som faller offer. Han vågar sig upp ur
sitt hål i dikeskanten därborta, och vips är han fast! En bofink,
som rör sig på sin nattkvist, kommer därefter i misshugg, vidare
en läderlapp. Korteligen, kattugglan försmår ingenting matnyttigt,
som hon kan komma åt. Uppstår det brist på gnagare, som hon
företrädesvis jagar, förgriper hon sig på rapphöns, kycklingar,
trastar och andra fåglar. Och i så fall gör hon skada. Eljest är
hon en öfvervägande nyttig fågel, som landtmännen borde skydda,
ty tusentals råttor och andra små snylt- och skadedjur falla
årligen offer för hennes roflystnad. I många fall är hon ett bättre
korrektiv mot råttor och möss än den late huskatten, som gödes
med gräddmjölk och fullstoppas med biffkött, småfisk och andra
läckerheter.

Att i detalj beskrifva kattugglans kostym skulle bli lika
omständigt som föga upplysande. Bäst därför att gå en genväg och
säga, att hon är spräcklig öfver hela kroppen, med färger i
ljusgrått, rostbrunt, svartgrått och hvitt. Det stora hufvudet är
rundkulligt och den lilla gula näbben försvinner nästan alldeles mellan
de båda ögonkretsarna som hålla cirka 70 mm. i tvärmått och
hvilkas fina grå dunbeklädnad omgifver de snedt sittande ögonen.
Dessa kretsar äro denna ugglas och de allra flesta af hennes öfver
hundrafemtio anförvanters i in- och utlandet särskilda kännemärke.
De sitta som tvenne mot hvarandra snedt ställda, platta
kokarder på ansiktets sidor och gifva åt detta en triangulär form,

som egendomligt svär mot kroppens i öfrigt mjukt ondulerande
konturer.

Kattugglan — som är en utpräglad nattfågel — bebor hela
Europa men är tämligen sällsynt i dess östra del. Mot söder går
hon till Palestina och norra Afrika. I Sverige finnes hon allt ifrån
Skåne upp till Lappmarksgränsen inuti landet; vid kusten allmänt
till Sundsvall och därofvan i spridda exemplar. I Norge
förekommer hon till Trondhjemsfjorden. I allmänhet går hon ej upp på
fjällen för att häcka, men besöksturer i jaktändamål företager hon
understundom upp i björkbältet. I Danmark dväljes hon, hvar
helst träd finnas, utom på Västkusten. På Bornholm lär hon
heller ej finnas. I Finland har hon endast ett par pånger
uppenbarat sig.

Sitt bo lägger denna uggla företrädesvis i ihåliga träd men
ibland ock på gamla vindar, å ladugårdskullar eller i torn och
ruiner. Utan stor svårighet tyckes hon kunna finna sig till rätta
ungefär hvar som helst, inne i djupa skogen eller i ett på kala
slätten stående enstaka träd, bara där finnes ett hål att krypa ned
i. Barr- eller löfskog, det är enahanda I Någon bobyggnad eller
bäle bryr hon sig ej om. De hvita, 4 à 6, nära nog runda äggen
läggas direkt i det multnade träaffallet på hålets botten, och så
fort det första placerats där, börjar honan rufningen. Detta sker
vanligen i början af mars. Följden blir emellertid, att ungarna
framkomma på olika tider och att den äldste kan vara halfvuxen,
då den yngste kryper ur skalet. Att detta är till men för de
sistfödde är klart. Storbröderna och systrarna trampa icke så sällan
ihjäl de små, hvilkas lik föräldrarna då undanskaffa.

Under parningstiden om våren ha dessa fåglar ett helt annat
läte än om hösten. De locka då hvarandra med ett vekt, nästan
melodiskt hoo-hoo hoo-hoo-hoo, som i nätternas skymning gör ett
underligt intryck.

Fågelns latinska namn är Strix aluco. På bygdemål kallas
han har-, natt-, lik-, skrik- eller tornuggla, kattegla (Hälsingl.), 
klähvittuggla  eller klähvitt (Södermanl.,  Västmanl., Dalarne), ofoejd
(Västmanl.), och harfånget (Österg., Småland).

Fågelns längd uppgår till 370 à 450 mm.; vingens längd är
uppmätt till cirka 300 mm. Äggen hålla i längd 45 à 50 mm., i
tjocklek 38 à 40.

*



Tornfalken.
(Fig. 44; tafla VII.)

När vårsolen värmt luften en smula, smält snön och lockat
fram fältens torftiga villebråd af åkermöss, sorkar, grodor och
ödlor ur deras vinterboningar, ser man ofta en skatstor fågel med
kortare stjärt långsamt segla fram öfver slättbygden, ifrigt spejande
bland markens skrymslen och ojämnheter. Ibland gör han halt i
luften, breder ut stjärten och håller sig sväfvande på dallrande
vingar en lång stund, störtar sig därpå plötsligt ned ett stycke
men stannar igen och skjuter slutligen som en pil till marken, där
han sedan kvardröjer en lång stund, ifrigt upptagen af någon
hemlighetsfull förrättning.

Det är tornfalken — Falco tinnunculus — som är ute på jakt
och som lyckats fånga en råtta, hvilken han spisar på stående fot
och färsk gärning. Och som steken var rätt stor, finner han sin
aptit tillfredsställd för en timme eller så, hvarför han slår sig ned
på toppen af en telegrafstolpe ett stycke från vägen och roar sig
med att betrakta folkvimlet på den ej alltför lifligt frekventerade
trafikleden.

Synnerligen rädd är han icke, hvarför man här har ett
ypperligt tillfälle att betrakta honom.

Tornfalken ser betydligt exotisk ut men är eljest rätt prydlig.
Är fågeln en hane, så har han ryggen brunröd, med svart spets
på hvarje fjäder, hvilket ger honom ett spräckligt utseende.
Hufvud och nacke äro blågrå, och så äro äfven bakrygg och stjärt;

strupen är gulhvit och de undre kroppsdelarna i öfrigt rostgula,
med svarta fläckar, som på bröstet bilda längsgående streck. —
Honan, som är större och kraftigare byggd än gemålen, har
hufvud och nacke ljust rostbruna, rygg, skuldror och armpennor med
breda svarta tvärband. Öfvergump och stjärt äro rödbruna samt
jämväl försedda med tvärränder. Vingar och stjärt ha svarta
spetsar, Iris är brun, näbben hornsvart, vid roten gulaktig,
fötterna gula.

Tornfalken är en flyttfågel, som ankommer till vårt land i
början af april, stundom redan i mars, och flyttar åter till mildare
luftstreck i oktober. Han är spridd öfver hela Sverige, från Skåne
till långt upp i Norrland. Han häckar ännu vid Sundsvall och
Storlien. I Lappland är han ej ovanlig. På norska sidan går
han talrikt upp till höjden af Trondhjem men blir därofvan
sällsyntare. Emellertid har man iakttagit honom på fjällen vid Tromsö
och äfven i Finnmarken. De år, då fjällemmeln förekommer ymnigt
i Lapplandsbygderna, samlas dit falkar i stort antal och hålla
då festmåltider hvarje dag. I fjällen går han emellertid ej gärna
öfver björkregionen. I Södra Finland förekommer han allmänt;
i Danmark är han sällsyntare, särskildt på öarna. I öfrigt finnes
han i hela Europa och norra Asien. Om vintrarna begifver han
sig till södra Kina, Indien och nordöstra eller till och med södra
Afrika.

Tornfalken är icke kinkig i lokalt afseende, då det gäller att
välja boningsort.

Af namnet att döma skulle man kunna tro, att han
företrädesvis älskar att bosätta sig i kyrktorn, bland kajorna, men
detta är visst icke regel. I mellersta Sveriges slättbygder slår han
sig oftast ned i något gammalt öfvergifvet kråk- eller skatbo,
särskildt de förstnämnda, om de inrättats i höga, svårtillgängliga
granar, några meter från toppen. I England skall man — berättas
det — åt honom sätta ut hålkar, hvilka han med nöje tar i
besittning. I bergstrakter väljer han gärna sin boplats under ett
klipputspräng å en brant fjällvägg och bildar där ett mycket enkelt
rede af några pinnar och strån. Eljest kan man finna hans bo i
gamla ruiner eller ihåliga träd.

Äggen af denna fågel — 4 à 6 till antalet, äro cirka 40 mm.
långa och 30 mm. tjocka, d. v. s. de äro rundare än ägg
vanligtvis äro. Bottenfärgen är gulgråhvit, men oftast äro de så tätt
öfverstänkta med brunröda fläckar, att de se blodröda ut. I ett
ovarium ta de sig till följd häraf präktigt ut.

Honan får ensam sköta rufningen, men båda makarna hjälpas
åt att mata ungarna, hvilket är ett ganska mödosamt värf, ty de
små äro särdeles matfriska. Men de framkomma lyckligtvis i en
tid, då det är lifligt på åker och äng, ja, lifligare än den genom
sin massa och sitt bullersamma framträdande skrämmande
människan någonsin kan fatta.

Egendomligt för tornfalken är, att rufningen börjar, så snart
första ägget är lagdt. Då äggläggningen sedan sker med ett par
dagars mellanrum, följer häraf, att ungarna framkomma på olika
tider.

Här och där lefva dessa fåglar kolonivis, men oftast bor hvart
par för sig. De föda sig företrädesvis af fältmöss, ödlor, grodor,
större insekter, fågelungar och — någon gång — fullvuxna
småfåglar. På eftersommaren göra de stort nederlag bland
gräshopporna. Att fånga fåglar i flykten förmår tornfalken ej. Hans
byte måste vara sittande, antingen på marken eller på någon
trädgren.

Tornfalkens läte är en skarp hvissling. Då han sitter vid
boet, låter han också understundom höra ett knäppande ljud,
liknande slagen af små kastagnetter.

Vetenskapsmännen ha, såsom tillbörligt är, inregistrerat
tornfalken bland dag-roffåglarna. Men detta hindrar icke, att han är
en öfvervägande nyttig fågel, som för ett verksamt utrotningskrig
mot fältens och ängarnas skadedjur. En klok jordägare förbjuder
därför dessa fåglars nedskjutande.

Oberäknadt den nytta, de göra, äro de sommaren igenom
ganska nöjsamma att iakttaga. Dagen i ända kan man få se dem
segla på skogshöjd öfver fälten eller flera minuter hålla sig
sväfvande på en punkt. Ha de slagit sig ned på en stolpe eller i en
trädtopp, så äro de icke rädda utan tillåta iakttagaren att komma
dem ganska nära

*

Tornfalken har många släktingar Man uppgifver, att ej färre
än 57 arter skola finnas. Af dem tillhöra — utom den nu
omtalade — vårt land: jaktfalken — Falco gyrfalco — som endast
finnes i Lapplands och Jämtlands fjälltrakter, pilgrimsfalken —
Falco peregrinus — som helst bor i berg vid sjöar och företrädesvis
lefver af änder, dvärgfalken — Falco aesason — 'småfåglarnas
mordängel', samt aftonfalken — Falco vespertinus — som blott visat
sig här en och annan gång men som antagligen ej häckar här.

*

Men vi återgå till Tornfalken. Utom detta officiella namn
kallas han af nerkingar, västmanlänningar och dalkarlar
väderpulare, af sörmlänningarna spärring.

Och nu ha vi om denna fågel intet mer att förtälja.

*



Dufhöken.
(Fig. 45; tafla VII.)

Hans och Greta äro ensamma hemma på gården, ty pappa
och mamma ha farit till kyrkan. Det är söndag, sommarsolen
skiner, och syrenerna blomma.

De små leka på egen hand, så godt de förmå. Först hoppa
de hage, så kasta de krans och till sist börja de att spela krocket.

Men hur det är, blir det ingen fart i leken. Det fattas något

— kanske åskådare? Kanske trygghetskänslan, som ligger i
närheten af far och mor? Helt allena äro de ju icke, ty i köket
slamrar Lina med grytor och fat, och borta under päronträdet
ligger Johan och läser Rinaldo Rinaldini, men ändå — det är
afgjordt ödsligt! Och de känna ansvaret.

De företräda ju far och mor nu, och de få ej enbart tänka
på lek. Om de skulle uträtta 'något nyttigt'!

»Hans, du», säger Greta plötsligt, »om vi skulle mata dufvorna!»

»Ja-a-a!» replikerar Hans med öfvertygande beredvillighet. Han
vet, hvar ärt-kappen står, och som en pil far han iväg efter den.
Därpå slå de båda småttingarna sig ned på förstutrappan och börja
locka:

»Pull pull!»

Den signalen är känd bland duffolket. På snärpande vingar
komma de mångfärgade vackra fåglarna flygande från alla håll
och slå ned framför trappan. Deras emalj skiftande halsar blänka
i solskenet. De plocka och plocka. Som hagelskurar smattra
ärterna på deras rygg och vingar, men det bekommer dem ej; de
äro ej rädda, de känna sina vänner. Plock, plock! Kräfvarna
svälla;   det   är   som   hade hela flocken fått struma ... ha ha ha!
Men plötsligt brakar det till, som om marken rämnat, och i
ett nu befinner sig hela flocken i vildaste flykt, kors och tvärs,
högt och lågt, jagande för lifvet och sökande skydd, hvar helst
något sådant kan upptäckas — bak öppna dörrar, under
framspringande tak men först och sist i deras egna 'slag', där de tro
sig trygga.

De stackars fåglarnas arf- och dödsfiende har uppenbarat
sig. Kretsande öfver skogen på spaning efter någon ekorre eller
ungtjäder, varseblef han de många vackra stekarna på gårdsplanen
framför trappan. I ett nu störtade han ned från sin höjd, sköt i
ilande fart utmed rågliden rakt emot stallet, tog sats öfver detta
och dök som en lufttorped ned öfver flocken, som frukosterade i
lekande idyll.

Tafla IX

51.  Orre
Tetrao tetrix
]/6 storl.

52.   Enkelbeckasin
Telmatias gallinago
1/3 storl.

53.   Morkulla
Scolopax rusticola
1/2 storl.

Både Hans och Greta började gallskrika, men åt detta ägnade
röfvaren ingen uppmärksamhet. I en blink hade han utsett sitt
byte, och nu går jakten löst.

Hej! Det vischar, hviner och snärper. Kors och tvärs om
hvarandra skjuta dufvorna i svindlande fart, allt mer höjande sig
i den ljumma sommarluften. Ty de känna sin fiende, hans styrka
och hans svaghet. De veta fullt väl, att de ha mycket litet att
frukta af röfvaren, så länge de kunna hålla sig öfver honom.
Hans anfallsförmåga är då minimal. Men kommer han väl en
gång öfver dem — ja, då är för någon i flocken undergången
gifven. Därför — högre, högre! Till sist se jägare och villebråd ut
som små sparfvar och draga liksom svarta streck öfver den ljusa
sommarhimlen.

Om de jagades små hjärtan klappa i vild ångest, så finnes
det nere på gården två varelser, som med brinnande intresse och
glödande harm åskåda dödsleken. Greta, som har tårar i ögonen,
knyter händerna och stampar i marken. Hans står blek, men
hans ögon brinna. Så fattar han ett stort beslut, rusar in i pappas
rum, där det hänger en hel rad bössor, som han är strängt
förbjuden att röra, rycker skylten laddad' från
målskjutningsstudsaren, ilar med denna ut, siktar rätt upp, på en kilometers håll
och — pang!

Om slumpen nu ville, att kulan kom röfvaren så pass nära,
att han hörde hvisslandet och fann symptomet betänkligt, är ej
godt att säga. — Allt nog, han gaf spelet förloradt och sträckte i
väg mot skogen, där han kanske en timme senare spisade orrstek
på någon bergknalle.

Men de ännu vettskrämda dufvorna döko som stjärnskott ned
ur luften samt in i sitt bo, hvilket ingen af dem sedan på flera
timmar vågade lämna.

*

Dufhöken är den djärfvaste och glupskaste af alla våra
roffåglar och är, i förhållande till storleken, begåfvad med ansenlig

styrka i vingar, näbb och klor, hvilket gör honom till en ytterst
farlig fiende. Må ingen för resten — missledd af namnet —
inbilla sig, att hans hufvudsakliga föda utgöres af dufvor. Nej,
andra fåglar smaka fullt ut lika bra, kanske bättre. På hans
matsedel står i öfrigt: tjäder, orre, rapphöns, änder, vadare, trastar,
småfåglar, ekorrar, harar och råttor. I nödfall spisar han
skalbaggar, men då skall det vara bra utjagadt i markerna och tomt
i magen. Att han är af landthusmödrarna högeligen fruktad för
hönsgårdarnas skull, vet en hvar. En kyckling, en kalkonunge
eller ett litet ankebarn äro endast munsbitar för denne gourmand.
Att landstingen satt pris på hans hufvud, är därför naturligt.

Och likväl — han lyder ju bara sin natur. Han är ju till
och måste lefva. Sedt filosofiskt och i stort — hvem vill på
honom lossa första skottet? ... Det är nu en gång så, att vi icke
begripa oss på nyttan af hvarje länk i naturens långa
varelsekedja.

*

Något förtroendeväckande finnes sannerligen icke i dufhökens
blick och min — som har något af en gammal procentare —
men eljest ser han rätt ståtlig ut. Ofvantill är han gråbrun, med
ljusare kanter på fjädrar och pennspetsar; hufvud och bröst äro
ljusare med gulaktig anstrykning samt streckade i brunt. Den
ovanligt långa stjärtens pennor äro tecknade med mörkt och ljust
bruna tvärband samt sluta i hvita fan. Fötterna äro gula, klorna
svarta, den krökta, starka näbben svartaktig och iris gul.

Honan är större än hanen, stöter mer i brunt och har på
undersidan bredare och glesare tvärband än hanen. Ungarna, som
först äro hvita, gå mer i grått än de äldre fåglarna.

Sina bon bygga dessa hökar i höga tallar eller granar, helst
i stora barrskogar. De sammansättas af fina kvistar och begagnas
af samma par år från år, hvarvid emellertid det inre hvarje vår
ombytes. Ibland konstrueras på redets ena sida ett slags plattform,
antagligen afsedd till foderplats för de små, som då emellanåt
begagna den att sitta på.

Äggen, som läggas tidigt på våren, äro vanligtvis fyra till
antalet, c:a 45 mm. långa, ljust grågröna, oftast enfärgade men
ibland glest beströdda med matta, brunaktiga fläckar. I juli eller
augusti äro ungarna flyg- och jaktfärdiga. Familjen håller då
tillsammans en tid, men när de unga kunna sköta sig själfva skingras
de och gå hvar och en sin väg.

Nätterna tillbringar dufhöken gärna på en och samma gren,
som af någon för oss obegriplig anledning en gång fallit honom
särskildt i smaken. Sådana där nattstationer plägar man lätt
kunna upptäcka genom den anhopning af exkrementer, som finnes
under grenen.

•

Hela Europa och Norra Asien har dufhöken slagit under sig.
I Sverige finnes och häckar han från Syd-Skåne till Lappland. I
Norge uppträder han likaledes allmänt allt till Ost-Finnmarken
men förekommer mot norden mera sparsamt. I Finland och
Danmark håller han också till.

Under vintrarna begifva sig ungfåglarna utomlands men
återkomma i slutet af februari eller i början af mars. De gamla
draga sig, när det blir mycket kallt, ned ifrån höga norden men
stanna på Syd-Sveriges slättmarker, där de ha godt om föda.

Jämväl för detta grymma rofdjur är parningsperioden en
ljuflig och idyllisk kärlekstid. Man kan då få se makarna lekfullt
segla fram och åter eller i vida kretsar öfver den plats, de utsett
för sitt bo. Deras lockton är en skarp hvissling.

Skulle så inträffa, att honan under rufningen blir skjuten
öfvertar hanen hennes rufvareplikt, kläcker ut äggen och föder upp
ungarna. Under vanliga förhållanden rufvar han ej.
Duf hökens latinska namn är Astur palumbarius. Det officiella
svenska varieras ibland med hönshök och slaghök.

Där dufhökarna förekomma i stort antal, göra de mycket stor
skada särskildt på ungharar samt skogs- och vattenfågel.
Kommer man i håll för en dylik fribytare bör man därför icke draga
i betänkande att fälla honom till marken med ett välriktadt skott.

*



Kungsörnen.
(Fig. 46; tafla VIII.)

I skyn jagar örnen så säkert och tryggt,
en kung i sitt luftiga slott,
men kommer en starkare, stäckes hans flykt
af det snabba, det vingade skott.

Ja, så sjunger skalden, C. F. Dahlgren, vilja vi påminna oss.
Han är för resten icke den ende poet, som införlifvat denna fågel
med sitt bildspråk. Det blir snarare svårt att uppleta en rimmare,
som icke på ett eller annat sätt sysslat med örnen såsom symbol
af något upphöjdt och stort. Detta började heller ej i går, ty
redan 1832 skref Runeberg ett 'Försök till en naturalhistorisk
beskrifning öfver den poetiska örnen' — aquila poetica — hvilken
är så kvick och rolig, att herrskapet ska' ta och läsa igenom den
vid tillfälle.

Men det är icke om den poetiska örnen, vi här ämna skrifva,
icke ens om den heraldiske, fastän denne är så märkvärdig, att
han ofta uppträder med två hufvuden. Vi inskränka oss här till
ett litet föredrag ex tempore om den naturlige Kungsörnen — Aquila
chrysaëtes — en varelse af kött och blod, ben och fjädrar, stark,
flygkunnig och matfrisk som få af luftens inbyggare.

Denna fågel är ingen bofink, som man ledigt kan stoppa i
bröstfickan. Utsträckt håller han nära en meter från näbbspetsen
till stjärtfjädrarnas ytterändar samt har motsvarande vidd mellan
vingspetsarna. Vingarna i och för sig kunna ha en längd af ända
till 690 millimeter.

Gestalten ger intryck af samlad kraft och lugnt medvetande
om densamma. Hufvudet är jämförelsevis litet och något platt
samt försedt med en näbb, hvars öfre del i skarp vinkel skjuter
öfver den nedre. De bruna ögonen ligga djupt under de
framskjutande pannbenen. Halsen är kort. Kroppen bildar nästan en
regelbunden oval, som emellertid får sina konturer brutna af de
korslagda vingspetsarna och stjärten samt de yfviga fjäderkalsonger,
med hvilka låren äro beklädda och ur hvilka de med skarpa, krökta
klor försedda gula fötterna sticka fram.

Ungfågelns färg är mörkbrun, med svaga skiftningar på hvarje
fjäder. Hufvudet går i gulbrunt och stjärtfjädrarnas öfversta delar
i hvitt. En liten kontur i samma färg löper omkring vingens
ytterkant. Den gamla örnen är färgrikare och renare. Vingarnas
fjädrar ha ljusnat, och det hvita i stjärten har försvunnit.

Som vanligt bland roffåglarna är honan större än hanen, men
till färgen äro de lika.

Samtliga jordklotets nordliga länder äro att räkna som
kungsörnens fädernesland. Öfver hela Europa är han spridd. I Asien
går han ned till Himalaya, i Amerika till Mexico. Han häckar
emellertid blott i dessa länders bergstrakter.

I vårt land reder örnen sitt bo i Norrlands och Lapplands
fjäll, så äfven i Norge. Det är i regel byggdt på en afsats å ett
brant berg, är sammansatt af trädgrenar och kvistar och håller
ofta ett par tre meter i tvärmått. Stundom bygges det i något
större träd. Det användes mycket länge, antagligen under
örnmakarnas hela lifstid, som ju skall vara betydligt längre än
människans.

Äggens antal växla mellan ett och tre, ehuru uppgift finnes,
att ett örnbo med fem ungar en gång påträffats. Vanliga antalet
torde vara två.

Då ungen framkommer ur ägget, är han hvit och ser ganska
'söt' ut. Men detta tillstånd varar icke länge. Snart nog börja
piggartade fjäderspolrudiment framskjuta  på kroppen, så att den
otympliga varelsen snarare kan förmodas härstamma från
igelkottarna eller piggsvinen än från mjukfjädriga fåglar. Men
utvecklingens skede förgår hastigt. Födan är riklig, kraftig och god,
och den unge örngentlemannen framträder efter få månaders
förlopp i den soignerade kostym, vi ofvan sökt skildra.

Innan det kommer så vida, ha emellertid föräldrarna haft ett
duktigt stycke arbete, ity att de fått vara på jakt dagen lång.

Innan ännu bergsspetsarna rodnat under de första solstrålarna,
vakna makarna och tänka på skaffning. Ut från hemmet bär det,
ut och upp, högt upp, upp emot skyarna. Kanske sker detta för
motionens skull, ty där uppe finnes ingenting att hämta. Jorden är
skafferiet — nu som alltid. Hon drager sålunda luftmonarken till
sig, och från lagom höjd börjar jägaren bespeja sitt vida område.
Hans öga är skarpt, och ingen skrymsla i terrängen undgår
honom. Hvarje rörelse där nere märker han. Men röfvarens
närvaro observeras likaledes af skogarnas och fältens bebyggare, och
alla skynda att dölja sig, så godt de kunna.

Där har emellertid en oförfaren unghare begifvit sig ut på en
äng för att frukostera. Hans gråhvita rygg och långa öron bölja
mellan starr och viden. Då hvilar örnen på vingarna och skjuter
ned ett stycke för att iakttaga men stannar på nytt. Djuret där
nere anar ej faran utan begifver sig allt längre ut på slätten. Då
örnen är säker om sitt byte, störtar han ned som en blixt, sveper
vingarna omkring den skuttande och förbryllade stackaren, slår
klorna i hans nacke, hugger ut ögonen och smörjer sedan kräset
i godt mak, så vida han ej genom luften orkar bära sitt byte hem
till nästet.

Utföra detta kraftprof kan emellertid icke en ungfågel, n. b.
om haren är fullvuxen. De äldre däremot baxnas icke utan våga
sig till och med på tyngre byten. Som en hvar vet, finnes det
många historier om att små barn blifvit bortförda af örnar. I
åtskilliga fall torde dessa historier vara diktade, men faktiska bevis
finnas emellertid för att alla icke äro det.

På kungsörnarnas matsedel stå i öfrigt: gäss, änder, ripor,
orrar och tjädrar. I odlade bygder röfva de äfven kattor och små
hundar samt killingar och lamm. Örnen lär till och med, när
hungern blifver allt för svår, angripa räfvar och vargar. I
sistnämnda fallet skall han emellertid bära sig väl åt för att ej själf
komma till korta. Renarna bli ibland anfallna af örnen, men
denne råkar härvid illa ut, ty renen kastar sin hornkrona öfver
angriparen och kan på så sätt klämma ihjäl honom. Att
människor råka ut för örnar, har också händt. I ett bestämdt fall
skedde detta emellertid i skymningen, då örnen hade svårt att
se. Han har då troligen varseblifvit, att något rörde sig men
icke hvad.

Örnen går på åtel och kan då till den grad öfverlasta sin
stackars mage, att han icke orkar flyga. Han blir då lätt att fånga.
Mången fråssare har med ett helt dystert menagerilif fått plikta
för en dylik festmåltid.

De gamla örnarna stanna vintrarna öfver i trakten kring sina
bon, men de yngre tvingas — säkerligen af rama matskäl — att
emigrera. De begifva sig då söder ut och välja härvid mellersta
och södra Sveriges slätter till jaktmarker. Under strängaste
vintern flyga de öfver Östersjön och 'resa utrikes'.

Till våren komma de dock åter igen.

Så fortgår deras lif sitt kretslopp, alldeles som för andra
dödliga. Släkten födas, och släkten dö. Vanor, instinkter, böjelser
och behof ha de kvar och skola alltid hafva.

Sådant är lifvet!

*

Det här ofvan anförda namnet är det officiella men långt ifrån
det allmänna, ty kungsörnen är Örnen par preference. I öfrigt
kallas han här och där landtörn eller gulörn.

*





Det suckar i den stilla dalen;
hvem suckar där?
Det är väl dufvans suck i alen:
det floden är,
nej, dufvan lilla
ej suckar så,
och Rhen är stilla —
Hvem suckar då?

Det är Nicander vi citera — för att korrigera honom. Dufvan
suckar icke, hon kurrar eller hu-hu-ar. Men kanske suckade hon
på Nicanders tid i Visperdalen! Må vara!

*

Det skall finnas bortåt 300 dufarter på jorden, växlande i
storlek mellan en kalkon och en lärka. Vi ha bara två när i
Sverige, och det är om dem, vi nu tänka föreläsa  .  Hm!



Ringdufvan
(Fig 47; tafla VIII.)

står främst i systemet, och systematisk måste man ju vara. Hon
är en vacker fågel, väl tecknad och väl kolorerad. Det vill säga,
färgerna äro diskreta och harmoniska, hufvud och hals skiffergrå,
den senare med metallreflexer samt med en stor hvit fläck på
hvar sida. Ofvan blågrå, bröstet skiftande i gredelint, förtonande
bakåt och öfvergående i gråhvitt. Handpennorna bruna med en
smal hvit kant i utfanet; stjärten grå med bred, svart spets.

Ringdufvan hör barrskogen till och bygger sitt enkla bo på
någon vågrätt liggande grangren. Vi måste anmärka, att hon
härvidlag slarfvar betydligt, ty ofta nog lysa de två krithvita äggen
igenom pinngallerverket. Hurusom helst bringar hon i detta
bristfälliga rede sina små i dagen och fostrar dem med mycken ömhet.


Men innan de äro stora, bygger hon ett nytt bo och lägger
ett nytt par ägg. Nordens sommar är ju så kort, och andra
kullen skall ju äfven med på höstflyttningen i september eller
oktober.

På långt håll hör man om våren ur skogarna ringdufvans
hu, huhu-huhu, huhuhu-huhu, huhuhu-huhu, huhu huhu! Det är
otroligt, hvilken innerlighet, att icke säga passion, hanen kan
inlägga i den där skäligen enformiga texten, när han gör sig till för
sin sköna. Och så han åbäkar sig se'n! Nästan alldeles kapprak
samt med uppresta halsfjädrar promenerar han fram och tillbaka
på en gren, och hvarje gång han närmar sig den hopkrupna
honan, hukar han sig ned samt böjer stjärten nedåt, och just i
detsamma han kuttrar som starkast, tar han några språngsteg
framåt och skrapar stjärten mot grenen, så att det raspar om'et.
Ibland gör han på klapprande vingar en liten flygrund omkring
sin sköna.

Båda makarna hjälpas åt att rufva äggen.

Denna art häckar öfver hela Sverige upp till 64:de parallellen.
I Danmark är hon allmän, i Norge går hon till Trondhjem och i
Finland till Kajana. I öfrigt bebor hon Europas samtliga länder
samt finnes på Azorerna, Madeira och Färöarna. Mot öster går
hon till norra Persien.

Till södra Sverige kommer ringdufvan i mars och drager sig
sedan långsamt norr ut. En och annan har sökt öfvervintra, men
detta har i regel kostat henne lifvet. Hon lefver af säd, ärter,
ollon och andra vegetabilier.

Columba palumbas är hennes latinska namn. I Västergötland
kallas hon ängsdufva, på Gottland skute och på Öland sjutut.




Skogsdufvan
(Fig. 48; tafla VIII.)

— Columba  ænas — heter   den   andra   arten,  som är mindre till
kroppen men nästan klarare färgad. Hennes utbredning är

ungefär densamma som kamratens, men det anses, att hon i Sverige
är talrikare än ringdufvan, då förhållandet i det öfriga Europa är
det motsatta. Hennes nordgräns hos oss ligger i Ångermanland
och Jämtland. Norge bebor hon till Trondhjemsfjorden, Finland
sydvästra delarna.

Skogsdufvan reder sitt bo i ihåliga träd, helst ekar och aspar.
Hon är en löfskogens gäst och trifves bäst i af åkerfält omgifna
lundar. I brist på lämpliga bo-träd häckar hon i murhål eller i
bergsskrefvor. Äggen och kullarna äro två; den första lägges i
maj, den andra i juni, innan de första ungarna äro fullt utvuxna.
Makarna skifta om med rufningen.

Skogsdufvan torde ej kunna anses fullt oskadlig, särskildt där
hon på kultiverade orter förekommer till större antal. Ett våren
1904 i en östgötasocken skjutet och sedan obduceradt exemplar
hade frukosterat på 485 sädeskorn och 115 ärter. Med ett
hundratal sådana matgäster på ett fält blir utsädet bra nog gallradt.

Skogsdufvorna äro med innerlig ömhet fästa vid hvarandra.
Hanens uppvaktning för sin gemål liknar hans först beskrifna
kusins. För ungarna kunna de stundom offra sina lif.

De provinsnamn, som tilläggas denna art äro: blådufva,
vilddufva, hultadufva, turturdufva (Västmanl.), susdufva, tusdufva
(Dal.), och nylke (Gottl.).

Norrmän och danskar kalla henne skovdue.



Klippdufvan
(Fig. 49; tafla VIII.)

— Columba livia, är en tredje art, som blott en gång säges ha
varit synlig i Sverige men som förr funnits på Norges västkust och
som vi nämna här, emedan från henne härstamma våra tama
dufvor. Hennes hufvud samt ving- och stjärtspetsar äro mörkt
gråblå, de senare öfvergående i svart, under det kroppens
hufvudparti och vingarna äro skiffergrå. Gestalten är elegant och
storleken mellan de båda förut nämnda. Hon vistas året om på
Fär-, Orkney- och Shetlandsöarna samt i norra Skottland.


Hvilken färgprakt hennes afkomlingar utveckla i tama
tillståndet, kan en hvar få kunskap om vid närmaste dufslag.



Flyttdufvan

eller Vandringsdufvan — Columba migratoria — nämna vi i detta
sammanhang, fastän hon är nordamerikansk medborgare.
Utom pingvinerna torde ingen fågel bilda så oerhörda
samhällen som denna. I de stora skogarna har man stundom funnit
deras häckplatser täcka en yta af 60 kilometers längd och flera
kms bredd. I hvarje träd finnes ända till hundratals bon,
hvartdera med ett ägg. Allt grönt, allt ätbart försvinner som genom
trolleri för de oerhörda skarornas matlust. Trädens grenar brytas,
och marken höljes af rasade bon, ägg och ungar samt djupa
lager af träck. Gamar, hökar och andra roffåglar kalasa här
kräsliga, men i millionerna skönjes ingen minskning.

Det är en ren olycka för en kulturort att till granne få en
dylik dufstat, ty djuren sluka allt ätbart i nejden, och då det är
slut där, ge de sig af på långfärder många mil, i skaror, som
förmörka solen. På en halftimma kunna stora, rika fält vara
utplundrade och ägarna ruinerade.

Människorna hämna sig dock. Innan ungarna blifvit
flygfärdiga, bege de sig in i kolonien, hugga ned träden och taga de
späda dufvorna, som de äta färska, röka eller pressa fett af.
Med dylika landsplågor kunna blott gräshoppsvärmarna
jämnställas.

*



Rapphönan.
(Fig. 50; tafla VIII.)

Ni får henne hvarken som stek eller i pastej den här gången.
Hon kommer att serveras lifs lefvande, fullfjädrad, liflig och pigg,
i lycklig egenskap af far och mor — ty vi kunna så godt ta två
stycken — och ungarna med!

Grönrågen såg så inbjudande ut i våras, att han och hon
beslöto att slå sig ned där för sommaren. Bredvid det stora
stenröset nära diket stod en berberisbuske, och mellan den och en
rödspräcklig granitkullring fanns en fördjupning i marken,
rundsvarfvad och välvulen, som hade torparens lille Per stått på
hufvudet där. Det hålet väckte makarnas förtjusning. — Girrick!
utropade han. — Girrick, girrick! svarade hon. Och så var saken
afgjord.

De skulle bo där! Girrick, girrick!

De drogo strån till madrasser — icke många, ty tiden hastade,
och förnöjsamt sinne fordrar så litet. Lyckliga par! De tänkte
hvarken på Tidaholm eller Nordiska kompaniet. De diskuterade
hvarken allmogestil, empire eller Louis quinze.

En vacker morgonstund kröp lilla frun ned i det lilla redet
och låg stilla en stund... Naturligtvis var maken nyfiken — det
äro ju alla karlar! — hvarför han kom och såg frågande ut. Då
skimrade en blixt af stolt ömhet eller af öm stolthet i hennes runda
lilla pirröga. Hon reste sig behändigt, och han såg — ett ägg.

Ett mycket vackert ägg för resten. Det var päronformadt,
rent olivgrått, smalare, men längre än en valnöt, och det var n:r 1.

N:r 2 kom dagen därpå, och innan den lilla slutade, hade
hon två dussin. Det stötte riktigt på fabrik. Med mindre än
tjoget nöjer sig en rättskaffens rapphönsfru sällan... Vi ha på ett
ställe i tryck sett uppgifvas, att en och annan skulle komma ut
med 42, men antagligen beror detta på att någon humoristisk
tryckfelnisse i ett gladt ögonblick kastat om siffrorna.

En sådan där massproduktion tar emellertid och naturligtvis
tid, och nära en månad hinner förgå mellan början och slutet.
Men då det kommit så vida, kryper lilla hon till kojs för
tjugufyra runda dagar och lika många nätter.

Men tro icke, att hon finner tiden lång och dyster. Tvärt
om! Mången kvinna skulle vara öfverlycklig med tiondedelen af
den kärlek, som rapphönsmaken ägnar sin utvalda. Han håller

sig städse i hennes närhet, han pysslar om henne, konverserar
med henne och följer henne troget, då hon tid efter annan, sedan
hon ordnat sina skatter i boet, måste upp en stund för att sträcka
på benen.

En aftonstund fram på fjärde veckan brister det första ägget,
och fram kommer där en liten gynnare, som redan under första
timmen af sin tillvaro är mera drifven i gångsport än ett
exemplar at Homo sapiens, gen. mask., vid fyllda två år. Men
instinkten och moderliga lampor hålla honom inom marginalen.
Hemma är bäst.

Inom kort är det fullt hus i det lilla redet mellan
berberisbusken och den rödspräcklige granitkull ringen i stenröset. Det
kryper och det kraflar; det piper, och det skriker. Tjugufyra par
ben sprattla, tjugufyra munnar vilja ha mat. Nåja — vår Herres
visthus står ju öfverfullt och härligt rundt omkring! 'Kom, mina
små, kom kom! Girrick, girrick!'

Den gröna rågen har skjutit i höjden och är nu att förlikna
vid en stor skog. Tätt stå stråen, och på toppen ha de tunga ax.
Hela riket vajar och prasslar. Men livad det är härligt därinne!
Dagern är guldgul, värmen skön och luften doftande. Man kan
ej tänka sig ett lämpligare idrotts-, kultur- och näringsfält för små
rapphönsbarn.

'Kom kom, mina små!' Pappa krafsar i marken på ett håll,
mamma på ett annat, strax bredvid. 'Det här äter man; det här
duger icke; det får man ondt i magen af. Vatten, girrick, girrick!
Det finns här, på botten af diket! Det regnade ju i natt! Girrick!'
Och dagar komma, och dagar gå. De små ha blifvit stora.
Rågen är skuren, och familjen delar sin tid mellan fröklöfverfältet
strax bredvid, rågstubben och hagen med de många buskarna på
andra sidan gärdesgården.

Men nu mera är lyckan icke längre oblandad. Det finnes
vesslor och hermeliner i stenrösen, kråkor i granarna och hökar
i luften. Strykande kattor äro också synnerligen leda djur. Hvar
är nu den vackra tvådussinskaran? Ack det har timat dödsfall i
familjen. Sex ha gått bort i sin ålders vår, slutat sina unga lif
under fiendeklor och blifvit skymfligen uppätna.

Och så kommer den 15 september samt med den det
grymmaste af alla rofdjur — jägaren. För honom är det högtid. Hans
kostym är ny, hans vapen utsökta... Kanske en hofjägmästare
leder jakten, kanske en prins är med. Kungen skjuter nu mera
bara älgar. Det är åtminstone någonting att sikta på... Dyrbara
rashundar med skälfvande näsborrar och brinnande blickar
bestryka fältet...

Där stannar en! Kullen är upptäckt... Spring, spring, kvida
far och mor, men den olycklige hör ej. Han lyfter och — pang!...
Han är död, innan han når marken... Pang, pang! — »En
utmärkt dubblé, Rosenstjärna!» Pang!...

För den nyligen så lyckliga familjen går dagen ned i blod.
Bara fem af de små kvar, hvaraf en svårt sårad.

Men på slottet serveras den kvällen rapphöns och drickes
röderer till supén. Små fröknar bita med pärltänder i de mjälla
fågellåren. Och jägarna berömma sin egen och hvarandras
utomordentliga skjutfärdighet.

*

Rapphönsen äro 'medelstora fåglar', står det i en af våra
urkunder, utan att något minimum eller maximum uppgifves. Men
ingen må häraf låta förleda sig att räkna ut medeltalet mellan en
struts och en kolibri, ty det skulle bli ett galet facit. Trettio à
trettiofem centimeter torde vara längdsiffran. Hvad proportionerna
beträffar, så är kroppen robust och fast. På ryggen är fågeln fint
vattrad i grått och brunt, med rostbruna tvärband; vingtäckarna
äro grå och svartbruna med fläckar, som gå i rödt och skarpa,
hvita, af svart kantade spolstreck. Handpennorna äro mörkt grå
med grågula fläckar, armpennorna brunvattrade, den rundade
stjärtens mellersta pennor gråbrunvattrade, eljest är den roströd.

pannan, hufvudets sidor och strupen gulbruna, bröstet fint gråvattradt
med svarta punkter; buken hvitaktig med en stor brun fläck,
sidorna med breda, rostbruna tvärband.

Könen äro hvarandra nästan lika, men honan saknar den
bruna fläcken eller har den mycket mindre. 1 öfrigt är det
roströda på vingtäckarna hos henne ersatt med svart, och tvärbanden
på bakryggen och stjärttäckarna äro svartbruna. — Fötterna äro
brungrå, näbben blåhvit, iris ljusbrun.

I Sverige går rapphönan upp till Västernorrland och Jämtland,
där hon nu är allmän kring Storsjön. En och annan gång skall
hon ha varit synlig längre i norr, t. ex. vid Gyljens bruk i
Öfverkalix. På Gottland är hon allmän. I Norge bor hon söder om
Dovre och kring Trondhjemsfjorden, men ej vid Stavanger. I
Finland finner man henne upp till Kuopio och ibland till Uleåborg.
I Danmark är hon allmän samt för öfrigt i hela Europa och i
Asiens centrala och västra delar.

Rapphönans utbredning främjas af den fortskridande odlingen,
då andra fåglars åter hämmas af den. Hon tillhör uteslutande
åkerfälten, men hennes oförgripliga mening är, att gammaldags
tegar med öppna diken äro vida att föredraga framför stora,
dränerade och slätlagda fält. Man förstår lätt de randiga skälen.
Hvad hon icke tycker om, är mycket snörika vintrar med hård
skarbildning, ty då blir det hungersnöd af. Vintertiden lefva de
stackars djuren nämligen nästan uteslutande af grönrågen, och blir
skaren fast, kunna de ej arbeta sig ned till den utan dö af svält.
Till en rationell jaktvård hör därför, att man vid behof skottar
bort snön samt strör ut slösäd. Af fördel för fåglarna är äfven,
att de nära sitt stamhåll ha busksnår eller uthus att krypa in
under. I brist härpå kan man skaffa dem skydd genom att lägga
ut afhuggna gran- eller enbuskar eller att uppgillra gammalt
gärdselvirke med mellanlagd halm.

Där rapphönsen sett dagen, stanna de gärna lifvet ut, så framt
det ej blir öfverbefolkning, ty då måste en part utvandra. Om
vintrarna slå sig flera kullar tillhopa. Då händer det, att skaran
gör rundresor och uppenbarar sig på trakter, där ingen sett
rapphöns förut.

Liflig och pigg är fågeln, särskildt om kvällarna. Han flyger
fort men ej långt, kilar snabbt på marken och sätter sig aldrig i
träd. Födan består af säd, frön, insekter, blad och knoppar.

Latinska namnet är Perdix perdix. Till omväxling med det
officiella svenska kallas hon här och där åkerhöna.

*



Orren.
(Fig 51; tafla IX.)

Utanför vildthandlarnas dörrar hänger skogsfågel knippvis,
och på kalas och tillställningar upptager matsedeln på stekens
plats ofta ordet 'orre'. Gourmanderna se härvid högeligen belåtna
ut och äfven andra personer, hvilkas naturell eljest alls icke ligger
åt matvrakshållet, erkänna i sitt inre, att den steken är ganska god.

Om vi därför, som ett lämpligt apropos, skulle språka en
liten stund om den steken — om den fågeln, ville vi säga!

I sitt vilda, obundna skogslif är orren — Tetrao tetrix — en
ståtlig företeelse. Hans längd uppgår — när fågeln är fullvuxen —
ofta till 600 mm., och kroppen är i omfånget kanske något mer
än proportionell Halsen är jämförelsevis kort men har en stolt
resning, hufvudet är litet, och så är äfven näbben, hvars öfre del
skjuter framom den nedre ett par millimeter. Benen äro tjocka,
och fötterna ha utåt vända tår. Stjärten är starkt klufven, och
dess yttre, plymfriserade pennor äro utåtböjda, så att stjärten får
en högst egendomlig form. Hanen är till färgen glänsande svart,
på halsen blåskiftande och så äfvenledes på gumpen. Vingarna
gå i brunt, och spetsarna af dem äro ljusare. På sidorna,
ungefär midt för hjärtat, sitter en liten hvit fläck och nedpå vingarna
en annan, som är större. Öfver ögonen har fågeln röda,
vårtbe-satta valkar, hvilka under fortplantningstiden svälla ansenligt.

Tafla X

54.  Trana
Grus grus
1/i2 storl.

55.  Ängsknarr
Crex crex
1/5 storl.

56.  Sädgås
Anser segetum
1/9 storl.

57.  Gräsand
Anas boschas
1/8 storl.

58.  Fiskmås
Larus canus.
1/8 storl.

59.  Lunnefågel
Mormon arcticus
1/6 storl.

Honan, som är betydligt mindre än gemålen, har en vattrad
dräkt i olika brunt, rostgult och hvitt samt stjärten rak och kort.
Hon påminner till färgen mycket om järpen men är större.

Orren bebor hela vårt land, så långt som barrskog finnes.
Ännu vid Muonioniska har man träffat honom. Jämväl på öarna
utefter ostkusten finnes han. I Norge går han upp till Alten, och
på fjällen håller han till i björkbältet. I Finland är han allmän
ända upp i Lappmarken, och i Danmark var han förr mycket
spridd men har nu nästan blifvit utrotad af den tilltagande
odlingen, hedbränning och ifrig jakt. I våra dagar söker man
inplantera honom på nytt, och det ser ut, som skulle det lyckas. I
öfrigt finnes han i största delen af Europa och Nordasien, från
och   med England i väster till Spanien i söder och Kina österut.

Orren vistas helst i skogar, som gränsa till odlade fält, eller
i kanter af kärr och myrar, men råder brist på dylika lokaliteter,
slår han sig ned i småbackar, bevuxna med en och björk. Om
vintrarna dväljes han i björkhagar och lifnär sig af nämnda träds
knoppar; om somrarna äter han blåbär och tycker då, att han
mår alldeles som en prins i en bagarbod.

Våren är för orrarna en kärlekens, lekens och stridens heta
tid. De arrangera då riktiga torneringar, och den, som en
morgonstund får bevittna en sådan, kan anse sig ha kommit upp och ut
i en lycklig stund.

På någon liten öppen plats i skogen eller i kanten af en
mosse, där marken är fast och slät, går leken an. Före
soluppgången komma de stora, svarta fåglarna flygande dit från sina i
skogen spridda natträd, och samlas då i stora skaror. Förr i
världen, 'då allt var bättre, än det nu är', kunde man räkna dem
i hundratal, men får man nu se ett eller halftannat tjog, så är
det storartadt.

Utan laga förfall underlåter ingen af traktens orrar att vara
med om en dylik täflings- och kärleksfest, hvilken helt visst på
förhand annonserats på något för oss obegripligt sätt. Några

akademiska kvarter tolereras tydligen icke, ty alla inställa sig
nästan samtidigt, och under det honorna blygsamt draga sig undan
och dölja sig bland buskarna rundt omkring, framträda de båda
kämparna på arenan och visa de sköna, huru långt de kommit i
sin ridderliga idrott och i stolt behag.

Leken omfattar både dans och spel. På ett första pipande,
som höres från den på lekplatsen inryckande tuppen, följer den
s. k. blåsningen, en underlig, ihålig hväsning, och omedelbart ett
kuttrande eller kurrande ljud. Innan han frambringar detta, håller
tuppen stjärten lodrätt och utslagen som en solfjäder, sträcker upp
hals och hufvud i vädret, reser på dessa delars fjädrar och bär
vingarna utstående från kroppen och nedsänkta. Därpå gör han
några språng fram och tillbaka, stundom i en krets, och trycker
slutligen undernäbben så tätt mot marken, att han ofta rifver af
sig hakfjädrarna. Under alla dessa rörelser slår han med vingarna
och vrider sig rundt omkring.

Under en stor del af leken är orren — i liket med tjädern —
både döf och blind, dock i mindre grad än denne.

Då tupparne kämpa med hvarandra, går det rätt allvarsamt
till väga, fjädrarna flyga omkring och blod rinner. Striden
slutar gemenligen så, att segraren fattar sin slagne medtäflare med
näbben i hufvudet och leder honom omkring — till allmän
begabbelse.

Tid efter annan försvinner en af de i leken deltagande
tupparna och aflägger en kort visit hos sin sköna, som väntar bakom
en buske.

En stund efter spelet skiljas tupparne åt för att längre fram
på morgonen spela hvar för sig från någon trädgren.

Orrtuppen har emellertid andra läten än dem, han låter höra
under spelet. Blir han ond, så betygar han sin vrede i ett häftigt
kokokorro eller kokokaru. När han flyger upp, ropar han kock,
kock. Hönan har fått ett kacklande läte.

Orrfrun reder sitt bo i en håla i marken under någon buske.
Det är mycket enkelt — blott några torra grässtrån, och nästet
är färdigt. Äggen, till antalet 8 à 9, äro blekgula med ljusare och
mörkare bruna punkter och fläckar tämligen jämnt fördelade öfver
hela ytan.

Då ungarna framkomma, äro de dunklädda, ofvantill grågula
med något brunt och svart inblandadt. Hjässan är rödbrun. I
pannan och kring hjässan, i nacken och på hufvudets sidor äro
de tecknade med svarta längdstreck. Under äro de ljust grågula.
Senare blir ungen ofvan samt på bröstet tvärstrimmig i brunsvart
och rostgult, med på bröst och skuldror gula spolstreck; under
gråaktiga, med svartbruna tvärstreck. Tuppen blir fram på
eftersommaren svartfläckig.

Orrhönan hyser mycken kärlek till sin afföda och visar sin
omsorg om den på flera sätt.

I likhet med de flesta andra svenska fåglar ha orren många
lokalnamn. De flesta äro dock bildade med stafvelsen orr som
grundbeståndsdel. Andra namn äro: urhöna, vårr, vårrhöna och
vårra.

Fåglarna hålla rätt troget till i trakten, där de en gång bosatt
sig, men om vintern företaga de vandringar. Likt andra
hönsarter lefva de i månggifte.

Ett slags mormoner alltså!

*



Enkelbeckasinen.
(Fig. 52; tafla IX.)

Mången skogsvandrare, som i vårens tider någon gång försenat
sig på sin kvällspromenad, påminner sig säkert en gång, då han
helt häpen stannade och tittade sig omkring, därför att han
tydligt hörde en get bräka uppe i luften, rakt öfver sitt hufvud. Hu,
så hemskt! Börja getterna flyga nu också? Eller kanhända det

till och med var en spökget? — Hvilket icke skulle förbättra
ställningen och saken!

Fanns då Torpare-Per eller någon annan erfaren medborgare
i närheten och man förtrodde honom sin undran och sitt tvifvel,
drog denne gärna sina Ijunglöfsdoftande tunna läppar till ett
bredt grin, i det han med oefterhärmlig landtbohumor svarade:

»Dä' där, d'ä bara horsgöken, vet ja'.»

»Horsgöken, hvad är det för slag?»

»Nej, men säj, vet han inte d'ä? D'ä ju den där fågeln, som
spelar me' stjärten.»

Hade man då intet fruntimmerssällskap med sig eller mom
hörhåll, så var det intet tvifvel om att nyfikenheten blef i hög
grad spänd samt att man började ett korsförhör med den
beskedlige Per. Och om ihärdigheten var stor, lyckan god och frågorna
rätt snärjande, så kunde denna rannsakning resultera i att man
om en halftimme eller så visste och kände, att horsgöken var
synonym med enkelbeckasinen.

Den där mystiska upplysningen gjorde en emellertid nyfiken
på spelmannen, och följden blef gärna, att man ställde sig i
försåt för horsgöken. Att han är en snäll flygare fann man snart;
item att han var en munter ture. Men spela vill han icke, allra
minst med ... hm! Men se, där höjde han sig plötsligt fladdrande
högt upp i luften, gjorde därpå en tvär vändning, kastade sig på
sidan, bredde ut stjärten och störtade i ilande fart snedt nedåt.
Just då hördes 'bräkandet', men där stod man i alla fall, lika
klok. Ville man ovillkorligen ha gåtan löst, var det så godt man
begaf sig till en jägmästare, om en sådan fanns i närheten och
han till äfventyrs intresserade sig för ornitologi. Han skulle då
eventuellt upplysa en om att ljudet uppkom genom att luften
under den starka farten sattes i häftig dallring af fågelns yttersta
stjärtpennor samt att vingarna nog också hade sin lilla andel i
ljudet. Han skulle kanske vidare förklara, att denna flykt- och
spellek endast förekommer om våren, under parningstiden, samt
att den helt säkert var en motsvarighet till många andra fåglars
frierikonster.

Hårdvallsmarker och bergbackar tycker enkelbeckasinen icke
om. Naturen hänvisar honom till att vistas i sumptrakter, kärr
och moras, där fuktighet icke tryter och där därför på för honom
lämpliga födoämnen finnes riklig tillgång. På hans matsedel stå
allehanda små vatten- och krypdjur, insektslarver, snäckor, maskar
och dylikt. För att komma åt alla dessa varelser klifver han med
sina långtåade fötter i dy och vatten natten om och ibland äfven
på dagen. Han är särskildt utrustad för detta näringsfång. Benen
äro duktigt tilltagna på längden, och näbben är för en varelse i
hans ställning ett riktigt dyrbart instrument. Det kan bli ända
till 75 mm. långt samt är smalt och alldeles rakt, grönaktigt
blygrått, med svart spets.

Enkelbeckasinen röjer genom gestalt och färg sin frändskap
med morkullan och några af snäpporna. Fågelns längd är 270—290
mm. Vingen håller vid pass 130—135 mm. Buk och öfverben äro
hvita, eljest är han spräcklig af rödbrunt och svart, med fyra
längsgående band, bildade af skulderfjädrarnas ljust brungula utfan.
Hufvudet är ofvantill af samma färg som ryggen med ett smalt,
ljusbrunt band längs hjässan; dess sidor äro hvitgula med ett
bredt, brunaktigt band från näbbroten genom ögat. Stjärten är
vid roten svartaktig, mot spetsen med roströda tvärband.

Hela gamla världens norra landmassa har enkelbeckasinen
valt till vistelseort den tid på året, då sommar där är rådande.
Under vintrarna reser han söder ut och påträffas då i södra Asien
och norra Afrika.

I Sverige finnes han allt ifrån sydskånska kusten upp till
Torneå lappmark samt äfven på Öland och Gottland, men det
har gått och går med honom som många andra vadare: —
odlingen förminskar hans existensmöjligheter. Där ett kärr utdikas
och torrlägges, måste han väja undan. Att säden om något år på
platsen för hans forna fiske i dy och grumligt vatten nu står
vasstjock, grön och skälfvande, är visserligen en härlig sak ur
agrarisk och statsekonomisk synpunkt, men det lefver en
rättskaffens horsgök icke af, och därför måste han söka sig andra
jaktmarker. På många ställen har han därför börjat bli allt
sällsyntare. På andra har han alldeles försvunnit. De stora
morasfyllda obygderna norr ut skola emellertid rädda honom från total
undergång, hvilket är rätt glädjande.

Till södra Sverige anländer enkelbeckasinen vanligtvis i medlet
af mars och drager sig sedan så småningom upp emot norden.
Många dagar har han icke varit på hemtrakten efter flyttningen,
förrän han tänker på bosättning, hvilket icke vållar vidare besvär.
Några torra grässtrån i en fördjupning på en tufva, och det är
allt, hvad ett par makar behöfver. I detta näste lägger honan
fyra omkring 40 mm. långa och utprägladt päronformiga ägg, som
hon placerar med lilländarna inåt och något nedsänkta, hvilket
alldeles utmärkt passar i alla afseenden. Och så börjar rufningen.

Under denna tid far hanen om dagen ofta muntert fram och
tillbaka i närheten af boet, skrikande jick jiack, jick jiack. Ibland
slår han sig ned i någon trädtopp men är snart i farten igen.
Eljest är hans egentliga rörelsetid natten. Det är då han 'spelar
med stjärten' och då han utvecklar hela sin stora virtuositet som
flygkonstnär, i hvilken egenskap få fåglar öfverträffa honom. Han
liksom kastar sig upp i luften, gör tvära vändningar i sicksack
åt sidorna och lockar just härigenom den grymme jägaren till en
jakt, som kanske eljest icke blefve af. Ty det behöfves stor
skicklighet för att med ett skott fälla denna fågel till marken.

Enkelbeckasinen heter på latin Telmatias eller Scolopax
gallinago. Lokalnamnen äro lika många som bisarra. Utom horsgök
kallas han t. ex. himmelsget, bäckastränte (Smal.), kvällgimra
(Torsö i Vänern), russgauk (Gottl.), haramjåker (Västern.), värgett,
vargetta, rösselgök, myrsnipa (Häls.), brätjabottjen, hörsbottjen,
mirbottjen (Dal.), märrgök (Västm.) och mäkelbärs (Österbotten).
— Allt detta tyder ju på att horsgöken är mycket populär. Han
är det äfven på gourmandernas matsedlar.

*



Morkullan.
(Fig. 53; tafla IX.)

Den gamla tiden är förgången
och lefver endast kvar i sången...
I dikt och sägen ligger kvar
en fläkt ifrån förflutna dar.

'Den gamla goda tiden' — mynningsladdarnas tid — å så
långt tillbaka! — nog finnes ändå en och annan af dem, hvilka
läsa dessa små stumpar, som var med då!

När vårsolen dalat och skymningen hängde sitt flor öfver
hemmet, trädgården och skogsdungen nere vid kärret, tog man
ned sin damascherade dubbelbössa samt väskan med kruthorn,
hagelpung, knallhattsdosa och förladdning och begaf sig glad i
hågen ned åt bemälda skogsdunge samt fattade posto ett stycke
från brynet bredvid en videbuske, hvars yfviga grenverk lämnade
ett nödtorftigt skydd. Där stod man sedan alldeles stilla, blickande
stadigt åt ett håll, med hörseln spänd, tummen på hanen, bössan
i 'färdigt'.

Plötsligt hördes därbortifrån ett egendomligt surrande orrt orrt
pisp, orrt orrt pisp — och i detsamma strök en fågel fram öfver
skogstopparna, svängde kring kärret och — pang! i detsamma
sköt man. Mot den dunkla kvällshimlen såg man fjädrarna ryka
omkring stackaren, hvars hufvud sänktes och hvars vingar
stannade under ett kast i dödsryckningar, hvarefter han föll till marken
och apporterades af Chasseur, sprittande varm.

Detta var morkulljakt. Var turen god, kunde man få flera
fåglar — alla hanar — innan det blef så mörkt, att man ej såg
längre.

Denna jakt är mången jägares förtjusning. Nu har 'tekniken'
gjort den lättare och bekvämare, som så mycket annat. Man
rycker blott upp sitt vapens slutstycke, lägger in en patron, och
allt är klart. Förr i världen gick det omständligare till. Efter
ett skott skulle pipan blåsas rökfri, så tog man fram krutkornet,
fyllde ett mått och hällde det i pipan, hvarefter geväret skulle
vändas med öfversidan ned och ges några slag så att krutet kom
ned i cylindern. Härpå uttogs förladdningen, gärna gammalt
grå-eller tidningspapper, samt nedfördes med laddstaken i pipan, sedan
denna först skakats, så att krutet kom att ligga jämnt. Ett par
lätta stötar med laddstaken tillhörde reglementet. Nu var det
hagelpungens tur. Ett nytt 'mått' stjälptes i pipan, och så inlades
ytterligare förladdning, hvarpå proceduren afslöts med att man
satte en knallhatt på cylindern ... Var man flink och öfvad, gick
allt det där på en half minut eller åtminstone på tre kvarts. Men
sotig och smetig blef man gärna. — Dock man visste icke bättre om.

Att ha ett 'morkullsdrag' på ägorna anser jägaren för en
särskild tur.

Detta 'drag' är en af morkullans egenheter. Det företages
vår- och försommarkvällar, ofta på bestämda platser, kring ett
skogsparti eller dylikt. Man antager, att det är ett slags
fortplantningslek, motsvarande hönsfåglars, beckasiners, brushanars och
andras. Om under denna flykt ett par hanar råka ihop, blir det
alltid batalj af.

Morkullans gestalt är något otymplig och ser burlesk ut.
Kroppen är nästan äggformig, halsen är tjock, och det korta
hufvudet är försedt med en lång näbb. Stjärten är spetsig, vingarna
långa och kupiga,- benen rätt höga med långa tår. Färgen är ett
konglomerat af brunt, gulgrått och hvitaktigt samt så disponeradt,
att knappast det mest öfvade öga kan upptäcka fågeln, då han
ligger på marken. Längden är cirka 370 mm., vingarna hålla vid
pass 200.

Denna fågel är utbredd öfver hela Europa och största delen

af Asien. Han finnes i England och i Japan, vid Arkangel och
Tromsö samt på Ceylon.

I Sverige häckar han från Skåne upp till Lappland, ehuru
han mot norden varder sällsyntare. I Jämtland är han rätt
allmän, på Gottland och Öland likaså. I Norge finnes han ända
upp till Ishafvet; i Finland är han också allmän upp till Kajana.
Danmark gästar han talrikt under flyttningstiden, men det är
ytterst sällsynt, att han häckar där.

Morkullan kommer till vårt land, så snart bara fläckar visa
sig i skogarna och kärrisen börjar bli landlös. I Skåne
uppenbarar hon sig ofta i början af mars; till mellersta Sverige
kommer hon en månad senare och till höga norden i förhållande
härtill.

Sumpiga barrskogar äro hennes favorittillhåll, helst där dessa
äro uppblandade med löfträd. I dem älskar hon att bo, söker
sin af insekter, maskar och sniglar bestående föda men förblir
gärna stilla under dagen. Rätt liflig blir hon först fram emot
aftonen, och det är då som leken med 'sträcket' eller 'draget'
börjar.

På någon högre belägen plats, helst bland stenar, gräs, mossa
och ljung lägger honan i maj månad sina 3 à 4 aflånga ägg, som
äro något större än dufvans. Redet består af en fördjupning i
marken, beklädd med torrt gräs.

Det påstås, att morkullan lefver i månggifte. Ungarna
framkomma pigga och lifliga som kycklingar och kunna strax springa
omkring bland tufvorna. De måste då hållas samman med
lämpor. Modern är mycket öm emot dem och söker skydda dem,
när fara hotar, ofta med risk för sitt eget lif. Jägare påstå, att
hon — då det särskildt ser betänkligt ut — kniper fast en efter
annan af sina små mellan benen och bakkroppen och bortför dem
flygande. Andra säga, att hon tar dem under halsen och håller
fast dem med näbben. Måtte det där nu icke vara några
jägarehistorier!...  Vi garantera ingenting.

Renlighet är en dygd, som man tillägger denna fågel. Morgon
och afton skall hon begifva sig till en bäck eller källa 'för att
förfriska sig och tvätta fötter och näbb'.

När höstflyttningen skall äga rum, beror på väderleken. Blir
det tidigt kallt, ger sig morkullan i väg i slutet af september eller
förr. Fortfar temperaturen att vara blid, kvarstannar hon till i
slutet af oktober eller längre.

En och annan gång händer det, att en fågel öfvefvintrar.

Flyttningen försiggår aldrig i flock utan enstaka och om
nätterna. I likhet med så många andra bebor morkullan
Medelhafsländerna under vintern.

Morkullan, hvars latinska namn är Scolopax rusticola hör till
de beckasinartade fåglarna inom vadarnas ordning. På svenska
bär hon lika många namn som trots en spansk infantinna. T. ex.:
hasselhöna, hultingskrabba (Skåne), knispa, kvällknispa,
knårt-knispa, kvällknårt, kvällknorr, draresp, trårispa (Smal.),
hultadämpa (Nerike) samt einsneipe (Gottland).

*

Det ligger icke inom planen att skildra våra föremål ur
kulinarisk synpunkt. Eljest finge nog morkullan ett ganska högt
nummer på rangskalan. Men den saken har hvarje intresserad
väl reda på.

*



Tranan.
(Fig. 54; tafla X.)

När vårsolens strålar smält drifvorna på fält och branter, då
bäckarna svälla och sjuda och lid och mo börja få ny grönska,
händer det ofta, att man får se ett stort snedt latinskt V afteckna
sig mot det ljusa himlahvalfvet. Men detta V står icke stilla; det
skrider tvärt om oaflåtligt framåt, med spetsen före, i riktning norr
ut. Lyssnar man då, slår det ej fel, att man från detsamma får
höra ett slags trumpetljud, som med genomträngande styrka sprider

sig och fortfar alt höras, långt efter sedan det underliga
himmelstecknet försvunnit i fjärran.

Detta V bildas af en flock tranor, som återkomma till norden
från sin vintersejour i 'Egyfti land'.

De flyga högt, högt, icke fort men 'drifvande', läggande bakom
sig den ena milen, det ena landskapet efter det andra.
Sammanhållningen är mönstergill. En hvar behåller noga sin en gång
anvisade plats och alla följa ledaren, som går i spetsen. Men tid
efter annan kan man få se denne ledare falla undan och sluta sig
som den efterste till ena grenen, låtande sin närmaste rycka upp
och spela pace maker. Ty det är icke blott en ära att gå i teten
— det är äfven arbetsamt. Anföraren visar vägen, men han skall
ock klyfva luften och har sålunda det starkaste motståndet att
öfvervinna. Detta tar på krafterna, och därför måste ombyte då
och då ske. Truppens starkaste medlemmar omväxla i tur och
ordning med anförareskapet.

Men trötta bli resenärerna ändå, naturligtvis. De lämnade
kanhända Pommerns kust i arla morgonstund, togo känning af
Bornholm vid frukostdags, nådde skånska stranden, när det ringde
middag och voro långt uppe i Småland, när solen dalade. Ah, så
präktiga mossar där finnas! Dem känna de till, och där skulle
de kunna stanna, men det är i alla fall icke nu som förr. Det
har blifvit så osäkert i bygderna.

Man dikar ut mossarna, och man skär igenom dem med
järnvägar. Syran försvinner, och sumptrakterna förvandlas till fast
mark. Hvad skall då en rättskaffens trana lefva af? Nej, längre
mot norden!

Nu måste man emellertid ha mark under fötterna till natten
och så en smula mat därtill. Detta är en naturlag, äfven för
tranor. Ledaren. vet det och ger därför lystringssignal. Flocken
skärper sin uppmärksamhet. Kurslinjen brytes, och i en vid spiral
sänker sig skaran samt landar omsider på ett fält, i hvars närhet
inga farligheter stå att upptäcka.
Det är en herrgårdsåker, som nyss blifvit besådd, och här
kalasa nu de hungriga fåglarna kräsliga på hafre. Det är långt
till människoboningar, men vaksamhet är ändå af nöden.
Vaktposter ha utställts, och pålitligare vedetter ser man sällan. Med
sina röda, pirriga ögon bevaka de nejden; upptäcka de härvid
plötsligt en öfverhängande fara, ge de ett ljudeligt varningsrop, och
i ett nu lyfter flocken och skyndar skrikande därifrån.

Är åter allt lugnt, stanna de kvar öfver natten, men nästa
morgon ge de sig i väg på nytt samt fortsätta resan, till dess de
finna en afsides belägen, lugn och fredlig myr eller mosse, som
konvenerar dem.

Bosättningen gör tranmakarna icke mycket besvär. På en
tufva i midten af kärrets sankaste och svårtillgängligaste del ordna
de ett rede, som vanligtvis består af en ring vasstrån, stjälkar
eller kvistar, och i detta lägger honan sina två, ofta mer än hundra
millimeter långa, gulaktigt gråbruna eller ljusgrå-gröna, med bruna
fläckar öfverströdda ägg.

*

Men vi gå nu något 'tillbaka i tiden', som det heter i på
gammaldagsmanér skrifna sensationsromaner. Frieriperioden är för
tranorna en lustig tid, ty då ställa de till bal allt som oftast. Att
få åse en sådan är icke allom beskärdt, men de, som någon gång
haft den lyckan, skildra tillställningen såsom ytterst nöjsam. De
danslystna fåglarna uppsöka då en lämplig ballokal, fri från tufvor,
buskar och högt gräs samt så jämn som möjligt. Ha de väl
funnit en sådan, blir där snart nog ett lustigt lif. Åskådarna ordna
sig rundt omkring och en efter annan träda de danslystna upp
och visa sin färdighet i den ädla konsten. De hoppa och figurera,
de göra sidokast, böja halsarna, flaxa med vingarna och uppföra
sig minst lika putslustigt som människorna, när de hängifva sig
åt motsvarande idrott... Fråga kan vara, om icke vi lärt oss att
dansa fransäs af tranorna.

Men vi kunna ju citera en auktor, som själf varit åsyna vittne!
Han skrifver: »Det var tvenne fåglar, en hane och en hona, som
dansade mot hvarandra. Rätt som det var gjorde hanen en djup
bugning för honan, så att kroppen stod som en cirkel med
hufvudet mot marken, och så med ens rätade han upp sig igen och
gjorde ett raskt språng upp i luften. Med ett par hopp stod han
åter framför sin utvalda, hälsande henne med en djup bugning,
under det vingarna hängde ned utefter sidorna. Honan svarade
med liknande bugningar och luftsprång, och nu försökte de
hoppande och dansande öfverträffa hvarandra i lifliga språng, då och
då   afbrutna   af löjligt allvarsamma och ceremoniösa bugningar.»

— Underligt, att ingen funnit på att fånga tranor och
framställa deras dans som ett cirkusnummer. Då skulle man ju också
kunna få skåda någonting ryktbart och famöst: — en spurv i
tranedans!

*

Så snart valet af maka är träffadt, skingras flocken, som
dittills hållit ihop, och hvart par drar sig undan till sin lilla vrå af
världen för att lefva familjelif på anständiga vadares vanliga sätt.
De göra nu icke mycket väsen af sig och undvika gärna att bli
sedda. Att få boet väl doldt har varit föremål för särskild
omsorg. Hänger t. ex. en lummig gren af en gran tätt öfver detsamma
är allt väl beställdt.

Då ungarna framkomma ur äggen, äro de ofvan rostbruna och
under gulhvita, men på kort tid ändra de kostym, få rostgrått,
fjäderklädt hufvud, enfärgad grå hals och dräkt i öfrigt som pappa
och mamma.

De gamla tranorna äro askgrå med någon inblandning af brunt
på ryggen. Hufvudet är ofvan nästan bart, framtill svart med en
V:formad röd fläck i nacken, hvilken i öfrigt jämte strupen och
framhalsen till halfva längden äro gråsvarta. Från ögontrakten
sträcka sig nedåt halsen ett par hvita, afsmalnande band, som
mötas på öfversidan. Kroppen är i öfrigt nästan skiffergrå. De
inre armpennorna sluta med vackra yfviga plymer med svarta
spetsar.

*

Tranan — Grus grus — häckar i hela Europa, företrädesvis
i dess norra delar. Om vintrarna uppehåller hon sig i norra
Afrika. I vårt land förekommer hon allmänt på de stora
norrländska myrarna. I Norge uppehåller hon sig endast sparsamt
norr om Trondhjemsfjorden. Vid Hardanger har man funnit henne
på 1,300 meters höjd. I Finland är hon allmän, sällsyntast
emellertid i de sydligaste, mest uppodlade trakterna.

I forna tider användes tranans kött till människoföda, och
fågeln jagades då med falk, hvilket naturligtvis var en ädel sport.
I våra dagar skulle 'stekt trana' på en matsedel nog ej narra
många till att försöka.

*

Tranorna äro mycket skygga, och endast med yttersta
försiktighet kan man komma dem nära. Nalkas man boet, smyga sig
makarna undan. Ha de ungar, flyga de vanligen skrikande
omkring fridstöraren men alltid utom skotthåll.

Vingskjuter man en trana, tar hon till fötterna och lämnar en
människa snart långt bakom sig.

När hösten kommer, får man åter se förutnämnda stora V på
himlen men då med spetsen riktad söder ut. Dä vet man, att det
skärpt till i norr, att vintern står för dörren och att
dubbelfönstren måste inpassas,.. Hvilket nog gör något hvar melankolisk.

*



Ängsknarren.
(Fig. 55; tafla X.)

Däfven, fuktig och ljum sänker sig majnatten öfver grönklädd
jord. Det susar i lönnarna kring gården; det ångar från nyredda
gärden, och i trädgården lysa narcisserna såsom silfverstjärnor
mot mörk bakgrund.

Våren har varit lång, pinande och kall. I ett enda stråk har
nordanvinden stått öfver bygden i veckotal och hållit vegetationen
nere. Det är ett under, att rågen kommit så pass långt som
den har.

Men nu har ett mildt majregn fallit, och vinden har medsols
sprungit öfver till sydväst. Termometern har stigit, barometern
likaså. Gud ske lof, nu börjar det!

Själaglad och belåten kommer husbonden ut på farstukvisten
och slår sig ned på den grönmålade soffan med pipan i munnen.
Barnen, som lekt och rustat på gården, ha förts till sängs. Långt
borta i hagen rama korna, belåtna öfver friheten och det friska
gräset; i köket slamra pigorna; i luften gör tornsvalan sina sista
kast. Så blir allt tyst. Men husbonden sitter kvar.

Huru underligt ljuf är icke majnatten, när de lummiga
löfträdens svarta silhuetter afteckna sig mot den dunkelt opalfärgade
himlakupan! Hvilka tankar väcker den icke... Hvilka löften ger
den ej ...

Dörren öppnas, och hustrun kommer. Utan ett ord slår hon
sig ned bredvid mannen. Deras händer söka hvarandra, och så
sitta de förlorade i landtlifvets poesi, tänkande sina egna enkla
tankar på lifvets vedermödor och besvär men ock på stunder
sådana som denna, då all oro, alla sorger och alla bekymmer
drunkna i naturens oändliga, djupa harmoni.

Plötsligt brytes tystnaden af ett underligt, skärande, flera
gånger upprepadt ljud — Snarp-arp-snarp-arp-arp-arp... Det är

långt ifrån vackert, men ändå lystra de båda makarna till, och
det kominer ett belåtet leende öfver deras anleten ... Det är ju
ängsknarren, som skriker. Det är första gången, han låter höra
sig i år.

Från barndomen känna de denna egendomliga stämma, och
därför ha de med densamma förbundit så många särskilda
föreställningar. De veta, att ängsknarren endast uppehåller sig på
platser, där gräs eller säd nått en sådan höjd, att han af
vegetationen kan finna skydd. Hans närvaro skvallrar sålunda om
välskötta åkrar, böljande råglider, doftande klöfvervallar. När
landtmannen första gången hör hans snarpande ur nattdunklet, är det,
som finge han ett vackert betyg i en allvarsam brukareexamen
och med detsamma löftet om ett värdefullt premium längre fram
— i skördeanden — viktig råg, gyllene korn och tung hafre.
Matmor åter ser framför sig vasstjocka, blommande klöfverland och
börjar drömma om skinande hulliga kor, floder af fet, härlig
mjölk, guldglänsande smör och hundratal af tunga, svarfvade
ostar. Endast den, som länge lefvat på landet och satt sig in i
befolkningens sätt att se och tänka, kan göra sig en riktig
föreställning, om hurusom de enklaste och för alla andra fullkomligt
obetydliga naturföreteelser understundom liksom kasta ett plötsligt
ljus öfver i och för sig hemlighetsfulla eller dunkla förhållanden
och frågor. Detta kommer sig af att landtborna lefva i närmare
samband med naturen än städernas invånare. Flyttfåglarnas
ankomst spelar därför på landet en vida större roll än i staden. När
ängsknarren låter höra sitt snarp-arp-arp för första gången, har
därför landtmannen genast sin slutsats färdig:

»Nu börjar sommaren!»

*

Den nordiska sommaren, som är så kort, som varar några
veckor blott!

Europa och västra Asien ha i många fall samma fauna.   
Jämväl ängsknarren är gemensam för det stora landkomplex, som
sträcker sig från Finisterre till Jenisej. Sporadiskt har han
uppenbarat sig i Amerika och på Grönland. Om vintrarna dväljes han
i norra Afrika.

Fågeln kommer sent upp till våra bygder. Ungefär i midten
af maj öfverskrider han gränsen mellan Göta och Svea riken samt
drager sedan nordpå, i mån efter som väderleken det tillåter. På
Sveriges yta är han någorlunda jämnt spridd, ehuru något
sparsammare i öfre Lappland. I Norge har han iakttagits vid Tromsö
och ett godt stycke upp på fjällen. I Finland går han vid kusten
upp till Uleåborg, men inne i landet stannar han söder om Kuopio.
Danmark tyckes han betrakta blott som en hvilostation.
Emellertid häckar han där också.

Ängsknarren trifves företrädesvis på sidländta, gräsrika trakter
eller i odlad bygd. Skogar och mossar skyr han. Helt säkert har
aldrig någon 'familjens olycksfågel' fallit på den vilda idén att slå
sig ned i ett träd. Han flyger ogärna, men springa kan han. Den
tätaste säd hindrar honom ej. Han hukar sig ned, sträcker fram
halsen och liksom kilar sig fram mellan stråna. Att drifva upp
honom är ej så lätt, men går man metodiskt till väga, så lyckas
det. Jakten måste börja, då han skriker. Han står då vanligen
upprätt, med sträckt hals och näbben mot höjden samt hvarken
hör eller ser. Då kan man avancera några steg, men så fort han
tystnar, måste man stanna och förbli orörlig. Fortsätter man att
på detta sätt växelvis skrida framåt och stå stilla, så kan man
till sist komma alldeles inpå honom. När han då öfver sig ser
en hög, hotande gestalt, blir han skrämd och flyger upp samt ger
sig af ett stycke, med darrande, korta vingslag. Synbarligen tycker
han emellertid, att vistelsen uppe i luften är allt för riskabel och
dimper för den skull ner igen. Har man då förlorat lusten att
vidare oroa den beskedliga och oskadliga varelsen samt öfvergifvit
förföljelsen, begifver han sig snart tillbaka till sin forna vistelseort
igen och låter på nytt därifrån höra sitt snarp-arp.


Det knarrande lilla djuret är lokalpatriot af ovanlig
ihärdighetsgrad. Det var kanske han, som lånade Mac Mahon de
bevingade orden J'y suis et j'y reste. Där han en gång etablerat
sig, där vill han vara, och dit återkommer han beständigt, blir
han än tidt och ofta jagad därifrån.

Ängsknarren är rätt afvelsam, så till vida att honan lägger
ända till tio hvitgula, toppsnurreformade ägg, som äro beströdda
med grå och rödbruna prickar. Boet utgöres af en med några
torra strån beklädd håla i marken, midt i tjockaste säden eller
gräset. Honan har ensam rufningsplikt.

Fågeln lefver uteslutande af insekter, maskar, sniglar och
andra smådjur samt gör därför landtmannen goda tjänster.
Dräkten är: ryggsidan och stjärten svarta, med breda, olivfärgade
fjäderkanter. Vingtäckarna rödbruna, de öfre ibland med gråhvita
tvärband; vingpennorna mörkt gråbruna, armpennorna rödbruna;
öfver ögat ett bredt mörkt band, bröstet askgrått, strupen och
undersidan gulhvita, sidorna rödbruna med hvitgula tvärstrimmor.
Honans bröstfärg öfvergår mera i brunt. Stjärten är kort och
hållningen hälft upprätt.

Fågelns latinska namn är Crex crex eller Galinula crex. Utom
det ofvan nämnda svenska kallas han: kornknarr, åkerknarr,
åkerskära, vaktelkung, rågknarr, ängsskära, åkerhöna, rugstret,
bjuggbit (Västerg.), virsnarp, skärsax o. s. v. Detta är blott några
namn på prof.

Redan i början af september beger sig ängsknarren på
flyttning söderut. En del ungfåglar stanna emellertid kvar till i
oktober, men då börjar det bli för kallt eller — rättare — för ondt
om födan. — En vinter häruppe skulle fågeln ej kunna uthärda.

*



Sädgåsen.
(Fig. 56; tafla X.)

Högt öfver skog och mark sträcker en vingad 'svinfylking'
på väg mot norr. I regelmässigt, kraftigt tempo röra sig vingarna,
halsarna äro sträckta rakt fram, benen rakt bakut, och den breda
men jämförelsevis tunna näbben klyfver luften horisontalt, hvilket
passar bäst för kroppens byggnad.

Det är sädgåsen, som är stadd på hemfärd.

Ty hon är hemma i vår nord, fastän hon tillbringat vintern
i södern.

I spetsen för flocken går en pacemaker, en befattning, som
utan all fråga är mer ansträngande än att gå i ett af leden. Hvad
han har för slags kompass att styra efter, veta vi ej, men i regel
tar han kosan fullkomligt riktigt. Råder stark dimma, kan han
emellertid förlora kontrollen. Då händer det, att man ur luften
får höra klagande skrik från i ring irrande fåglar, som
uppenbarligen ej veta, hvar de äro hemma och som till sist icke ha annan
resurs än att söka mark, hvar helst de befinna sig.

Detta kan då ske helt nära människors boningar, så att man
— om man bär sig väl åt — varder i tillfälle att taga dem i
närmare skärskådande.

Detta tåla de väl vid för resten — förutsatt att de äro koketta.
Ty sädgåsen är en rätt vacker fågel och till gestalten vida
elegantare än sin genom inafvel och bristande motion klumpig vordna
frände, tamgåsen.

Hon är mindre och smärtare än denna, har kortare hals samt
håller sig mera upprätt. Hela kroppen, med undantag af det hvita
bröstet och den hvita undergumpen, är brun, i vackra
schatteringar, så att dräkten får en nätt teckning af oupphörligt
återkommande halfmånar. Näbb och ben samt de kraftfulla
simfötterna äro gula, iris brun. Kroppens längd växlar mellan 750 och
860 mm. Vingen kan hålla 470 mm., näbben 50 à 60.

Under vår- och höstflyttningarna påträffas sädgåsen allestädes
i vårt land men blott såsom turist, ty sin hemort har hon i höga
norden — inbegripet Europa och Asien ända bort till Japan. I
Sverige häckar hon endast på fjällen och i landets norra delar,
åtminstone upp till Karesuando.

Vidsträckta skogsmyrar äro hennes favorittillhåll.
Kusttrakterna skyr hon alldeles. Samma iakttagelse har man gjort i Norge,
där hon ej observerats häckande söder om Meraker men där hon
talrikt förekommer i det inre, vid fjällsjöarna ända upp till
Syd-varanger. I Finlands nordliga ödebygder lefver hon också sitt
tillbakadragna lif, och på Islands inre förekommer hon allmänt.

Boet lägger sädgåsen under en buske, på marken, och i det 6
à 8 smutshvita ägg om 80 à 90 mm:s längd och cirka 60 mm:s
tjocklek. — Då ungen framkommer ur ägget, är han ofvan
oliv-brun samt under grågul, öfver allt med svagt grön anstrykning.
När de fått sin fjäderbeklädnad fullt färdig, likna de emellertid
ganska noga de gamla. Enda skillnaden är blott, att de, att börja
med, ha rostgul anstrykning på nacken och i öfrigt äro något
blekare i färgen ofvantill.

Ordspråket 'dum som en gås' Kan i intet afseende tillämpas
på sädgåsen, som tvärt om är riktikt intelligent och väl förstår att
taga sig själf till vara. Hennes lokalsinne tyckes vara starkt
utveckladt. Har t. ex. någon jägare från en viss plats sändt efter
henne ett skott men bommat, så kommer hon ihåg den platsen
och det skottet mången god dag, och när hon sedan passerar stället,
ensam eller i sällskap, har man sett henne höja sig i luften och
trumpeta ut ett ljudeligt kep kep till varningssignal. Eljest skriker
hon — alldeles som vår hemtama gås — sitt vida hörbara kakak
kaka kack!

Sädgåsens näringsämnen bestå af vegetabilier, men ungarna
förtära också gärna djurämnen. I fångenskap spisa de hafre med
märkbar aptit men försmå ej heller andra cerealier, som bjudas
dem till omväxling.
Redan i slutet af mars eller i början af april anlända dessa
fåglar till vårt land och tillbringa då längre eller kortare tider på
vissa bestämda ställen t. ex. Uppsalaslätten och å Falbygden. På
sistnämnda trakt uppehålla de sig äfven under höstflyttningen, ofta
i tallösa skaror. Det har härunder konstaterats, att deras vanor
äro mycket regelbundna. I soluppgången bege sig flockarna från
sina nattkvarter i kärren eller de små skogssjöarna ut på fälten,
å hvilka de flitigt skaffa till fram på f. m. vid 9-tiden, då de
återvända till hvilolägret. Här dröja de nu till kl. 3—5 på e. m.,
då de åter begifva sig ut på betesmarkerna. Under dessa färder
flyga de vanligtvis samma väg.

Sädgåsen, som lefver i engifte — i motsats till sin
domesticerade kusin — tyckes hysa synnerlig kärlek till maken. — Man
har observerat, att om en jägare ur en seglande flock lyckats skjuta
ned en fågel, så afskiljer sig en annan genast ur flocken, sänker
sig för att se efter hvart den skjutna tog vägen och kretsar
klagande öfver den förolyckade.

För att vara vattenfåglar uppehålla sig gässen ganska mycket
på land. De springa fort, simma bra och flyga snabbt och
uthålligt. En gång om året rugga de. Om de härunder öfverraskas,
söka de dölja sig genom att 'trycka' i gräs eller bland buskar.
Anträffas de ute på vattnet, simma de så fort som möjligt i land
och springa sedan åt hvar sitt håll. De lyfta lätt äfven med
vinden, vare sig från land eller ur vattnet. Endast ungarna kunna
dyka.

Undantagsvis öfvervintra sädgåsflockar vid blid väderlek hos
oss, i Skåne och äfven nordligare. I regel flytta de emellertid till
sydligare länder, där de äro säkrare om födan än i vårt under
is och snö begrafda land.

*

Sädgåsen, hvars latinska namn är Anser segetum och som på
folkspråket vanligen kallas vildgås, förekommer i vårt land i två

vetenskapligt skilda former: skogsgåsen — Anser arvensis, och
kortnäbbade gåsen — Anser brachyrhynchus. — Skillnaden dem emellan
är emellertid icke så betydande, att en olärd man i allmänhet kan
fästa sig vid densamma.

*



Gräsanden.
(Fig. 57; tafla X.)

Våga vi bjuda på en liten anekdot, att börja med —?

Det var en gång en ung fru, som kom på visit till en annan
ung fru, blef kärvänligen mottagen, kringklappad, pussad och
förplägad och som på tio minuter eller högst en kvart med sin
antagonist utbytte minst ett tusen 'söta du' och 'älskade min vän'.
Näi hon så märkte, att de tu voro och förblefvo allena, sporde
hon, helt å propos:

»Men, söta du, hvar har du din man?»

»Min man», svarade den tilltalade, »han gick i morse ut för
att jaga. Jag tror, att han var sinnad att skjuta en and.»

»Se, se!» gentog den första, menande. »Jag spådde dig ju
alltid, att du skulle få en man, som var andligt sinnad.»

Den där vitsen var nu inte af prima slag, men i Göteborg
skulle den kanske gjort lycka. Huru den kommer att verka på
mina vänner kulturmänniskorna i landsorten, vet jag ej, men
ofelbarligen kommer den att förebygga påståendet, att denna uppsats
är ett andligt föredrag...

Och det var just meningen.

*

Anden är ett vackert djur, särskildt när den visar sig på blankt
vatten om våren, i morgonljus, mot en bakgrund af saftgrön vass.
Då riktigt blänker det af hennes metalliskt glänsande hufvud,
hennes svarta bröst, den hvita ringen omkring halsen, den
brunkan-tade, vattrade grå ryggen, vingarnas lifliga färgspel och den rörliga,

korta stjärten. Hennes rörelser äro hvarken eleganta eller strängt
estetiska, men allt visar, att vattnet är fågelns element samt att
han där dväljes med vida större behag än på landbacken, där
han rultar fram som en öfverfet torgmadam. Detta vållas helt
naturligt af den vid landpromenader besvärliga simhuden mellan
tårna. Emellertid flyger fågeln utmärkt, tack vare sina starka
vingar och sin långsträckta, täta kropp.

Men det var kungen-gemålens toalett, vi här ofvan målade
med några lika raska som träffsäkra penndrag. Hans hjärtas
drottning står oss åter.

Hon är brun alltigenom — mörkbrun, med ljusare ytterkanter
på fjädrarna, på halsen rent ljusbrun och på vingarna ett par
tvärband af hvitt, svart och blått. Gent emot maken ser hon skäligen
enkel ut, men det är ju ofta så i fåglarnas värld.

Bland deras tvåbenta lifskamrater af högre ordning är — som
man vet — förhållandet helt annorlunda.

*

Det är kanske oriktigt att kalla gräsanden flyttfågel, ty där
det vintern om finnes öppet vatten, så att hon kan få föda, stannar
hon kvar. Då hon af en fimbulvinter tvingas att emigrera, vänder
hon emellertid åter, så snart möjligt är. Blott sjöisen är landlös,
är hon belåten. De grunda stränderna äro hennes skafferi. Då
får man — som Elias Sehlstedt säger — ofta

Se, hur änderna från stranden skjuta
sina skrof i sjön af hjärtans grund.
Hur. naivt de sig i vassen luta,
med sin lilla gump mot solens rund!
Hvad på botten de så ifrigt leta,
det må Gud och professorer veta.

— Ja, en och annan professor — tänk nu inte, att
undertecknad är en slik matador! — vet det! De leta mjälla
vattenväxter, insekter, snäckor, fiskrom och yngel, vattenmaskar m. m.
På land nöja de sig också med bär, frön och dylikt, men sin
egentliga föda taga de helst ur sjön.

*

Anden gör sig intet synnerligt besvär i fråga om bosättning.
Fast hon tillbringar största delen af sitt lif på vattnet, går hon
gärna upp i land för att lägga sina ägg. Det finnes flera exempel
på att hon slagit sig ned i något gammalt högt från marken i ett
stort träd byggdt kråkbo. Helst söker hon sig emellertid en lugn
och skyddad plats i någon skogsbacke, mer eller mindre långt
från stranden, och där lägger hon då sina ägg på bara mossan,
under ljungen eller någon tät buske. Äggen äro ofta till antalet
ett helt dussin, till volymen större än vanliga hönsägg, till färgen
gulhvita. Då honan skall till att rufva, plockar hon dun af sitt
bröst och kransar därmed kullen. Sedan börjar hennes långa,
tunga och enformiga hvilotid.

Så komma omsider de små — så åbäkliga och fula! —
Långhalsade, med skrangliga vingrudiment, omöjliga i gång och
later. Men pappa och mamma taga dem snart med sig i vattnet,
och där äro de redan hemmastadda. Ärftlighetens lag! Och snart
nog schangtilna de till, få fjädrar, former och färger, ungefär som
mamma. Hvarpå de föra ett muntert lif bland vassen, starren
och fräkenfälten. Fiender ha de emellertid: kråkor och andra
roffåglar; af landtdjur räfvar och vesslor m. fl.

*

Gräsanden är utbredd öfver en stor del af norra halfklotet
och förekommer allmänt i Sveriges sötvatten allt upp till höga
norden. Våra fäder kunna berätta oss, att de läckra fåglarna i
'den gamla goda tiden' voro vida talrikare än i våra dagar. Nu
torrlägger man ju kärr och förvandlar dem till åkrar, sänker
sjöarna och gör kanaler af åar och bäckar. Det är ju att etablera
beständig proviantbrist. Och så tjufskyttet sedan! Icke underligt
då, att anden försvinner.
Men klagomålen gälla särskildt de mera kultiverade
sör-bygderna. På obrutna trakter och norrut, vid de tusen små
skogssjöarna, vid älfvarnas biflöden och myrarnas gölar finnas ännu
lugn och frid, skyddade boplatser och riklig näring. Där uppe
myllrar det ännu af kullar, och där skall stammen fortlefva, när
den gått under hos oss.

Gräsandens latinska namn är Anas boschas. Hon är
stammoder för vår tama anka (icke för tidningsankan = Anas
journalensis!) I Sveriges skilda bygder kallas hon: stockand, vildand (Skåne),
åkerand (Jämtland). Särskildt hanen benämnes: andrake, drake,
andrik (Västmanland) och blåhals (i Hälsingland och Norrbotten).

*

Gräsanden är fridlyst till fram i juli, dagen beroende på resp.
orters geografiska bredd.

Af herrar jägare är den dagen ifrigt efterlängtad, och en hel
vecka förut börja de sina förberedelser till kampanjen — se om
sina bössor och sin ammunition, låta smörja sina stöflar o. s. v.
Och redan aftonen förut ge de sig i väg till den utsedda platsen
för sina bedrifter.

En laglydig medborgare kan lägga an på ett byte kl. 11 t.
59 min. 59 sek. e. m., men han knäpper icke till, förrän den
lofgifna dagen bräckt. — Egendomligt nog kan man emellertid i arla,
ja arlaste timme hos herrar vildthandlare i städerna finna massor
af andungar. Det är, som om de stackarna själfva flugit dit och
hängt upp sig på dörrar och i fönster.

Att jaga änder är för resten ingen vidare ädel sport. Därtill
är saken alltför lättvindig. En dubbelbössa bör man ha, och så
bör man naturligtvis kunna använda henne, äfven till flygskytte.
Den, som författar dessa enkla rader, har en gång vid
gräsandsjakt gjort ett rekordskott, som kanske ingen annan kommit ut
med. Han har nedlagt sju änder i ett skott.

Det var vid en af de älfvar i Östergyllen. Spanskulerande på
stranden såg jäg en hel kull i sluten falang simma ut ur en
vassbunke, lade an — pang!

Som sagdt — sju stackare vände benen i vädret. Mina
kamrater hurrade, men jag tyckte det var otäckt.

Och det tycker jag än i dag.

*



Fiskmåsen.
(Fig. 58; tafla X.)

En strandlängd utan fiskmåsar — nej, den kan ingen ha; på
den måtte det se ödsligt ut, dödt och otrefligt..,

Jag vädjar till alla badgäster, som i tusental slagit sig ned
i ytterkanten på det hafomgördlade Sverige, dess skär, holmar och
öar — viljen I väl bli kvitt denne luftvoltigör, som solar sin hvita
buk, sina askfärgade, svartspetsade vingar och sin hvita stjärt i
den friska sjöluften?... Nej, nej... Nå jag kunde väl tro detl
Fågeln är ett slags favorit, särskildt hos landtkrabbor, som söka
sig till hafvet om sommaren, och på den grund uppställa vi
honom härmed i vårt lilla galleri af bemärkta samtida.

På det hela taget är han en treflig kurre, som icke är vidare
buskablyg af sig, åtminstone på trakter, där inga med usla
bössskrällen beväpnade pojkar springa och ofreda honom i hans flotta
tillvaro. Sitter man stilla och beskedligt ute på yttersta näbben
af ett skär eller ligger och gassar sin stofthydda på rama sanden,
så är det nästan, som om han hade i sinnet att proponera
närmare bekantskap. Hans långa, klippande vingar föra honom allt
närmare till den drömmande figuren på stranden, som tydligen
påkallar hans uppmärksamhet lika mycket som fisket, och kan
man tillbörligt länge hålla sig riktigt allvarsam, är det ej omöjligt,
att han kommer och ser efter på nära håll, hvad tyg mössan är
tillverkad af; men gör man då bara en enda liten rörelse, vaknar
hans misstänksamhet och han söker åter vidderna och djupen.


Begifver man sig en sommardag ut i en bra nog stor båt,
som kan frambringa en smula kölvatten, får man gärna åtskilliga
fiskmåsar i följe. Som naturligt är, blir småfisken af det stora
vidundrets brusande gång genom vattnet alldeles kollrig i hjärnan,
så att den hvarken vet opp eller ned utan tumlar om i
vattenbrynet på ett mot alla honetta simkonstregler afgjordt stridande
sätt. Genom generationer nedärfd erfarenhet ha lärt måsarna
detta, och därför få t. ex. Öresundsbåtarna ofta efter sig en riktig
kometsvans af skimrande fåglar, som voltigera i luften och gång
på gång störta ned i de upprörda hvirflarna, medförande upp
silfverblänkande, sprittande byten. För dem finnes ingen sjögräns
kartlagd och traktatad. De gripa sitt rof lika ogeneradt på svenskt
som på danskt område, och ännu aldrig har det fallit våra
gemytliga naboar hinsidan sundet in att tala om overgreb, emedan
svenske stormaage fisket på danskt vande. Huru det eventuellt i
en framtid kan komma att gestalta sig uppe vid Svinesund vilja
vi lämna osvuret.

Fiskmåsen trifves lika väl i insjöar, större som mindre, som
vid hafvet — bara de äro så pass fiskrika, att han kan hafva sin
fulla försörjning. Ty aptit har han. En hvar vet för resten med
sig själf, att man icke varar länge mätt af fisk. Har man t. ex.
genom öfvermänskliga ansträngningar ätit sig belåten af hvitling,
så hinner knappt en timme förgå, förrän man till sin häpnad
finner, att hela arbetet varit förgäfves. Undra därför icke på att
nästan hela måsens lif är ett oafbrutet fiskande.

Har emellertid arbetet slagit väl till spanns, lägger han sig
flegmatiskt till hvila på de böljorna blå... eller gröna, som de i
regel äro under våra breddgrader. Då gungar han behagligt upp
och ned, vänder sig stundom mot vinden och tycker påtagligen,
att det är skönt ändå här i naturens sköte.

Någon särdeles konstförståndig byggmästare är fiskmåsen icke.
På kala stranden mellan ett par stenar hopar han litet tång, strån
och dylikt samt bildar däraf ett mycket primitivt rede, och i detta

lägger madame sina tre grå eller olivbruna, grönaktiga ägg, som
äro öfversållade med mörka fläckar. Till häckplats söka makarna
emellertid en ort, som icke alla dagar beträdes af förbivandrare
eller nyfikna. På öde holmar och skär bosätta de sig gärna, ofta
i stort antal. Vi ha en gång på en liten ö i en af de värmländska
sjöarna påträffat tjogtals fiskmåsbon, liggande helt nära hvarandra.
Dessa bon brukade för resten strandbefolkningen midt öfver
regelbundet skatta — användande äggen till pannkakor.

Ibland kan det hända, att måsen slår sig ned i ett gammalt
öfvergifvet kråkbo, högt uppe i ett träd, hvilket onekligen är
praktiskt.

*         

Fiskmåsen — Larus canus, för all del! — bebor hela Europa
och Asien ned till 53° nordlig bredd. Där det finnes öppet vatten,
stannar han året om. Eljest begifver han sig till
Medelhafstrakterna, Nildalen och Persiska viken.

Hans kött är dåligt och tranigt och fjädern nästan värdelös.
Naturligtvis är det detta, som gör, att han får vara ojagad.

Som så många andra fåglar har måsen flera namn. Man
kallar honom: mås, måse, måk, fiskmåke, maka, fiskmåg, lille
magen, liten gråmåve, värpemåve, måga, säing, fiskmånse, mave
och löfgjuse. Och nog räcker det!

*




Lunnefågeln
(Fig. 59 i tafla X.)

Om vi till sist skulle presentera en fjädrad varelse, som är så
sällsynt i vårt land, att han blifvit tagen i skydd af k.
vetenskapsakademien och har all utsikt att bli ett slags statspensionär? Ja —
må göra! Han heter Lunnefågeln — på latin: Mormon arcticus.

Har ni sett honom personligen, så har ni haft tur. Han har

eljest blott en flyktig bekantskap med en och annan bohuslänning,
och nu skola dessa och andra alldeles förbjudas att stå honom
efter lif, ära och gods.

Lunnefågeln är en lustig prisse att påse — må ni tro. Om
ni uppritar en något så när äggformig oval, en smula snedt åt
vänster ställd, och nedtill på högra sidan gör en näsformig
utvikning samt sedan lägger ofvanpå denna en annan men betydligt
mindre oval med spetsen åt vänster, så har ni en ganska god
konturbild af varelsen ifråga, som då bör hafva cirka 350 mm. höjd.

På hufvudet bär han en svartbrun kalott, under det kinderna
äro ljusgrå och bröst samt buk hvita. På ryggen har han liksom
en svartbrun mantel, hvilken tyckes vara knäppt under halsen.
Hans med simhud försedda fötter och ben äro rödgula.

Det märkvärdigaste partiet på fågeln är emellertid näbben,
som förtjänar sitt eget kapitel. Den är vid roten blå och i spetsen
gul. Munvinkeln är orangefärgad, hvarjämte hela näbben är fårad
på tvären. Från sidan sedd bildar den en mycket klumplig,
utbuktad trekant. Det egendomligaste är emellertid, att den är större
om sommaren än om vintern; detta beror på att en del af
hornskifvan på hösten bortstötes.

Ungen har längre näbb än föräldrarna.

Kring ögat har fågeln en trekantig, naken grå fläck; iris är
brun; hos de äldsta hvit.

I vårt land förekommer lunnefågeln endast på Soteskär och
på Stora Knappen vid Väderöarna i Bohuslän, på båda holmarna
i mycket små kolonier, hvilka varit i fara att utrotas.

Han tillhör eljest Atlantiska hafvets norra hälft och
angränsande delar af Ishafvet, ända upp till 80:de graden. På Atlantens
europeiska sida bildar han på alla fågelberg hufvudmassan af där
häckande fåglar. Han simmar och dyker med stor färdighet samt
flyger så lågt, att han klyfver vågkammarna med näbben.
Emellertid kan han äfven svinga sig upp i högre rymder och rör sig då
snabbt framåt med sina korta, surrande vingar. Under flykten
håller han fötterna sträckta rakt bakåt med simhuden vidt spänd
mellan tårna. Han tyckes använda fötterna som ett slags styre.

Lunnefågelns rätta element är vattnet, ur hvilket han hämtar
sin föda och å hvilket han tillbringar sin mesta tid. Men gäller
det att bosätta sig, tvingas äfven den mest inbitne sjöman att slå
sig ned på landbacken. Så äfven med lunnen.

Till Bohuslänska kusten återkommer han vanligen i mars
eller april men till sina nordliga hem betydligt senare.

På fågelbergen reder lunnefågeln företrädesvis sitt bo i de
håligheter, som finnas mellan nedrasade stenar vid bergets fot,
eller och i det jordlager, som täcker fjällplatån. I detta hålkar
han ut gångar, och det blir på så sätt alldeles undermineradt.
Ett enda ägg nöjer sig honan med att åstadkomma. Det är
cirka 60 à 70 mm. långt, till färgen smutshvitt, med mer eller
mindre tydliga grå fläckar.

Båda föräldrarna omväxla med rufningen. Ungarna kvarligga
i boet, till dess de äro fullvuxna och matas flitigt. De båda
makarna ha under första tiden samlat ett ansenligt förråd af småfisk,
som de sedan utportionera i mån af behof. Det kan ju kända —
sel — att vädret framdeles omöjliggör fisket, och därför tycka de,
att bäst är att passa på.

Huru lifliga och hemmastadda ank- och gåsungar äro på
vattnet redan under de första dagarna af sin tillvaro, känner en
hvar. Man borde kunna inbilla sig, att förhållandet skulle vara
enahanda med lunnefågelns späda ättlingar, men detta är långt
ifrån fallet. Råka de oförhappandes trilla i saltspadet — så
drunkna de.

Ungarna äro för resten mycket feta och fångas därför ifrigt
samt insaltas till vinterföda åt folket i de trakter, där fågeln
bygger och bor.

Sina häckplatser lämnar denna fågel mycket tidigt. Redan i
juli försvinner han från sina högnordiska sommarboningar, I
augusti finner han ingen trefnad längre i Bohuslän.

Han går rätt bra på land och kan äfven springa samt stöder
därvid på själfva foten.

En och annan gång kommer han på villovägar. Man har
sålunda stött på honom å Vettern, på Öland och på Mälaren.
Men sällsynt är det.

Att vederbörande söka förekomma lunnefågelns totala
utrotande i vårt land, förtjänar allt erkännande. Det är alltid
vemodigt att tala om utdöda arter.

Utom det officiella namnet kallas denna fågel här i landet
grönländsk papegoja eller utländsk alka. I Norge och Danmark
har han ungefär liknande namn.

*








KUNSKAP

UNIVERSITET FÖR ALLA

En handbok i vår tids humanistiska och
naturvetenskapliga vetande.

Det finnes uppslagsböcker av en mångfald olika slag. De flesta
av dem äro uppställda i lexikonformat med alfabetiskt ordnade artiklar.
Emellertid ha dessa lexikografiskt uppställda uppslagsböcker
åtminstone i ett avseende iögonfallande nackdelar. De kunskaper de
meddela äro visserligen lättillgängliga men måste med nödvändighet
bliva osammanhängande och osystematiska. När det gäller en
överblick över ett helt ämne eller en epok, kunna konversationslexika
och andra alfabetiska uppslagsböcker icke tillfredsställa den
kunskapssökande. Kunskap, Universitet för alla, är ett
uppslagsverk av en helt ny typ. De upplysningar, som lösryckta meddelas
i lexikografiska uppslagsverk, äro här sammanförda till systematiska
översikter över de viktigaste av de kunskapsgrenar, som ingå i vår
tids vetande. Det är ett synnerligen rikt och fylligt kunskapsstoff,
som rymmes inom det samlingsverk som fått det gemensamma
namnet Kunskap, Universitet för alla, och som vill bliva
en handbok för var man och kvinna i vår tids humanistiska och
naturvetenskapliga vetande; det innesluter fördenskull i sig
överblickar över de ämnen, i vilka en grundligare inblick fordras av alla
människor med anspråk på allmänbildning.

Samlingsverkets skilda artiklar äro författade av fackmän på de
olika ämnesområdena och avfattade så populärt, att de med utbyte
kunna studeras även av personer utan större förkunskaper men
inskränka sig dock icke till torra schematiska framställningar utan
giva samt och synnerligen en fyllig och fängslande bild av de olika
vetenskapernas  utveckling  och  nuvarande  ståndpunkt.

Fördelen med ett sådant samlingsverk ligger i öppen dag.
Vetenskapen är ett levande helt, där de olika ämnena på tusen olika sätt
beröra och ingå i varandra. Genom att sammanföra kunskapsstoffet
till ett helt, framträder sammanhanget betydligt klarare än genom
isolerade artiklar över de olika uppslagsorden. De olika
avdelningarna komplettera varandra och skänka sammanlagt den solida grund
av sammanhängande kunskaper utan vilka en verklig bildning aldrig
kan uppnås. Värdet av samlingsverket "Kunskap" förnöjes
ytterligare genom ett enastående rikt och omfattande illustrationsmaterial,
som på ett synnerligen instruktivt sätt ger läsaren tillfälle att i bild
följa framställningen inom de olika ämnesgrenarna, och som
kommer att göra detta verk till ett illustrationsverk av rang.

"Kunskap" utkommer i fem volymer, varav de tre första äro ägnade
åt de humanistiska vetenskaperna och de två sista åt
naturvetenskaperna. Första, andra och fjärde banden föreligga nu och de
återstående utkomma i snabb följd under årets lopp. Samtidigt utgives
arbetet i häften.

ALBERT BONNIER.
——————
Två samlingar à 3: 75; inb. à 6: 50.



Fågelkåserier

Af
REGULUS
(REINHOLD   WINTER)


Andra   samlingen
BONNIERS



FÅGELKÅSERIER

AF
REGULUS
(REINHOLD   WINTER)
ANDRA    SAMLINGEN
STOCKHOLM  - ALBERT    BONNIERS    FÖRLAG

STOCKHOLM - ALB. BONNIERS BOKTRYCKERI  1921
INNEHÅLL.

Sid.
Två eleganter:
Rödhaken     1
Blåhaken     2
Näktergalen   4
Tre Sylvior:
Svarthättan 8
Hökfärgade sångaren         9
Törnsängaren   10
Vårfågeln  11
Stjärtmesen     14
Blåmesen   17
Två små mesar:
Tofsmesen   21
Svartmesen   23
Titor:
Talltitan    24
Entitan   26
Trädkryparen   27
Piplärkor:
Ängpiplärkan    31
Trädpiplärkan   32
Gulärlan 34
Lafskrikan    37
Nötkråkan      40
Kajan   43
Tallbiten    47
Pilfinken     50
Hämplingen    53
Tre busksparfvar:
Ortolansparfven    57
Säfsparfven 59
Kornsparfven   60
Hussvalan   61
Blåkråkan    64
Spillkråkan    68


Sid.
Bergufven      70
Strixar:
Hornugglan    74
Fjällugglan    77
Pilgrimsfalken      78
Sparfhöken   81
Hafsörnen      84
Fiskgjusen    88
Gladan   92
Vråkar:
Bivråken    95
Ormvråken    98
Vakteln      99
Dalripan  102
Järpen   106
Tjädern  108
Ljungpiparen   113
Tofsvipan 116
Dubbelbeckasinen   120
Skogssnäppan  124
Brushanar      127
Storspofven 131
Storken   135
Gråhägern     139
Sothöns      142
Svanor:
Knölsvanen  147
Sångsvan  148
Knipan   149
Ejdern  153
Storskraken  157
Tärnor:
Fisktärnan   162
Rödnäbbade tärnan   163
Doppingar:
Skäggdoppingen  166
Svarthakedoppingen 168
Storlommen   168
Grisslor:
Sillgrisslan   173
Tobisgrisslan  175



Af våra Luscinia-arter är den mest frejdade sångaren,
näktergalen, enklast i afseende på klädedräkten. Flera af hans
släktingar återigen, som icke på långt när komma upp till hans
konstnärsrykte, äro särdeles färgfagra, t. ex. rödstjärten, både den
vanliga och den svarta. Af de två, som vi här nedan skola ägna
några rader, är den ene, rödhaken eller rotgeln, ganska prydlig till
sin yttre habitus, under det den andre, blåhaken, är en riktig
sprätt.



Rödhaken
(Fig. 1. tafla I.)

eller rotgeln — Luscinia rubecula — är hos oss mycket allmän
och förekommer allt ifrån Syd-Skåne upp till Lappland. Han
bebor företrädesvis barrskogar och skyr ej ens de aflägsna, stora
utmarkernas ensligaste afkrokar. Men därför att en trakt saknar
barrskog, finner rödhaken icke nödvändigt att undvika densamma.
Ty han trifves äfven i löfängar, stora parker och trädgårdar, och
öfverallt är han gärna sedd och väl liden, ty han är en munter,
liflig och behändig liten kamrat, som blott sprider trefnad
omkring sig och åt eljest ödsliga trakter skänker det lefvande lifvets
omväxling och friskhet.

Då dagen gryr eller då skymningen faller, är den lille rödhaken
redan och allt jämt i farten, hvilket man nogsamt förnimmer på
hans lockton, som består af några tätt på hvarandra följande
knäppningar. Då dagen står hög och klar öfver hemskogen,
sjunger han — visserligen icke med sin frändes, näktergalen, 

världsberömda talang men ändå rätt täckt. Mellan en serie drillar och
några löpningar komma djupa, milda flöjttoner. Visst är, att när
man i sjumilaskogarnas djup, där allt eljest är så tyst och där
ingen ton ur lefvande bröst blandar sig med vindens oändliga
orgelbrus i de sekelgamla träden, hör rödhakens lilla melodi, så
finner man den ganska tilltalande.

Rödhaken bygger sitt bo i hål uti marken, under trädrötter eller
i gamla stubbar. Ytterstommen sammanfogas af grön mossa; det
inre fodras med fina rotfibrer, grässtrån och dylikt. De sex eller
åtta äggen äro svagt gulhvita, med matta gulbruna fläckar kring
storändan, eller — ibland — kring den motsatta.

Hanen är ofvantill gråbrun, med skiftning i grönt; bröst, strupe,
ett band öfver näbbroten samt hufvudets sidor äro rödgula.
Underkroppen är grå, med ljusare toner fram och bak. Vingen och
stjärten äro gråbruna, den senare vid roten matt rostbrun — ben
och fötter bruna.

Rolgeln, som om somrarna allmänt förekommer i Skandinavien,
lefver af insekter och är därför flyttfågel. Han kommer hit upp
i april och flyttar åter till Medelhafsländerna i oktober. En och
annan individ stannar kvar, om vintern håller sig blid.

Ofta nog får man se rödhaken fången. Får han då flyga fritt
omkring i rummet, håller han detta omsorgsfullt fritt från flugor.

Utom de ofvan anförda namnen kallas han hos oss
rödhakesångare, rödhane och rödbrösta. I Danmark heter han, bland
annat, naeldekonge och Thomas Winter.



Blåhaken.
(Fig  2, tafla 1.)

Fjällvärlden är i våra dagar för sörlänningarna icke den terra
incognita, som den var ännu för ett par årtionden sedan. Hvarje
år draga tusenden upp till de höga vidderna, där dvärgbjörken
för sin hårda kamp för tillvaron, där alpfloran obemärkt utvecklar
sin blygsamma, kortvariga sommarprakt, där riporna häcka och

där blåhaken nästan dygnet om lifvar den sublima ödsligheten
med sina vackra, växlande sånger.

Denne fågel är — säger en författare — en af fjällens största
prydnader, vacker så att man ej kan se sig mätt på honom, alltid
liflig och behaglig i sina rörelser.

Omdömet är icke öfverdrifvet. Hanen, som ofvantill är gråbrun,
har från näbben öfver ögat ett ljust streck. Strupe och bröst äro
bjärt blå, med en roströd fläck i midten. Under det blå löper ett
svart band och nedom detta ett smalare brunt. Mage och sidor
äro hvita. Stjärtens sidopennor äro från roten till midten
roströda, för öfrigt jämte de två mellersta pennorna svartbruna.

Honans dräkt skiljer sig från makens egentligen beträffande
bröstets teckning. I enstaka fall är hon hanen nästan lik; ibland
är strupen hvitaktig, på sidorna och nedtill begränsad af mörka
fläckar, med svaga antydningar till blått och rödt. Mellan dessa
ytterligheter finnas många växlande former.

Ungfåglarna och hanen om hösten likna mer eller mindre
honan. Fåglarna, som när de äro fullväxta, hålla i längd 138—160
mm., ha iris mörkbrun och benen mörka.

Blåhakemakarna bygga sitt bo på marken inom björkens och
fjällvidenas område, vanligen i lä för någon tufva, af fint, mjukt
öfvervintradt fjällgräs, hvaraf de mjukaste stråna användas i det
inre. De sex å åtta äggen äro till bottenfärgen ljusgröna samt
öfversållade med otydliga rödbruna fläckar.

Båda makarna hjälpas åt med rufningen, som medtar en tid
af cirka fjorton dagar.

Insektätare, som denne fågel är, anländer han till höga norden
om våren och beger sig därifrån om hösten. Under denna
sistnämnda flyttning är han icke sällsynt i södra Sverige, där han då
— t. ex. under rapphönsjakt — allt som oftast kan påträffas i
potatis- och roflanden. Men om våren är han icke ofta sedd.
Detta faktum har födt till lif en förmodan, att han företager
uppresan i österled   och landvägen inkommer till vår halfös nordliga
bygder, som äro hans egentliga fädernesland. Lika sällsynt är han
under vårflyttningen i Norge, Danmark och Finland.

Emellertid behöfver man, om lyckan är god, visst icke begifva
sig till fjälls för att göra bekantskap med denne, en af de vackraste
bland vår nordliga faunas alla fåglar. Är man t. ex. på rörlig fot
i september och har ögonen med sig, kan det vara ganska möjligt,
att man helt oförmodadt stöter på de fjärran fjällens sköne
näktergal, ödemarkens skald, den enslighetsdyrkande Luscinia suecica.

*



Näktergalen.
(Fig. 3; tafla I.)

Konung Pandion i Attika hade två döttrar, Procne och
Philomela. En gång, då han invecklades i krig, fick han hjälp af
konung Tereus i Daulis, Trakien, och afgick, tack vare detta
bistånd, med seger. Som bevis på erkänsla för detta handtag gaf
Pandion sin allierade, Tereus, sin dotter Procne till äkta.

Men Tereus hade fattat kärlek till Philomela och tvekade ej att
begå ett svek för att få henne till maka. Han sade därför om
någon tid, att Procne dött, och bjöd den yngre systern att bli
gemål åt sig i stället. Hon blef det också, men länge dröjde det ej,
förrän hon upptäckte sanningen. Då räddes Tereus, och för att
Philomela ej skulle kunna tala om hans nidingsdåd, skar han af
hennes tunga, så att hon icke kunde tala. Men med konstförfaren
hand sömmade hon i bilder sin sorgliga historia på en klänning,
som hon sedan sände till den förskjutna Procne. Båda systrarna
togo därpå en rysansvärd hämnd på Tereus: de dödade hans son
Itys och satte kött af hans lik fram för fadern att äta.

Men nu inblandade sig gudarna i den gräsliga familjetragedien.
Tereus blef af dem förvandlad till en härfågel, Procne till en svala
och Philomela till en näktergal. Itys väcktes till lif igen och fick
tillbringa sina återstående dagar i skepnad af en fasan. Pandion

åter, som dött af sorg vid underrättelsen om döttrarnas vanära,
fick också lifvet åter, men förskapades till en — fiskgjuse.

- - - -

Så där skrefvo grekiska skalder 'fågelkåserier' för två tusen och
några hundra år sedan. I våra dagar ha vi icke så liflig fantasi...
Det tillkommer läsaren att afgöra om detta är att beklaga.

*

Näktergalen — Luscinia philomela — är den berömdaste af alla
fjädrade sångare i nordanland, men till sitt yttre är han
anspråkslösheten själf. Ville man med ett enda ord beteckna kulören i
kostymen, så kunde man säga, att den är brun. Som vanligt är,
finnas emellertid vissa skiftningar. Nacke och rygg äro brungrå,
med svag rödaktig vattring; strupen är hvitgrå, bröstet vattradt i
gråbrunt, magen hvitgrå; vingfjädrarna och den långa stjärten gå
i rödbrunt; iris och benen äro ljusbruna. Den tämligen långa och
spetsiga näbben skjuter med sin öfverdel något framom den nedre.
Fågeln är en afgjord insektsätare.

Näktergalens familjeförhållanden angifvas med att den tillhör
släktet rödstjärtar, familjen sångare, ordningen tättingar. Fågelns
hela längd är 170 mm.

Den kalla årstiden hos oss tillbringar näktergalen i Syrien,
Arabien och östra Afrika, men då vårdagsjämningen är öfver och
gamla Tellus börjar vända sin norra hälft allt mer emot solen,
anträder den store artisten sin årliga färd upp emot hembygden.
Mil efter mil bäras de små af sina spröda vingar upp emot
nordväst ... och

Väg visar dem ingen i villande blå —
De hitta ändå.
*
En vacker, mild kväll i maj höres plötsligt ur småskogen en
mäktig stämma ljuda. Det är en obeskriflig, tjusande rikedom af
toner i löpningar, rulader, drillar och fioriturer, med en växling i
strofer, som är underbar. Timme efter timme ljuder den ur
nattdunklet, utan att sångaren tröttas, utan att stämman försvagas.
Och människorna vandra eller resa långa vägar för att höra den
härliga sången. De, som en gång haft lyckan att få höra den,
glömma den sedan aldrig.

Näktergalen är nätternas skald. Från den stund, då solen
sjunkit nedom horisontens rand och ibland till dess österns bryn
börjar färgas af morgonrodnadens purpur, klingar hans sång jublande
och fyllig. Under sitt föredrag sitter fågeln dold i något tätt snår,
så att han är omöjlig att upptäcka.

I allmänhet är näktergalen mycket skygg och låter ej gärna se
sig, men under sången förefaller han orädd, så vida man ej
kommer i hans omedelbara närhet. För höga samtal, skratt och
musik rädes han ej. Tvärt om tyckes sådant oljud egga honom till
ytterligare ansträngningar. Höres en konkurrent i närheten,
uppstår oundvikligen en brinnande täflan, som näppeligen slutar förr
än båda artisterna hålla på att tappa andan.

I klart väder och på dagen tiger näktergalen alltid stilla, men är
det regnigt eller ruskigt, sjunger han ofta med berömvärd ihärdighet.

*

Det är icke vidsträckta trakter af vårt land, som kunna
berömma sig af att vara hembygder för näktergalen. I Skåne och
Blekinge, södra delarna af Halland och Kalmar län samt på Öland
och södra Gottland vistas han regelbundet. En och annan gång
förirrar han sig ända upp till östgötagränsen, alltid utmed
Östersjökusten, och man påstår sig till och med ha observerat honom
på Mälarens södra strand. Anmärkningsvärdt är, att hans område
inom Europa har en nordöstlig dragning. Han finnes i Danmark,
norra och östra Tyskland, Polen och Ryssland. I Norge har han
visst aldrig varit. I Finland går han — märkvärdigt nog — upp till
Kuopio, en polhöjd som motsvarar Sundsvalls. I
Östersjöprovinserna är han däremot sällsynt.


I västra Europa ersättes denna art — den nordliga näktergalen
— af en annan, som kallas den sydliga. De skilja sig något till
det yttre, men mer i sitt sångsätt. Hvilkendera, som rättvisligen
bör anses som förnämst, är omtvistadt.

Näktergalen dväljes helst i småskog eller bland buskar och snår.
Sitt djupt skålformiga bo reder han på marken eller nära denna
i en tät buske. Det är till det yttre sammansatt af torra eklöf
och inuti fodradt med öfvervintrade grässtrån. De fem äggen äro
mörkt gråbruna, cirka 23 mm. långa och 16 mm. i tvärmått.

Jämväl för denne fågel är äggläggningens och rufningens tid
poesiens, hänryckningens och den stilla lyckans. Försommarens
milda värme omsväfvar det lilla mjuka nästet; det ljusgröna
bladverket skuggar det och sprider öfver detsamma en mild dager;
närgångna fiender finna det icke. Nöjd och belåten hvilar den
lilla makan i redet och lyssnar halfslumrande till makens sång,
som   fyller   natten   med välljud och människorna med beundran.

Så komma de små till världen, och då 'blir det slut med
hvissla', Matbekymren intaga nu konserternas plats;
uppfostringsplikter fylla alla lediga stunder. Men då hösten nalkas med kyla
och rusk, lyfta de små artisterna vingarna och fly i flock mot
söder, mot söder.

*

I Tyskland hålles fågeln ofta i bur, naturligtvis för sin vackra
sångs skull. En och annan grym människa lär till och med blända
den olycklige fången, så att han i evigt mörker får tolka sin
kärlek och sin trånad. Att ett dylikt illdåd vittnar om en rå natur
och ett hårdt sinnelag behöfver väl ej särskildt framhållas.

*



Tre sylvior.

Vi hafva förut talat om tre särdeles framstående arter af släktet
Sylvia, men därmed är ämnet icke uttömdt, ty inom den älskliga
familjen finnas många kvar, som alla känna eller borde känna.
Om somrarna bidraga de i väsentlig mån till att ge lif och behag
åt våra trädgårdar, lundar och parker, icke blott genom sin vackra
sång utan ock genom sina lifliga rörelser och små, täcka gestalter.
De uppehålla sig nästan alltid i buskar och träd och komma
sällan ned på marken. Afundsjuka beträffande sitt område, tycka de
icke om att någon af deras anförvanter kommer detta för när, i
synnerhet icke under häckningstiden. Ty då blir det strid af.

Betraktar man dem ur prosans synpunkt, så äro de ganska
nyttiga fåglar, isynnerhet för trädgårdsodlare, ty de äta rikligt med
larver, puppor, insekter och spindlar. Då och då smaka de
visserligen också på bären, men detta sker så sparsamt, att rakt
ingen skada därigenom uppkommer.

Allesammans äro de flyttfåglar. Med våren eller
försommarvärmen komma de hit; när höstluften börjar svalna och regnen
att flöda, ge de sig af till söderns länder.

Dit, där drufvan och orangen blommar,
dit, där grönklädd maj och mognad sommar
hvilar öfver paradis.

Och nu bedja vi att till en början få presentera



Svarthättan,
(Fig. 4; tafla I.)

hvars officiella namn eljest är svarthufvade sångaren — Sylvia
atricapilla, på de gamle romarnes ädla tungomål.

Ingen af sylvierna lägger särskildt an på dräktens elegans, och
lysande färger stå bland dem icke högt i pris; men hvad beträffar


vårt nu varande föremåls kostym kan man dä icke frånkänna den
en viss originalitet. Hanen har på hufvudet en tvärskuren, svart
kalott, hvars nedre kanter hvila på de pirriga, bruna ögonen.
Nacke, bröst och underkropp äro askgrå; vingar och stjärt
mörkbruna och svarta, med tydligare ljusare utfanskonturer efter
fjädrarna. Den rätt långa, spetsiga näbben är svartaktig; ben och
fötter äro blygrå. Fågeln håller i längd 155—166 millimeter.

Svarthättan är allmänt spridd i vårt land, från Skåne upp till
Kvickjock i Lappland. På Gottland och Öland är hon öfver allt
tillfinnandes. I Norge och Finland förekommer hon mera
sparsamt, men i Danmark uppträder hon allestädes, i synnerhet på
öarna. I öfrigt häckar hon i hela Europa och norra Afrika samt
mot öster till Persien.

Till Sverige anländer denne sångare tidigare än sina stamsyskon.
Redan i maj är han här, och länge dröjer det icke då, förrän
han från träd och buskar låter höra sina klingande toner, som
vid klart väder ljuda hela dagen.

Sitt bo konstruerar svarthättan med mycken omsorg i någon
buske helt nära marken. Dess ytterstomme flätas af torra stjälkar
och gräs och fodras inuti med de finaste strån, som fågeln
mäktar uppleta.

I detta lilla varma rede lägger lilla frun — hvars hufvudbonad
är rödbrun, för all del! — fram i maj sina fem eller sex ägg, som
äro vid pass 20 mm. långa, ljust grå samt beströdda med tätt
sittande och ofta sammanflytande bruna fläckar, hvilka någon gång
stöta i rödt.

Ungfåglarna stanna ofta kvar i norden efter de äldre. Man har i
oktober månad sett dem hålla till i rönnar och kalasa på deras bär.



Hökfärgade sångaren
(Fig. 5; tafla I.)

är den största af familjen, en riktig Goliath, om 170 till 185 mm.
längd.   Sitt namn har han fått därför, att han på underkroppen i


brunt och gråhvitt bär ungefär samma vattring eller teckning
som dufhöken. Hufvud, nacke och rygg äro strimmiga af brunt
och grått, vingarna och stjärttäckarna ha bruna fjädrar med
ljusare fan, så att detta parti är ganska prydligt. Näbben är mörkt
gulbrun; det stora runda ögat har honungsgul iris.

Som sångare är hanen bland familjens främste.

Hökfärgade sångaren — Sylvia nisoria — kommer sällan till
öfra Sverige. Hans område i vårt land sammanfaller ungefärligen
med näktergalens.

Han uppehåller sig helst bland slån- och ribes-buskar och
bygger sitt stora och djupa bo af torra stjälkar i någon buske, där
de fyra à fem äggen, som äro ljust gråbruna samt öfversållade
med grå eller gråbruna fläckar, hvila varmt och lugnt. En och
annan gång skall han bygga tak öfver sitt bo. Ett sådant fanns
1890 på Öland nära hafsstranden. Finnaren antager, att fågeln
konstruerat det på detta sätt för att skydda sig för vindarna.



Törnsångaren
(Fig. 6; tafla I.)

är i mellersta Sverige den allmännaste af sitt släkte. Hans lilla
nästan spolformiga kropp är undertill ljust grågul men under
halsen nästan hvit. Från ögat bär han en brun, sköldformig fläck
med rundning bakåt. Hufvud, nacke och skuldror äro askgrå,
vingfjädrarna mörkbruna med ljusare kanter, stjärtens yttre
pennor hvita. Iris är gulbrun, så ock ben och fötter; näbben är
hornfärgad.

Denna fågel trifves ej inne i skogarna, men om i dessas utkanter
finnas buskbevuxna marker, händer ofta, att han i dem slår sig ner.

Han är — som alla sina släktingar för resten — mycket liflig
och pigg och är alltid i rörelse. Då han hoppar ut och in genom
de täta buskarna, höjer han ibland hjässfjädrarna till en tofs; än
hukar han sig ned och tränger igenom som en pil, än reser han
sig kapprak, i fall passagen kan försiggå på det sättet.


Hans sång är melodisk och angenäm, ehuru den ej kan
jämföras med t. ex. trädgårdssångarens. Den är ej heller så uthållig.
Ofta höjer han sig sjungande i luften på fladdrande vingar men
sänker sig inom kort igen och kryper in i en buske för att efter en
stund komma ut från en annan sida och börja samma lek på nytt.

Det antages, att hanen om våren kommer före honan upp till
norden. Han sjunger då och bygger växelvis. Ofta nog får han
göra boet i det närmaste färdigt, innan han kan få något feminint
väsen, som vill dela det med honom. Då kan det emellertid hända,
att frun är granntyckt och nosig och ej gillar makens verk,
hvarför båda två resolut ta itu med att bygga ett annat näste, hvilket
sker i någon tät buske. Det »konstrueras af grofva stjälkar och
strån, som sammanbundits med spindelväf. I det inre är det
fodradt med fina, torra grässtrån.

Äggen äro till antalet fem eller sex, vid pass 18 à 20 mm. långa
och tätt beströdda med mörkgrå eller gråbruna punkter och fläckar
på den grågröna bottenfärgen. Någon gång har man hittat rent
hvita ägg, som antingen haft en krans af fläckar kring storändan
eller ock en stor fläck midt på denna.

Latinska namnet är Sylvia sylvia.

*



Varfågeln.
(Fig. 7; tafla I.)

Det är en grym, rofgirig gynnare, vi nu ämna presentera:
Varfågeln — Lanius excubitor — af törnskatornas släkt. Egentligen
tillhör han det nordliga Sverige, men han häckar ibland så långt
söder ut som i Skåne, och om vintrarna kommer han rätt ofta på
besök hos oss, i mellersta landet, så att alldeles okänd bör han
långt ifrån vara.

Storleken är snöskatans — cirka 270 millimeter. Vingen håller
i och för sig omkring 115 mm. Gestalten är kraftigt byggd, 


särskildt hufvud och näbb; fötterna däremot äro skäligen klena, hvaraf
följer, att vårfågelns sätt att jaga är olikt de egentliga roffåglarnas.
Af klorna har han sålunda ganska ringa nytta. Det är näbben
han använder för att gripa sitt byte och för att under flykten
transportera detsamma, ofta nog rätt långa vägar.

Om somrarna lefva fåglarna i all hufvudsak af större insekter,
men vintertiden är denna näringskälla af naturen stängd, och då
är det de mindre fåglarna och däggdjuren, som få förse matsedeln
med rätter.

I toppen af ett fristående träd eller ock på någon lämpligt
placerad stör tar vårfågeln plats, då han skall jaga, och härifrån
öfvervakar han omsorgsfullt den kringliggande trakten, så långt
hans blickar sträcka sig. Kommer då t. ex. en gulsparf eller en
råtta till synes, dyker han ljudlöst ned på trädets från det utsedda
offret vända sida och flyger sedan snabbt fram i skydd af
markens ojämnheter samt kastar sig helt plötsligt öfver den intet ondt
anande olycklige, griper honom öfver nacken och beger sig sedan
till närmaste buske eller träd, där han fäster sitt byte i någon
grenklyka. Är röfvaren då hungrig, hackar han raskt hål på
offerdjurets hufvudskål och förtär hjärnan, men eljest kan varelsen i
fråga få kvarsitta orörd flera dagar samt kanske helt och hållet
glömmas bort. Detta beror emellertid på om villebrådet är
rikligt, hvilket sällan är fallet.

Finner man ute i hagar och backar på så sätt i klykor
fastsatta eller på tornar spetsade fåglar och råttor, kan man med
säkerhet sluta sig till att det är varfåglar i nejden.

En stor del af dessa fåglar stannar öfver vintern i södra och
mellersta Sveriges slättlandskap, men andra begifva sig öfver
Sundet eller hafvet till Danmark eller Tyskland. Men sejouren
därnere räcker icke längre än nödigt är. När vårsolen börjar glittra
på sorlande vågor och innan ännu grönskan hinner spira på berg
och i dalar, styra emigranterna åter kosan till nordens länder. Då
sammanträffa de flockar, som vistats på andra sidan vattnen, med
dem, som stannat hemma, och gemensamt drager hufvudmassan
af dem längre norr ut, så att endast ett fåtal stannar kvar söder
om Dalälfven.

Det bälte af svenska landet, som motsvarar Jämtland, är
varfågelns egentliga hemort, men han finnes också ganska ofta norr
om denna rayon, t. ex. uppe i Lappland, där han ofta häckar i
fjällens björkbälte. Ibland gör han till och med utflykter ofvan
trädgränsen, men däruppe lär han aldrig reda sitt bo. I Norge
har man påträffat spridda familjer så pass nordligt som i
Sydvaranger. I Finland förekommer han allmänt i Lappmarkerna och
landets nordliga delar samt visar sig höst- och vårflyttningarna
äfven i de södra landskapen.

När familjen omsider uppnått hembygden — på gränsen af
midnattssolens land — börja de genast tänka på bosättning, nätt
upp den viktigaste förrättningen i ett par fågelmakars korta lif. I
en klyka uti någon afsides från färdevägar och stigar växande
björk finna de snart ett lämpligt ställe, och där fläta de nu af
torra kvistar och bastfibrer en solid ytterstomme, hvilken sedan
inuti beklädes med renhår, ripfjädrar eller andra elastiska och
värmande saker. Då allt är färdigt, börjar madame första
afdelningen af sin modersplikt. När den andra vidtager, går hon stolt
till hvila på en samlad skatt af sex à sju med stora gråbruna
fläckar — tätast kring storändan — öfverströdda grå ägg, med
grönaktig anstrykning, och ur dem kommer sedan i sinom tid — om
lyckan är god — motsvarande antal varfågelbarn, hvilkas näring
och uppfostran nu börjas på sedvanligt sätt. Till stor del består
spisen af insekter, men ett och annat stycke färsk småfågelstek får
också följa med, eftersom sådana bitar förslå bättre. Det är, min
sann, ingen lätt sak att mätta sju stycken matfriska
exubitorättlingar med idel humlor, gräshoppor och skalbaggar!

Under sin vintersejour i söder visar sig varfågeln alltid mycket
skygg, men om sommartid och i boets närhet är han en braskande
chevalier sans peur et sans reproche. Får han då se en roffågel,

blir han alldeles befängd och skriker så, att det hörs långa vägar.
Kråkor i synnerhet kan han icke lida, och dem förföljer han
därför med sublimt dödsförakt. I forna tider skola falkfångare vetat
begagna sig af hans animositet mot roffåglar och hållit honom
fången, för att han skulle kunna förkunna för dem, när någon
falk var i närheten. Det skall vara häraf fågeln fått sitt namn.

* 

Varfågelns dräkt är ganska prydlig. Hufvudets öfverdel samt
ryggen är ljusgrå, vingarnas ytterdelar svarta, med några hvita
fjäderspetsar här och där. Kinderna och halsen samt sidorna och
undergumpen äro hvita, bröstet förtonande grått med skär
anstrykning i midten. Den svarta stjärten har hvita kantfjädrar, som
löpa ut i den rundade spetsen. Från den svarta näbben går
genom eller omkring det gula ögat ett bredt, svart bälte, som längst
bak är något nedböjdt. Fötterna äro järngrå.

Utom det officiella namnet kallas fågeln i Sverige: Större
törnskata eller väktare. På norska heter han graa törnskade och
buskhög, på finska Isompi lepinkeinen, Metsähakki eller
Lapenharakka. Lappska namnet är Skirri.

*



Stjärtmesen.
(Fig 8; tafla II.)
Den skickligaste bobyggaren bland alla nordens fåglar är en af
de minsta bland dem — stjärtmesen — Orites caudatus — en
fridsäll, mild och sällskapskär liten konstnär, som just icke finnes i
massor någonstädes i vårt land, men som något hvar tvifvelsutan
haft tillfälle att se, enär han har lifligt turistblod i ådrorna och ofta
familjevis eller släktvis bereser vidsträckta delar af norra Europa.

Stjärtmesen, som har yfvig, burrig fjäderklädnad och därför ser
större ut än han i själfva verket är, är hvit på hufvud, hals, bröst

och mage, på den senare med rödskiftande skuggning. Öfver
ryggen bär han en tvärt skuren kappa, hållen i svart och brunt, med
hvita fjäderfan i vingarna. Den ovanligt långa stjärtens inre fjädrar
äro svarta, men de yttre ha hvita ytterfan och spetsar, så att detta
kroppsbihang ser mycket dekorativt ut. Iris är brun,
ögonlockskanterna gula, fötterna samt den korta näbben svarta. Hane och
hona likna hvarandra.

Ungarna, som i fråga om dräkten ganska mycket skilja sig från
de äldre, äro ofvantill brunsvarta, ha hjässan hvit men hufvudets
sidor samt panna och nacke svartbruna. Deras fötter äro ljusröda,
men i öfrigt saknas hos dem det rödgrå, som så vackert
karakteriserar de äldre fåglarna.

Från Skandinavien i väster till Japan — den uppgående solens
land — i öster — sålunda ett mycket vidsträckt område —
förekommer stjärtmesen, ehuru på intet ställe synnerligen talrikt. I vårt
land går han upp i Västernorrlands och Jämtlands län. På
Gottland och Öland är han äfven observerad. I västra Norge
förekommer han endast höst och vår, men i de Sverige angränsande
delarna är han rätt talrik. Han går i detta land vida längre i norr
än hos oss, t. ex. till närheten af Tromsö. På fjällen vistas han
upp till barrträdsbältets öfre gräns. I Finland är han ganska
sällsynt,  men i Danmarks större skogar häckar han på flera ställen.

Sommartiden äro löfskogarna stjärtmesens käraste vistelseorter,
och i dem inrättar han i regel sitt bo. Företrädesvis väljer han
någon björk, som för hans lilla konstbyggnad erbjuder en
passande klyka. De lokala förhållandena äro bestämmande för
formen. Passar det sig, göres boet nästan rundt, i annat fall mycket
högt eller aflångt, hur det lämpar sig, men det är alltid ytterst
omsorgsfullt konstrueradt, försedt med tak samt har ett enda litet
ingångshål på sidan. Storleken är rätt betydande — 15 à 25 cm.
högt och 10 à 15 i tvärmått. Det är sammansatt af grön mossa samt
till det yttre beklädt med lafvar och dylikt, så att det frappant
liknar stammen, vid hvilken det är fäst. Det inre är 
madrasseradt med dun och små fjädrar. Det märkligaste torde vara, att
boet fjädrar sig, så att det vidgas då ungarna växa och kräfva
ökadt utrymme. Ibland uppstå hål i sidoväggarna, så att de små
genom dem kunna sticka ut sina långa styren.

En och annan gång har man påträffat hängande
stjärtmesbon inväfda med och fästa vid fina algrenar.

Både hane och hona hjälpas åt vid byggnaden, men det berättas,
att den sistnämnda är flitigast. Så lär ock fallet vara beträffande
rufningen. Vid denna period kan man ofta märka, att honan får
stjärtfjädrarna böjda, naturligtvis af den orsak, att det är så trångt
i det lilla nästet.

Fåglarnas olika sätt att utföra och inreda sina bon är bland det
märkligaste i all deras verksamhet. Nästet uppföres alltid på ett
sätt, som är fullt ändamålsenligt, men dessutom lägger en och
annan byggmästare vikt vid dekorativa anordningar, afsedda att
undandraga boet upptäckt, samt vid bekvämlighet. Båda delarna
ådagalägga eftertanke och känsla för trefnad och välbefinnande.
Men hvarifrån ha de små varelserna dessa egenskaper, att icke
säga själsförmögenheter? Och hvem har gifvit dem den tekniska
färdighet, som uppförande af en slik liten mönsterboning
ovillkorligen påkallar? Se där problem att lösa för tänkaren och
naturfilosofen!

Äggen äro i regel ett hälft tjog, ett eller några mer eller mindre
gör ingenting till saken. Stundom rent hvita, äro de oftast
öfversållade med små röda, glest ställda punkter, prickar och
fläckar. I storlek täfla de med kungsfågelns ägg 13,5—15 mm., mot
12,—15,5 mm. för den senares.

Har en liten stjärtmesfru lagt maximum af ägg eller femton
stycken, kan man lätt tänka sig, hvilket grej det skall bli i det vackra,
varma hemmet, då en gång småherrskapet kommer till världen.
Må man sätta sig in i den saken: — femton små munnar att
mätta, femton ouppfostrade små individer att städa efter! Men
den lilla mamman och hennes trogna gemål baxnas ej för detta
Tafla I


1.  Rödhake
Luscinia rubecula
1/2 storl.

2.  Blåhake
Luscinia suecica
1/2 storl.

3.  Näktergal
Luscinia philomela
]/2 storl.

4.  Svarthätta
Sylvia atricapilla
1/2 storl.

5.  Hökfärgade sångaren
Sylvia nisoria
1/2 storl.

6.  Törnsångare
Sylvia sylvia
1/2 storl.

7.  Varfågel
Lanius excubitor
]/2 storl.

herkulesarbete. De gripa sig an utan pip och gnäll och gå
briljant i land med saken. Det är storartadt af sådant småfolk.

Den föda, som stjärtmesen fått sig anvisad, består af puppor
och insekter, som han med otrolig ifver söker på trädens kvistar
och grenar. Om somrarna är det hufvudsakligen löfskogen, som
vittjas; men vintertid tyckas barrträden inneha de rikligaste
förråden. Med febril fart flyger han då från träd till träd, från gren
till gren, hoppar än ofvanpå och klänger sig än fast undertill,
gnoende som den värste revisor. Härunder smörjer han betydligt ner
sig bland de kådiga barren, så att fjädrarna kring näbben skina
gulaktigt feta.

Under hösten och vintern företaga stjärtmesarna i stora flockar
vidsträckta resor, och det är egentligen då man kan få se dem.
Det är i så fall skäl i att ej försumma tillfället att studera de små
älskliga varelserna.

*



Blåmesen.
(Fig. 9; tafla II.)

De välvilliga människovarelser, hvilka under den kalla årstiden
anordna fågelrestauranger utanför sina fönster, kunna af dessa ha
mycket nöje. Hvardagsgäster vid deras städse dukade bord äro
gråsparfvar, talgoxar och gulspinkar, mellan hvilka rivalitet alltid
råder. Stundom komma domherrar samt någon försenad eller
efterblifven bofink, vidare en och annan strykfågel, som lyser och
försvinner. Ibland uppenbarar sig ock som stamkunder för längre
eller kortare tid ett par mycket eleganta små turister, hvilka låta
sig anrättningarna väl smaka och hvilka måhända restauratören
nu ser för första gången.

Till gestalten påminna de afgjordt om talgoxarna, ehuru de äro
något mindre. Att de båda äro släkt, ser man emellertid.
Klädebonadens arrangemang har ock stora likheter, men färgerna äro

annorlunda ... Dock, vi må så godt genast namnge de nya
inackorderingarna: — Herr och fru Blåmes, i den latinska
adelskalendern inregistrerade såsom Parus coeruleus.

De äro bland våra vackraste, muntraste och trefligaste fåglar.
Ryggen är grönaktig, vingarna blå, med ett hvitt tvärband öfver
armtäckarna samt hvita spetsar på de inre armpennorna.
Handpennorna äro svartglänsande, med ljusa kanter mot spetsarna.
Stjärttäckarna gråblå, stjärten blå, sidopennorna med smala,
ljusare kanter. Kinderna, pannan, ett band rundt hjässan samt en
fläck i nacken hvita. Hjässan är klarblå. Från näbben sträcker
sig ett svartblått streck, som omramar ögat och bakåt förenar sig
med en mörkblå ring, som går halsen rundt. Undre sidan är gul
med en längsgående, oregelbunden mörkblå fläck på bröstet.
Näbben är svart, fötterna blyfärgade, och iris mörkbrun.

Den ene af de båda gästerna — tydligen två makar — är i
färgen något mattare än den andre. Det är frun.

Det lider intet tvifvel, att de älskliga små lifven från och med
sitt första besök varda gästgifvarefolkets stora favoriter. Deras
rörelser äro lifliga och pigga, och deras matlust är frisk och god.
De komma surrande som stora, granna humlor, slå sig ned på
matsalens sidosockel och låta höra ett Ijudeligt, belåtet 'hyt hyt
kerretekéké'. Hvarpå de ogeneradt hålla till godo med hvad
huset förmår.

Den, som har lust att i sin närhet hålla kvar dessa små
flygande färgtussar, behöfver ej kunna trolla för att nå målet,
särskildt om han omkring sin boning har ett stycke park, med stora,
gamla löfträd. Då händer det ju, att i något af dem finnes ett af
naturen danadt hål, passande till bostad åt ett sådant där
småherrskap. I så fall behöfver man alls icke gå, och peka på det
och säga: vars'go, ty den lilla frun är kropp till att själf göra
upptäckten. Och om lägenheten är lämplig, är hon den mest
kompetenta att bedöma.

Finnes icke något sådant där naturpalais att bjuda på, kan man
försöka med ett konstgjordt dito, hvilket i så fall sättes ju högre
dess bättre. Det bör vara af minsta slag och med ett ingångshål,
vidt som en hundra kilos lebensbruders klackring. Är det vidare,
följer på besiktningen oundvikligen kassation. Men om det är
väl inrättadt, proportionellt och bekvämt, stanna de små
blåmes-makarna gärna kvar i en trakt, där de blifvit så varmt omhuldade
under den hvita årstiden.

Fram i vårdagarna börja de då att bygga och möblera. Det är
en fröjd att se de granna, nätta små varelserna komma släpande
på små mossgrenar eller på suddar af ängsull, eller ragg af får
och hare, som tilläfventyrs fastnat på taggarna i någon
slånbärs-eller hagtornsbuske. Mjukt skall boet vara; varmt skola de tio
små klarhvita, rödprickiga äggen ligga, och lugnt och fridfullt skall
det vara utomkring, 'ty så hade mamma, då mamma blef mamma'.

För den ouppmärksamme kan det emellertid om somrarna se
ut som om blåmesparet rymt fältet och begifvit sig af till fjärran
ängder. Men så är nog ej fallet. De ha bara för vana att hålla
sig högt uppe i träden, så nära himlen de kunna. Där fladdra
de från arla till särla muntert omkring, rannsaka alla stammar,
grenar och kvistar, och låta icke en puppa, ett insektägg eller ett
småkryp undgå sin blick eller sitt näbb. De äro verksamheten
personifierad. Hej, hvad det går! Än hoppa de ofvanpå, än klättra
de under kvistarna. De kunna äta i alla möjliga ställningar. Hyt
hyt kerretekéké.

När småfolket kommer fram, blir det ett vimmel och ett gny i
trädtopparna och då få minsann far och mor gno, så att det står
härliga till. Lyckligtvis sker de ungas presentation i stora världen
vid en tidpunkt, då för dem och deras hulda föräldrar finnes
öfverflöd på näringsämnen, så att provianteringen ej ger anledning
fill några allvarligare svårigheter eller slitningar.

Blåmesarna stanna kvar på sin hemtrakt ganska länge om hösten,
men när kölden allvarsamt knäpper till, ge de sig ut på långturer.
Det är blott löfskogarna, de frekventera, helst sådana, där det
finnes gamla, skrofliga och mossiga björkar eller ekar. Påträffas
de någon gång i barrskog, kan man vara viss på att där också
här och där finnes en grupp af löfträd. Ibland sluter blåmesen
sig till grupper af talgoxar, men helst går han i lag med sina
gelikar — hustru och barn.

Fram på vintern uppsöka makarna gärna åter sin gamla kära
restaurang, där värdfolket i så fall ofelbart spritter till af glädje
vid det välkända lockropet. Och så går deras lilla årsidyll samma
rund på nytt.

Blåmesen finnes i hela Europa med undantag af Ryssland. I
Sverige är han tämligen allmän, så långt ekskogen sträcker sig. I
Norge går han upp till Nordland, i Danmark är han lika allmän
som talgoxen. 1 Finlands södra delar finnes han men är mera
sällsynt än på svenska sidan. På Gottland dväljes han året om
och på Bornholm äfven.

Vi ha oss ej bekant, att han hos oss i Sverige bär något annat
namn än det officiella. 1 Danmark och i Norge heter han
blaameise, i Finland sinitiiainen.

*



Två små mesar.

Det är ett par af våra allra minsta, som nu skola bli föremål
för en stilla betraktelse. De äro förnöjsamma, gladlynta,
oförargliga och hemkära. Deras behof äro små, men näringsomsorgerna
ge dem ändock mycket att beställa. Från arla till särla äro de i
rörelse, pigga och lifliga, hoppande och klängande, kvittrande och
pipande, ibland i stora sällskap eller i lag med släktingar på
närmare eller fjärmare håll, ibland ock ensamma eller kamperande
med någon närskyld eller kanske med sin ömma maka eller sin
utkorade fästemö. Ty äfven de bli pin kära, förlofva och gifta
sig, få småttingar och allt det där.    Sådant är lifvet!



Tofsmesen
(Fig. 10; tafla II.)

heter en, som är liten men naggande god — hela 120 millimeter
eller så omkring. Hans yttre är originellt och vårdadt samt
förtjänar sitt särskilda lilla kapitel. På ryggen är han gråaktigt
olivbrun; vingar och stjärt äro gråbruna. Strupen och nacken och en
smal ring omkring halsen äro svarta. Underkroppen är hvitgul,
näbben svart, benen blyfärgade och iris rödbrun.

Nu ha vi afsiktligt gömt det bästa till sist — hufvudet, hvilket
ser ut, som om det komme direkt från en frisör. Det är
nämligen försedt med en proportionsvis ganska mäktig, uppstruken tofs
af vattrade fjädrar med svarta och hvita kanter, hvilket ger fågeln
en exotisk exteriör. Han ser nästan ut som en liten papegoja.
Intrycket af den egendomliga frisyren förstärkes ytterligare af att
nedåt halssidorna teckna sig ett par i hvitt hållna figurer, som
likna gällock, hvilka inuti markeras af en svart bågformig strimma
med benen framåt.

Denna lilla trefliga varelse — Parus cristatus — bebor Sveriges
sydliga del, från Skåne upp till Jämtland och Ångermanland. I
det förstnämnda landskapet är han emellertid skäligen sällsynt.
På Gottland lär han ej finnas. I Norge är han allmän upp till
Trondhjenisfjorden. Hvarken i Danmark eller Finland förekommer
han vidare ymnigt.

Hela året om dväljes tofsmesen i barrskogarna, i hvilka han är
född och i hvilka han gärna vill dö, när tid blir. Där njuter han
sina fröjder, kämpar sin lefnads lilla kamp och fostrar undan för
undan nya generationer.

De små varelsernas alstringsdrift är stor. Två kullar om året
är hos dem regel — naturligtvis med undantag — och därför
måste de ta tiden i akt. Ännu medan snön ligger kvar på
marken, i slutet på mars eller början af april, börja de små makarna
att bygga sitt första bo, hvilket vanligen inrättas i något trädhål

eller gräfves ut ur en murken stubbe. Här lägger lilla mes-mor
därpå snarast möjligt fem till nio ägg, hvilka sedan med omsorg
och ömhet rufvas, så att en hel liten familj ligger där pipande
glad och kry, när den första vårvärmen kommer med grönt, glädje
och insekter, som pappa och mamma måste fånga och
transportera till de hungriga småbarnen, som städse gapa efter mer.

Men föräldrarna ha nu icke enbart matbekymmer. Då de äro
som bäst sysselsatta med uppfostrarnas mödosamma plikter, börja
de att bygga ett nytt bo, mjukt och trefligt som det första, af
mossa och ull, och så blir det ny äggläggning af. Liksom de flesta
mesars äro äggen hvita med rödbruna prickar i en krans kring
storändan.

Innan den andra familjen kommer till världen, är högsommaren
redan inne, och sedan går tiden snabbt; men då hösten står för
dörren, äro småttingarna vanligtvis så försigkomna, att de kunna
själfva sörja för sin tillvaro och tillgodose sina behof.

Då sluta sig far, mor och syskon — äldre som yngre —
tillsammans med andra familjer i stora flockar och genomströfva
under glam och drillande kirr kirr kirrit sitt doftande barrskogsrike.
Andra mesar komma till dem på besök; kungsfåglar hälsa också
på, flockarna växa, och tofsmesarna spela värdar, med goda
hjärtan och älskvärd gästfrihet, men en vacker dag ha främlingarna
ledsnat på de myckna hvassa barren och besluta att söka sig
annat fourageringsområde. Tofsmesarna följa dem till rikets gräns,
men öfver den gå de icke. De se sina gäster försvinna bland
aflöfvade ekar, lindar och alar, men själfva älska de sin evigt gröna
skog öfver allt annat och stanna kvar i den, äfven då de friska
kronorna stå dignande under tyngden af gungande snödrifvor.
Det skall vara starka skäl, som kunna locka dessa små patrioter
till emigration — skogssköflarens yxa t. ex. eller Muspels söner
de röda.

Tofsmesen håller sig nästan alltid i träden och kommer sällan
ned på marken.

Utom det officiella namnet kallas han också tofsmössa, tofstita,
meshatt, hattmes, meskung och granlus. Norska och danska
namnet är tofsmeise, det finska toyhtötiiainen.



Svartmesen,
(Fig. 11; tafla II.)

— Parus ater — är den andre lille släktingen, vi nu skulle
presentera. Han är på ryggen askgrå, med blåaktig anstrykning.
Vingar och stjärt äro svartgrå med ljusa kanter samt ett hvitt
streck öfver vingen. Hufvudet ofvan samt nackens sidor svarta,
nackens midt och kinderna hvita, framhalsen svart, undersidan
hvitgrå, näbben svart, iris brun och benen blyfärgade.

Denne, den minste af alla våra mesar — han håller i längd
omkring 115 mm. — har i Sverige ungefär samma utbredning som
tofsmesen samt tillhör i stort gamla världen, med undantag af
norra Afrika. I motsats till den föregående är han talrik på
Gottland. Hans nordgräns lär vara omkring 65 parallellen, vid pass
Umeås polhöjd. Jämväl denne är mera sällan förekommande i
Skåne, men han häckar ock där.

Svartmesen är kanske ännu innerligare fäst vid barrskogen än
tofsmesen. Från arla till särla hoppar och klänger han på grenar
och kvistar, ofta hängande rätt ned, för att söka sin föda, som om
vintrarna till stor del lär bestå af granfrö, eljest af insekter.

Jämväl svartmesen bygger sitt bo i murkna stubbar, men ock
bland trädrötter eller på marken af grön mossa, inuti fodradt med
ull, hår och tisteldun. Äggen, omkring tio till antalet, äro hvita,
beströdda med rödbruna eller gulaktiga fläckar.

Svartmesen är nyfiken som den värsta kaffesyster. Kan man
härma lätet af en skadad fågel, kommer han surrande genom
luften för att se, hvad det är fatt. Det säges, att han då till och
med kan slå sig ned på jägarens bösspipa.

Äfven denna lilla varelse har sina fiender. Särskildt för de små
pärlugglorna är han en begärlig spis. Om vintrarna duka de under

i massor för sträng kyla, och då blir stammen liten följande år.
Men den tar snart upp sig igen.

Bygdenamn på denna fågel äro svarttita (Värml.), holmes,
tita, lissgea (Hals.), pititjetan (Norrb.). På norska kallas han
kulmeise, sortmeise, på danska sortmeise. Finnarna ha döpt
honom till mustatiiainen.

*



Titor.

Det finnes två arter af familjen Parus, som man fordom
räknade för en, men som våra nordiska ornitologer lyckats skilja åt.
Det är talltitan och entitan eller kärrmesen. Sanningen att säga
är skillnaden dem emellan icke stor, men den kan dock tydligt
påvisas, och då densamma gäller icke blott gestalt och
klädedräkt utan ock lefnadsvanor och bobyggnad, så måste saken
accepteras som ett vetenskapligt faktum.



Talltitan,
(Fig  12, tafla II.)

Parus borealis, är en liten pigg klippare om 129—138 millimeters
längd, allt ifrån näbb- till stjärtspetsen. Han kan sålunda mycket
väl bo i en västficka. Hufvudintrycket af den lille är, att han är
grå, med svart kalott, men ser man nogare efter, så märker man
lätt tydliga schatteringar. Ryggdelen är askgrå; vingar och stjärt
mörkgrå, med ljusare fjäderkanter. Hufvudets ofvandel och nacken
äro svarta, kinderna hvita. Underkroppen är hvitgrå, med en stor
svart fläck under näbbroten. Näbben är brunsvart, benen
gråbruna och iris mörkbrun.

Bor man i en trakt, där barrskogar finnas, har man tillfälle att
hvarje dag se denna gladlynta, rörliga lilla fågel. På snabba små
vingar förflyttar han sig, liksom helt a propos, från träd till träd,
hängande och klättrande på grenar och kvistar, allestädes sökande

sin näring, som består af puppor och insektsägg. När man
iakttager, huru flitigt den lilla näbben dyker ned bland springor och
hål samt huru planmässigt sökandet fortgår, så länge man är i
tillfälle att följa fourageringen, kan man lätt fatta den betydelse,
en äfven så liten och obetydlig varelse ändå spelar i naturens
hushållning.

Det finnes ingen vildmarkstrakt, dit människan kan framtränga,
där hon icke finner talltitan före sig. Rundt om står furuskogen
ödslig och stum, och endast vinden spelar orgel i de sakta
bugande trädkronorna. Då tonar plötsligt alldeles invid vandrarens
stig ett käckt, liksom utmanande titt-ji-tä-tä-tä, och samtidigt
uppenbarar sig till synes samme lille bekanting, som man för några
dagar sedan lämnat i hemtrakten. Men någon vidare affär af den
jättestore, tungfotade skogslöparen gör urskogens lätte bebyggare
icke. Han sköter om sig och sitt och därmed basta. Kommer
jätten honom inpå lifvet och blir allt för närgången, flyttar han
sig till ett annat träd, och så är hela mötesäfventyret utspeladt.

Talltitan är en fågel med resurser. I likhet med andra mesarter
bygger och bor han helst i ihåliga träd, men där sådana ej stå
att upptäcka, sörjer han själf för ursvarfningen. Utan att hans
näbb kan uthärda jämförelse med hackspettarnas, är den dock
ganska hård, och på murkna träd biter den förträffligt. Man
häpnar en smula, då man ser en sådan där pygmé modigt angripa en
hundraårig stam och ur densamma bryta flisor, som stundom äro
lika långa som han själf. Men talltitan vet, hvad hon gör och
förmår, och många dar dröjer det icke, förrän boet är urhålkadt.

Sedan kommer inredningen, som ej heller är af alldagligt slag.
Andra fåglar nöja sig med torra strån, småkvistar och fjäder, ull
eller dylikt. Talltitan tycker särskildt om enbast. Vid
anskaffandet af denna ej just så öfver sig lättfångna artikel tillämpar hon
ordspråket 'själf är bäste dräng'. Får man tillfälle att åse
bastskörden, så är det ett nöje, som kan anses dyrbart. Nu vet man,
att barken spricker och fjällar af sig på gamla enar. Under den

ligger ett lager af tradig cellväfnad, och det är den, talltitan vill åt.
Några hugg med sitt lilla näbbverktyg, och hon har lossat en fiber
i öfverändan. Då fattar hon denna och kastar sig flaxande ut från
stammen samt lyckas såmedels flänga af ett kortare eller längre
stycke, som sedan afhackas nedtill och hemföres. På så sätt
skaffas hvarje del af den lilla balen i det af henne själf urmejslade
boet, i hvilket sedan de sju till tio hvita med rödbruna prickar
öfverströdda förtjusande små äggen läggas.

Forskaren får begagna stämjärn och såg, om han skall
undersöka detta lilla näste, men gör han det, så är verket förstördt, och
det blir inga småtitor af den gången.

Talltitan är allmän öfver hela vårt land, ehuru hon kanske är
något mindre spridd i sydligaste landskapen. På Gottland lär hon
vara okänd. I Norge har man funnit henne upp till fjällbjörkens
öfversta gräns. Ett exemplar lär till och med ha förirrat sig upp
till det skoglösa Vardö. I Finland finnes hon till Lappmarkens
sydgräns.

Fågelns lokalnamn äro nordisk mes, täte, tete (Norrl.), nete
(Hälsing!.) och gråmes. På norska kallas han haentite, på finska
homöttiiainen eller katajatiitinen.



Entitan
(Fig. 13; tafla II.)

eller kärrmesen — Parus palustris — är, som vi ofvan anmärkt,
så lik den förutnämnda, att man länge höll den för en och
densamma. Skillnaden dem emellan är emellertid, att entitans svarta
hätla icke sträcker sig så långt ned i nacken som på kusinen samt
att den har en svagt blå glans, hvilket den förstnämndas
hufvudbonad saknar; att kinderna ej äro rent hvita utan bakåt
nyanserade i gråbrunt; att ryggen är brungrå; att vingens och stjärtens
pennor äro försedda med smala kanter af samma färg som ryggen;
att stjärten är mera afrundad samt att fjäderskruden är tätare
åtstruken, så att kroppen ser smärtare ut.


Entitan föredrager löfskogar, trädgårdar och parker. Boet
bygges i trädhål af mossa; äggen äro 7 till 9 och likna alldeles den
föregåendes, ehuru de äro något mindre.

Vackra höstdagar kan man i löfträden omkring få se stora
flockar af dessa små varelser hoppa och klättra på grenarna, än öfver
och än under. Ibland haka de sig fast på björkarnas yttersta
kvistar, på hvilka de då gunga fram och tillbaka i hängande
ställning, allt under det de hacka på de gulnade bladen, som måtte
innehålla någonting för dem lämpligt till spis.

Talltitan drager om höstarna flockvis omkring i bygden, ofta i
sällskap med andra mesar, men entitan är mer stationär. I
oktober och november göra de visserligen små utflykter, men de
återkomma i regel snart nog till födelsebygden. Har denna att bjuda
dem riklig spis, stanna de där gärna året om.

Det är ej ovanligt att få se dessa små fåglar inne i städerna,
naturligtvis om i dem finnas trädgårdar.

Folk i allmänhet har ej lärt sig att skilja de båda arterna från
hvarandra. De ha därför på många orter samma namn. Den nu
i fråga varande kallas dessutom talgtita, meshätta, gråmes, gråtita,
myrsätta, granlus eller pytt. Norska namn äro sumpemise,
hangetite eller tite, danska graameise, hampmeise och svartkop.

*



Trädkryparen.
(Fig. 14; tafla II.)

I arla morgonstund, medan daggen ännu ligger kvar på gräs och
mossa och de eljest osynliga spindelnäten öfver lågväxta gräsplättar
eller lingonris glittra som med diamantstoft beströdda blonderslöjor,
hör man ofta från trädgårdar, parker eller skogar ett litet fint
kvitter, sammansatt af enkla toner till text zi zi zi zi. Följer man då
ljudet och använder ögonen på rätt sätt, dröjer det gemenligen icke

länge, förrän man upptäcker 'sångaren', hvilken har ofantligt
mycket att beställa på en skroflig trädstam i närheten.

Utan att man vet ordet af, framkommer han så plötsligt, som
ur en attrapp, nere vid roten af ett träd och klättrar, med talrika
sidosprång, raskt uppför densamma. Hans bruna ögon spela, och
hans näbb är i liflig rörelse, sonderande hvarje hål, hvarje spricka
i barken. Det är system i hans arbete, det ser man. När
stammen är rannsakad på alla sidor, ger han sig ut på grenarna och
räknar därvid icke för rof att spela 'flugmänniska', som en och
annan akrobat gjorde förr i tiden. Han kan nämligen promenera
med fötterna upp och kroppen ned, och det är styft gjordt. Men
nötväckans konstfärdighet uppnår han ändå icke, ty hon kan gå
rakt nedåt på en värtikal trädstam, hvilket ingen annan nordisk
fågel mäktar göra efter.

Betrakta vi vårt 'föremål' närmare, så finna vi, att han finurligt
begagnar sin långa och styfva stjärt till stöd vid klättrandet. Denna
är därför särskildt konstruerad, i det fjädrarna ha stark spänstig
byggnad och fanet på den är skäligen sträft. Men illa åtgånget
blir bihanget i fråga nog ibland under den ifriga gymnastiken.

Den lilla fågeln är trädkryparen — Certhia familiaris —
allbekant i hela Sverige söder om Jämtland och Medelpad samt ej
okänd äfven norr om nämnda landskap. Hans längd är 124 å
127 mm. Ofvantill är han brun, med rostgul anstrykning bakåt,
öfverallt med hvita spolfläckar. Vingpennorna äro brunsvarta och
ha alla, utom de tre första, gulhvita tvärband samt ett stycke af
utfanet kantadt med samma färg, alla utom handpennorna med
hvita spetsar. Underkroppen är hvit, längs bakåt med gulaktig
anstrykning. Näbben är ofvan brun, under gulhvit, fötterna
gråbruna och iris brun.

Denne lille klätterkonstnär är fliten personifierad. Från tidigt
på morgnarna till sent på kvällarna arbetar han oförtrutet, på sätt
vi ofvan sökt skildra. Att han icke springer så där för ro skull,
bör vara tämligen klart: — han söker föda, och födan består af
de små insekter, puppor och larver, som dväljas och hafva sin
varelse i trädbarkens tusen skrymslen och ojämnheter.
Gemenligen äro dessa varelser mycket små samt äfven föga fasta i köttet.
Det är därför naturligt, att det kostar ofantlig möda att samla ett
äfven för en så liten mage som hans erforderligt kvantum
näringsämnen af detta slag.

Emellertid är trädkryparen icke uteslutande hänvisad till att
lefva af insekter.. Han spisar också barrträdsfrön och tyckes må
väl af dem. Till och med ungarna få vid späd ålder hålla till
godo med dylik, mera substantiell föda. Kanske äro skördarna
ur det lägre insektlifvet blott ett slags dessert på torrskaffningen
från granar och tallar.

Trädkryparen bebor lika gärna barr- som löfskogar och är ej
rädd för människans närhet, så att han ej skyr hennes privata
anläggningar af frukt- och parkträd. Han är ingen flyttfågel utan
dväljes i landet året om, men fram på höstsidan är han turist
och drager då samt under vintern vida omkring, ofta i sällskap
med mesar och kungsfåglar. Ibland komma skaror af dessa
småttingar på villovägar, blifva vinddrifna och öfverraskas af
mörkret. Då händer det, att de bländas af kustfyrarnas
blänkljus samt flyga rakt på och krossas emot de tjocka glasen i
lanterninens fönster. Bland de omkomna vid sådana katastrofer
har man äfven funnit trädkrypare.

Till hviloplats om natten söker den lille upp någon springa
eller något hål, där han kan vara så där tämligen skyddad för
rofdjur och nederbörd. Men där stannar han blott, till dess den
nya dagen gryr, då han strax på nytt börjar klättra i träden.

Liksom för alla andra fåglar är äfven för trädkryparen den ljufva
våren kärlekens tid. Då utsöka makarna åt sig ett hål eller en
rämna i ett träd, och där bygga de sig af bastfibrer, på ett
underlag af små kvistar och mossa, ett litet näste, i hvars varma rede
den lilla gemålen i behaglig tid lägger tre à fem hvita, med
rödbruna prickar öfverströdda ägg, hvilka äro förvillande lika 
talgoxens men något mindre. Ur dem framkomma omsider små
trädkryparebarn, som därefter få fostran och träning, så att de sedan,
i sin tur och då pappa och mamma blifvit gamla eller gått hädan,
kunna öfvertaga det ansvarsfulla yrket att hålla våra trädgårdar,
parker och skogar jämförelsevis fria från otrefligt frat.

Utom i Sverige — Gottland inbegripet — finnes denna fågel i
Norge upp till Tromsö, i Finland till Kajana och i Danmark öfver
hela landet, med undantag för Bornholm.

Släktet omfattar sex arter, som äro spridda öfver Asien,
Europa och Nordamerika. Af dessa är den nu skildrade arten
ensam hos oss.

På folkmål kallas trädkryparen i Närke trädrännare, i
Dalarna eklus, i Västergötland trälus. Norrmännen kalla honom
traekryber, danskarna trsepikker eller traelöber. På finska kallas
han puukiipijä.

*



Piplärkor.

Förbisedda, okända äro de små älskliga varelserna; men härför
ha de kanske sig själfva att tacka. Ty oftast går det så med
blygsamheten och anspråkslösheten, som ej gör väsen af sig och ej
drager grann, i ögonen fallande klädebonad. Det är som Talis
Qualis sjunger:

Lof och klander skiftas öfverdrifvet
hvar man mänger sig i lifvets damm.
Ett jag vet dock, som blef obeskrifvet —
den försyntes gång igenom lifvet,
där han knappast mer än skymtar fram.

Handen på hjärtat! Huru många af eder känna piplärkorna?
Sånglärkan, den stora, allberömda och prisade divan kännen
I alla, men hennes fattiga och aflägsna fränder frågen I icke
efter.


Och dock äro de värda en bekantskap! Följen med bara,
och vi skola stöka till med en presentation!

Men först några ord om familjen!

Den bildar — säga lärda kännare — en öfvergång mellan
ariorna och lärkorna, ity att den har kännemärken, som tillhöra
dessa båda. Familjen är i öfrigt mycket artrik — ett 40-tal —
och vida spridd. Hela jorden ha de eröfrat, Stilla hafvets öar
oberäknade.

Öppna fält och sänka mossar älska de företrädesvis. De
springa fort, reda sina bon på marken, lifnära sig af insekter,
sjunga i flykten samt te sig alllid glada och oförargliga.

Hos oss finnas fem olika arter, men vi vilja här nedan blott
syssla med de två allmännaste samt börja då med



Ängpiplärkan.
(Fig. 15; tafla II.)

Gestalten påminner om sånglärkans, men hon är smärtare och
ser finare ut. Dräkten är ock lika: mörkbrun ofvantill, med
gulgrönt i fjäderkanterna; vingarna och stjärten, som också äro
mörkbruna, ha gulhvita ytterfan; underkroppen är ljus med bruna
fläckar och går bakut nästan öfver i hvitt. Höst och vår varda
dessa färger mer markerade. Näbben är ofvan svart, under ljus,
iris är brun och benen ljusbruna.

Som man ser, är denna kostym icke särdeles lysande.
Därigenom förklaras, att ingen egentligen fäster sig vid den
anspråkslösa bruna fågeln, och detta oaktadt han icke är särdeles skygg.
Helt förtroendefull hoppar han framför vandrarens fötter, och först
när man kommer honom allt för nära, lyfter han och liksom
protesterar med ett fint, nästan silfverklingande ist ist.

Såsom insektätare är ängpiplärkan nödsakad att vistas i varma
länder, då Bore regerar uppe i våra bygder. Men knappast har
vårsolens strålar frätt hål på snötäcket, förrän den ena flocken
efter den andra uppenbarar sig i Skånes kusttrakter, hvarifrån de


sedan raskt sprida sig uppåt landet I april äro de nästan alla
etablerade eller — beroende på olika breddgrader — sysselsatta
med att reda sina bon.

Detta bo är icke vidare konstnärligt inrättadt. I kanten af
någon på ena sidan brant tufva — eller gärna till hälften under
en sådan — draga makarna ihop några fina, torra strån, af hvilka
de forma en rund, torr bale. I denna skålformiga fördjupning
lägger honan vanligtvis sex ägg, gråbruna eller chokladfärgade
samt marmorerade med mörka fläckar och strimmor. Det är icke
så lätt att hitta detta bo, ty det är skickligt gömdt och röjes ej
heller af de små egnahemsvarelserna i oträngdt mål.

Ängpiplärkan, som bebor hela Europa, är allmän på vår
halfö samt går i norr upp på de lappländska fjällvidderna.
Jämväl i Danmark och Finland finnes hon öfverallt; äfvenså på
Island och Färöarna.

Hennes latinska namn är Anthus pratensis. Utom det officiella
svenska namnet kallas hon här och där i Sverige för ängslärka.

*



Trädpiplärkan,
(Fig. 16; tafla II.)

Anthus trivialis, är till det yttre den förstnämnda arten så lik, att
det vill lärdom och studier till för att kunna skilja dem åt.
Olikheten består i att trädpiplärkans baktå är kortare samt näbben
något tjockare. Dessutom förefinnes en del olikheter i afseende
på fjädrarnas dimensioner, men i sådana detaljer skola vi ej
fördjupa oss.

Jag har ej glömt första gången, jag gjorde närmare bekantskap
med denna älskliga lilla sångare. Det var en härlig sommardag,
som lockat mig och en min vandringskamrat till en längre utflykt,
så att vi till sist nådde obekanta trakter, hvilket naturligtvis i hög
grad ökade vandringens behag. Omsider inkommo vi i en vacker
löfäng, med ekar, björkar, aspar, alar och mångahanda andra slags
träd, mellan hvilka blommande törne-, olvon- och berberisbuskar

Tafla II


 8.  Stjärtmes
Orites caudatus
1/2 storl.

 9.  Blåmes
Parus coeruleus
1/2 storl.

10.  Tofsmes
Parus cristatus
1/2 storl.

11.  Svartmes
Parus ater
1/2 storl.

12.  Talltita
Parus borealis
1/2 storl.

13.  Entita
Parus palustris
1/2 storl.

14.  Trädkrypare
Certhia familiaris
l/2 storl.

15.  Ängspiplärka
Anthus pratensis
1/2 storl.

16.  Trädpiplärka
Anthus trivialis
1/2 storl.

bildade en lågskog af vackraste struktur. Här kvittrade det och
sjöngs i alla tonarter. Här syntes vara ett riktigt eden för
fjädrade artister af alla rangklasser och grader.

En af dem ådrog sig isynnerhet vår särskilda uppmärksamhet.
På fladdrande vingar steg han upp i luften under liflig, modulerad
sång, men då han kommit något femtiotal meter i höjden, vände
han och sjönk med utbredd stjärt och hufvudet nästan nedåt,
men nu med helt andra toner än under uppstigandet. Denna
manöver upprepades gång på gång och rönte vår lifliga beundran.
Jag hade sedan ett hiskligt besvär med att få reda på den lille
virtuosens namn, men alltsedan ha vi varit synnerligen goda
vänner.

Jämväl denna art är allmän i hela Sverige, från sydskånska
kusten upp åt fjällvärlden i nordliga Lappland, där han
emellertid ej går öfver trädgränsen. Denna fågel håller sig nämligen, i
olikhet med sina fränder, till skogarna — vare sig barr- eller löf-.
Emellertid vistas han nästan ständigt på marken, och å densamma
reder han också sitt näste, som madrasseras med mossa och fina
strån. De vanligtvis fem äggen växla mycket i afseende på färg
och teckning. De äro än grå, än nästan hvita eller röda men
alltid marmorerade med grå eller bruna streck och fläckar.

Insekter äro äfven denna fågels hufvudspis. Han söker dem
helst på marken men också gärna uppe i träden, längs hvilkas
grenar han då raskt promenerar, fram och tillbaka.

Trädpiplärkan är en rätt god sångare, som under våren och
försommaren öfverallt låter höra sig. Men sången är icke
mycket karakteristisk och blir därför mindre uppmärksammad än
den borde.

Vintersejour och hitkomst som föregående. Båda arterna
utvandra i september eller oktober.

*

Utom de nu nämnda arterna finnas mer eller mindre talrikt
i vårt land fältpiplärkan, skärpiplärkan samt rödstrupiga piplärkan,
alla dock bundna vid vissa lokaler och långtifrån allmänna.

*



Gulärlan.
(Fig. 17; tafla III.)

Det finnes trakter, som man icke gärna uppsöker i oträngdt
mål — t. ex. tufängar och betesmarker, å hvilka kabbelekan
blommar om våren, förgätmigejen om försommaren och slåtterblomman,
då solståndet är öfver och julidagarnas glöd trycker skugglösa
slätter. Där är ju så magert och kargt. Här och där några
tofviga grupper af mjölonris, på andra hvita fläckar af för luftdraget
vajande ängsull, på ännu andra enstaka strån af praxites, som visa
att det är källdrag under ytan. Här ser allt ledsamt ut! Och
sankt är där också! Här kan ingen trifvas!


Och dock finnes det en liten varelse, som trifves på dylika
platser alldeles förträffligt, en varelse, som är så behaglig och
älsklig, att han blifvit mångens favorit, och det till den grad att
man gärna gör en liten afstickare då och då till obygden blott
för att ej bryta bekantskapen.

Denna varelse är gulärlan — Motacilla flava — kusin till vår
allbekanta hyresgäst och hvardagsvän, sädesärlan, samt till
gestalten i mångt och mycket påminnande om denna, ehuru hon
kanske är ännu finare byggd, ännu sippare och prydligare.

Till kulören äro de båda arterna emellertid hvarandra högst
olika. Gulärlan är undertill alldeles klargul; hufvudet är
blågrått, med en hvit strimma, som hvälfver sig öfver ögonen och
sedan drager sig snedt nedåt halsen, ryggen grön, vingarna
brungrå med gula fjäderkanter, och den långa stjärten svart, med
yttersta sidofjädrarna helt hvita. Näbb och ben äro svarta.

Hennes bo är icke synnerligen svårt att hitta. Det är byggdt
på marken af torra strån i form af en vackert svarfvad skål,
som inuti är beklädd med hår och tagel. I början af juni finner
man i detsamma fem eller sex gråröda eller gulgrå, af täta
svartgrå eller bruna fläckar öfversållade ägg om högst 20 millimeters
längd och 15 mm:s tvärmått.

Detta bo och dessa ägg äro de små makarnas hela värld.
Kommer man det för nära, bli de oroliga, upptäcker man det,
tyckas de på det bevekligaste bedja, att man skall bege sig bort.
Ännu värre blir det emellertid, om man gör sin visit sedan de
små framkommit, de små, som äro hemmets yttersta mål och
mening.

Himlen skall veta, att de under sitt första lefnadsskede just
icke äro vidare fagra att titta på. Nakna, blåröda, åbäkliga, med
hungriga magar och gapande näbbar kräla de och trängas om
och med hvarandra och äro till på köpet så oerfarna, att de ej
ha vett att vara rädda. Råkar man med ett finger för nära någon
af dem, så tror den lille stackaren, att det är pappa eller mamma,
som kommer med mat, och nafsar girigt efter den väntade larven;
men då denne ej står att få, ser han icke alldeles besviken ut.
Ty i en sådan där liten familj är hvarje medlem van vid att det
i fråga om förplägning klickar tre gånger, för en gång, som det
lyckas.

Allt under det man står där och gör dessa reflexioner, fladdra
de båda makarna hjärtängsliga omkring, tydligen beredda på att
aldrig mer få återse sina ättlingar lefvande i detta lifvet. Men då
deras klenmodighet, till all lycka, kommer på skam, tycka de
troligen, att den förfärligt store jätten ändå och på det hela taget
var en ganska beskedlig varelse.

*

För resten umgås gulärlan förtroendefullt med ännu större
varelser än människan. Någon tid på året släpper jordägaren
ofelbart sina kossor att afbeta det magra gräset på tufängen, och det
är med dessa flegmatiska varelser ärlan då bekantar sig. Nu är
hon alls icke rädd, minsann! Beställsamt och muntert trippar
hon omkring den af fetma och välmåga skinande Majrosa och
plockar behändigt bort den ena efter den andra af de besvärliga
yrfän, som svärma omkring kons stora, fromma ögon. För denna
väntjänst är ock det stora djuret den lilla fågeln tydligen tacksam.
Den lilla får ogeneradt promenera omkring på Majrosas rygg,
sidor, hals och hufvud och har därför där blifvit så hemmastadd,
som vore den breda ryggen hennes egenhändiga jaktmark.

•                          

Alla ärlor äro insektätare och måste därför vara borta från
fäderneslandet under vintern. Så äfven vår lilla vän! Resande
ha funnit henne i Afrika ända ned till Sambesi, i Indien samt på
Moluckerna, den ögrupp, hvilken — som en fortsättning på
Filippinerna — utbreder sig mellan Celebes och Nya Guinea.

Fram i maj månad återkommer hon emellertid till
fosterbygden och uppsöker då sina gamla lokaler, kanske ock samma
tufva, bredvid hvilken hon året förut redt sitt lilla egna hem.
Huru de hitta dit efter tusenmilafärden — ja, hvem tyder den
gåtan? Vi ursaka oss... vilja icke tala om instinkt och dylikt!

Gulärlan bebor hela gamla världens norra del. I vårt land är
hon allmän upp till Dalälfven, men norr om detta vatten ersättes
hon af en annan art, den nordliga, Motacilla viridis eller borealis,
hvilken emellertid är den förra så lik, att det ej är godt att skilja
dem åt. Ett tecken finnes emellertid: den nordliga arten saknar
den hvita bågen öfver ögonen samt har mörkare färg på hjässan.
Egendomligt nog lär denna art icke gärna förekomma söder om
Ångermanälfven, hvadan området mellan de nämnda stora
vattendragen sålunda skulle vara renons på gulärlor — hvilket är skada.

I Finland ty sig båda slagen mera tillsammans på bredden af
Kuopio men behärska äfven där och i stort hvar sitt område. I

Danmark är hufvudarten allmän; i Norge har den nordliga
öfvertaget.

*

Gulärlan är ingen sångare; hennes lockton är enkel och
långdragen.

*

Af lokala namn, som begagnas på denna vackra fågel, nämna
vi: linärla, gulärla, gul säsärla (Sörm.), linkukurella, gölkukurella,
säfugel och sådyppa (Hälsingl.). I Danmark kallas hon gul
vipstjert, majfugl, enfugl, gulspink och guldfugl. Färöingarna äro
mer poetiska. Hos dem heter hon erla kongsdötter.

*



Lafskrikan.
(Fig. 18; tafla III.)

Däruppe ofvan Dalälfven samt väster om stambanan genom
Norrland utbreder sig det stora landet med de stora skogarna och
den stora tystnaden. Utefter vattendragen har Trätäljas yxa
obarmhärtigt gått fram, och där ha höjdsträckningarnas sidor mer eller
mindre fullständigt beröfvats sin skyddande gröna klädnad af
furor och granar, men mellan åsarna finnas vidsträckta områden,
som hvarken ha stig eller väg, rinnande eller stillastående vatten.
Där har skogen hittilldags fått stå orörd, och där har den något
öfver sig af ödemark, någonting oändligt tungt och pressande —
man vet icke hvad, frånvaron af lif, bostäder, människor.

Träden spira, tillväxa, vissna och dö, kanske utan att en
människas blick någonsin fallit på dem, där de stå i någon afkrok,
bland klippor och moras. Sommarens vindar spela genom deras
grenar, höstens skurar skölja dem, och vinterns snö lagrar sig

mjuk och tung öfver de gröna barren. Men ensligheten är
fruktansvärd.

Och dock finnes äfven här lif och rörelse; dock ha äfven
dessa trakter sina invånare. Här ströfvar älgen orädd och fri;
här jagar vargloet, här skumpa harar bland ormbunkar och ljung,
och här dväljes en fågelvärld, som tyckes finna de vida, tysta
markerna paradisiska.

En af de allmännaste af de skildrade nejdernas vingade
be-byggare är lafskrikan, Garrulus infaustus, en nära frände till
nötskrikan, om hvilken vi i föregående serie af dessa kåserier talat.

Lafskrikan är en mycket vacker fågel, till och med vackrare
än den nyss nämnda anförvanten, som ju eljest är rätt prydligt
ekiperad. Hon har mörkt gråbrunt hufvud samt bröst och rygg
grå med rödbrun anstrykning. Öfvergumpen är roströd, mage och
undergump ljust rostfärgade, vingarna brungrå med pennornas
infan i mörkare schattering. Handtäckfjädrarna och handpennornas
utfan äro vid basen roströda; den starkt afrundade stjärten har
de mellersta pennorna bruna, de öfriga roströda. Näbb och fötter
äro svarta, iris brun. Fågelns längd uppgår till 275—320 mm.,
och vingen når till 135—150 mm.

En beskrifning om färger i ord tar sig icke mycket ut eller
säger i all hufvudsak ganska föga för den, som ej är begåfvad med
särdeles liflig fantasi. Den ofvanstående skildringen ger nog
därför ett blott ofullständigt begrepp om, huru prydlig den
proportionerligt och vackert byggda fågeln i själfva verket är, där han
lefver sitt fria lif i urskogarnas dunkelgröna ängder. Till sitt
skaplynne är han mycket liflig och sällskaplig, och oftast ser man
fåglarna i små trefna lag draga omkring i barrskogarna, i hvilka de
uteslutande dväljas. Lätta och muntra klättra och hoppa de
omkring på grenarna, än öfver och än under, hängande på dem som
mesar och titor. Ovan vid mänskligt umgänge, är lafskrikan icke
rädd utan låter gärna se sig men vill också se. Ty hon är
nyfiken. Kan man härma en liten fågels jämmerskrik, så kommer
hon ofta fram och sätter sig på få meters afstånd för att ta reda
på hvad som är på färde. Visar man då inga fientliga tendenser,
så ger hon sig god tid och misstänker synbarligen icke, att någon
elakhet kan finnas i den stora tvåbenta varelse, som står därnere
och som hon nu kanske ser för första gången.

Af utseendet att döma skulle man kunna tro, att lafskrikan är
en mycket beskedlig fågel, men vi äro ledsna öfver att icke kunna
ge henne detta betyg. Hon är rent ut sagdt en led röfvare.
Upptäcker hon, hvar ett bofink-, ett domherre- eller ett sidensvanspar
har sitt bo, så gör hon sig alls icke samvete af att jaga bort den
lilla rufvande frun och att frukostera på äggen. Detta är nu
lindrigast sagdt nedrigt gjordt, och därför är lafskrikan rätt hjärtligt
hatad af småfolken, som känna sin fiende och ofta sammangadda
sig för ett vara ovettiga på henne. Härom tar hon för resten
mycket ringa notis, men kommer hon åt, så tar hon i stället en
af de små uppkäftige och äter upp honom.

Till naturen är hon nämligen allätare. Om sommaren lefver
hon företrädesvis af bär, insekter och sniglar, men hon gör också
processen kort med små däggdjur, som hon råkar på och rår med.
Har en skogsfågel fastnat i en fångstmans snara, så är lafskrikan
gärna framme och gör slut på den olyckliges fångenskap, ängslan
och lif. Då får hon sig ett storkalas och äter kopiöst. I nödfall
håller hon ock till godo med döda djur.

Lafskrikan, som icke finner skäligt att någonsin emigrera från
hemtraktens skogar och aldrig känt en lockelse till
Medelhafsländernas paradis, börjar redan tidigt i april sina bobyggnadsbestyr.
Inne vid stammen på någon liten tät gran anlägga makarna ett
näste, som flätas af torra pinnar och lavar och inuti förses med
en tjock madrassering af fjäder, naturligtvis för att vara riktigt
varmt. Detta är nämligen en absolut nödvändighet, ty vid den
årstiden kan kölden under hemskogens latitud ibland slinka ned
något tiotal grader under noll, och då vore äggen utan ett varmt
läger sedan inte mycket värda. Nu åter samt under den vackra
mammans  yfviga, varma fouryr stå de sig godt och lämna i
behaglig tid nöjaktig och önskad 'afkastning'.

*

Norra Europa och norra Asien äro lafskrikans fädernesland.
I Sverige går hon från den ofvan antydda sydgränsen så långt i
norr som granskogen trifves. I Norge förekommer hon ganska
allmänt från Finnmarken till trakten kring Kristiania, men i dessa
sydliga ängder håller hon sig uppe på bergen. I Finlands norra
delar häckar hon allmänt samt går till och med norr om
grangränsen. I Danmark lär hon aldrig ha blifvit sedd.

Fågelns lokalnamn äro: rödtjuxa och telltjuxa i Härjedalen,
enskrika i Dalarna, flarskrika i Ångermanland och lafvick i
Norrbotten. Norrmännen kalla henne lavskrike, röfuhre, reudskjöve,
reudtjuxa, tolleskrikja, skogaskjör, Gjertrudsfugl och ulykkesfugl.
Finska namn äro: kuusanka, kuukkeli, kuukainen, kepoharakka
och kuuskilainen; lappska kuossak och kuorka.

*



Nötkråkan.
(Fig. 19; tafla III.)

Vissa år händer det, att landet öfversvämmas af stora flockar
hvit- och brunspräckliga fåglar, hvilka man under mellantiderna
sällan ser till. Bekanta fågelkännare få sig då tillsända skjutna
exemplar af detta villebråd, som vederbörande jägare icke känna
igen, med förfrågan, hvad detta kan vara för vingade äfventyrare.
En enda blick är emellertid nog för den sakkunnige, och han har
svaret genast till hands. — »Det är en nötkråka.» Och därmed
är bekantskapen knuten för lifvet, ty fågeln är till utseendet så
pass egendomlig, att ingen gärna glömmer bort honom efter en
presentation.


Hufvud- och totalintrycket är, att den långnäbbade skat-store
fågeln är brun, med små hvita till det mesta längsgående fläckar.
Det bruna skiftar emellertid. På hufvudet och nacken är det
mörkt och fläckfritt, under det hals, rygg, skuldror samt bröst
och buk bli ljusare, med dragning i grått. Nästan hvarje fjäder
är försedd med hvit spets. Öfvergumpen är svartbrun,
undergumpen hvit, vingarna metallskiftande brunsvarta, stundom med
blå fläckar, stjärten svart med hvit kant ytterst. Den långa,
spetsiga näbben är mörkbrun. Fågelns längd är 340 à 360 mm.
Båda könen äro lika.

I vanliga fall förekommer nötkråkan från norra Skåne till
Värmland och Uppland samt på Gottland. Hon häckar på flera
kända platser inom detta område men förekommer äfven utanför
detsamma.

Ibland om höstarna händer det emellertid, som ofvan nämndes,
att nötkråkan infinner sig i mängd på trakter, där man aldrig förut
eller blott sällan sett henne. Man tror, att det är
utvandrareskaror, eventuellt kommande från Sibirien. I de ornitologiska
annalerna är 1844 inregistreradt som en dylikt nötkråkeår; ett
annat år 1887; det senaste 1900. År 1869 uppträdde fåglarna
mycket talrikt på Öland, men visade sig föga på fastlandet.

Det är icke blott och bart hela vårt land, som under dessa
vandringsår öfversvämmas. Större delen af nordvästra Europa
blir likaledes besökt af främlingarna. Det tyckes, som om
majoriteten af turisterna i sinom tid begåfve sig till sitt land igen men
att en del stannade kvar. Åtminstone tror man sig ha observerat,
att den lokala stammen ökats ej obetydligt efter ett sådant där
massbesök.

Nötkråkans matsedel upptager många rätter, ej blott den, af
hvilken hon fått namn. Hon äter insekter, ekollon, säd, frön, bär
och nötter. Sommarspisen tyckes för det mesta vara insekter, men
man misstänker, att hon äfven äter sorkar och stjäl småfåglarnas
ungar, där hon kommer åt. I likhet med skrikorna lär hon,

under tider af öfverflöd, hopa förråd för magrare perioder. I
hasselängarna samlar hon om hösten nötter i svalget och matstrupen
och flyger med denna last till någon säker plats i skogen, där
förråden deponeras till framtida begagnande. Om nötterna äro
ovanligt hårda, hugger hon sönder dem på hackspettarnas maner,
eljest är näbben nog kraftig för skalens krossande.

I mars eller april bygger nötkråkan af torra pinnar, granlaf,
bast och torra strån sitt skickligt sammansatta bo i någon tät
gran, helst afsides stående och långt från vägar och stigar. Där
hålla sig nu makarna så tysta och obemärkta, att ingen gärna
anar deras närvaro. Utom denna kärleks-, lycko- och
familjebildningstid väjer hon icke för att tidt och ofta låta höra sitt skärande
skrik, som påminner om både nötskrikans och kråkans, men i
boets grannskap samt under rufningstiden äro fåglarna tystare än
Egyptens präster. Blir en af dem upptäckt, försvinner hon genast
i något tätt träd och håller sig där orörlig, till dess fredsstöraren
försvunnit.

I sitt nätta rede lägger honan, så fort det blir färdigt, tre till
fem blåhvita, med fina, bruna prickar öfversållade ägg af cirka
33 mm:s längd och 24 mm:s tvärmått.

Idyllen vid boet har ingen iakttagit, men man kan så väl
ana den, genom analogi med andra fåglars vackra vårsaga. Och
vi skola ej dikta om den här.

Sedan ungarna framkommit, blir det svårare för makarna att
hålla sig i skymundan. Det gäller då skaffning, och denna kan
icke försiggå alldeles obemärkt. Genom att iakttaga föräldrarnas
regelbundna flykt mot boet kan man omsider leta sig till
riktningen, i hvilken det är beläget för att till sist finna det, tack vare
ungarnas strid och kif om matbitarna. Dessa synas emellertid
tilldelas dem i rikt mått, ty ofta ha far och mor provianterat så
rikligt, att de vid hemkomsten se ut, som om de hade struma.

Fågelns latinska namn är Nacifraga caryocatactes. På svenskt
provinsmål kallas den, utom med det officiella namnet, nötknäcka,
nötgubbe, nötskata och skovskata. Danskar och norrmän ha på
henne dessa liknande namn. Finnarna kalla henne
pähkinähakkinen.

Nötkråkan har tre släktingar, som bebo Europa, norra Asien
och Nordamerika. Ingen af dessa finnes i vårt land.

*



Kajan.
(Fig. 20 tafla III.)

Jonas Emanuel Svärd, välbeställd kyrkvaktare i Magerlid, var
orolig till sinnes, desslikes en smula vresig och arg.

I allmänhet hade han stor respekt för öfverheten, men när
kyrkorådet här förliden fattade beslut om att det skulle bli storstädning
i kyrktornet, då vardt Jonas Emanuel befängd och hade så när
gjort revolution, blott han vetat, hur en sådan skulle gå för sig.
Men sitt åttioåriga hufvud skakade han tidt och tätt, och för sig
själf sade han mångfaldiga gånger, att detta påhitt med
tornstädningen var en rysansvärd dumhet, som han personligen skulle få
sota för. Var det meningen att köra bort hans vänner kajorna,
kanske, dessa trogna kreatur, som hvarje sommar fröjdat honom
med sin 'sång' allt sen anno 48, då han kom hem från Slesvig,
gifte sig med Kajsa, salig människan, och blef kyrkvaktare på stat
i Magerlid? Ja, det såg föga bättre ut! Nu hängde det på ett:
— komma de, komma de icke! Nå, om de icke komme — då
skulle Jonas Emanuel visa folket, hvad slags karl han var. Ja,
det skulle han! Han skulle ta afsked från kyrkvakteriet, dra sig
tillbaka till sin dotter, rikänkan på Hulta, lefva på sin
svärdsmedaljspension och bekanta sig med kajorna i Ryd — ty det fanns
sådana där också. Och Magerlidsborna skulle till kyrkvaktare få
ta en bondtorpare, som aldrig varit i Slesvig och inte ens visste,
hur en svärdsmedalj såg ut... Fy attan!


Med svarta tankar under sitt hvita hår gick han till hvila
om kvällarna, och af hoppet på en lycklig kajretur hade han icke
mycket kvar, men ...

... En guldförgylld otta en torsdag i mars spratt han upp ur
sin barnalugna sömn, som om han fått ett trollskott genom
kroppen. Där utifrån tornhöjden ekade ju det allra härligaste,
mångstämmiga, morgonfriskaste jack jack, kiack kiack. Nå så
jämmine ... dom hade kommit!

Jonas Emanuel förstod sina vänners språk, och snart stod
han under sitt förstukvistatak, talade till dem och sade:

— Ja, mina små käre, I ha rätt te va' ilskna på
kyrkoråds-kararna, dä' ä' då visst å sant! Men si att dom ä' dumma, rår
dom inte för, för dom ä' födda me't. Men bry er inte om dom,
ni! Bygg bara på, bygg bara! Det finns så mycke pinnar i
hagen, och gräs och hår och ull ä' ni nog goa te skaffa också. Ja,
välkomna, välkomna!...

*                      

Det vore synd att säga, att kajans 'sång' för allas öron är
lika behaglig som för Jonas Emanuels, men faktiskt är, att det
finnes många, som tycka om den. Ty den är liflig, uppriktig och
käck, vittnar om ett godmodigt lynne, utan vank och svek, samt
om en natur, som är öppen och okonstlad och ej förstår sig på
'krumelurer och krusiduller'.

För resten anses det nästan hedersamt att ha kajor i sitt
kyrktorn, speciellt om det bär ålderns ärevördiga patina och ser
någorlunda historiskt ut. Därför ofredar man hyresgästerna
sällan i deras upphöjda boningar. Det är nästan, som om de
tillhörde klereciet.

*

Kajans dräkt stöter också något på svartrock, med all respekt
sagdt. På ryggen är hon svartgrå med smala, ljusa fjäderkanter.

Hufvudet ofvantill, näbbtrakten, strupe, vingar och stjärt äro matt
svartglänsande; nacke samt sidor askfärgade, buk och undergump
svartgrå, näbb och fötter svarta. Gestalten är nätt och
harmoniskt byggd, med längd af 340 ä 370 mm.

*

Efter återkomsten utifrån i vårdagarna se kaj-makarna
nödtorftigt om sina gamla bon eller bygga sig nya, ifall de äldre
blifvit bortstädade. Boet är enkelt och anspråkslöst, som fågeln
själf. Ytterstommen af kvistar och små pinnar madrasseras
med torrt gräs och mjukas med hår och ullsuddar, där sådana
finnas att tillgå.

Att säga är nu emellertid också, att kajan icke uteslutande
är hänvisad att bo i kyrktorn. Hon kan också — i brist på
sådana — slå sig ned i ihåliga träd eller i gamla ruiner och må
lika bra där.

Fåglarna häcka gärna i kolonier, så att man ofta kan få se
ända till ett hundratal på ett ställe. Makarna tyckas hysa
mycken tillgifvenhet för hvarandra och ty sig företrädesvis ihop, då
de hvila. Då sitta de ofta sida vid sida och tyckas ha mycket
att språka om.

Äggen läggas i slutet af april eller början af maj. Vanligen
sex à sju till antalet, äro de vattnigt grönblå samt öfversållade
med grå eller svartbruna fläckar.

Då ungarna blifvit vuxna, kommer för dem uppfostrans skede.
De första flygöfningarna ske gärna inomhus, mellan bjälkarna i
klockrummet. Men det där undanstökas på ett par dar! Sedan
bär det af ut i den ljumma vårluften, på späda, dallrande vingar,
allt under ett öronbedöfvande larm, af föräldrar och anförvanter,
hvilket kan innebära både beröm och klander, både uppmuntran
och kritik. Det duger ej att fuska. Ingen får approbatur, förrän
han svingar sig fram genom luften lika lätt, snabbt och behagligt
som pappa och mamma göra det.

När alla de unga ha flygfärdighet nog, sker mobilisering i och
för skaffning. I flockar på hundratal draga då
kolonimedlemmarna ut på närbelägna fält eller på vägarna, där de plocka säd,
i senare fallet ur hästspillning. Men äfven insekter förtära de. En
speciell läckerhet för kajorna äro ollonborrar. Som bekant vistas
dessa uteslutande i löfträd. I dessa träd samlas då kajorna och
plocka girigt till sig de på bladen sittande skadedjuren. Härvid
händer, att en och annan af skakningen rubbas ur sitt läge och
ramlar i marken, men lifvet räddar han icke för det, ty här
promenera andra kajor omkring och kalasa gladeligen på den
lefvande fallfrukten.

När skymningen faller på, samlas den stora flocken ånyo,
gör några vida kretsar högt uppe i luften och begifver sig sedan
till sitt kvarter för att öfvernatta.

*

Kajan är en fridsam och oförarglig individ, som iakttar
hygglig grannsämja med andra fåglar. Det händer ofta, att man finner
kajor och dufvor häckande strax bredvid hvarandra, men aldrig
faller det den förstnämnda in att snappa bort grannarnas ägg eller
ungar eller tillfoga nabofamiljen annan slags molest.

Kajan — Corvus monedula — bebor hela Europa och norra
Afrika, under det Asiens öfre delar hysa en annan närskyld, som
ej ens har ett svenskt namn — Corvus dauricus. I vårt land hör
kajan företrädesvis hemma i Götaland, men finnes emellertid ända
upp till Medelpad och Jämtland. I Norge går hon ej gärna
öfver Trondhjemsfjorden, i Finland ej nordligare än till Nyslott.
I Danmark är hon allmän.

Kajan är ej svår att tämja men kan som tam ställa till
åtskilliga spratt, hvadan experiment i den vägen ej äro tillrådliga. Vi
kände en gång en sådan där civiliserad kaja, som ogeneradt gick
in genom alla öppna fönster, hon såg, och plockade bort 
fingerborgar, ringar, berlocker och andra grannlåter, som hon sedan
strödde omkring sig på tak och trottoarer.

Namn har denna fågel — som andra — naturligtvis en hel
del. Hon kallas t. ex. kyrkkaja, allika (Skåne), tornkråka och
svartfågel. I Norge kallas hon kaje, kaa eller ravnkaate, i
Danmark allike, på Färöarna hetlandskraaka.

*



Tallbiten.
(Fig   21; tafla III.)

Då vi åtagit oss att skrifva små monografier öfver de vingade
varelser, större som mindre, hvilka bygga och bo inom våra egna
landamären, måste vi — i rättvisans namn — äfven medtaga
sådana, som vi, barn af mellersta riket och södern, icke se hvar
dag. En sådan är just tallbiten, Pinicola enucleator.

Vi veta knappt någon fågel, som har ett ståtligare, tryggare och
mer aktningsbjudande yttre än denne norrlänning. Han ser rent
af ut som en brukspatron på genom generationer ärfdt gods, som
är ledamot af första kammaren och — åtminstone — vice
ordförande i landstinget. Han är nämligen så väl proportionerad samt
ser så allvarlig och pålitlig ut, att man ovillkorligen tvingas att
respektera honom.

Respekten bytes emellertid i beundran, då man tar i betraktande
hans kostym. Hvad är väl domherrens rosafärgade bröst emot
tallbitens mörkröda lifklädnad, mot hvilken de i brunt och hvitt
schatterade vingarna samt den i mörk- och ljusbrunt tecknade
stjärten så effektfullt sticka af! För resten är det röda icke
slät-eller jämnpåstruket, som t. ex. färgen hos domherren, ty på
bröstet och buken finnas fina grå strimmor och på ryggen en
symmetrisk följd af små halfmånar i gråbrunt och svagt hvitt. Nedre
vingkanten är grå. Hufvudet bär också en fin marmorering. Den

hornfärgade näbben är mörkare mot spetsen. Iris är mörkbrun,
fötterna svarta.

Detta var nu brukspatron själf! Patronessan är annorlunda
ekiperad. Hon är bjärt gulröd, där gemålen är röd, men vingar
och stjärt ha i det närmaste samma färger och teckning, och
gestalten skiljer sig i fråga om konturer, hållning och värdighet icke
från mannens.

Emellertid ha yngre, ännu ej fullt utvecklade och till myndig
ålder komna maskulina tallbitar fått sig förelagdt att en tid bortåt
bära sina resp. mammors kläder — icke just de aflagda, men
sådana af liknande färg och snitt. Då står man där villrådig inför
könsfrågan och får gå till en anatom, om man vill ha klart
besked. Men för oss är ju sådant obehöfligt.

— Det skulle ju för  resten vara döden!

För att fullständiga beskrifningen måste vi väl också ta till
metermåttet och föra protokoll, hvilket ju är lätt gjordt. Längd 220 — 245
mm.; vingen 100—112. Det är sålunda ingen vanlig 'gråtapp',
vi ha att göra med.

Denne harmoniske och praktfullt klädde medborgare i fåglarnas
rike bebor Lapplands skogar och träffas häckande så långt söder
ut som på Östersunds latitud. Norr ut skall han gå till
Karesuando. I Norge och Finland samt i ryska Lappmarken bebor han
ungefär motsvarande områden och deras barrskogar. Sibirien hör
han ock till, likaså Amerikas sub-arktiska nejder.
Tallbiten reder sitt bo i buskar eller mindre träd, ej långt från
marken. Det består af en tunn, af torra, fina kvistar flätad stomme,
som inuti blifvit beklädd med torra strån. De, som sett dessa bon,
äro kanske icke så många, ty fåglarna bygga sällan utmed
allfarvägar utan långt fjärran i ödemarkerna, där blott renen har stig,
och där räfven stryker omkring, spejande efter byte.

I boet lägger fru Tallbit fram på vårsidan tre eller fyra
ljusgröna, med grå och brunsvarta fläckar beströdda ägg, som i längd
hålla 24—26 och i tvärmått 17—19 mm., hvilket vill säga att de,
Tafla III


17.  Gulärla
Motacilla flava
l/2 storl.

18.  Lafskrika
Garrulus infaustus
1/5 storl.

19.  Nötkråka
Nucifraga caryocatactes
1/5 storl.

20.  Kaja
Corvus monedula
1/6 storl
.
21.  Tallbit
Pinicola enucleator
1/2 storl.

22.  Pilfink
Passer montanus
1/2 storl.

23.  Hämpling
Linola cannabina
1/2 storl.


blott äro en obetydlighet mindre än starägg. Det säges, att båda
makarna hjälpas åt med rufningen.

Det bör vara en mycket fridsäll och lugn tillvaro, dessa makar
föra och njuta af däruppe i höga nordens dystra barrskogar, som
dock sommartiden badas i ett nästan ständigt solljus. Människor
se de sällan eller aldrig, och därför bli de så naturliga, så
godtrogna och så orädda. Turister ha berättat oss, att tallbitarna äro
så omedvetna om allt ondt, falskt och fiendtligt, att man nästan
kan taga dem med händerna. Därom kunna vi sörlänningar för
resten själfva öfvertyga oss.

Ty det händer ofta nog, att de hembygdskära och
lokalpatriotiska tallbitarna ge sig ut på resor, hvilka då sträckas så långt ned
som till Danmark och Nordtyskland, där de alltid väcka uppseende
genom sin lysande fjäderskrud och sitt förtroendefulla uppförande.

Hos oss i mellersta och södra Sverige äro de icke så alldeles
sällsynta, då högvintern pressar ned temperaturen och med sin
hvita mantel inhöljer fält och skogar, dalar och berg. Då
uppenbarar sig plötsligt ett större eller mindre sällskap af dessa lysande
främlingar och slå sig ned i oxlar eller rönnar, hvilkas bärskördar
ännu icke plundrats af deras grannar och vänner från höga
norden, sidensvansarna, eller af hembygdsfolk — trastar med
vederlikar. Då njuter tallbiten sitt sorgfria väsen och spisar, hvad som
för honom är sydfrukter med strykande aptit. I vanliga fall blir
han genast observerad och ganska närgånget tagen i skärskådande.
Men — som vi förut sagt — han saknar världsvana och förstår
ej att vara rädd. Man kan helt lugnt närma sig, sticka upp ett
limspö och fånga honom. För bössbärande och skottplottrande
pojkar är han ett lätt byte — ack, till hvarken nytta eller nöje.
Då fåglarne befinna sig vid lif och hälsa och röra sig bekymmerfria
och trygga bland bländhvit snö och tunga bärklasar, äro de
härliga att skåda. Ligga de där döda och orörliga — ja då äro de
blott en oredig kladd af granna fjädrar och ha hvarken rörelsens
eller formernas frihet och behag.


De nyss nämnda trädens bär äro för tallbitarna läckerbitar, och
då sådana finnas att tillgå, försmå de i det närmaste annan
föda. Eljest äro de icke så kräsna af sig. Granarnas späda
toppskott torde vara deras vanliga föda. Af lärkträden hämta de ock
en eftersökt spis. I öfrigt få löfträden ge sina knoppar till spillo
till omväxling med barrträdsfödan.

Tallbiten är sångare af ej ringa konstnärsgrad. I själfva verket
är hans sång vacker, med toner, som äro klara och fylliga.
Melodien är dock icke särdeles omväxlande. Under flykten låter han
i öfrigt allt som oftast höra en melodisk lockton. Hans landsmän
lapparna anse, att han är en stor artist. I fångenskap kan han
lära sig att hvissla melodier.

Fågelns ortnamn äro nattvaka, vaktel (Smål., Värml.), vattla
(Västernorrl.), svensk papegoja och svenska. Med anledning af
hans godtrogenhet kallas han också, elakt nog: dumjöns, dumsnut,
dumhugge och dumskalle. Norskt namn är knoglebit, danska
krognaeb, svensk papegöie, norsk papegöie. På finska heter han
taviokuurna, på lappska pacagasloddi.

*



Pilfinken.
(Fig. 22; tafla III.)

Vår allbekante men icke så allmänt omtyckte 'husfågel'
gråsparfven har en liten kusin, som icke har stora skäl att glädja sig
öfver släktskapen. Det är pilfinken, Passer montanus eller
Fringilla montana. De båda äro nämligen.hvarandra så lika, att
förväxling allt som oftast äger rum. Man torde till och med kunna
påstå, att otaliga äro de, som icke ens veta, att pilfinken existerar
och som hålla före att alla gråbruna fåglar äro tättingar eller
gråtäcklingar och böra behandlas därefter.

Ur pilfinkssynpunkt är emellertid detta högst beklagligt. Ty
fågeln i fråga är en blygsam, beskedlig och oförarglig liten varelse,

som näppeligen gör en människa något för när, under det hans
frände är en ganska påträngsen, egoistisk och alls ej grannlaga
individ, hvars grannskap just ej är odeladt angenämt.
Pilfinken är på ofvandelen af sin lilla lekamen öfversållad med
grå och bruna fläckar, har öfvergumpen gråbrun samt hufvud och
nacke brunröda. Vingfjädrarna äro svarta eller mörkt bruna, de
innersta armpennorna och täckfjädrarna äro försedda med breda,
rödbruna kanter och hvita spetsar, hvilka bilda hvita band öfver
vingen. Stjärten är mörkt gråbrun med ljusare fjäderkanter. På
hufvudets sidor finnes en svartbrun snirkel, liknande ett stort upp- 
och nedvändt kommatecken, hvilket gråsparfven saknar.
Underkroppen är ljusgrå och under näbbroten finnes en helt liten brun
haklapp Iris är brun, fötterna ljusbruna och näbben svartaktig.
Både hane och hona likna hvarandra. Ungarnas färger äro ej så
klara.

På grund af här ofvan upprättade signalement kan den
uppmärksamme naturvännen lätt skilja de båda släktingarna från
hvarandra. Ett annat och säkrare tecken finnes emellertid.
Gråsparfven håller sig i regel till människan och hennes boplatser;
pilfinken åter dväljes i hagar och ängar eller på backar och
lindor med enstaka träd, särskildt om dessa ha ett eller annat hål
att bjuda på. Ty i sådana reda de små makarna sitt lilla af strån
och dun konstruerade läger. I nödfall kunna de slå sig ned i
gamla skatbon eller ock i klipprämnor eller andra kryphål. Från
Danmark berättas, att pilfinkar kolonivis om tre par byggt i
törnhäckar. De kunna, som synes, inrätta sig efter lokala
förhållanden och äro ej svåra att tillfredsställa.

Pilfinken har det gemensamt med gråsparfven, att han stannar
i hemlandet året om och är mycket fäst vid den plats, där han
först såg dagen. I denna trakt eller i dess omedelbara närhet
slår han sig ned för lifvet. Det kan emellertid hända, att äfven
i hans lilla hjärna en och annan gång vaknar begäret att se sig
om i världen. Då begifver han sig ut på turiststråt. Att följa
hans marschroute är omöjligt, men en vacker dag är han borta,
och en lika vacker dag kommer han hem igen. Hvar han under
tiden varit, vet ingen. Det kan ligga cirka tre eller fyra veckor
mellan de båda tidpunkterna — sålunda en vanlig semesterperiod.
Hvem beviljar då tjänstledigheten — ? Ja, icke är det vi!

Det äktenskapliga lif, som dessa små fåglar föra, är mycket
vackert och efterföljansvärdt. Redan på höstsidan eller åtminstone
vid midvintertid ty sig makarna ihop och lämna sedan knappt
hvarandra. Till och med då de äro samlade i flock, kan man
lätt iakttaga, hvilka som höra tillsammans.

Fram i vårdagarna försiggår bosättning eller revidering af boet,
i fall detta är gammalt och förut begagnadt, och sedan sker i
vederbörlig ordning frambringandet af de fem eller sex äggen, som
äro ljusgrå, med bruna eller mörkgrå fläckar, hvilka ofta
sammanhänga med hvarandra.

Båda makarna dela i allt hvad de kunna ljuft och ledt. De
bygga gemensamt, de rufva gemensamt och tillsammans mata de
också ungarna, då dessa omsider framkomma. Endast en
förrättning är den lilla frun uteslutande förbehållen. Vi behöfva väl ej
säga hvilkendera?

När småttingarna börja bli så pass försigkomna, att deras hulda
föräldrar förutse, att de inom kort skola kunna reda sig hjälpligt
på egen hand, börja dessa senare att tillreda ett nytt bo. Naturen
manar dem nämligen att kalla en andra kull till världen, innan
sommaren är till ända. Det är en samvetssak inom deras nation:
— tusen pilfinkpar minst tiotusen afkomlingar på året! På så sätt
borde hela landet på få år varda öfversvämmadt af pilfinkar. Att
så ej sker — hvad beror det på? Om vi skulle fråga sparfhöken,
dvärgfalken och sparfugglan — de veta nog åtskilligt!
Det skall hända någon gång — säges det — att pilfinken parar
sig med en gråsparf och frambringar hybrider.
Största delen af Europa och Asien ända till Japan samt
nordöstra Afrika är pilfinkens fädernesland. I vårt land är han 
allmän upp till Dalälfven men förekommer äfven norr om nämnda
vatten ända upp till Torneå lappmark. På Gottland har man
observerat honom en och annan gång i vintertiden, men där häckar
han ej. I Norge, Danmark och Finland är han tämligen allmän.

Pilfinkens föda består om sommaren af insekter, korn och frön;
om vintern till öfvervägande del af sistnämnda slag af födoämnen.
Blir det fram i skördeanden knappt med larver och annan
animalisk föda, händer det, att han provianterar något rundligare än
landtmännen finna rationellt, i mognande sädesfält. Eljest gör han
nog ingen skada.

Ehuru oftast af mängden förbisedd har pilfinken ändock — han
som andra fåglar — fått sina provinsnamn. Han kallas sålunda
pilspink, trädsparf, fältsparf, pilsparf eller tysk sparf (Skåne). I
Danmark heter han skovspurv eller möllsparri. Där och i Norge
har han i öfrigt alldeles samma officiella namn som i Sverige.

*



Hämplingen.
(Fig. 23; tafla III.)

Det finnes populära fåglar, och det finnes impopulära sådana;
det finnes vidare allmänt bekanta, och det finnes nästan obekanta.
Vi tro oss kunna påstå, att 97 människor af 100 hålla före att
hämplingen är en blott i dikter och romaner förekommande fågel
och att — om han nu förekommer i verkligheten, hvilket återstår
att bevisa — så är han till den grad sällsynt, att det, praktiskt
taget, är som om han aldrig funnes till.

Och dock lefver hämplingen, som är ganska vacker att påse,
rätt talrikt midt ibland oss! Och dock är han en af våra allra
bästa sångare!

Man behöfver om sommaren blott begifva sig ut till någon med
enar bevuxen backsluttning i skogens utkant och en stund vanka

af och an där, så skall det säkerligen icke dröja länge, förrän
man får göra bekantskap med persona questionis. Och då skall
man kanske, till sin stora förvåning, komma underfund med att
man sett denne lille blygsamme konstnär många, många gånger
förut, fast man varit obekant med hans namn, på den grund att
det ej vid tillfället funnits till hands någon, som kunnat förrätta
presentationen.

Saken torde vara den, att det ägt rum förväxling mellan denna
fågel och andra, t. ex. gråsiskan, gulsparfven eller ortolansparfven
— hvilken senare emellertid och i sin ordning icke är allmänt
bekant —. Olikheterna mellan de två sistnämnda äro emellertid i
ögonen fallande, och vid en närmare granskning eller en
jämförelse är det näppeligen möjligt att misstaga sig.

Hämplingen har röd panna och är askgrå på hjässan och
nacken samt hufvudets och halsens sidor. Skuldrorna och ryggen
äro kastanjebruna, öfvergump och stjärttäckare hvitgrå med svarta
fläckar. Stjärtfjädrarna äro svarta med hvita kanter på båda sidor
Handpennorna svartaktiga, de inre med delvis hvitt utfan.
Armpennorna svartfärgade, de inre bruna, alla med ljusa spetsar.
Strupen är hvit med små svarta punkter, bröstet körshärsrödt, mage
och undergump hvita, sidorna bruna.

Honan saknar det röda på pannan och bröstet och är ofvanpå
samt på bröst och sidor öfverströdd med mörka fläckar.

Vintertid liknar hanen honan, enär det ljusa fjäderbrämet då
höljer det röda på bröstet, så alt detta endast helt svagt lyser
igenom. Han är äfven då fläckig på hufvudet. Iris och näbb äro
bruna, fötterna rödbruna. Stjärten är djupt klufven.

Fågelns längd är 140 à 150 mm.; han är sålunda mindre än
gulsparfven, som håller 170 à 185.

Vill det sig väl, kan man vid en sådan promenad finna ett par
hämplingmakars lilla bo, som vanligtvis är byggdt i en enbuske
af rotfibrer, torra strån och mossa samt inuti fodradt med ull och
hår. I detta bo skall man då — om man kommer i rätta tiden —
påträffa 4 à 5 ägg, som äro grumligt blåhvita och öfversållade
med grå och röda prickar.

Hämplingarna göra ingenting för att ådraga sig uppmärksamhet
från människornas sida, och häri ligger nog förnämsta orsaken
till deras anonymitet.

Ett par i endräkt, kärlek och frid lefvande hämplingmakar
synas vara mycket lyckliga, tack vare sina ringa behof, sitt milda
lynne och sin förnöjsamhet.

Nordens vinterkyla gör dem till emigranter. Blir vintern mild,
så stannar åtminstone en hel del af dem kvar uppe i våra bygder.
Ha de emellertid utvandrat, så äro de tillbaka redan i medlet af
mars.

I slutet af april eller början af maj bygga de sitt lilla varma
näste, honan lägger i det sina ägg och börjar därefter rufningen.
Under det denna pågår, sjunger hanen flitigt sina täcka arietter
för makan, som troget förblifver vid sin moderliga siesta, i skydd
af den täta grönskan hos nordens cypresser. Utanför kan det
denna tid på året vara svalt nog, men i hämplingens näste är det
lugnt, varmt och godt.

När de små hämplingsbarnen framkomma, sker ett nödtvunget
afbrott i konverterandet. Ty nu behöfver lilla frun sin makes
hjälp att försörja ättlingarna. Liksom alla andra till denna
världen nykomna vingade varelser ha de nämligen god aptit, som det
vill ej så litet till att stilla. Till största delen består födan af frön,
som det ej alltid torde vara så lätt att samla.

Så snart ungarna utvecklats på pass, att de kunna begagna
vingarna, få de några lektioner i sättet att själfva försörja sig och
förklaras därmed myndiga. Då börjar för makarna en ny vår.
En andra serie små ägg lägges i juni eller juli, och så börjar
sången på nytt — makan måste ju ha litet musik att fördrifva de
långa enformiga timmarna med! Detta är anledningen till att
hämplingen sjunger längre och ihärdigare än de flesta andra
fåglar. Men så kommer försörjningsplikten på nytt. Då 
senårsklassen förmår reda sig på egen hand, är det snart tid att tänka på
höstflyttningen.

Hämplingarna äro rätt sällskapliga fåglar. Till fosterbygden
komma de i flock och hålla så samman, till dess bosättningen
tager sin början. När första kullens ungar lämnas på egen hand»
sluta de sig ihop i band, som tillsammans passera högsommarens
vackra och varma dagar. Sent omsider sluta sig ock de äldre och
de senkomna ungarna till de glada förstlingarna, men då är
årstiden vanligen så långt framskriden — till regndiger oktober —
att det är tid att ställa kosan söder ut.

*

Hämplingen — Linota cannabina — bebor hela Europa, i öster
till Turkestan, i söder till nordvästra Afrika. Han finnes ock på
Madeira och Kanarieöarna. I södra Sverige är han allmän, blir
sällsyntare mot norr, men iakttages ännu upp emot Luleå, vid
Ånge och på Frösön. I Danmark är han allmänt spridd. I Norge
håller han sig utefter kusterna. I Finland förekommer han
talrikt till Nyslott, men finnes enstaka till Vasa och Kuopio.

*

I Tyskland hålles hämplingen rätt mycket i bur. Hos oss
ha vi aldrig sett någon i fångenskap.

Bland svenska lokalnamn anföra vi endast: hamptätting,
hampspink och hämpsparf. I Danmark och Norge kallas hän tornirisk.
Finska namn äro hempponen och hamppuvarpunen.

*



Tre busksparfvar.

I sparfvarnas stora underfamilj af finkfåglarnas klass intager
släktet busksparfvar ett afsevärdt rum. I motsats till fältsparfvarna

kunna de ej, i egentlig mening, anses för slättfåglar. De hålla
visserligen till på öppna platser men vistas helst i busk- och
ängsmark eller bland säf- och videsnår, där de icke — såsom en af
dem, kornsparfven — hvilken gärna dväljes på odlade slätter —
slår sig till hvila i träd eller buskar.

Om en af dessa fåglar — gulsparfven — ha vi redan haft
åtskilligt att berätta. Här nedan skola vi i korthet biografiskt
skissera ett par andra af släktet och börja då med



Ortolansparfven
(Fig. 24; tafla IV.)

Han är en ganska vacker fågel af en vanlig gråsparfs storlek.
Hufvud och hals äro ljust skiffergrå, den senare med gulaktiga
längdband på strupe och sidor. Underkroppen är vackert rödgrå.
Vingarna äro försedda med brunsvarta fjädrar, hvilka ha rostbruna
fan, så att teckningen blir vacker, klar och tydlig. Stjärten är
också brunsvart, men dess två yttersta pennor äro till dels hvita.
Iris är brun; näbb och fötter gulbruna. — Honans färger äro
något dunklare.

På passande lokaler förekommer ortolansparfven, om också ej i
så stort antal, i hela vårt land. Hvilka lokaler som äro 'passande'
ha vi öfvan antydt. Det är steniga, buskrika hagar och marker i
skogarnas utkanter, där enarna frodas, hagtornet blommar, och där
de spirande ungträden ej trängas med hvarandra. Här framlefver
han sitt blygsamma, tillbakadragna lif, här sjunger han sina enkla
men innerliga kärlekssånger till texten sitt itt itt itt itt tjörr. Här
finner han i tillräckligt kvantum sin anspråkslösa näring af
insekter och frön, och här skaffar han till världen nya generationer,
som sedan upprepa föräldrarnas lefnadssaga utan nämnvärda
variationer.

Ortolansparfven är flyttfågel och öfvervintrar aldrig i norden
utan i Medelhafsländerna eller söder om det stora vattnet. Han
ankommer till Sverige i början af maj, uppsöker då gärna den

trakt, där han såg dagens ljus, och börjar om någon tid
bosättningsbestyren.

Under en lummig buske eller bredvid en sådan bygga de båda
makarna sitt varma, nätta bo, hvars stomme de bilda af torra
strån. Dessa skulle emellertid icke i tillräcklig grad behålla
värmen, hvarken för äggen eller det väntade småherrskapet, och
därför madrasseras det invändigt med tagel och hästhår. Sådana
finnas alltid på vägar och stigar, men antagligen vill det mycket
flit och många rätt långa luftresor till för att samla dem.

Då boet är färdigt, afprofvadt och godtkändt, lägger lilla frun i
detsamma fem stycken grönaktigt eller rödaktigt hvita, med bruna
fläckar och streck marmorerade ägg af omkring två centimeters
längd. Och därpå börjar den ljufva väntetiden.

Då makan ligger där dåsig, halfblundande och nöjd i den milda
sommarluften och belyses af den genom enbuskens späda
toppskott grönfärgade dagern, sitter mannen på en sten i närheten och
sjunger för henne sin enkla lilla strof. Ingenting stör dem. Då
och då komma barn för att plocka blommor mellan buskarna,
men boet är så väl undangömdt, att ingen af dem märker det. Då
och då pinglar skällkons klocka alldeles i närheten af busken, men
Gulla vet, att det icke finnes något ätbart under den och går därför
makligt förbi. Det värsta är med vesslorna, som snoka öfver allt,
men en hvar lefver ju på Guds försyn, och olyckor äro alla utsatta
för. Dess bättre om familjeidyllen får sin nöjaktiga afslutning!

Ortolansparfven går i vårt land långt upp på de lappländska
fjällen, där han till och med häckar ofvanför trädgränsen. I
Norges sydöstra delar förekommer han söder om Trondhjemsfjorden,
men är sällsynt i Finnmarken. I Finland trifves han helst i norr
och är sällsynt i söder.

Under romerska kejsartiden var ortolansparfven ansedd som
en stor läckerhet, och än i dag fångas han massvis i italienarnas
slagnät. Hans latinska namn är Emberiza hortulana. Provinsnamn
synes han sakna.





Säfsparfven
(Fig. 25; tafla IV.)

bebor också alla Sveriges landskap, med undantag af Gottland,
samt i öfrigt hela Europa och norra Asien ända till Kamtschatka.
Hans latinska namn är Emberiza schoeniclus.

Till färg och teckning påminner säfsparfven ganska mycket om
vanliga gråsparfven och underligt är ej, att de båda i regel
förblandas hos ytliga iakttagare. Ty färgerna hos båda arterna äro
brunsvart, rostbrunt, grått och hvitt. De kunna emellertid skiljas
därpå, att säfsparfven saknar sin frändes hvita fläckar på vingens
öfre yttre del. Vidare har säfsparfven en stor äggformig brun
fläck, omgifven af hvit bård, dragen från ögat och nedåt
hufvud-och halssidorna, hvilken gråsparfven saknar. Nackens grå mantel
är beströdd med fina svartaktiga fläckar, och den i gulgrått
färgade underkroppen är försedd med smala bruna streck, hvilket allt
saknas hos gråsparfven — andra små skiljaktigheter att förtiga.
Storleken är ungefär densamma.

Också säfsparfven är flyttfågel och har aldrig öfvervintrat hos
oss. I våra södra landskap bor han mera enstaka, men på sina
ställen, såsom omkring Hornborgasjön i Skaraborgs län och utmed
Ekolsundsvikens stränder, är han allmän. Han ankommer redan i
början af april, och länge dröjer det då icke, förrän han från
toppen af ett bugande vasstrå låter höra sitt entoniga tiut tiut tiut
tiut titititiut.

Sitt bo bygga säfsparfmakarna på eller nära marken, helst i
täta snår, bland viderötter och gräs. Det sammansättes af torra
strån och fodras med hår och tagel. Äggen, som äro fyra à sex
till antalet, äro ljust eller mörkt brungrå, marmorerade med svarta
streck och fläckar. Hanen rufvar ej men är en trägen
familjeförsörjare.

Sommartiden lefver fågeln nästan uteslutande af insekter, på
hvilka det då finnes god tillgång invid de vatten, där han bor.

Med sådana matar han äfven sina ungar. Höst och vår äta de
frön.

Höstflyttningen pågår från midten af september till midten af
oktober.



Kornsparfven.
(Fig. 26; tafla IV.)

den största af släkten, är en öfvervägande brun fågel, med
skiftningar från det ljusaste till det mörkaste i nämnda färg.
Teckningen och nyanseringen äro vackra, så att han ser mycket
prydlig ut.

Kornsparfven — Emberiza miliaria — är en invandrare, som
på senare femtiotalet kommit till vårt land och där spridt sig, så
att han nu ej är sällsynt, åtminstone i landets södra delar.

Han är en stannfågel, som är mycket fäst vid födelsebygden,
håller till på öppna, odlade fält, där han nog ofta förväxlas med
lärkorna, och lifnär sig dels med insekter, dels med frön. Sitt
konstlösa bo lägger han på marken. Äggen, fyra à sex, äro
ljusgrå med mörkare fläckar och streck.

Hanen är en lat krabat, och aldrig faller det honom in att
biträda honan med rufningen, ej ens med ungarnas proviantering.
Den stackars frun får sörja för allt detta själf, men så blir hennes
toalett också alldeles utsliten, så att hon fram på höstsidan ser
betydligt sjaskig ut vid sidan af sin prydlige gemål. Det enda han
roar henne med är ett stycke gnisslande sång af problematiskt
värde i musikaliskt afseende.

*

Hos oss ha stundom observerats två andra busksparfvar,
videsparfven och dvärgsparfven, men båda äro så ytterst sällsynta, att
vi ej finna skäligt att här befatta oss med dem.

*



Hussvalan.
(Fig. 27; tafla IV.)

I medlet af maj kommo de åter, våra synnerliga vänner
hussvalorna — Hirundo eller Chelidon urbica — sågo om sina bon
och hvilade sig under sång och kvitter på telefontrådarna, som i
mångdubbla rader löpte fram utanför vårt sommarbo.

Vi vilja — med en enda liten reservation, som vi ej skola
affatta i tryck — uppriktigt försäkra, att man ej kan få älskvärdare
grannar.än dessa små vackra fåglar. Alltid nöjda och glada,
alltid flitiga och beställsamma, rörliga och graciösa, hjälpa de en att
fördrifva mången monoton stund. Har man några par af dessa
älskliga små omkring sig, äger man studieföremål af angenämaste slag.

Att börja med äro de nätta till gestalt och väl klädda.
Blåglänsande svarta äro de på sin lilla kropps ofvandel, medan
öfvergumpen är hvit. Vingar och stjärt äro ofvantill mattsvarta men
under svartgrå med svag glans. Strupe, nederdelen af kinderna,
bröst och buk äro rent hvita, och så äro ock benens
fjäderbeklädnad samt fötterna. Den lilla korta näbben är svart, iris
mörkbrun.

Att skilja denna art från fränden, hussvalan, är ganska lätt.
Stjärten, som visserligen är djupt klufven, saknar emellertid de
långa, smala saxbladen, och den rödbruna haklappen är borta.

Sina bon bygga hussvalorna under takutsprång eller inne i
ladugårdar och andra öppna byggnader; de muras af lera och
äro till formen olika de ofvannämnda frändernas.

Bobyggnaden är för resten en utomordentligt viktig sak. Först
gäller det att få rätt på en plats, som har nödtorftigt skydd
ofvantill, så att ej regnet eller takdroppet må hemsöka och öfversvämma
det lilla skålformiga, hängande redet; vidare att finna rätt på
någon god, bindande lera, som har tillräcklig adhesion och fäster
stadigt vid väggen. Lyckas båda dessa villkor, så är allt bra.

Då börjar man med att modellera en hängande båge tätt under
takfoten. Det går hurtigt och gladt. Som glänsande projektiler,
utskjutna ur något mystiskt vapen, ila de små arkitekterna efter
lämpligt materiel, som de hämta i diken eller pussar, bearbeta
med sin saliv och sedan konstnärligt foga till förut anbringade
partiklar. På så sätt tillväxer den lilla byggnaden raskt, och snart
presenterar den sig i storlek af en fjärdedels kokosnöt, med det
yttre knottrigt och af lerans färg. Det inre är slätadt samt
omsorgsfullt madrasseradt med hår och fjäder.

Om lera saknas, konstrueras boet af jord eller torf, men
härvidlag torde salivåtgången — bindemedlet — vara betydande.

Ibland händer det, att byggmästarna bedraga sig på sitt
materiels konsistens. A. T. Gellerstedt berättar, att han en gång vid
Utklippans fyr utanför Karlskrona iakttog ett antal hussvalor, som
ville begagna sig af i och för eldstadsreparationer ditförd lera, med
hvilken de byggde och byggde en hel sommar utan att ändå få
bona färdiga, enär dessa rasade gång på gång. Till sist och
under det vanliga bondlandssvalor fostrade härskaror af ättlingar,
måste de — naturligtvis med sorg och grämelse i sina små
hjärtan — ge alldeles tappt och resa sin väg utan att, den sommaren,
ha haft någon föräldraglädje.

Sådant där förekommer nog dock emellertid bara undantagsvis.
I regel bli boen så pass starka, att det vill kraft till att få bort
dem, när och ifall detta af estetiska eller hygieniska skäl
måste ske.

Är allt emellertid väl beställdt, lägger honan i slutet af maj
eller början af juni i det mjuka, varma nästet fyra eller fem
glänsande hvita ägg, som båda makarna sedan tura om att rufva.
Under tiden för den tjänstledige ett muntert, rörligt lif. Med
ljungande fart ilar han i vida kretsar genom rymden, naturligtvis på
jakt efter luftens lätta villebråd. En fluga, som en sådan där liten
jägare fått ögonen på, är absolut förlorad. Då hjälpa inga
flygfinter eller kastningar. Fienden är smidigare och rörligare än

offret, och dettas öde blir oundvikligen att bäddas i den sväfvande
grafven bland hundratals där förut samlade gelikar.

Som man vet håller sig ladusvalan vid regnväder tätt efter
marken eller öfver vatten, då man har goda tillfällen att iakttaga
hennes lätta och graciösa flykt. Hussvalan åter beger sig på
höjden, då det regnar.

*

I glänsande, glödande högsommartid fullgöra de båda
hussvalemakarna uppfostrarens kall. Man förblir ej i okunnighet om när
småherrskapet kommit, ty nu blir det ett gny och ett siskande
däruppe i det vackra boet, som om syrsor och deras vederlikar
där hölle riksdag. Ha föräldrarna förut haft brådt, så få de det
nu ytter mera. De skola naturligtvis ha föda själfva, och så äro
de små alldeles häpnadsväckande matfriska. Jakten går därför an
minst sexton à aderton af dygnets tjugufyra timmar.

En iakttagare har räknat ut att ett med afkomma välsignadt
svalpar för stillande af sin egen och barnens aptit dagligen fångar
bortåt 13,000 flugor och mygg. Om man antager — säger han —
att hundra svalpar bebo en by och om man blott räknar
konsumtionen till 7,000 insekter pr dag och par, så blir det pr
månad 210,000 insekter och för hela svärmen under sommaren bortåt
sextio millioner yrfän — sådana, som äro verkliga plågoris för
människor och djur.

Hvad lär då detta? Jo, att man på inga villkor skall göra
dessa små flitiga luftvoltigörer något för när.

När ungarna bli försigkomna och kunna bruka vingarna, ske
flygöfningar med brinnande ifver. Skaran, som anlände på våren,
är nu mångdubblad, och det drages af de jagande små lifven
liksom långa svarthvita streck kors och tvärs i luften.

När de bli trötta, sätta de sig med förkärlek på telegraf- eller
telefontrådar. Vi ha vid särskilda tillfällen fram på eftersommaren,
då flyttningen stundade, räknat öfver två hundra emellan ett 
stolppar på samma tråd.   Det var ett lefvande pärlband, som vi aldrig
skola glömma.

Gråsparfvarna äro arga fiender till hussvalorna, i det de röfva
bort dessa senares bon, sedan de själfva genom tegel- och
halmtakens successiva bortskaffande fått svårt att skaffa sig husavara.
På många ställen i landet har man därför konstaterat, att
hussvalestammen minskats.

*

Hela Europa och en del af västra Asien är hussvalans
fädernesland. I Sverige är hon allmän från Skåne till nordligaste
Lappland, upp i björkbältet. I Norge går hon till Finnmarken, i
Finland till Enare och Kandalax. På Island lär hon blott visat
sig en eller annan gång.

*

Redan i slutet af augusti eller i början af september, sker
flyttningen söder ut — ända till Centralafrika, till svartingarna.

Utom det officiella namnet har fågeln hos oss blott ett mera
allmänt användt: — mursvala. På norska heter hon tagsvale, på
danska: hvidbag, hvidsvale, kjöbstadssvale, rive. Finnarna ha
den hisnansvärda mungymnastikfärdigheten att kalla henne
räystäspääskynen. Lapparnas namn på fågeln låta, i jämförelse
härmed, nästan klassiska. De äro peskus och spalfu.

*



Blåkråkan.
(Fig   28, tafla IV.)

En så grann fågel som blåkråkan — Coracias garulla — träffar
man icke ofta i nordanskog. Man behöfver icke alls vara i
besittning af särdeles liflig inbillningskraft för det antagandet, att

Tafla IV

24.  Ortolansparf
Emberiza hortulana
1/2 storl.

25.  Säfsparf
Emberiza schoeniclus
1/2 storl.

26.  Kornsparf
Emberiza miliaria
l/2 storl.

27.  Hussvala
Chelidon urbica
1/2 storl.

28.  Blåkråka
Coracias garrula
1/4 storl.

29.  Spillkråka
Dryocopus martius
1/4 storl.

någon af Brasiliens finaste papegojor kommit lös ur ett menageri
eller blifvit vinddrifven till våra bygder.

Namnet säger i viss mån, huru hon är ekiperad. Hufvud, nacke,
bröst och buk äro blågröna och ryggen rödbrun. Vingarna äro
öfverst nästan svartblå men ha längre ned ett bradt klarblått bälte
och sluta med vackra svarta spetsar, hvilkas fjädrar ha svagt
ljusskiftande fan, så att man märker deras konturer. Bakryggen och
öfvergumpen äro klart blå. Stjärtens två midtpennor äro grågröna,
de öfriga blågröna, mot spetsen ljusare, de yttersta med svart spets.
Den kraftiga svartbruna näbben är vid roten ljusare. Iris är brun
och fötterna gulbruna.

Hvad kroppsstorleken anbelangar, så är blåkråkan alls icke
upplagd i doudesformat. Hon är nära på stor som en kaja, eller —
för att tala den exakta vetenskapens språk — hon håller i längd
vid pass 330 millimeter, då kajan i själfva verket hinner måttet 370.
Till följd af att hennes hals är oproportionerligt tjock, ser hon
något klumpig ut, men eljest finnes mot henne ingenting att anmärka.
Den, som skrifver detta, dvaldes en gång några dagar på en trakt
i Småland som icke kan räknas till de allra mörkaste' utan där
det tvärt om gick gladt och lustigt till. Bland annat var där ett
lifligt ornitologiserande. En dag kom där en ung tärna och sporde
ifrigt, om jag ville se 'drottning Kerstins kråka', och då jag
tacksamt svarade, att jag ingenting hellre önskade än det, med
undantag af etc... — så förde hon mig på dunkla vägar ned genom
parken och visade mig en — blåkråka, som satt orörlig på en
krokig gärdesgårdsstör och synbarligen filosoferade öfver lifvets
växlingar. Hon varseblef oss helt visst men fann lika visst våra
personer så ofarliga, att hon ej gjorde sig mödan att afbryta sin siesta
i första hugget. Först då vi kommit henne tjugu steg nära, bröt
hon hastigt upp men tycktes då vilja göra troligt, att det icke skett
för vår skull utan för att få fatt på något för oss osynligt flygfä,
hvars nyckfulla bana förledde henne till åtskilliga graciösa volter
och kaprioler i luften.


Sedan dess har jag påträffat den granna fågeln på vidt skilda
ställen i vårt land och äfven stött tillhopa med honom här och
där ute på kontinenten.

Vetenskapsmännen, som ha till uppgift att från alla håll insamla
fakta samt sammanställa och bearbeta dem, påstå, att blåkråkan
är en 'östlig fågel'. Härmed mena de, att hon egentligen tillhör
gamla världens östra delar, Sibirien samt Ryssland och östra
Europa öfver hufvud taget, hvilket emellertid icke innebär, att hon
alldeles saknas i Västerlandet, blott att hon där icke är så allmän.

I Sverige skall hon först ha uppenbarat sig på drottning Kristinas
tid, denna regentinna, som till vårt land inkallade så många celebra
utlänningar. Fågelns ofvan citerade smålandsnamn kan därför
måhända gälla såsom ett utslag af folkhumor. Hvarför skulle eljest
den lysande främlingen speciellt betecknats såsom drottningens?

Emellertid måtte främlingen trifts godt i Sverige, efter som
hon för längesedan skaffat sig hemortsrätt och numera måste
räknas bland fullt svenska ätter. I våra dagar är hon spridd öfver
hela landet allt ifrån Skåne och upp till ekens nordgräns. Ej
sällan öfverskrider hon emellertid denna gräns ganska betydligt.
Man har sålunda funnit ett exemplar — ehuru dödt — vid Luleå.
Det må i öfrigt anmärkas, att hon visar sig mera sällan i de
västra provinserna än i de östra, hvarigenom sålunda bekräftas
vetenskapsmännens ofvan påpekade iakttagelse om hennes
sympatier för Österland.

Lokalt taget tycker blåkråkan bäst om torra ängar, i hvilka
finnas gamla ekar eller aspar. I något hål i ett af dessa träd
inrätta makarna gärna sitt bo, som i öfrigt är så enkelt, det gärna
kan vara, och i det lägger honan fram i vårdagarna sina fyra eller
fem glänsande hvita ägg, som hålla vid pass 35 mm. i längd, mot
25 i tvärmått.

Kännare ha tillvitat blåkråkan de felen, att hon är 'skygg och
ostadig men grälaktig och bullersam'. Undras, om icke detta
omdöme är mer att hänföra till vissa individer än till släkten. Visst
är, att man i samma ek, där ett par blåkråkor residerade, äfven
kunde mantalsskrifva ett star-par och ett par kajor. Och att
grannsämjan där på något sätt lederades, ha vi ej sett antecknadt.
Månne samma vitsord kan gifvas åt alla i hyreskaserner inhysta
exemplar om släktet Homo sapiens? — Näppe!

I fråga om kosthållet är blåkråkan icke vidare anspråksfull.
Det vill synas, att hon mer är carnivor än vegetarian, i ty att hon
bäst tycker om köttmat... om det nu kan kallas kött, hvad som
finnes substantiellt på gräshoppor, snäckor och skalbaggar!

När man ser en blåkråka flyga, kan man godt inbilla sig, att
det är en dufva, så lätt och ledigt rör hon sig i lufthafvet. Då
hon skall hvila, sätter hon sig ofta i toppen på ett träd eller
på någon gärdesgårdsstör och dröjer där kvar långa stunder,
hvaremellertid hon då och då gör ett besök på marken för att
fånga en insekt, som hon från sin upphöjda ståndpunkt fått
ögonen på.

Någon sångare har blåkråkan aldrig gjort anspråk på att vara,
och det med fullt skäl. En lärd translator har öfversatt hennes
text med rack rack eller racker racker, i hvilket man eventuellt
skulle kunna finna en förolämpning. Tror hon sig ha anledning
att varna någon af de sina, ropar hon kräk eller räk.

Af släktets elfva arter finnes ingen mer än den nu omtalade
i vårt land. Här är hon för resten bara en flyttfågel, anländer
som sådan i början af maj och flyttar bort i augusti.

Ta vi oss nu till att forska genealogiskt, så finna vi, att
blåkråkan är typen för en särskild familj bland de fritåiga,
kråkliknande spitarnas klass. Men vi vilja skona läsaren för alla
vetenskapligt fastslagna klassmärken. Dem är det bäst att ta reda
på i andra urkunder.

Utom det officiella och det ofvan nämnda smålandsnamnet
kallas fågeln hos oss spansk kråka, hvilket icke är så illa funnet,
när man tänker på de granna spanska dräkterna. På andra sidan
Kölen   heter   hon  blaaraake eller blaakraake, på hinsidan Sundet
ellekrage. Naborna på Boltenhafvets östra sida ha gifvit henne
smeknamnen sininarhi och sinivares. Lapparna ha tydligen aldrig
sett henne, och därför ha de intet namn på henne.

*



Spillkråkan.
(Fig. 29; tafla IV.)

Det går en alarmsignal genom skogen: — trr trr trr... trr trr
trr! Och den kommer ofvanifrån ...

Låtom oss ta reda på trumslagaren! Sakta... Vi avancera, då han
arbetar!... Ett två tre, halt! ... Ett två tre, halt!... Ah, se där uppe,
på rama, kala trädstammen sitter han! Och han trummar med näbben.

Han är ramsvart, men vingarna skifta i brunt, och öfver
hjässan bär han en blodröd hätta af långsträckt form, som med
en spets löper ned i nacken. Den gulhvita näbben har svart spets,
fötterna äro grå och iris hvitgul. För öfrigt är vårt föremål
ganska reputerligt, storleken anbelangandes — ända till en half meter,
från näbben till stjärtspetsen.

Det är spillkråkan, vi ha framför oss, i skepnad af en individ,
som är i färd med att anlägga sitt bo.

Att välja träd gick lätt nog, så bekväma som
kommunikationerna äro för luftens lätta garde. Men lättsinnigt och obetänkt
fick det minnsann icke ske. Trädet skulle vara rakt, högt,
kvistfritt och välvulet på alla vis samt icke för nära någon allmän väg,
där allsköns två- och fyrfotingar vandrade fram från arla till
särla, och så skulle det dessutom stå i en trakt, där en hederlig
spillkråkefamilj kunde ha sin anständiga bärgning.

När valet var undanstökadt, hölls tomtsyn på trädstammen, och   
så gjorde familjens öfverhufvud mot densamma några kraftiga hugg,
så att barken rök. Trr trr trr... trr trr trr! Snart ligger veden
blank och bar, och sedan går arbetet med lif och lust. Flisorna
dansa i luften, och det uppstår på stammen en rund öppning, som

drifves rakt in. Då mannen tröttnar, tar frun vid. Arbetet hastar,
det kan man märka! Inom kort försvinna emellertid fåglarna i sin
luftiga mingång, och hur de sedan bära sig åt, kan man icke se.

Men man kan ta reda på den saken i alla fall. Då de
inkommit till trädets märg, styra de kosan nedåt och nöja sig ej
härvidlag, förrän de kommit ett par fot djupt På botten af denna
brunn bäddas det mer än konstlösa redet, och i det lägger honan
i sinom tid fyra à fem hvita ägg, som kunna vara ända till 35 à
39 mm. långa och hålla 25 à 28 mm. i tvärmått.

Lyckligt var, att makarna ej observerade, att det fanns åskådare
till deras bobyggnad, ty om de det gjort, hade de strax lämnat sitt
arbete i sticket och sökt sig en bättre skyddad plats på annat håll.

Spillkråkmakarna tyckas följas åt hela året. Vintertiden kan
man få höra, huru den ena fågelns hackande på trädstammarna
besvaras af ett liknande ljud från någon stam i närheten. Det är
nämligen så att de icke blott och bart använda näbben till
ursvarfning af bohålet. De ha också bruk för det starka redskapet
vid anskaffning af födan. Denna består af insekter, skalbaggar
och larver af det slag, som finnes i stammar och under barken
på döende träd. Kanske har spillkråkan några slags röntgenstrålar
i ögonen, så att hon ser, hvar bytet dväljes inne i veden, eller ock
har hon andra kännetecken. Visst är, att hon aldrig tar fel på
förekomstplatsen. När hon funnit en sådan, hackar hon oförskräckt
hål vid hål och kalasar gladeligen på det tröga, halfdomnade bytet.

Att spillkråkan genom sitt hackande skulle fördärfva skogen,
år näppeligen sant. De träd, som hon attackerar, äro redan förut
dömda till förgängelse och först sedan hemsökta af dessa
underliga varelser, som söka sin näring och hafva sin varelse inne i
virket. Så att spillkråkan kommer först som tredje parten i
vederbörande träds dödssaga.

Munter och gladlynt är spillkråkan till sin natur, och då hon
i vågformig, något fladdrande flykt plöjer lufthafvet, är hon icke
rädd för att ådraga sig uppmärksamhet, i ty att hon öfverljudt
låter höra ett rungande prytt prytt prytt. Då hon är i full fart
med att hamra på en torrake, utstöter hon ibland en skarp
hvissling, som skulle kunna bokstafveras med kliiijt kliiijt. Om hon
gör detta i förtjusning öfver att hon funnit ymnigt med föda eller
af annan orsak, veta vi icke.

Käraste uppehållsorten för dessa fåglar är grofstammig
furuskog eller löflundar, där aspar förekomma. I öfrigt har
spillkråkan utbredning öfver hela vårt land och Europa öfver hufvud taget.
Hos oss är hon ensam i sitt släkte, men i norra Amerika har
hon anförvanter och äfvenledes i Asien.

Spillkråkan hör till de fåglar, som äro allmänt bekanta och på
hvilka ingen misstager sig. Hon är populär i bästa mening och
har därför fått en hel massa provinsnamn, som ofta äro rätt
drastiska. Så kallas hon i Mellan-Sverige tillkråka, i Östergötland
och Närke tyrkråka, i Småland, Närke och Västmanland tillkorp,
i Västergötland och Småland spellekråka, i Västernorrland spelkråka.
i Värmland Gertrudsfågel, i Hälsingland hällkrok, i Närke
lenevärsbritta, i Norrbotten regnstina eller regnbricka och på Gottland tojle.

Latinska namnet är Dryocopus martius.

Att fågeln tillhör hackspettarnas stora familj, behöfver
knappast särskildt påpekas.

*



Bergufven
(Fig. 30; tafla V.)

Vårsolen har gått ned i en gloria af purpurguld, men kring
glansen draga tunga regnmoln snart sin ogenomskinliga slöja.
Det susar i skogen, och kring klippor och klyftor svepa
skuggorna sitt skymmande flor. Det är, som stode naturen och väntade.

Människorna draga sig inomhus, liksom skrämda af det kusliga
därute. De stänga dörrarna och fälla ned rullgardiner. Så där — nu
eld på lampor och ljus! Fram med böcker, tidningar och apelsiner!

Då ljuder därutifrån ett hemskt, ihåligt klagande ho-o ho-o ho-o,
upprepadt i flera repriser och liksom kommande från olika håll.
Kvinnor och barn rysa, då de höra dessa ur kvällsdunklet
kommande läten, men de veta väl, hvem det är, som frambringar dem,
ty de ha hört dem så ofta. Det är bergufven — Bubo bubo eller
Bilbo maximus, den största af dagugglorna och en väldig jägare
för resten.

Han har slagit sig ned på en gammal bruten pilstam borta vid
dammen och öfverblickar från denna observationspunkt den
omgifvande terrängen med sina stora, runda, honungsgula ögon. De
långa örontofsarna på hans hufvud stå rätt upp, och han rör ibland
på vingarna, som ville han öfvertyga sig om att de på ögonblicket
äro tjänstbara, så snart en ekorre, en råtta eller en skrämd kråka
genom att röra på sig röjt sin närvaro.

Då spänner han sina mäktiga vingar till snabb, ljudlös och
spöklik flykt, och innan det utsedda offret vet ordet af, är
mördaren öfver honom. De starka klorna gripa säkert tag. Den
hvassa näbben ger kraftiga dödshugg, och på få minuter är den
öfverraskade varelsens saga all. Några fjädrar eller hårsuddar är
det enda, som är öfrigt.

Ur buskarna i småskogen kommer en hare för att kalasa en
stund på grönrågen å nyodlingen. Bergufvens ögon glöda och
följa stadigt den guppande gnagarens vingliga stråt. Plötsligt
liksom släpper han sig ned från pilstammen, gör en vid lof utåt och
störtar inom få sekunder fram på den stackars harens egen
utgångspunkt. Jösse märker snart oråd, sätter sig ett ögonblick
upprätt i förskräckelsen men får i detsamma dödsfaran klar för
sig och rusar i väg med väldiga skutt.

Då börjar en kamp på lif och död. Kan bergufven drifva sitt
offer ut på öppen mark, så är detta snart fast, men lyckas det
den förföljde att komma in bland buskar och träd, så har han all
utsikt att komma undan. Ty där inne kan den stora fågeln icke
manövrera lika ledigt som haren, hvars smidiga kropp lätt slinker
igenom hvarje tillgängligt hål, så att han snart nog kan anse sig
räddad.

Det berättas, att bergufven äfven vågar sig på så pass stora
djur som lamm, rådjurs- och renkalfvar. Att matnyttiga skogs-
och fältfåglar icke ha någon miskund att vänta, då de råka ut
för honom, är helt naturligt.

Ingen fågel är af sina fjädrade medvarelser så hatad som
bergufven. Kråkorna bli blixt befängda, då de om dagen få sikte på
honom och sammangadda sig i hela arméer för att hacka ihjäl
eller göra honom lifvet surt. Andra roffåglar samt måsar m. fl.
hata honom också bitterligen, och följden är, att ufven vanligtvis
drager sig tillbaka till någon skum bergsklyfta eller ett hål i en
mur eller ett träd, då dagen står ljus, ty han är af naturen icke
vidare modig och vill allra minst slåss med flera angripare på en
gång. Särskildt kråkorna hysa till bergufven ett oblidkeligt hat,
och dessa eljest skygga fåglar kan man med en uf till lockfågel
narra så nära sig, att man kan skjuta ned dem dussinvis.

*

Bergufven bebor en stor del af gamla världens nordliga delar,
från skandinaviska halfön till Kina samt östra Afrika. I Asien
går han ned till Himalaja. I Sverige är han allmän utom på
Gottland. Han går i Bohuslän ända ut på de kala yttersta skären
och häckar i Lapplands barrskogar. I Norge förekommer han mer
eller mindre allmänt till polcirkeln och visar sig då och då i
Finnmarken, vid Sydvaranger. På fjällen går han upp till och öfver
björkbältet. I Finland häckar han så långt i norr som vid Enare
träsk: men i Danmark är han ej allmän mer än om vintrarna.
I de gamla stora skogarna häckar han emellertid. Till England
kommer han då och då på besök.

Bergufven är ej flyttfågel, men om höst och vår söker han sig
från sitt stamtillhåll i bergs- och skogstrakter ut på slätterna, där


det finnes rikligare tillgång på de djur, af hvilka han skaffar
sig föda.

Den dräkt, bergufven bär, är till bottenfärgen gul och är rikt
öfversådd med svarta, dropplika strimmor eller halfmånar.
Underkroppen är ljusast. Vingarna räcka ej öfver stjärtens spets.
Tårna äro ända ut till de skarpa klorna beklädda med gula
fjädrar. Det jämförelsevis lilla hufvudet har ett oroväckande utseende.
Näbben är föga framträdande. Från dess bas uppstiger mellan
ögonen ett slags trekantig sköld, hvilken försvinner öfver den
klotrunda hufvudskålen och bakom de stora spetsiga örontofsarna.

I någon skrefva på en brant klippvägg reda ufmakarna
vanligtvis sitt enkla bo. Det är i regel så primitivt det gärna kan
vara men fyller i alla fall anspråken och ger erforderlig plats för
de tre eller fyra hvita, nästan bollformiga äggen, hvilka det tar
tre veckor att utkläcka.

Bergufven gör både nytta och skada, det senare kanske
öfvervägande, ty det lämnas skottpengar åt den, som lyckas bringa en
individ af släktet om lifvet. Hvad han äter för mat, ha vi förut
sagt, men det bör kanske tilläggas, att han äfven spisar igelkottar
med hull och — taggar. Jägersköld och Kolthoff berätta, att han
äfven idkar fiske — de ha en gång lyckats fånga en berguf på
mörtbetad ståndkrok, utlagd för gäddor.

Fågelns hemska ho-o ho-o samt hans spöklika uppträdande
mörka eller månljusa kvällar, anses ha gifvit upphof till
berättelserna om Odins jakt.

Bergufven har många lokalnamn: uf, hornuf, skogsuf, häseluf
(Smål.), gast, air (Orsa). I Norge kallas han bjergugle, hubro,
stenulv, roper; i Danmark bjergugle, klippeugle, stor hornugle,
schuhu, örneugle, gaaseugle. Finska namn äro iso huuhkaja,
huuhkapöllö; lappska pälljskuolfii och lidno.

*




Strixar.

Frukten eder icke, käre läsare! Jag skall icke förtälja er några
kolingshistorier. Jag skall icke tala om Bobban, eller om denna
dams faderbroders sysslings svåger, eller om blekfeta Karlsson
eller någon annan af det celebra och mycket ansedda sällskapet.
Jag skall bara meddela några blygsamma anteckningar om ett
par riktiga strixar, som förekomma lifslefvande midt ibland oss
och som vi när som helst kunna stöta på, vare sig vi äro ute om
dagen eller om natten.

Min första bekantskap med den frejdade



Hornugglan
(Fig. 31; tafla V.)

skedde helt å propos därigenom, att jag öfverraskade en hel familj,
man, fru samt sex unga herrar och fröknar, i deras allra som
ljufvaste och fridfullaste middagshvila. Jag var tolf år då vid
pass, och familjens upphöjda, klassiska lugn imponerade på mig
till den grad, att jag smet utan att en enda af dem vaknade.

Herrskapets siestaplats för tillfället var en liten talldunge, spirad
på ett stycke Jutlandsformad hårdvall, som sammanhängde med
fastlandet-granskogen söderut men eljest om vårarna på alla ofriga
sidor omgafs af klarvatten. Sänkan, i hvilken detta stod, hade
också hård mark och var om somrarna klädd med det finaste
gräs, hurjlar af Pinguicula, Parnassia och andra skogslindornas
blomster. Men den vackra majdag, jag var ute och spanskulerade
i dessa villebrådsfattiga ängder, stod där kvarters- till fotsdjupt
snövatten mellan mig och Jutland, och detta Kattegat måste jag
naturligtvis öfvervada — livad skulle jag eljest haft på mig mina
spritt nya långstöflar för?


Navigationen gick bra, utan äfventyr, och omedelbart trängde
jag in bland tallarna, som voro unga, girvuxna och frodiga samt
ej stodo tätare än att jag lätt kunde komma fram. Jag brukade
i den åldern ha med mig ett gammalt kort svärd med
jackarandaträ i fästet och en klinga, som i sitt ursprungliga skick varit
gulddamascherad, 'för att hugga mig väg i urskogen', men detta
vapen behöfde jag icke nu använda.   Det gick fort och bra ändå.

Kommen ungefär till dungens mitt tvärstannade jag emellertid,
till ytterlighet häpen. I en halfcirkel framför mig, vid pass åtta
fot från marken, satt en hel ugglefamilj, utplanterad på trädens
grenar. Kappraka, med 'öronen' resta och de runda,
honungsgula ögonen med deras bruna pupiller stadigt riktade på min
ungdomliga person sutto de orörliga. Jag förstod, att de voro
dagblinda och att de nog icke hade för afsikt att göra mig något ondt,
men i alla fall föreföll mig sällskapet så spöklikt hemskt, att jag
— som sagdt — drog mig beskedligt tillbaka.

Att familjen tillhörde hornugglornas — Asio eller Strix otus —
hedervärda nation, visste jag icke då, men det har jag räknat ut
och konstaterat sedan.

Hornugglan är ofvantill spräcklig och vattrad af svartbrunt,
rostgult och hvitt. Vingpennornas infan är hvitt, deras utfan svart,
rostgult eller grått, med svartbrun vattring och likafärgade
tvärband. Undre kroppsdelarna äro rostgula och hvita, med
svartbruna, längsgående fläckar. Stjärten är rostgul eller rostgrå med
svarta tvärband. Ögonkretsarna, som innerst äro smalt svarta,
öfvergå därefter i grått och sist i rostgult. De långa örontofsarna
ha ryggens färg. Fötterna äro gulhvita, näbben svartaktig och
iris klarbrun.

I Sveriges södra delar förekommer hornugglan tämligen allmänt
upp till Stockholms polhöjd, men ej heller där ofvan är hon alldeles
sällsynt. Så är hon spridd på rätt betydande områden i norra
Uppland och kring Hudiksvall. Ännu vid Luleå är hon iakttagen.
På Gottland är hon talrik om hösten men häckar sparsamt. I
Norge går hon ej gärna ofvanför Trondhjemsfjorden. I Östlandets
skogar förekommer hon rätt talrikt, och hon häckar omkring
Kristiania, men Västlandet och kusten tyckes hon sky. I Danmark
häckar hon på flera ställen och lär vintertiden uppträda i flockar
på bortåt ett tjog individer. I Finland har man iakttagit henne
upp till höjden af Wasa och vid Punkaharju i Tavastland. I
södra delarna är hon ganska talrik och har funnits häckande på
många ställen. I öfrigt finnes hon i hela Europa och Asien ända
till Kina. 1 sistnämnda världsdel går hon i söder till norra
Indien. Vintertiden gästar hon norra Afrika.


Fram i midten af april eröfra hornugglemakarna ett gammalt
öfvergifvet skat- eller kråkbo och krafsa dess inrede nödtorftigt
till rätta, hvarpå honan i detsamma börjar sin äggläggning. Denna
för riktigt plikttrogna fågelmammor ytterst viktiga förrättning tar
hon emellertid skäligen nonchalant, så att det ibland kan uppstå
ett interregnum på åtta dagar i depositionen. Följden blir, att
ungarna, i fall alla framkomma, se ganska ojämna ut, enär de
utkläckas med respektabla mellanrum. Vid ankomsten till denna
världen äro de små alldeles hvita.

Bäst trifves hornugglan i små på slättbygden stående
barrskogsdungar eller i kanten af intill större fält växande skogar. Om
dagarna sofver hon, ty hon är en veritabel nattfågel, men när
kvällen kommer och det fallande mörkret döljer alla enskildheter och
detaljer å marken för vanliga ögon, då får hon lif, och då börjar
jakten. Med lätta, ljudlösa vingslag sväfvar hon då fram öfver
fälten, sökande efter rof — möss och mullvadar samt någon gång
småfåglar och rapphönsungar eller hvad eljest hon kan komma
öfver. Ej ens gräshoppor försmår hon.

Öfver hufvud taget är hornugglan en mycket nyttig fågel och
bör ej locka någon till okynnesskott.





Fjällugglan.
(Fig. 32; tafla V.)

En barvinterdag kom Per torpare mig in på lifvet, talade
och sade:

— Det är en stor hvit fågel uppe i hagen, som jag aldrig sett
förr. Tag med bössan och gå och knäpp honom.

Mer behöfdes ej. En kvart senare var jag på ort och ställe
och hade upptäckt främlingen.

Men att komma honom så nära, att han kunde 'knäppas' var
icke lätt. Hundra meter vid pass lät han mig nalkas, men då
lyfte han sin 'lummiga', lösfjädrade kropp och klippte i väg till
en annan plats, som jag ej heller kunde nalkas. Till sist dref jag
honom ut ur hagen och långt ut på slätten, men där tröttnade jag
på förföljandet.

Det var en fjälluggla — Athene eller Strix nyctea, som jag jagat.

Denna högnordiska fågel, som häckar i gamla världens
nordligaste delar, är om vintrarna alldeles hvit men har på hufvud och
vingar några få, bruna fläckar. Han hör till dagugglorna och
beger sig ibland söder ut, oftast i flockar, som då sprida sig öfver
ett visst område. Detta sker tydligen, då det är glest med lämlar
i skogen, ty sådana tyckas vara fågelns favoritspis. Kommer han
ned till oss, går det löst öfver råttor och sorkar, men i nödfall få
rapphöns, orrar och gräsänder också sälta till lifvet.

Fjällugglan bygger på marken ett enkelt rede, i hvilket honan
lägger 5 à 6, i goda lämmelår ända till 10 hvita ägg.

Fågeln är betydligt stor och har med sitt kullriga hufvud,
sin knappt synliga lilla näbb samt sina stora, runda honungsgula
och bruna ögon ett så frappant utseende, att man aldrig glömmer
detsamma.

*



Pilgrimsfalken.
(Fig. 33; tafla V.)

Ur Vätterns ljusa, så ofta oroliga vågor reser Omberg här och
där höga, lodrätt stupande väggar, hvilkas bestigande skulle vara
absolut omöjligt ens för den bäst tränade och muskelstarke
alpinist. På dessa väggars utsprång och afsatser har sålunda aldrig
någon människa satt sin fot.

Men pilgrimsfalken bygger där stundom, under slug räkning
på att alltid få vara i fred.

För ett par, tre årtionden sedan hände emellertid, att några
elever vid den å berget förlagda skogsskolan upptäckte, att den
vingade röfvaren och hans maka hade anlagt sitt bo på en af de
nämnda väggarnas kornischartade utsprång, hvarför de beslöto att
bemäktiga sig äggen. En af dem lät hissa sig ned på en lång
lina, men då han väl nått sitt mål, märkte han, att linan högt
öfver hans hufvud höll på att afskafvas mot en hvass klippkant.
Då blefvo goda råd dyra. Det gick timmar om, innan nya rep
hunno anskaffas, och sedan mötte det svårigheter att få ett åt
sidan flyttadt tåg ned till den nödställde och för honom att få fatt
i detsamma. Allt lyckades emellertid, den oförvägne kom upp
och hade äggen med sig. Det var nära., att de kostat ett
människolif. Genom det rofvet blefvo emellertid hundratals andlif
bevarade.

Icke alltid häckar fågeln på så lifsfarliga platser som denna,
men i alla fall har han stor förkärlek för branta bergväggar,
särskildt sådana, som resa sig nära fågelrika vatten. Han slår sig
ock ibland ned i stora skogar eller på vidsträckta sumpmarker,
där simfåglar hålla till. I förra fallet bosätter han sig i ett träd,
i det senare inrättar han sig på toppen af en jordhög eller en
större tufva, dock alltid så, att det är mer eller mindre svårt att
komma till hans bostad.


Denna fågel är utomordentligt starkt byggd. Hans benstomme,
hans senor och hans muskulatur sakna nästan motstycke i
afseende på soliditet. Han är också fullt medveten om sin styrka. I
regel lefver han på änder, som han fångar i flykten, men han skyr
ej heller att anfalla fåglar, som äro vida större än han. En
zoolog har sett en pilgrimsfalk anfalla en trana. Då en så riskabel
kupp vågas, bruka emellertid två makar hjälpas åt. I nödfall
nöja sig emellertid pilgrimsfalkarna med vadare, trastar och starar.
De försmå ej ens grå- och gulsparfvar, i fall deras större villebråd
för tillfället håller sig undan.

Att pilgrimsfalken med förkärlek slår sig ned på Ombergs emot
Vättern vända branter har sin förklaring däri, att den på bergets
andra sida liggande grunda sjön Tåkern är utomordentligt fågelrik.
I dess vida vassfält och på tufvorna i mossarna omkring sjön
bygga tusentals änder, sothöns, beckasiner och andra vadare sina
nästen. Att komma öfver till detta Gosen är en ren barnlek för
én så stark flygkonstnär som pilgrimsfalken. Han gör med
kraftiga vingar några slag och befinner sig på ett par minuter i
jämnhöjd med grantopparna på bergets krön. Sedan gäller det blott
att glida utför och vidare att utse sitt rof. Ofta nog komma också
änderna i flockar öfver till Vättern, liksom för att tvätta sig i dess
renare och friskare vatten. I så fall är ej en längre
bergsöfver-fart ens nödvändig.

Såsom vanligt är bland roffåglarna är äfven hos
pilgrimsfalkarna honan störst. Då hanen mäter i längd cirka 400—425 mm.
håller honan 500—512. Jämväl i afseende på dräkten äro de olika.
Honan har hufvudet och nacken svartaktiga, ryggen och
vingtäckarna askblå med svarta spolar och svartaktiga tvärstreck,
öfvergumpen ljusblå med mörka tvärband, strupen hvit, på ömse sidor
begränsad af en bred, svart fläck, mage och sidor hvitgrå med
svarta tvärstreck, och öfriga undre delar svagt gulhvita med
rostfärgad skiftning, små svarta längdstreck på framhalsen och
bröstets främre del samt längre bakåt med bredare, rundade eller
hjärtformade fläckar. Handpennorna äro svartbruna, med
rostgulaktigt hvita fläckar i det inre fanet, stjärten grå med bruna
tvärband och grå spets.

Honan är på ryggen och vingtäckarna gråbrun, med ljusare grå
tvärstreck och ändkanter, på öfvergumpen askblå med mörkbruna
tvärband. Undertill har hon större fläckar, hvarjämte den
rostgula och gråaktiga färgen är mindre tydlig eller ock saknas.

Denna falkart har eröfrat nästan hela jorden med undantag af
Island och Australien. I Sverige finnes han allt från Skånes
sydkust ända upp till Lapplands mellersta delar. På Gottland är han
ej sällsynt, och på Öland förekommer han talrikt under
höstflyttningarna, då stora fågelflockar samlas därstädes. Öfver nästan
hela Norge är han spridd, likaså öfver Finland, ehuru han där
är tämligen sällsynt. I Danmark uppträder han rätt allmänt
vintertiden. Om somrarna ditkomma ungfåglar, liksom för att
orientera sig, men de stanna icke. På Möen har man emellertid funnit
dem häckande och likaledes på Bornholm, hvilken ö har branta
klippstränder, ungefär liknande Ombergs vid Vättern.

Något bo bygger pilgrimsfalken egentligen icke. Några strån och
kvistar det är allt. Stundom slår han sig emellertid ned i ett bo,
som någon annan roffågel öfvergifvit, och är då bättre logerad.

Som denna falkart är en af de värsta massmördare som
finnas bör man ej med honom visa en skymt af misskund utan
fälla honom hvar helst han påträffas.

*

Vid sidan af den egentliga jaktfalken — Falco gyrfalco —
användes pilgrimsfalken i forntiden till s. k. falkjakt, ett grymt,
blodigt nöje, åt hvilket de store med passion hängåfvo sig. Att
dressera dessa vilda, frihetsälskande fåglar var en både tidsödande,
mödosam och dyrbar sak, men det lyckades emellertid, och många
voro de, som i yrket vunnit stor erfarenhet och skicklighet samt
af detsamma hade sin rikliga utkomst. Denna jakt ansågs särskildt

Tafla V

30.  Berguf
Bubo bubo
1/8 storl.

31.  Hornuggla
Asio otus
1/5 storl.

32.  Fjälluggla
Athene nyctea
1/8 storl.

33.  Pilgrimsfalk
Falco peregrinus
1/6 storl

34.  Sparfhök
Astur nisus
1/6 storl.

ädel och i densamma deltogo damer med en ifver, som kom dem
att öfvervinna stora ansträngningar.

Falkjakten är för öfrigt ännu icke alldeles öfvergifven i Europa.
På några ställen i England och Holland idkas den än i dag.
Likaledes skall den alltjämt bedrifvas på stäpperna i Asien och Afrika,
där man dresserat fåglarna till att hugga ut ögonen på flyende
antiloper, gaseller och rådjur, för att såmedelst hindra deras lopp,
till dess jägarna hinna fram.

*

Fågelns latinska namn är Falco peregrinus. På svenskt
bygdemål kallas han: vandringsfalk, mindre jaktfalk, vanlig jaktfalk,
slaghök (Göteborgs och Bohuslän) samt valhök (Blekinge). Norska
namnet är pilegrimsfalk. I Danmark heter han vandrefalk,
duefalk, blaafalk, på Färöarna fålkur. Finska namn äro:
muutto-haukka och leivohaukka, lappska rievsakfalle.

*



Sparfhöken.
(Fig. 34; tafla V.)

Sparfvarna hålla vårgille i fläderbusken bakom flygelväggen, och
konversationen går med lif och lust. Den stora familjen har så
mycket att afhandla. Fruarna tala om sina bon, sina ägg och
sina fjorårsättlingar, som nu själfva skaffat sig egna hem och
knutit ömma förbindelser; männen beskärma sig öfver de fördömda
stick- och plåttaken, som försvåra deras byggnadsföretag, tolka sin
indignation öfver det växande antalet kattor och... Ha!... En
blixt från en klar himmel!!!

Denna blixt uppträder i skepnad af en vacker, ofvantill
brungrå, under grågulaktig och smått brunstrimmig fågel af något mer
än en snöskatas storlek. Nyss hemkommen från sin vintersejour
vid Rivieran gjorde han en utflykt för att skaffa sig en bit till

frukost. Orten kände han väl till, och fläderbusken i fråga var
för honom i vårdagarna ett slags automatrestaurang, där det
alltid var serveradt och där han blott hade att välja. Från sin
nattgran i storskogen dök han sålunda ned mot marken/ sväfvade
fram bland pors- och skvattranbuskar, gled öfver kärrbandet, hvars
vatten återspeglade hans gula buk och trubbiga vingar, samt sköt
med pilens hastighet fart längs gärdesgården, där det ännu låg
smutsiga rester af vinterns mäktiga, hvita, snirklade drifvor, till
dess han kom midt för 'automaten' ... Då gjorde han ett briljant
kast öfver gärdesgårdens nacktrinna, och — en minut senare
spisade han sprittande varm sparf på klöfvervallsrenen bakom
stallbyggnaden.

Nå, detta var frukosten n:r 1, men en frisk, färdig och efter
långresan skäligen afmagrad sparfhök kan icke nöja sig med så
litet. Han måste ock ha en frukost n:r 2, kanske till och med en
n:r 3. Sedan kommer middagen, som gärna bör bestå af flera
rätter, därpå en aftonvardsrisp och sist en sängfösare, hvarpå
dagsverket bör anses fullgjordt. Med betydligt stärkta krafter går han
sedan att på nytt söka hvila i nattgranen.

Sparfhöken kalasar icke bara på gråtäcklingar och pilfinkar —
tycker någon det! Nej, allt slags småvildt — 'småvarmt' höllo
vi på att säga! — är för honom delikatesser. Sångare, svalor,
mesar, lärkor, bofinkar — det är hans hvardagsspis. Sådan kan man
få öfverallt, liksom på lek och utan en skymt af äfventyr.
Allvarsammare blir det, om man önskar göra ett större kap och
skaffa sig solidare stekar. Men äfven det måste gå.
Rapphöns-ungar t. ex., hönsgårdarnas späda folk, halfvuxna orrar, ripor och
andungar — i nödfall sorkar och möss — dem skrämmer man
först lifvet till halfs ur, och därpå fullbordas dådet med att
hjärnskålen spränges. Och sedan blir det storkalas på någon tufva.

Sparfhöken är — denna slutsats kan lätteligen dragas af livad
ofvanför blifvit sagdt — en illgärningsfågel af remarkabelt slag.
Huru många småfågellif han på en sommarsejour får på sitt 
rymliga samvete, har ingen statistiker gittat uppvisa, men att de ej
äro få, det är visst och sant. Lundarnas och fältens älskliga
inbyggare frukta honom ock värre än pesten. Men en fågel finnes,
som ej är rädd för röfvaren — sädesärlan. Så snart hon får sikte
på den sprättige, lättvingade luftbofven, uppger hon en rad
ljudliga skrik och höjer sig i vågig flykt upp emot sin fiende. Detta
är en väl bekant lystringssignal för alla ärlor i nejden. Från tak
och gårdar, odlingar och trädgårdsland komma de farande som
små ilskna drakar, och alla skrika de så, att det rungar i nejden.
Mycket underligt tyckes det, att sparfhöken låter denna fladdrande
skara och dess ursinniga skrik imponera på sig, men faktiskt är,
att han gör det. I stället för att som god pris hugga en af
förföljarna och äta upp denne, honom till straff och andra till
var-nagel, vänder han fort styret till och flyr med förlig vind undan
till skogen, där ingen vågar vara ovettig på honom.

•

I hela vårt land, så långt som barrskog växer, är sparfhöken
allmän och äfven allmänt bekant, det rofgiriga kräket. I Norge
går han, ehuru ej så talrikt, öfver polcirkeln och i fjällen upp i
björkbältet. I Finlands nordligare bygder är han sällsynt, men
förekommer allmänt i landets mellersta och södra delar. Danmark
bebor han i stort antal, och detta land får dessutom besök höst
och vår af norr ifrån emigrerande skaror. På Gottland är han
allmänt spridd, men på Bornholm lär han ej förekomma. På Ölands
sydspets finnes han mycket ymnigt om hösten, vid den tid då
småfåglarna anträda färden öfver Östersjön. — I öfrigt förekommer
han i hela Europa och norra Asien. Vintrarna tillbringar han i
Nordafrika.

Till Sverige anländer sparfhöken vanligtvis i slutet af mars eller
början af april. Hans käraste uppehållsorter äro yngre
barrskogar, där det finnes spridda exemplar af björk och asp. Där
bygger han i någon tät grans nedre del sitt enkla, af fina kvistar
sammansatta näste, i hvilket honan lägger tre till fem hvita, med
stora bruna fläckar glest, öfverstänkta ägg. Från hemtrakten
anträda fåglarna emellertid allt som oftast långa jaktfärder, hvilka
sprida sorg och förtviflan i otaliga småfågelsbon utmed rofbanan.

Ungarna ha i uppväxten frisk aptit, och för att tillfredsställa
den ha föräldrarna ett hiskligt jobb. Sedan de små blifvit
flygfärdiga, håller familjen länge tillsammans. Då ungarnas
flygförmåga blifvit tillbörligt stadgad, roa de sig med att segla fram och
tillbaka öfver skogstopparna och hvissla på far och mor, som
oförtrutet och i sina anletens svett mörda i omgifningarna. Det
bör antecknas, att sparfhöken med stor skicklighet griper sitt rof
i flykten, där så passar sig.

Fågelns latinska namn är Astur nisus. I Värmland kallas han
speckhök, i Bohuslän spurvehög, på Gottland spärring och
spärrhauk, på Öland lärkspään. Danska namnet är lika det
bohuslänska, det norska lika det officiellt svenska i ren öfversättning.
Finnarna kalla honom varpuishaukka eller poutahaukka, det
senare i Savolax.

*



Hafsörnen.
(Fig. 35; tafla VI.)

Djupt inne i skogen, mellan berg och branter, låg den lilla
sjön, svart och hemlighetsfull, och skådade som ett mörkt,
olycksbådande öga upp mot morgonhimlen. Vi kommo ofta nog åt det
hållet på våra jaktturer, Per Snickare och jag, men vi stannade
sällan i den trakten, ty skogsfågeln höll sig undan, och för änderna
var sjön för djup. Men en gång hvilade vi på en klippa högt
öfver den döda ytan, hvilken låg där orörlig och blank som en
polerad skifva af svart stål.

Per Snickare, som också var godsets skogvaktare, hade alltid
mycket att berätta och kände väl till saker och ting på orten, ty

han var barnfödd på godset och hade varit vetgirig i alla tider.
Det var för öfrigt ingen dum karl, fastän han trodde på skrock,
men hvad som kunde naturligt förklaras, efter hans mått af
kunskaper, det hänförde han aldrig till det öfvernaturligas område.

Då vi nu lågo där på klippans mjuka mossa och mumsade
ost- och skinksmörgåsar med all en jägares friska aptit, började
han helt tvärt utan förberedelse:

—  I sjön där nere finns det en krongädda.

Jag lystrade ögonblickligen, beredd att höra en intressant historia:

— En krongädda! Hvad är det för slag?

— En stor, stor gädda med en krona på nacken.

— Det vore nog! Har Per sett den?

—  Ja Gu' har jag så. Jag har sett henne fyra gånger.

Och så berättade han utförligt om den underliga företeelsen —
en stor fisk, som på ryggen bar ett gillerverk af svartaktiga spröt,
hvilka första gången han såg synen, varit många och invecklade
men nu senast blott bestått af ett par smala krökta spänger,
hvilka vickade hit och dit, då fisken rörde sig.

Jag hade velat afbryta honom, men jag hade hört nog för
att veta, hvad saken gällde. Då han slutat, sporde jag:

— Har det någonsin funnits hafsörnar här i skogen?

— Hafsörnar nej ... jo ge mej se, nog sköt jag för nio år
sedan en stor brunspräcklig baddare, som inte var någon hök, där
bortom Blåsåsen, och det kan ju hända, att det var en hafsörn...

Och sedan förklarade jag för Per, att hafsörnen, som söker
sin föda bland vattnets inbyggare, understundom slår sig fast i
ryggen på en gädda, som är så stor och så tung att örnen ej kan
lyfta henne ur vattnet samt så stark, att fisken drar ned sin
angripare i djupet och dränker honom. Men från de krökta klorna,
som huggit sig djupt in i köttet och stelnat i döden, kan sedan
den stackars fisken ej frigöra sig utan måste hela lifvet släpa den
döda fågeln med sig genom sitt våta element. ... Först falla då
fjädrarna af, så ruttnar köttet. Benstommen håller länge 
tillsammans, men del efter del af densamma lossnar så småningom, och
efter många år har den gamla gäddan kvar endast de vid klorna
segt fasthängande benen att bära på sin en gång så grymt sårade
rygg — bära dem som ett segertecken.

De hafsörnar, som sluta på detta tragiska sätt äro säkerligen
många fler än man gärna föreställer sig. Åtminstone ha vi hört
talas och läst om krongäddor från flera håll.

*

Det var nu om hafsörnen — Haliaëtus albicilla — vi skulle tala!
Han är en af vår faunas största fåglar, ty ej sällan uppnår honan,
som äfven här är större än maken, en längd af öfver en meter,
medan hennes väldiga vingar hvar för sig kunna mäta tre
fjärdedelar af detta mått. Färgen är öfvervägande brungrå, ljusare på
hufvud och hals och mörkare på kroppens öfriga delar. Genom
att fjädrarnas fan äro ljusare, uppkommer en vacker schattering
efter spetsbågsmönster. Några af de nedre stjärttäckarna äro hvita
med bruna spetsar. Därigenom att endast en del fjädrar årligen
fällas, ser kostymen ofta fläckig och sliten ut. Stjärten är rent
hvit. Den hakformigt krökta näbben är gulhvit, de starka fötterna
gula med svarta klor och iris gulbrun. Båda könen äro lika.

Hafsörnen har mycket stor utbredning i gamla världens
nordliga delar men finnes ej i Amerika. Han påträffas sålunda i hela
Europa, norra Afrika och norra Asien ända till Kamtschatka. I
Sverige uppehåller han sig ifrån Skåne till höga norden, dels vid
kusterna, dels vid fiskrika insjöar. På Norges västkust är han
allmän, men i det inre landet finnes han blott undantagsvis —
som turist. Det sjörika Finland synes han tycka mycket om, och
äfven i Danmark är han ganska vanlig, dels som häckfågel, dels
— vintertiden — som resande.

Då två hafsörnar af olika kön funnit hvarandra, hålla de
samman för lifstiden. Det bo, de en gång i ungdomens vår åt
sig uppfört i ett högt träd eller på någon afsats å en brant 
klippvägg öfvergifva de heller aldrig frivilligt, hvaraf man kan se, att
de äro moraliskt anlagda och ha solida grundsatser.

Boet är flätadt af grofva trädgrenar och inuti afjämnadt med
grästorfvor och mossa. Det är ofvantill nästan platt, och det är
underligt, att ej både ägg och ungar dansa utför, men så lär ej
ske, äfven när stormen vaggar trädet eller med starkt tryck kastar
sig mot berget. Äggen, som honan i april eller — som i Norge —
ännu tidigare lägger i detta rede, äro oftast två, ibland tre, till
färgen grönaktigt hvita samt nästan i regel ofläckade. Någon enda
gång har man funnit hafsörnägg, som varit beströdda med svagt
rostfärgade fläckar.

Då ungarna framkomma, äro de som nästan alla andra
småttingar i begynnelsens försthet skäligen komiska att påse, men detta
rättar sig snart, och inom ganska kort tid äro de unga eleganter,
med air och pretentioner samt ej så litet vackrare än både pappa
och mamma. Deras färger äro nämligen mycket klarare, de gå
här och där i chokladbrunt och grått.

Att hafsörnen ifrigt sysslar med fiske, som ibland misslyckas,
ha vi förut omtalat. Men vi må tillägga, att afstånden mellan boet
och fiskevattnet icke synes spela någon vidare roll. Den kunnige
zoologen Kolthoff berättar, att han sett ett par hafsörnar två gånger
om dagen flyga den två och en half mil långa vägen från
stranden af Vänern till den på gäddor rika Hornborgasjön samt, så
snart de fångat en dylik fisk, genast med den vända åter till
redet.

I öfrigt är hafsörnen jägare, men han kan ej taga någon fågel
i flykten utan endast sådana, som dyka. Röfvarna passa då på,
när den olycklige kommer upp för att andas. Som bekant har
Bruno Liljefors målat en stor, på Nationalmuseum nu hängande
tafla, som med utomordentlig naturtrohet afbildar just en sådan scen.

En af dessa örnar fångad fågel går till mötes ett grymt öde.
Barbarerna föra sitt byte lefvande till nästet, men för att det ej
skall kunna fly, krossa de dess ben och vingar, så att det måste

ligga där som en lekboll för de kanske redan mätta ungarnas
grymma lekar timmar eller dagar.

*

På svenska har denna fågel, utom sitt riktiga namn, endast
två lokalbenämningar. Han kallas arn på Gottland och haf-er i
Hälsingland. På norska heter han söörn, på danska, bland annat,
hvidhalet havörn, gaaseörn, fiskeörn. Finska namn äro merikotka,
merikokko och kalakotka, finska koaskim.

*



Fiskgjusen.
(Fig 36; tafla VI.)

Man kan resa jorden rundt, och hvart man kommer — med
undantag af Australien, Syd-Amerikas södra del och Söderhafvets
övärld — skall man före sig finna fiskgjusen, Pandion Haliaëtus.
I världens nordliga trakter, sålunda äfven hos oss, är han
emellertid flyttfågel och drar sig under vintrarna mot söder, där
temperaturen är blidare och sjöarna följaktligen året om gå med fria
vågor mellan fria stränder.

Ty fågeln är, som namnet antyder, fiskare till yrket. Eljest är
han en äkta roffagel, släkt med örnar, glador och falkar, och alls
icke en sådan där amfibieartad gynnare, som har simhud mellan
tårna, eller en, som går och klifver i vattnet på långa styltben.

I vårt land förekommer fiskgjusen ganska allmänt, från och med
Skåne till långt upp i Lappland. Hans egentliga stamhåll äro
skogar med höga träd, belägna utmed stora sjöar, eller ock efter
hafs-kusterna, företrädesvis där skogar finnas. Utmed Östersjökusten
förekommer han sålunda något hvarstädes, så ock vid Jämtlands
och Lapplands fjällsjöar. Däremot är han sällsynt i Bohuslän.
I de öfriga skandinaviska länderna är han mer eller mindre ymnig.
Han går långt upp på fjällen — egendomligt nog ofvan
trädgränsen — men ett villkor är, att vatten alltid skall finnas i närheten.


Till gestalt och dräkt är fiskgjusen ganska prydlig. Ofvantill
är han skiftande brun, med antydning till purpurglans, och under
hvit, med en stor brunaktig fläck på bröstet. Hjässa och nacke
äro hvita, med bruna fläckar. Iris är gul, den krökta näbben svart
och fötterna blygrå. De långa, spetsiga vingarna ligga i kors öfver
den bruna rundade stjärten och äro lika långa som eller längre
än den. Som vanligt är bland roffåglar, är honan större än
gemålen, men båda makarna äro eljest lika hvarandra.

Så fort vårt lands sjöar afkastat sina istäcken — vanligtvis i
medlet af april — är fiskgjusen här och börjar sin kamp för lifvet
och sina anstalter för släktets förökelse.

Att börja med beger han sig ut på en rekognosceringstur, som
alldeles naturligt afflyges utöfver sjöstranden, där grundt vatten är
tillfinnandes. Med mäktiga vingslag seglar han där fram och
tillbaka, spejande efter rof. Det kan ju hända, att fisken den dagen
icke funnit anledning att gå upp på grunden, och då kan
sökandet bli långvarigt nog, men finnes det där nere i det våta
elementet någon silfverfjällad varelse, så pass stor att fångsten lönar sig,
så är hans öde snart besegladt. Med fällda vingar och klorna
redo att gripa sitt offer, störtar gjusen blixtsnabbt ned i vattnet,
så att skum och pärlor yra vida omkring, och innan den
öfverraskade stackars varelsen vet ordet af, är han upplyft ur sitt
lifselement och bortföres genom luften till en stor, vidunderlig
byggnad i toppen af en skyhög tall, där han snart spisas och försvinner
ur världshistorien.

Understundom kan det emellertid hända, att fiskgjusen går till
väga så oförsiktigt, att han slår sig fast på en gädda, som är så
stor och tung, att han icke orkar lyfta henne, och så stark, att
hon drar sin angripare ned i djupet. Då är inom få minuter
röfvarens saga all och sedan får fiskarebefolkningen i trakten om
något år — alldeles som beträffande hafsörnen — anledning att
tala om en krongädda, en olycklig varelse, som hela sitt
återstående lif måste släpa med sig på sin rygg ett väldigt fågelskelett,
hvilket blott långsamt faller sönder, under det klor och benpipor
städse sitta kvar.

Utan tvifvel göra gjusarna, särskildt där de äro talrika eller
då ungarna också blifvit jaktdugliga, stor skada på fisket och
förtjäna därför föga skonsamhet. Blir det ondt om fisk eller
misslyckas fångsten, har man exempel på att gjusarna förgripa sig på
skogsfågel, t. ex. snäppor och tjädrar, helst om dessa äro på något
sätt skadade och sålunda lätta att fånga. Däremot skall han icke
anfalla vattenfåglar, hvilket hans frände hafsörnen är begifven på.
Faktum är, att änder, lommar, sothöns och andra icke äro rädda
för eller söka fly undan honom, något som de alltid äro och
göra, så fort hafsörnens mäktigare skepelse dyker upp någonstädes
i lufthafvet.

Sitt bo bygger fiskgjusen i toppen af det största eller
välvulnaste träd, han kan finna inom sin fiskerayon. Det betyder föga,
att det är en kvarts eller en half mil från detsamma till vattnet.
Några vingslag mer eller mindre betyder ju ingenting för en sådan
luftnavigatör som fiskgjusen.

Boets ytterstomme bildas af torra grenar, hvilka ibland äro
tjocka som en ordinär arm. Inuti belägges och afjämnas det med
stora grästorfvor samt strån och mossa. Boet begagnas år efter
år men påbygges då alltid samt blir till sist så stort och tungt,
att grenarna, som tagit skada af röta, icke kunna bära det längre.
Detta begripa tydligen fåglarna, ty då det kommit så vida, börja
de att bygga ett nytt bo i ett närstående träd.

Detta träd väljes alltid med urskillning. Det måste bland
annat vara så beskaffadt, att en människa icke kan klättra upp
till nästet, åtminstone icke utan mekaniska hjälpmedel.

De fågelpar, som dragit sig undan till fjällvärlden, där inga
träd finnas, reda sitt bo på någon brant bergspets eller ett större
klippblock.

Fågeln är i allmänhet rätt skygg, och det är svårt att komma
honom inom skotthåll. I boets närhet vet han i synnerhet att taga
sig i akt. Han flyger vanligtvis högt och fort, då han begifver
sig till eller ifrån sina fisketurer.

Hans läte är ett ängsligt hvisslande, nästan gnäggande ljud, som
höres på långt afstånd.

Äggen äro vanligtvis tre, stundom också två eller fyra. De
äro gulhvita eller gulgrå, stundom gråaktiga, samt marmorerade
med större och mindre ljus- eller mörkbruna fläckar. Till
volymen öfverträffa de betydligt ett hönsägg.

*

Det berättas från Danmark, där fiskgjusen ej är särdeles
talrik, att han ofta söker med våld tillskansa sig storkens bo. Då
uppstår det mellan de båda väldiga fågelparen förbittrade strider,
som ej sällan slutar med den ena partens död. Fiskgjusen har
sina starka klor och sin krökta näbb att utkämpa striden med,
men storken är nästan ännu bättre rustad; ty med sin långa, röda
och mycket starka näbb kan han ge hugg till blods. Så att ej
sällan behåller han slagfältet, särskildt därför att han har
människan till bundsförvant.

*

Fiskgjusen har åtskilliga provinsnamn, i hvilka alla ligger
uttryckt begreppet, att han är en tjuffiskare. Han kallas t. ex.
fiskörn, fiskhök, sjöhök, fisktjuf, fiskjude. Norska namn äro fiskeörn,
fiskegjöe, blaafot; danska: flodörn, fiskörn, fiskehög, gleie. På
finska kallas han kalasääski, sääskeleinen, kalakotka kalahaukka.
På lappska skrifvas namnen ciakéa eller cieféa — hvilka ju se
mycket barbariska ut.

*




Gladan.
(Fig. 37; tafla VI.)

Under det relativt bekymmerfria skede af min ungdom, då jag
i obunden frihet fick ströfva omkring i hembygdens skogar, hagar
och ängar med bössa på axeln, gjorde jag sannerligen icke
mycket skada på det i öfrigt sparsamt förekommande matnyttiga
villebrådet. Förnämsta sysselsättningen bestod i att gå och titta på
småfåglarna, huru de voro klädda, huru de byggde, förskaffade
sig föda, tvättade och putsade sig, huru de flögo och hoppade
samt huru de betedde sig, då de sjöngo och kvittrade.
Följaktligen äro mina minnen från den tiden öfvervägande glada och
angenäma.

Emellertid kunde det icke undvikas, att man en och annan gång,
liksom på en slump, kom i kontakt med någon af de vingade
skogsinvånarna på ett sätt, som man knappast afsett. Ett särskildt
sådant sammanträffande var ledsamt nog och pinade mig så
mången god dag efteråt, att bössan rent af blef mig förhatlig.

I ett af 'tallhagens' allra högsta träd hade ett glad-par byggt
sitt bo högst uppe i kronan. Upp till det hade jag otaliga gånger
försökt komma men utan att lyckas. Stammen var ungefär
metertjock nere vid hufvudhöjd och smalnade ytterst långsamt, men
snart nog började dess gren- och kvistfria yta att beklädas med
dessa saffransgula, postpappersfina barkflag, hvilka nära på äro
glatta som is och göra klättringen likvärdig med sådan på såpad
mast. År gingo om, utan att jag lyckades, men omsider hade
styrkan i armar och skänklar nått en sådan utveckling, att det
gick. Bytet blef två stora ägg, som naturligtvis fingo plats i mitt
ovarium.

Men detta var nu en sak för sig. Sedan jag fått, hvad jag ville,
ofredade jag icke på det sättet de kvarboende fåglarna vidare.
Då jag emellertid en gång passerade tätt förbi den högresta tallen

och tittade mot höjden, varseblef jag högt, högt uppe i den
genomskinliga blå luften en af fåglarna, som på spända vingar
seglade fram i vida spiraler utan att röra sig. Jag vet ej, hvad som
kom åt mig, ty hållet var vansinnigt, men jag ryckte bössan från
axeln, lade an, sköt och såg, till min utomordentliga häpnad, den
stora fågeln bryta sin bana och tumla ned hals öfver hufvud samt
falla ned till marken några steg ifrån mig.

Ena vingbenet hade träffats af ett uthålligt hagel och var
bräckt. Flygförmågan var borta, men lifvet var kvar, och detta
var det stackars djuret böjdt att försvara. Samvetet sade mig
emellertid, att det nu måste dö för att undslippa en långvarig
pina, men för den exekutionen drager jag dyster slöjan.

Jag har allt sedan tyckt mig häfta i en blodskuld till gladorna,
och med viss ångerfull sympati omfattar jag dem ännu i dag.

*

Gladan är en vacker fågel samt af rätt betydande storlek. Det
fint byggda hufvudet är gråaktigt samt tecknadt med smala svarta
streck. Öfverkroppen och vingarna äro bruna med ljusare
fjäderkanter, så att häraf bildas en otalig mängd, till största delen
hoptryckta halfmånar. Underkroppen är rostbrun med mörkare streck,
och den djupt klufna stjärten — fågelns särmärke — ofvantill
rödbrun med mörkare kanter, undertill ljusgrå. Iris och fötter äro
ljusgula, den krökta näbben i spetsen svartbrun, inåt gul.

Honan är — som alltid hos roffåglarna — större än hanen,
men till färgen äro de båda könen lika hvarandra.

Gladan är flyttfågel och tillbringar den hos oss kalla årstiden i
blidare klimat. Men redan då marssolen frätt bort drifvorna och
det börjar bli ljumt i luften, kommer hon åter till hembygden,
gladt uppmärksammad af landtmannen, som tror, att hon spår
vår. Då efterses boet, som alltid bygges inne i en trädkrona,
vare sig barr- eller löfträds, och som konstrueras af grofva kvistar
samt inuti afjämnas med grästorfvor och mossa m. m. I valet af

dessa medmera-ämnen råder slumpen enväldigt, tyckes det. Vår
store fågelkännare, Kolthoff, berättar, att han i gladbon funnit en
alldeles oskadad silkesduk, ullstrumpor, bitar af halsdukar,
strumpeband och tygtrasor, ämnen, som — det måste man medge —
förträffligt lämpa sig till att göra ett hem af detta slag bekvämt och
tilldragande.

Boet bygges gärna i närheten af större sjöar med vassrika
lågstränder eller vidsträckta kärrmarker, hvilka om vårarna stå
under vatten. Ty sådana ängder äro gladans jaktmarker. Där
finnas änder, snäppor, beckasiner, vipor m. fl. slags sim- och
vadarefåglar, som hon med förkärlek kalasar på. Men hon försmår ej
heller fisk, grodor, ödlor, råttor, mullvadar och dylika varelser,
blott hon rår på dem. Gripa en fågel i flykten kan gladan ej,
men hon har skarp syn, och då hon i jämn, vacker flykt helt tyst
kommer sväfvande öfver vassfälten, upptäcker hennes skarpa öga
lätt hvarje på sina ägg rufvande hona bland offerdjuren, och innan
denna vet ordet af och hinner sansa sig, är hon gripen och bortsläpas.

Äggen, vanligen tre till antalet, äro grönaktigt hvitgrå, med
sparsamt förekommande lefverbruna streck och fläckar. De äro
ungefär stora som hönsägg och nästan bollformiga.

Ungarna äro vid framkomsten dunklädda, till färgen hvita,
med ljust gråbrun rygg. De växa fort och ha strykande aptit, så
att föräldrarna tvingas till betydligt större nederlag på det
matnyttiga vilda än då de äro allena. Gladan är till följd häraf en
ganska ödesdiger granne för jaktvännen.

Hennes uppehåll i norden är emellertid icke långt. Redan i
september beger hon sig af till vinterstationen i södra Europa
eller norra Afrika.

Sommargäst är gladan i mellersta Europa och södra delen af
vårt land. Emellertid går hon ända upp till Jämtlands Storsjö.
I Norge trifves hon ej. Man har emellertid observerat henne vid
Fredrikshall. I Finland förekommer hon enstaka, men i Danmark
är hon allmän.

Fågelns latinska namn är Milvus milvus. Bland svenska
provinsnamn anteckna vi kungsglada, glänta (Skåne, Smal.),
ormvråka (Smål.) och onsvala (Västmanland).

Man tror sig ha iakttagit, att denna fågel på senare årtiondena
minskats i antal i vårt land. Efter hyad vi ofvan sagt om
hennes födkrokar, är detta påtagligen föga att beklaga.

*



Vråkar.

De äro icke allt för nära släkt, ehuru namnen antyda något
sådant — bivråken och ormvråken — ty de tillhöra skilda
underfamiljer af familjen Falconidae — falklika dagroffåglar — men
ändå framföra vi dem nu båda två, i frihet, på en gång, och börja
då med




Bivråken,
(Fig. 33; tafla VI.)
Pernis apivorus, en stor baddare och ganska prydlig till så väl
gestalt som kostym ...

Det är sol och sommardag! På ängslindan, där hårdvallen
sänker sig och så småningom öfvergar till det tufviga kärret, står
maj-floran i fullaste prakt. Saxifragan vaggar sina hvita
blomknippen i den ljumma luften, primulorna — officinalis och farinosa
— blänka med granna färger, rumex och lychnis schattera
gräsmattan i brunt och rödgredelint, och i kärrkanten drar calthan
en bred bård af guldglans kring vattenbrynet... På andra sidan
kärret står skogen, hög och mörk.

Öfver blomsterprakten surrar insektsvärlden i färgrik dräkt.
Fjärilar fladdra, skalbaggar glimma, bien och humlorna suga
honung ur mandelblommans kalkar, fort, fort, surrande, brummande.
Ut och in, in och ut! Trägen möda, riklig skörd!

Den stora humlemor där, hon med de gula galonerna på sin
svarta sammetskappa, har omsider fått full frakt och surrar nu i
väg mot hemmet — den stora runda tufvan där på
halfsluttningen, där gräset är så grönt, blommorna så friska, solljuset så
bländande och värmande. Där stannar hon, sänker sig bland
vegetationen och försvinner plötsligt i tufvans inre — uppslukad
af jorden.

Ett ögonblick därefter faller en mörk slagskugga öfver tufvans
lilla paradis, och en stor fågel slår sig ned på den rundade
upphöjningen. Han är smäckert byggd, grå öfver hufvudet, brun i
schatteringar på rygg, vingar och stjärt och på underkroppen
grågul med bruna fläckar. Hans stora, krökta näbb är brun, iris och
fötter gula.

Detta är bivråken, och det är ej af en slump eller för att hvila
som han slagit sig ned där han nu sitter. Med vaken blick följde
han länge humlans surrande flykt från blomma till blomma och
såg till sist mycket väl, hvar hon försvann. Då hade han genast
klart för sig två saker: att humlan bodde där och att han skulle
kunna få ett läckert mål.

Han töfvar heller icke länge med de nödvändiga förberedelserna.
Det blir fart i de starka klorna. Gräs, blommor, mossa och jord
flyga omkring åt alla håll. Det förfärade och öfverraskade
humlefolket surrar och svärmar omkring fridstöraren, men denne låter
af intet störa sig. På sin höjd hugger han en allt för närgången
humleindivid och slukar honom. Men målet hans är att komma
ned till boet. Då det skett, kalasar han på alltsammans, kakor,
honung, larver och hela härligheten.

Och så är en hel liten samhällsorganisation spolierad —
utplånad ur tillvaron blott för en hungrig inkräktares skull. De
stackars individer, som undgått förödelsen, få emigrera och
grundlägga ett nytt rike på annat håll.

Spegla dig, mänsklighet!

*
Tafla VI

35.  Hafsörn
Haliaëtus albicilla
]/9 storl.

36.  Fiskgjuse
Pandion haliaëtus
1/8 storl.

37.  Glada
Milvus milvus
1/6 storl.

38.  Bivråk
Pernis apivorus
1/6 storl.


Bivråken, som om somrarna bebor hela Europa och
vintertid gästar Afrika ända ned till Madagaskar och Kap, anländer till
Sverige i maj och breder så småningom ut sig öfver landet upp
till höjden af Sundsvall, stundom ock ännu högre. I Norge går
han ej öfver Dovre; i Danmark och Finland är han sällsynt.

Från detta sistnämnda land berättas, att där hösten 1894
fälldes en bivråk, som i vingen hade en pil af det slag, som i det
södra Afrika boende fanfolket brukar begagna vid sina jakter.

Då det gäller att välja plats för bosättningen, gör bivråken
ingen skillnad mellan barr- och löfskogar. Den ena eller andra,
det är honom totalt egalt. Men ett högt träd vill han ha att bygga
i, åtminstone helst. Finnes i skogen ingen lämplig, stadigt fäste
bjudande grenbildning, så kan han äfven bekväma sig att logera
närmare jorden, i så fall gärna i en lummig gran. Kan han
komma öfver något gammalt ormvråkbo, lämpligt att restaurera,
så slår han sig gladeligen ned i detsamma.

Fram i början af juni lägger fru Bivråk sitt första ägg och
det andra ett par tre dar senare. Antalet går aldrig öfver fyra.
De äro ganska stora, nästan runda, gulhvita samt öfverströdda
med bruna eller svartbruna fläckar.

En egendomlighet är, att bivråken, så länge rufningen varar,
pryder boet med färska björklöfskvistar eller annat grönt.
Hvarför detta sker, är ej godt att veta.

Omkring medlet af augusti äro ungarna redo att lämna boet.
Deras vingar ha då fått tillbörlig styrka, så att de kunna följa
föräldrarna på luftig stig, lära sig jaga och att segla omkring i
vida spiraler högt, högt uppe, utan att röra vingarna.

Bivråkarna lefva af insekter, ormslån, fågelägg och ungar.
Fågelns svenska bygdenamn äro vesphök, slaghök. I Norge heter
han hvespehök, i Danmark hvespevaage, hvespebussand,
hvespefalk; i Finland mehiläishaukka.

*



Ormvråken,
(Fig. 39; tafla VII.)

Buteo buteo, påminner i ganska mycket om den föregående, men
hans lekamen är mera fyllig, och han är brun på strupe och
bröst. Endast undergumpen är grå-hvit med ljusbruna tvärband.
Ett par yfviga, bruna fjäderkalsonger täcka låren. Iris är brun,
näbben svartaktig och fötterna gula.

I vårt lands södra och mellersta delar förekommer ormvråken
sommartiden nästan öfver allt, där skogar finnas, löf- eller barr-,
det gör också honom detsamma. Han ankommer hit i april och
börjar då snart bygga sitt stora bo högt uppe i ett stort träd.
Det flätas af tämligen grofva grenar och afjämnas inuti med små
grästufvor, strån och mossa, så att det hela blir både trefligt och
fint att mottaga honans tre eller fyra hvitaktiga, med glesa, bruna
fläckar marmorerade ägg.

Ormvråken har fått sitt namn af att han ifrigt jagar ormar,
både huggormar och ormslån. I öfrigt äter han sorkar och andra
små däggdjur samt ödlor och grodor. Om eftersomrarna kan man
få se hela familjer promenera omkring på de slagna ängarna och
äta gräshoppor. Någon gång förgripa sig fåglarna på matnyttigt
— för människorna matnyttigt naturligtvis! — vildt, såsom
tjäder-och orrkycklingar, harungar o. s. v.

Ormvråken flyger tungt men med ganska vackra rörelser. I
likhet med bivråken och gladan brukar ormvråken ofta segla
omkring högt uppe i luften i vida spiraler utan att röra vingarna.
Han låter då understundom höra ett egendomligt läte, som nästan
påminner om en katts jamande.

Att denna fågelfamilj i Sverige är mycket talrik, kan man
under flyttningstiden om höstarna iakttaga i Skåne, enär tusen
och åter tusen då sträcka öfver detta landskap, på väg söder ut.
Det bör anmärkas, att flyttningen alltid sker vid vindstilla eller i
motvind.


I Danmark är han talrikast af alla roffåglar. Talrik är han
öck i södra delarna af Norge och Finland.

Det är ej sällan, menige man förväxla glador och de båda
här omtalade vråkarterna. Detta är emellertid lätt att undvika.
Gladan har klufven stjärt, hvilket vråkarna icke ha; deras är
rundad. Sinsemellan äro vråkarna också lätta att skilja. Bivråken
har ljus underkropp. Ormvråkens bröst är brunt, nästan lika
mörkt som ryggen.

Denna fågel har många lokalnamn, t. ex.: vråk, musvråk,
musvåg, ormvåk, ormråk, snokvåg, råk, svihök, kvidfågel. I Norge
kallas han skjörringesvaag, i Danmark allmindelig musevaage och
i Finland hiirikaukka, käärmehaukka eller koppelohaukka.

*



Vakteln.
(Fig. 40; tafla VII.)

Det är med vakteln som med hämplingen. Mycket godt folk
inbillar sig, att han egentligen finnes till endast i poesien. De
minnas den vackra versen hos Tegnér:

När maj har löfvat våra lindar
och vakteln slår på lummig strand,
då kommer hon med vårens vindar
och  svanorna till sagans land.

Och de ha ej heller glömt Snoilskys klingande stanser i
Rouget de l'Isle:

Ha, hörde du? Har själfva stormen flugit
med ens i instrumentets svaga sträng!
De toner, hvilka senast sakta smugit,
som jagad, vaktel smyger öfver äng,
nu höja sig på örnens starka vingar
och efterhärma åskans tordöns gång.
I ständigt fullare ackorder klingar
den gripande, den underbara sång.




Då härtill kommer, att de själfva veterligen hvarken sett
honom eller hört honom — i ty att de hafva ögon och se dock
intet, öron och höra intet — så äro de mest böjda för det
antagandet, att vakteln är ett slags fågel Fenix i miniatyr, som man nog
kan rimma om men svårligen — jaga, skjuta och äta. Dixi!

Naturvännen har emellertid ej så sällan både sett och hört.
Under sina vårpromenader öfver ängar och fält ljuder ibland helt
plötsligt för hans skolade öra ett egendomligt 'pickvervick' eller
ock ett smeksamt 'by vi vi, brybryl'. Då vet han genast, hvad
det är fråga om, och säger för sig själf: — Ah, vaktlar i nejden!
Går han då på slag, är det icke särdeles svårt att få syn på den
'obefintlige' och studera både hans gestalt och hans dräkt.

I fråga om storlek är vakteln föga imposant. Hans kropp,
som till läggning, hållning och proportioner starkt påminner om
rapphönan, mäter i längd blott 170 till 180 millimeter. Ofvantill
är han spräcklig af svart, mörkbrunt, ljusbrunt och hvitt;
underkroppen är framtill grågul, hvilken färg bakåt öfvergår i renare
ljusgult. Längs hjässan och halsryggen löper ett smalt gråhvitt
band, och från näbbroten hvälfver sig ett annat dylikt öfver
hvar-dera ögat samt nedåt halsen. Strupen och tvenne band längs
halsen äro rostbruna. De ovanligt stora ögonen ha ljust rödbrun
iris; den korta, höga näbben är hornfärgad, och fötterna äro
ljusbruna. Fjäderklädnaden är rik. Stjärten döljes fullständigt under
de förlängda täckfjädrarna.

Vi böra här säga, att vakteln tillhör familjen rapphönsfåglar
och ordningen hönsfåglar, hvilket emellertid icke utesluter, att han
i mångt och mycket skiljer sig från sina närmaste släktingar.
Rapphönan stannar i sitt fädernesland året om, äfven med fara att svälta
ihjäl under snörika vintrar. Vakteln är flyttfågel och beger sig
söderut i september eller senast i oktober. Rapphönan lefver ett
aktningsvärdt moraliskt familjelif, i hvilket hanen med öm omsorg
vårdar sig om maka och barn. Vakteln åter följer
engiftesprincipen endast i undantagsfall. Där så faller sig, spelar han ogeneradt
mormon och bryr sig för resten aldrig ett dugg om familjen. Den
får lilla frun bringa till världen och sedan sörja för bäst hon gitter.

Till hennes heder må sägas, att hon gör detta med mycken
omsorg och plikttrohet. I midten af maj ankomma fåglarna till
mellersta Sverige, men att börja med tyckas de helt och hållet
upptagna af näringsbekymmer. På de kala åkrar eller klöfvervallar,
där de helst hålla till, söka de ifrigt sin blandade kost — maskar,
frön, blad och späda växtskott. Först då gräset börjar skjuta fart
och klöfvern blifvit så pass bladrik, att den nödtorftigt kan
beskugga ett näste, finner vaktelfrun tiden inne att tänka på släktets
förökelse. På släta åkern i en liten håla, bland gräs eller klöfver
lägger hon i midten af juni sina omkring 30 millimeter långa
gröngula brun- och svartprickiga ägg, vanligen 8 à 12 till antalet, men
ibland och undantagsvis ännu flera. Dem rufvar hon därpå med
aldrig svikande ömhet och sedan för hon, i sinom tid, ungarna ut
på fouragering bland det höga gröna i trakten kring boet.

Den, som sett en vanlig höna handleda sina ungar, vet ungefär
också hur vaktelbarnens skolande går till. Den lilla skaran är
lustig att se. Ifrigt springa de små omkring hvarandra och sin
lilla mamma, pipa och plocka, krafsa och leta och söka till sist,
då de blifvit trötta, sin stilla hvila under moderns vingar, mellan
hvilkas dunrika höljen små näpna hufvuden och näbbar öfver allt
sticka fram.

*

Vakteln är vida spridd öfver östra halfklotet. Han var förr
sällsyntare än han nu är, men det kan sägas, att han i allmänhet
förekommer periodiskt. Vissa år är han till finnandes rätt talrikt,
men andra är han liksom bortblåst. Tämligen regelbundet
förekommer han emellertid — ehuru långt ifrån ymnigt — i Skåne,
i Halland och på Öland; vidare ännu sparsammare i Öster- och
Västergötland, Värmland och Uppland samt allt upp till höjden af
Hernösand. Spridda exemplar äro funna i Jämtland och så
nordligt som Pajala, som ligger flera mil ofvanför Haparanda.


I Norge förekommer han lika periodiskt som i vårt land,
talrikast omkring Kristianiafjorden och landets inre upp emot
Trondhjem. Kusten tyckes han sky. Jämväl här — så väl som i Sverige
— synes han vara i tillväxt. Enstaka fåglar ha förirrat sig upp
till Tromsö. I Finland är han sällsynt, men på Danmarks stora
åkervidder trifves han godt.

Vakteln flyger fortare och bättre än rapphönsen. Han
uppehåller sig helst på torra, odlade fält och skyr sumpiga, lågländta
marker.

Vid höstflyttningen slå vaktlarna sig tillsammans i stora
skaror för färden öfver Östersjön. Det säges, att de stundom lägga
sig och hvila på vattnet, när de blifvit trötta, men nog låter detta
som en fabel. I Italien fångas de under passagen i tusental
genom slagnät eller andra giller.

Fågelns kött är nämligen mycket välsmakande. Italienarna,
som eljest just icke äro kräsmagade, ha allmänt kommit
underfund med detta läckra faktum.

Redan i augusti månad lära de första flyktingarna anlända till
Egypten, men då skola ännu i Tyskland kunna påträffas rufvande
hönor och dunungar, nyss utkrupna ur äggen. I september lära
emellertid de flesta ha samlats på sina resp. vinterstationer,
belägna öfver hela Afrika, ända ned till Kaplandet.

Vaktelns latinska namn är Coturnix coturnix. Han kallas lilla
rapphönan i Skåne och åkerhöna i mellersta Sverige. På danska
och norska heter han vagtel, på finska viiriainen och pieni peltopyy.

*



Dalripan.
(Fig. 51; tafla VII.)

Nordbor äro de, ödemarkernas barn, fostrade i torftighetens
skola och nöjda med hvad den kargaste natur bjuder dem.
Innerligt fästa vid hembygden lämna de densamma aldrig frivilligt.


Men deras rykte har gått ut öfver världen, och i stället komma
människor upp till dem, människor med mordanslag i sinnet och
gevär i händerna. De resa långa vägar, och de betala arrenden
för 'ripmarkerna', kala fjällvidder eller med buskar bevuxna
hedar, ängar eller lider, dit sällan främmande människor komma, men
där kreaturens klockor om somrarna stundom blanda sitt klingande
med bäckarnas sorl och vindens susande. Då smälla i de eljest
tysta bygderna skott på skott, och offren falla i hundratal. Sedan
få vi, sörlänningar, spisa 'snöripa' vid våra kalas och fukta den
läckra steken med drufsaft efter råd och lägenhet.

Dalripan är ripan par preference, snöripan — Lagopus albus eller
L. lagopus. Om vintrarna är hennes satta, knubbiga, om
rapphönan påminnande gestalt alldeles hvit, med undantag af att
stjärtpennorna äro svarta och ha smala, hvita ändspetsar. Fågelns
sommardräkt kan nästan kallas praktfull. Den är spräcklig af
svart, rödbrunt och rostgult, med vingpennorna och buken hvita
samt med hufvud och framhals hos hanen rödbruna, hos honan
rostgula, svartfläckiga. De korta benen äro — som hos alla öfriga
arter af släktet — ända ut på tårna beklädda med täta, hårlika
fjädrar. Om vintrarna ha deras klor växt ut och blifvit långa och
skarpa; om somrarna äro de korta och trubbiga. För ej
längesedan trodde man, att fåglarna bytte klor höst och vår. Numera
håller man emellertid före att deras klor växa till om vintrarna,
därför att de då lefva på snöhöljd mark, men att de nötas af om
somrarna, då marken är bar.

Dalripan hör till hönsfåglarnas familj men lefver i engifte.
Under vårens kärlekstid, särskildt morgnar och aftnar, låter honan
ofta höra sitt vidt omkring ljudande 'kopack kopack'. Går man
upp henne efter detta ljud och lyckas få henne i flykt,
uppstämmer hon ett rungande 'garr', hvilket skogsbon liknat vid ett
hånskratt. Faktiskt är, att mången omisstänksam skogsvandrare blifvit
skrämd af detta genom den fridfulla skogstystnaden skärande ljud
och börjat fantisera om skogsnuan, bergsrået och dylikt. Fastän
dalriphanen till humöret i regel är mild och fredlig, kan det likväl
hända ibland, att han blir förgrymmad eller missbelåten med tid
och värld. Då skriker han — kuriöst nog! - med synnerligt
eftertryck 'tabacko tabacko gack gack tabacko !', hvilket ju kan
gifva osökt anledning till den förmodan, att han är en energisk
medlem af sällskapet 'Bort med tobaken'. Honan i sin ordning
ropar ofta 'gack gack', men detta tolka hennes beundrare såsom
man __ enligt 'Cornevilles klockor' bör tolka flickornas i
Normandie nej — med det rakt motsatta. De öfversätta nämligen
detta 'gack gack' med 'kom kom' och — handla därefter.

Ripmakarna äro allvarsamt folk och solida i sina familjeaffärer.
I god tid om våren, så snart snön släppt, utse de åt sig passande
lokal för en egethemsanläggning. Lyckligtvis äro sådana lokaler
icke svåra att finna däruppe i deras land. Under den stora
ljungbuskens lutande grenar eller vid den gröna tufvan t. ex. finnes en
alldeles utmärkt fördjupning i marken, lagom stor samt torr och
mycket välvulen. Där skall redet ordnas, ty där är undangömdt,
fridfullt och tyst! Människor komma där aldrig förbi; örnar och
hökar se ej genom ljungen och räfven — ja räfven är nu en
hederlig ripa aldrig säker för ...

Litet torra strån till en madrass — det är allt! Att samla dem
går hastigt och lustigt, och så börjar äggläggningen.

I likhet med de flesta hönsfåglar är den lilla ripfrun mycket
produktiv. Mindre än ett hälft tjog anser hon under sin värdighet
att åstadkomma. Oftast deponerar hon ett helt dussin, ibland ock
tre kvarts tjog. Äggen, som hålla i längd cirka 45 mm. och i
tvärmått 30 à 31, äro ljust rostgula samt bestänkta med stora
brunsvarta fläckar.

Under rufningstiden är det tyst och stilla i ripnästet. Man kan
sätta sin fot en decimeter från den lilla mamman in spe utan att
ana, hvad där inne försiggår eller att ett litet modershjärta under
ljungriset häftigt klappar af skräck och bäfvan.

Då ungarna framkomma, äro de ofvantill grågula med mörkare
skiftning på öfverkroppen och en stor klarbrun fläck på hjässan.
Deras fjäderskrud kommer rätt fort i skick, och de lära sig snabbt
flyga. I detta skede ha de flera svarta fläckar i örontrakten och
svarta band längs bakryggen. Ving- och skulderfjädrarna äro
vattrade af svart och brunt samt försedda med hvila spetsar.

Dalripan — som helst vistas på marken och ej med särdeles
skicklighet eller förljusning brukar sina vingar — håller hembygden
mycket kär, men då ungarna framkommit, draga fåglarna upp åt
fjällsluttningarna. Är vädret mycket varmt och soligt, sträcka de
ännu högre upp. Deras föda består sommartiden förnämligast af
späda knoppar och blad samt af frön af fjällväxter. Om vintrarna,
då de slå sig tillhopa i stora skaror, draga de ned åt dalarna och
uppehålla sig företrädesvis i björkskogarna samt lifnära sig då
hufvudsakligen af björkknopp. Ungarna äta under sitt
utvecklingsskede gärna insekter.

Dalriporna äro mycket modiga. Råkar familjen i fara,
uppträder hanen oförskräckt till dess försvar och går högt skrikande
samt med uppspärrad näbb emot den fiende, han fruktar, så att
hona och ungar hinna rädda sig.

Dalripans utbredningsområde är cirkumpolärt. I Sveriges
nordligaste delar är hon mycket allmän å fjällens björk- och
videområden, men hon förekommer också — ehuru sparsamt — i
kustlandets skogar och har funnits i Helsingland, Dalarna och norra
Värmland samt till och med i Eds socken på Dal. I Norge och
Finland förekommer hon likaledes rikligt i norr, sparsamt i söder.
I Danmark samt på Island och Färöarna är hon obekant.

Hennes lokalnamn äro ripa, snöripa, skogsripa, dalripa
(Väster-norrl.), riåppa (Mora). I Norge kallas hon dalrype, lirype, liarrype,
skogsrype, rypa, rupa och rjupa. På finska heter hon metsakana,
riekko eller mettikana. Lappska namnet är rievsak.

*



Järpen.
(Fig. 42; tafla VII.)

Vi träffade en gång på en naturalist, som indelade fåglarna i
två klasser: — I, sådana som hålla sig själfva framme i lefvande
lifvet, II, sådana som människomen med glädje och
tillfredsställelse hålla fram såsom läckerheter efter det de blifvit aflifvade.

Han hade långa listor på båda slagen, men dem skola vi nu
icke citera. Vi nämna blott, att järpen hörde till klass II.

I själfva verket är det visst och sant, att denna fågel icke gör
någonting för att hålla sig framme. Han döljer tvärtom sig och
sin tillvaro med sådan sorgfällighet, att majoriteten af oss
sydsvenskar lefver och dör i den öfvertygelsen, att järpen uteslutande
tillhör Lapplands fjäll och att han först efter sitt med knallande
skott eller lömsk snara ändade lefnadslopp, kommer som ilgods
ned till sydligare bygder för att hamna på våra kalasstekfat, fuktas
med champagne samt stå och kallna under det långa, hackiga
festtalet.

Det är till dessa illa underrättade individer jag härmed lämnar
upplysningen: järpen finnes kanske på din egen eller din grannes
skog. Att du aldrig mött honom på dina promenader, beror på
att han är föga angelägen om ditt sällskap, kanske därför att du
— med hans ögon skådad — ser föga förtroendeingivande ut.

Eljest kunna the smålänningar få se honom, theslikes ock the
ostro- och västrogoter. Folket ofvanför dessas bygder skola vi
aldrig tala om (så vida de icke bo ett godt stycke ofvanför den
famösa polcirkeln), ty i de ängderna har järpen sitt hufvudkvarter.

En varelse, som håller fädernebygden kärare än järpen, får man
leta efter. Där han är född eller på den plats, dit han efter
uppväxten — för utkomstens skull — nödgats utvandra, där stannar
han gärna hela sitt lif. Där studerar han terräng och
existensmöjligheter, där drömmer han sin vårliga kärlekssaga, där fostrar

han sina små och där — faller han kanske en dag för jägarens
skott eller för en roffågels skarpa klor och dödande näbbhugg.

Järpen räknar nog släktskap med tjädern och orren, men i
moraliskt afseende är han båda betydligt öfverlägsen. De äro
mormoner eller polygamister; han är monogam, d. v. s. han väljer sig
en maka, och de två dela sedan ljuft och ledt.

Valet sker redan på senhösten, då ungfågelflockarna skiljas.
Under vintern hålla makarna troget tillsammans, förnämligast
lifnärande sig af björkknopp. Fram på våren blir spisordningen litet
mer omväxlande. Späda blad äro då en delikatess, bär af diverse
slag äro ännu bättre; växtfrön och knoppar smaka äfvenledes bra.
Och vatten — alltid finnes det, om ej i bäckar så på alchemillans
blad eller i spåren, som älgar efterlämnat i kärrkanten.

Någon betydligare teknik vid sitt nästes konstruerande har
järpen icke af nöden att utveckla. En liten fördjupning i marken är
alltid lätt att hitta på i den ödsliga, med löfträd rikt blandade
ungbarrskog, där makarna slagit sig ned. Detta hål fodras med
några torra strån, och så är det anspråkslösa egna hemmet färdigt
för det året.

I äggläggareafseende är järpfrun mycket produktiv. Äro
makarna i sin krafts dagar och allt i öfrigt väl beställdt, så är jämna
dussinet ett vackert minimum. Eljest kan det ju också gå an med
ett fjärdedels dussin, men riktigt hederligt är detta ej. Äggen, som
hålla i längd cirka 40 mm. och i tvärmått 28 à 29, äro ljust
brungula samt öfverstänkta med bruna fläckar och punkter.

När ungarna framkomma, blir det ett myller och ett pipande
först i nästet och sedan i mossan och riset omkring detsamma.
Som regel är hos hönsfåglar få emellertid ungarna på ett mycket
tidigt stadium af sin utveckling praktiska lärdomar beträffande
sättet att skaffa sig föda. De tillgodogöra sig också med
berömvärd, kanske af aptiten eggad läraktighet de hulda föräldrarnas
råd och anvisningar i dessa stycken, så att de rätt snart kunna
själfva sörja för sina behof.


För det mesta vistas järpen på marken, bland ljung och gräs,
men blir han uppskrämd, följer han ej andra hönsfåglars sätt att
'trycka', utan flyger han upp och söker dölja sig i något träd.
Härvid placerar han sig alltid så, att han har trädstammen emellan
sig och jägaren, på hvilken han då och då håller utkik genom att
hastigt sticka fram hufvudet. Det vill ett öfvadt Nimrodsöga till
för att då upptäcka honom eller att få skott på honom. Är det
två jägare i sällskap går det naturligtvis lättare, enär den ene då
kan kringgå ställningen, men fågeln har därvid naturligtvis utvägen
att flytta sig till ett annat träd längre bort. Härunder kan han
emellertid lätt träffas af den mördande hagelsvärmen.

Att beskrifva järpens klädedräkt har sig sannerligen icke så
lätt. Hela fågeln är spräcklig af ljusbrunt, grått och hvitt. Det
bruna dominerar på framkroppen, och det hvita bildar på denna
tusen fläckar samt åtskilliga strimmor och band. Bakkroppen åter
är till öfvervägande del gråtonig. Näbben är svart, tår och klor
hornfärgade, iris brun. Honan är mindre än hanen och skiljer
sig äfven från honom något i afseende på teckningen.

Järpen är utbredd öfver hela gamla världens nordliga del. I
Europa går han ned till norra Spanien och Italien. I Asien finnes
han ända till Kamtschatka. I södra Norge och i Finland finnes
han, men i Danmark är han ej bofast.

Latinska namnet är Tetrastes bonasia. Provinsnamn synes han
sakna.

Huru fågeln tar sig ut efter att ha passerat kökets skärseld,
ligger ej inom vår plan att skildra.

*



Tjädern.
(Fig. 43; tafla VII.)
Storpampen bland hönsfåglarne i våra skogar det är och förblir
tjädern — Tetrao urogallus — både hvad vikt och storlek beträffar.

Har en tupp utvecklats normalt, hunnit mognadens
vörnadsbjudande ålder och ej varit utsatt för några extra vedervärdigheter i
sina dagar, så kommer han lätt upp till eller öfver sina modiga
4 kilo, hvilket är liktydigt med nio och ett hälft gammalt
skålpund eller bortåt ett halft 'pund'. En sådan fullviktig kaxe har
också längd och spårbredd i proportion. Han är ofta — väl
utsträckt — cirka 980 mm. och hans vingar, som ju måste vara
ansenliga för att bära en sådan tyngd, nå till en längd af öfver 400
mm. Då kan man lätt förstå, att ingen missproportion förefinnes
mellan den aflidne, på ryggen burne tjädern och den gamle
soldaten, som står till vänster på Gustaf Cederströms präktiga tafla
'Carl XII:s lik bäres öfver norska gränsen', ty fågeln där är en
tjäder och ej en örn, såsom mången ytlig betraktare inbillar sig,
efter som det kanske skulle passa bättre i stycke.

Detta om det kvantitativa! Det kvalitativa hör egentligen
kokboken till, men ändå kunna vi gärna i förbigående konstatera,
att tjädern fyller nästan alla en gourmands rimliga anspråk,
särskildt om fågeln vid sitt frånfälle icke fått något mera öfverdrifvet
antal år på sin gråsvarta nacke. I öfrigt må det väl sägas, att
mycket i detta fall beror på huru Cajsa Wargs, Anna Maria
Zetterstrands och Charles Emil Hagdahls efterföljare och lärjungar
handskas med de jordiska kvarlefvorna. Sker detta på ett
rationellt sätt, kan man med mycket lugn förtro sig åt matsedelns Coq
de bruyère rôti.

Innan vi afsluta denna estetiskt-materiell a afdelning, skulle
vi vilja framhålla, att tjädern står i stor och outplånlig
tacksamhetsskuld hos Bruno Liljefors, ty såsom han målat tjädern, har
aldrig någon tjäder förr blifvit målad. Har ni icke sett
konstnärens granna Tjäderlek, som nu hänger i Fürstenbergska
samlingarna i Göteborgs museum, så har ni helt säkert sett afbildningar
af taflan, och då vet ni också full väl, att det icke är fråga om
en skematisk framställning utan om ett stycke konst, som kommer
det lefvande lifvet så nära som det är möjligt att komma.

Hvad kroppsbyggnadens harmoni och färgfördelningen beträffar
har tjädern alla anledningar att vara belåten, ty han är rent ut
sagdt en mycket vacker fågel. Kroppens centralparti har form af
en vacker äggoval, till hvilken den kraftiga halsen och det
relativt lilla hufvudet med den ljusa, krökta näbben och de kloka, i
rödt infattade ögonen symmetriskt sluta sig. Stjärten är lagom lång,
och de kraftiga, ända till tårna befjädrade bruna benen uppbära
gestalten på ett sätt, så att de statiska lagarna i allo respekteras.

I stort gör tjädern intryck att vara en svart fågel, men vid
närmare påseende är han svart med modifikation. Hufvudet, halsen
och ryggens främre del äro fint och prydligt vattrade med
ljus-grått; skuldror, vingtäckare och armpennor äro bruna med
obetydliga nyanseringar i svart och hvitt. Vid öfra vingbågen sitter
en rund hvit fläck, och mellan båda sidornas fläckar går en skarp
gränslinje mellan halsklädnaden och bröstet, som öfverst skiftar i
metalliskt grönt men längre bakåt öfvergår till svart med något
grå anstrykning och som på sidorna, genom fjädrarnas gråaktiga
fan, får en bågmarmorering, hvilken blir allt mer markerad och
sträcker sig ett godt stycke ut på stjärtens öfversida. Denna, som
har bred, skedformig afslutning, är eljest svart, stundom något
hvitfläckig. Den ofvan omtalade röda fläcken kring ögat saknar fjädrar.

Detta var nu hanen i egen hög person. Honan, som är
betydligt mindre — endast 600 å 660 mm. har en högst
omväxlande, mosaikartadt sammansatt skrud af grått, brunt, hvitt och
svart, hvilken det är fast omöjligt att beskrifva. Det grå är
öfvervägande på hufvud, hals och rygg, det bruna på vingarna och
det hvita på buk och undergump. Blandningen är emellertid så
genomförd, att dräkten måste kallas prydlig.

Det finnes också sterila honor, som äro öfvervägande
brunspräckliga samt på bröstet ha en stor rödskiftande fläck, men
dem bry vi oss icke om i detta sammanhang.

I vårt land finnes tjädern öfver allt norr om Skåne, där stora
barrskogar, blandade med något löfträd och som genomskäras af
kärr och sandmarker, bjuda honom skydd och näring. I dem
vistas han året om, sommartiden helst på marken, men om
vintrarna uppe i träden. De slå sig då tillhopa i flockar samt hålla
gärna till på trakter, där afverkning ägt rum eller där furorna
kvarstå i spridd ordning. De lefva sommartiden af frön, bär och
späda skott, om vintrarna mest af tallbarr. Ungarna förtära att
börja med insekter men öfvergå inom. kort till de äldres kost.

Tjädern är mormon eller en sultan och har ett väl försedt
harem, öfver hvilket han öfvar ett strängt tjusningens och
despotismens regemente. Hans familjebedrifter i vårdagarna ha rent af
gjort honom ryktbar men ock i otaliga fall beredt hans undergång.
Ofta nog förekommer tjädern i flockar, i hvilket fall tupparna
tidigt om vårmorgnarna samlas på vissa ställen för att spela.
Har en tupp intet sällskap, så spelar han solo.

Vanligtvis sitter spelmannen under sina musikaliska idrotter på
en grof, horisontal trädgren med halsen framsträckt och näbben
riktad snedt uppåt samt med vingarna hängande och stjärten
uppspärrad i solfjädersform. Någon vidare kraftig stämma har ej den
väldige bjässen. Får man höra hans toner, kan man därför vara
förvissad om att han icke är långt borta. Musiken börjar med
små knäppningar, liknande det ljud, som uppstår, då man slår
två träpinnar mot hvarandra. De tagas till.en början i relativt
långsamt tempo, men takten ökas så småningom allt mer, och så
ljuder plötsligt den s. k. klunken, ett ljud som man liknat vid
det, som uppkommer då man drar korken ur en butelj. Därpå
följer 'sisningen', under hvilket stadium spelmannen mister både
hörsel och syn, i sådan extas befinner han sig. Man antager, att
denna dubbla sinnesstrejk beror på att ett i hörselgången
befintligt, mycket veckrikt litet blodkärl hastigt sväller upp, till följd af
allt för riklig blodtillförsel, och täpper till nämnda gång. — Det är
under detta extatiska tillstånd Liljefors målat sin spelande tjäder.

Förr i världen brukades mycket — och på sina ställen brukas
det nog än i dag — att skjuta tjädertuppar på spel. Jägaren
passade då på att taga några språng fram emot trädet, där fågeln
satt, under det sisningen pågick, men stod dessemellan absolut
orörlig. På så sätt kom han omsider i håll och kunde lätt
nedskjuta den i kärleksyra försatte spelmannen.

Under sin vårliga älskogsperiod är tjädern mycket argsint
och mellan olika individer utkämpas då heta strider, hvilka ofta
sluta med bådas undergång.

Slutscenen af en dylik tvekamp fingo ett par kolare i norra
Östergötlands skogstrakter för ej så länge sedan bevittna. De
hörde bland träden ett ljud af oregelbundna vingslag och
varseblefvo — då de skyndade i riktning emot detta ljud — två unga
tjädertuppar, som styrde kosan emot en i närheten af deras mila
växande gran, den ene tydligen i egenskap af förföljd, den andre
som förföljare. De fingo emellertid icke fotfäste i granen utan
båda ramlade från gren till gren och hamnade snart på marken.
Då skogsarbetarna kommo fram, funno de den ena tjädern ligga
liflös, och hos den andre förmärktes endast några svaga
ryckningar, hvilka emellertid så godt som genast upphörde. Båda
tupparna befunnos vid närmare skärskådande vara skalperade å hals
och hufvud samt buro för öfrigt tydliga och svåra märken å
öfriga kroppsdelar, tydligt utvisande, att en häftig tvekamp nyligen
rasat dem emellan, resulterande uti att den svagare parten
slutligen måste gifva sig på flykten, förföljd af den starkare. Bådas
krafter hade emellertid under striden blifvit uttömda, och endast
med anlitande af det yttersta i den vägen hade de förmått förflytta
sig till den plats, där de dödströtta segnade ned.

En förtviflad kärleksstrid hade tydligen föregått detta tragiska
slut. Och helt visst äro dylika bältespännarebragder icke ovanliga
i de stora, tysta skogarna, fastän de nästan alltid äga rum utan vittnen.

Honan lägger sittrede på marken och i det åtta à nio gulaktiga,
med små täta, bruna fläckar öfversållade ägg, som äro omkring
60 mm. långa och i tvärmått hålla vid pass 42 mm. Under
rufningen är honan  mycket kinkig och öfvergifver gärna äggen, om
Tafla VII

39.  Ormvråk
Buteo buteo
1/6 storl.

40.  Vaktel
Coturnix cotunix
1/6 storl.

41.  Dalripa
Lagopus lagopus
1/6 storl.

42.  Järpe
Tetrastes bonasia
1/6 storl.

43.  Tjäder
Tetrao urogallus
1/8 storl

44.  Ljungpipare
Charadrius apricarius
]/5 storl.


hon blir uppskrämd. Kycklingarna äro i sin ordning mycket 
ömtåliga för väta och dö vanligtvis, om de utsättas för kallt regn.

Och nu ha vi sagt det allra mesta om hvad vi veta om tjädern.

*



Ljungpiparen.
(Fig. 44; tafla VII.)

På mina föga gifvande, i ungdomens dar företagna
jaktvandringar om höstarna hände det rätt ofta, att jag fick sikte på stora
flockar af brunspräckliga fåglar, som kommo susande genom
luften och slogo ned på de afbärgade åkerfälten, där de synbarligen
kalasade på spillkorn. Att de icke hörde hemma i min trakt, var
jag säker på, och därför voro de mig okända. Att mitt intresse
för dem härigenom skulle ökas, är tämligen klart, men olyckan
var, att det hade sig ganska svårt att göra deras bekantskap. På
långt håll kunde jag få åse, huru de hurtiga vackra fåglarna
gingo där och betade, men så nära, att jag fick skjuta någon af
dem, lyckades jag aldrig komma, och några hagelsvärmar, som
skickades efter dem i flykten, blefvo resultatlösa.

De hade helt plötsligt uppenbarat sig, och lika oförmodadt
försvunno de. Ibland varade besöket i orten blott några dagar.
Ibland stannade de en hel månad eller mer.

Det dröjde länge, innan jag kunde identifiera turisterna. En
naturkunnig landtman sade mig, att de voro åkertuppar; en annan
påstod, att de hette ljungvipor. Dubbelnamnen gjorde mitt unga
sinne litet förbrylladt, men de gåfvo i alla händelser en ledtråd,
och så letade jag mig omsider till det officiella namnet:
ljungpiparen, Charadrius apricarius.

När jag en gång väl fått en vingad ny bekantskap, har jag
icke släppt honom ur sikte utan begagnat hvarje tillfälle att
studera hans natur och vanor, och sålunda fick jag äfyen denna
gång så där tämligen reda på mitt föremål.

Jag träffade till och med på makarnas bon och kunde
iakttaga deras hemlif.

De slogo sig ned kolonivis i mossiga ängder, där gräset ej
allt för mycket växte dem öfver hufvudet. Boen lågo på små
tufvor, i hvilka fördjupningar åstadkommits, och voro så konstlöst
ordnade som möjligt. Äggen voro cirka 50 mm. långa och 35 mm.
tjocka, grågula samt öfversållade med växelvis ljus- och
svartbruna samt rätt stora fläckar. I samma mosse funno vi flera bon,
hvilka icke voro så svåra att upptäcka, enär rofgiriga kråkor till
dem visade vägen, hvarefter fåglarna själfva genom utdragna
ängsläten gåfvo sin oro tillkänna.

När ungarna framkommit och befunno sig i första
utvecklingsstadiet, voro föräldrarnas bekymmer ändå större, ity att faror
lurade på de små från många håll. Kråkor, hökar, falkar, glador,
vesslor och jämväl strykande kattor stodo dem efter lifvet, och
det var verkligen underligt, att någon af de små nåddemognads-
och myndighetsåldern. Det gick ändå och kanske bättre på andra,
aflägsnare och fredligare orter, därom vittnade de ofvan nämnda
stora flockar, som i höstetid sökte sin utkomst på hafre- och
kornåkrarna i min hembygd.

Ljungpiparen, hvars längd är cirka 280 mm., har en ganska
klädsam kostym, afpassad — hvad färgen anbelangar — efter de
omgifningar, i hvilka han dväljes. Han är ofvan svart, med täta
gula och hvita fläckar, som på öfvergumpen bilda tvärband.
Vingtäckarna äro gråbruna med hvita och gula fläckar;
vingpennorna svartbruna med smala hvita kanter och spolarnas midtstycke
hvitt, samt en smal hvit fläck midt på de inre handpennorna.
De inre armpennorna äro hvita i infanet, undre vingtäckarna hvita.
Stjärten är svartaktig med gula och gulhvita tvärband. Pannan
samt ett band öfver ögat och längs halsens sidor samt vidare
öfver bröstet och efter sidan fram till stjärtroten hvita. Trakten
kring näbben samt alla mellan ofvanbeskrifna hvita band belägna
delar ända till den hvita undergumpen svarta.

Honan liknar hanen, men det svarta på undersidan är
uppblandadt med gult och hvitt, och de hvita banden äro mindre tydliga.

Om vintern är öfversidan hos båda könen oförändrad, men
bandet öfver ögat är hvitgult. Hals och sidor samt bröstet
gulaktiga med brunaktiga fläckar. Iris är mörkbrun, näbben svart
och benen brungrå. Ungarnas dräkt liknar vinterdräkten.

Ljungpiparen bebor största delen af gamla världens nordliga
område, från Irland till Väst-Sibirien. I söder går han till norra
Afrika. I Sverige häckar han från och med Skåne, upp till
Lapplands nordligaste fjällhedar, blott lämpliga lokaler erbjuda sig.
Han bebor jämväl hela Norge men är talrikast mot norden. 1
Danmark förekommer han om somrarna allmänt på Jutlands stora
hedar och mossar samt på en del af öarna i Nordsjön äfvensom
på Læsö och Bornholm. På det väl odlade Seland är han
däremot sällsynt. I Finlands norra delar förekommer han ymnigt,
men är sällsyntare mot söder.

Ljungpiparen är en flyttfågel. Så fort åkrarna i södra Sverige
bli bara om våren, i slutet af mars eller början af april, anländer
han söder ifrån. Äggen läggas i slutet af sistnämnda månad eller
början af maj. Båda könen hjälpas åt med rufningen. Honan
tyckes vara vekare till lynnet än bland fåglar i allmänhet vanligt
är, ty komma ungarna i fara, håller hon sig gärna på afstånd,
då däremot hanen gör, hvad han kan för att försvara dem.

Få fåglar ha så många lokalnamn som denne. Han heter
sålunda; brockfågel, ljungspole, regnpipare, åkerhöna, åkertupp,
ljungvipa (Skåne), ljungspof, vass-spove (Västerg.), lerbena, lertrana,
(Söderm., Närke), myrpytta, mosapytta, hagatitta, lerpytt (Smål.),
allvargrim, lerpipa (Öland), allvarhyna, aiterhyna (Gottl.), samt
tirrilihöna (Västm.). På norska kallas han akerlo, fjeldhjerpe,
fjeldplistra; på danska brokfugl, hjeile, helunger, heilong,
hiiderling; på finska tunturikurmitsa, peltokana och pelopyy. Till och
med lapparna ha ett par namn på honom — bidus och hutti.

*



Tofsvipan.
(Fig. 45; tafla VIII.)

Det landskap, som genom kupéfönstret upprullades inför mina
blickar i blänkande morgonljus, blef allt mer bekant, ju närmare
jag kom den trakt, inom hvilken en del af min barndom en gång
förflutit. Och jag tänkte, med en skymt af pressadt vemod:

»Allt är som förr, blott jag är annorlunda.»

Där framskymtade redan kyrkan i sin krans af genom
upprepade hamlingar vanskapta askar, där låg den lilla sjön, på hvars
stelnade yta jag så ofta idkat svindlande skridskosport, där
ekbacken... nej! där fanns ej någon ekbacke...; där sandmon
med tallarna, ljungen och det eratiska blocket .. . nej, det fanns
ej längre någon sandmo, några tallar eller något eratiskt block!
Där förr ekarna susade öfver blomsprängd gräsmatta, i parkstil
besatt med törn- och slånbuskar, i hvilka vårfåglar och törnskator
häckade och fostrade muntra ättlingar, där doftade nu yppig
rödklöfver, och på tallmon samt den segmentformiga, kring densamma
löpande svackan böljade nu manshög råg, mellan hvars bugande
strån skymtade blå stänk af centaurea eller röda af agrostemma.

Jag var som förr, men här var annorlunda!

Denna svacka kring f. d. sandmon t. ex., huru väl kände
jag icke den! Där var förr i världen en tufäng, som om vårar
och försomrar stod under vatten, och på den ängen bodde
tjogtals vipfamiljer, med hvilka jag intimt bekantade mig. Men det
var långt innan järnvägen kom till. Slöt jag ögonen nu, så såg
jag mig själf gå där nere på hårdvallskanten, mellan enar och
stenar, 16-årig, lång och smal, med bössa på axeln och den trogne,
flegmatiske Thisbe några steg en avant. Viporna tyckte icke
mycket om denna hund, som till kulören något påminde om sin
syssling räfven, och därför svängde de ofta, med ljudeliga ki-wick,
ki-wick, in efter honom, och hunden tog då ett språng samt nafsade

efter fridstöraren men lyckades aldrig få tag i ens det yttersta
fanet af hans stjärtfjädrar.

Jag kan icke påminna mig, att jag någonsin lossade ett skott
på viporna. De föreföllo så trefliga, oförargliga och förnöjsamma,
att det varit illa att göra dem något ondt. Ett af de talrikt
förekommande bona plundrade jag emellertid en gång, ty det fanns
tomrum för de vackra, päronformiga, olivgråbruna äggen med de
mörka fläckarna i mitt ovarium, och det tomrummet måste
naturligtvis fyllas.

Emellertid gjorde jag bekantskap med de muntra fåglarna,
och därför var det med vemod jag nu från kupéfönstret iakttog,
hurusom deras gamla tufkärr blifvit förvandladt till rågåker och
de själfva förvisade — ho vete hvart!

*

Vipan är en fågel med karaktär samt därför lätt att lära känna
och behålla i minnet. Har man en gång sett hennes pigga
hufvud med den raka, spetsiga näbben, den svarta mask, som
hvälfver sig öfver de stora bruna ögonen och slutar i en lång, spetsig
och lustig framåtböjd tofs, samt vidare den svarta långhalsduken,
bredande ut sig i en bindelformig bröstlapp, den hvita
underkroppen, den grönskiftande ryggen, de rödbrunfläckade svarta vingarna
samt den svarta och hvita stjärten, så glömmer man henne icke
sedan. Då står den lilla gestalten där ständigt klar och tydlig
för den inre blicken på det ena af sina halfhöga, relativt stadiga
ben med de något klumpiga, tretåade fötterna, under det hon, på
storkmanér, håller det andra uppdraget.

*

Tofsvipan — Vanellus cristatus — af familjen brockfåglar och
ordningen vadare, är af samtliga sina anförvanter den, som
tidigast på året anländer till vårt land. Efter en vintersejour i
Medelhafsländerna, Afrika eller Asien, landstiger hon redan i februari

på Skånes sydkust och följer sedan med våren och barmarken
norr ut, så att hon når höjden af Uppland fram i april månad.
Då kärr och sidmarker allt mer torrläggas i södra Sverige, visar
fågeln tendens att draga sig längre mot norden, ty fuktiga ställen
föredrar han. Emellertid göres undantag för Öland och
Gottland. På den förstnämnda ön vimlar alfvaren här och där af
vipor, som där — äfvensom på Gottland — hålla samman i stora
kolonier.

Ibland händer det vipan — såsom det gör med andra vingade
nomader — att hon kommer för tidigt. Då köld och snö
öfverraska henne i mellersta Sverige, råkar hon illa ut och kommer i
dödsfara. Det är, som om lokalsinnet upphörde att funktionera
vid dylika naturkalamiteter: hon vet hvärken öst eller väst,
hvarken nord eller syd, utan flyger omkring på måfå samt kommer
därunder jämmerligen på villovägar. Då uppenbarar hon sig på
orter, där hon aldrig förut varit sedd, och för att ej svälta ihjäl
hyllar hon sig till människan samt är tacksam, om hon får sig
tillkastad litet bröd, potatis eller dylikt. Får hon desslikes husera
vid komposter och drifbänkar, är det under sådana
omständigheter relativt bra. Finnes icke alls möjlighet att skaffa, så slutar
äfventyret snart med en stilla död på någon obemärkt plats,
fjärran från släkt och vänner.

Vipan söker företrädesvis sin föda ur det lägre djurlifvet —
bland maskar, sniglar och insekter.

Om någon bosättning kan man egentligen icke tala. Makarna
söka ut en lämplig tufva med någon fördjupning ofvanpå, och där
deponerar honan sina rätt stora och vackra ägg, som hon ibland
icke får behålla. De räknas nämligen som fin-fina delikatesser,
och bekant är, att salig Bismarck på sin tid var en stor liebhaber
på vipägg, hvilket hade till följd, att hundraden af hans trogna
beundrare plockade bort massor af vipägg i hela Nordtyskland
och befordrade dem som ilgods eller postkolly till Friedrichsruh.
Vi förmoda, att fursten-gourmanden fick sitt lystmäte, fastän och
kanske lyckligtvis läckerbitarna icke äro så stora. Hos oss i
Sverige är det blott en och annan, som gör sig besvär. För att
anses som riktigt fina böra de väl också — importeras.

Till antalet äro äggen i de orubbade kullarna vanligtvis fyra.
De ligga med de spetsiga smaländarna mot hvarandra, och man
kan mycket lätt gå förbi eller öfver dem, utan att de observeras,
ty de ha denna skyddande färgförklädnad, som gör, att de blott
föga sticka af emot omgifningarna. — Varder första kullen
borttagen och lilla frun tvingas att frambringa en ny, kan det hända,
att antalet inskränkes till tre, för att stanna vid två, om en ny
plundring förekommer.

Honan rufvar ensam, och hanen tyckes då ta till uppgift att
förströ henne genom allehanda gymnastiska luftlekar och
sportöfningar. På sina trubbiga, spritiga vingar tumlar han smidigt
omkring i luften samt svänger och voltigerar, så att det snärper
om stjärten, allt under det han käckt och liksom utmanande
skriker sitt ki-wick ki-wick. Kråkorna äro hans lifsfiender, ity att de
gärna röfva bort äggen, när de komma åt. Uppenbarar sig en
slik röfvare i närheten, blir det därför stor uppståndelse i
viplägret. Då mobiliseras krigsmakten och skrider genast till anfall.
Så tappert är försvaret, att angriparna i regel tvingas till återtåg,
höljda af skam och nesa.

När de små komma fram, blir det för föräldrarna en arbetets
tid, ty ungherrskapet är matfriskt och fordrande. Men så
småningom tagas de med ut i sankmarkerna och instrueras på
lämpligt sätt i skaffning. Ha de väl lärt sig att flaxa omkring på sina
späda vingar och att skilja en snigel från en sten få de själfva
sörja för sitt uppehälle. Då anser pappa att hans plikt som
familjefar är fylld och beger sig ut på något slags ferieresa på egen
hand. Det är, som om han för någon tid kände ett behof af
hvila efter familjelifvets omsorger och besvärligheter. Litet längre
fram på sommaren sluta sig en hel mängd familjer tillsammans
och beresa hafs- och sjökusterna. Men knappt har den första

frostnatten strött silfver på gräsmattor och skogsmossa, förrän
flockarna lyfta och gladeligen sträcka i väg söder ut.

*

I vårt land synes vipan vara i aftagande, beroende — som
ofvan antyddes — på att sankmarkerna allt mera utdikas.
Emellertid är hon ännu just icke sällsynt. Allt ifrån Skånes strandängder
finner man henne tämligen allmänt, på passande lokaler, upp till
Dalälfven, men mera sällsynt ofvanför detta vattendrag ända upp
i Jämtland och i Västernorrlands län. I Norge går hon då och
då upp till Tromsö, i Danmark är hon allmän, och i Finland
finnes hon till Brahestad. Egendomligt nog lärer hon hvarje höst
besöka Island och Färöarna.

*

De provinsiella namnen på denna fågel äro talrika. Hon kallas
bl. a. kovipa, tivipa, vassvipa, hornvipa (Västerg.), mosavipa
(Närke), samt bläcke (Gottl.). På norska heter hon vibe och
myrvipo; färöingarna kalla henne med svenska namnet vipa och
isländarna vepja eller isa-kråka. Finska namnet är omöjligt —
det är töyhtöhygppä och bör tydligen ej användas i hvardagslag
eller när dagarna äro korta.

*



Dubbelbeckasinen.
(Fig. 46; tafla VIII.)

När vårkvällarnas skymning fällt sitt silfverne flor öfver mader,
kärrkanter och skogsdungar, kan man ibland få se en
brunspräcklig, långnäbbad fågel gravitetiskt klifva omkring mellan tufvorna
och den spirande vattenklöfvern på halfhöga vadareben, ifrigt
stickande med sin långa, rörlika näbb i gyttjan. Detta gör han
naturligtvis icke för roskull. Han superar! Ju tätare skuggorna

falla, dess ifrigare blir han. Att han ej kan se något —
åtminstone om han har på vanligt normalt vis inrättade ögon — är
tämligen visst, men det behöfver han icke heller. Ty det behändiga
instrument, han fått att rota i slam och gyttja med, är så känsligt,
att han kan undvara ögonen. Och hvad skulle de egentligen
gagna honom till vid ett sådant mörksens fiske, som han
bedrifver.

Kommer en sådan där klifvare oförhappandes allt för nära
inpå en eventuell iakttagare eller varder han eljest på något sätt
skrämd, så lyfter han plötsligt och flyr med låg och jämn flykt
tätt öfver marken samt försvinner i dunklet, allt under det han
låter höra ett svagt 'bräd bräd'.

Emellertid om man gått ut för att studera, behöfver man
visst icke ge upp gärdet för denna desertering; ty det kan mycket
väl hända, att en andra, en tredje, till och med en fjärde dylik
fiskare kommer till synes. De slå sig nämligen gärna tillsammans,
då det gäller att supera — däri liknande skapelsens krona, genus
maskulinum.

Dessa fåglar äro dubbelbeckasiner, syskonbarn — eller så
omkring — till morkullan.

Om vintrarna dväljas de på andra sidan Medelhafvet, ja gärna
på andra sidan kräftans vändkrets. Och detta af helt naturliga
skäl. Norra Afrika erbjuder nämligen icke några lokaliteter så
tillskapade, att en rättskaffens vadare med förkärlek uppsöker dem,
ty Sahara är, som alla veta, svårt vattenfattig. Kommer man
däremot ned till det stora, långgrunda sötvattensbäckenet Tsad, är
det redan etwas anders. Och så de stora Centralafrikanska
floderna sedan! I deras bottenslam finnes oändligt mycket
matnyttigt, som krälar, kryper, sprattlar och spritter, och ej oäfvet skulle
vara att för alltid stanna kvar i dessa tropiska eller subtropiska
ängder. Men hur det är, så har man — fastän man bara är en
dubbelbeckasin — inom sitt lilla bröst en känsla, som heter
kärlek till fosterbygden. Den har det ej lyckats någon 
anarkistgalning att arbeta bort, och därför, när den i laga tid manar till
uppbrott, så följes den. Hell dig, du höga Nord!

Ungefär i skarfdagarna mellan april och maj anlända
dubbelbeckasinerna till vårt land, öfver hvilket de så småningom breda
ut sig. En del stannar på lämpliga lokaler i det feta Skåne; andra
ha hemortsrätt i Väster- och Östergötland; ännu andra tycka, att
dalälfstrakterna äro bäst, och många äro de, som endast trifvas
uppe vid Storuman, Hornavan, Stora Lule träsk och hvad allt de
heta, dessa lappländska trollsjöar, som ligga där och drömma
under fjällen. Hufvudsak är, att på vederbörande platser finnas
kärr, moras, lågstränder och dypölar. Och sådant är det, som
bekant, icke så fasligt ondt om i vårt föga dränerade land.

Fågeln finnes dessutom i norra Europa och mellersta Ryssland
samt i öster till Sibirien. I Norge går han upp till Tromsö, i
Finland till Kuopio och Björneborg. I Danmark förekommer han
tämligen talrikt på Jutland men är sällsynt på öarna.

*

Nu veta vi således, hvar vi skola söka våra föremål, hvilket
vi för resten sade ifrån redan i inledningen. Godt!

Telmatis major heter fågeln på latin, men som någon major ser
han då alls icke ut, åtminstone icke så länge ej den stora
omuniformeringen blifvit effektuerad. Ofvantill är han svart, med
bruna fläckar och tvärband; ytterst på vingar och stjärt märkas
några rödbruna strimmor. Undersidan, som framtill har
havannafärgad grundton och längre bakåt blir gråaktig, är öfverallt
tecknad med mörkbruna halfmånar, hvilkas konvexa delar äro vända
bakåt. På undergumpen öfvergå de dock till smala band. Iris är
brun, näbben blekt köttfärgad, benen gröngrå. Hane och hona
äro lika.

*

Dubbelbeckasinen är till sin natur mycket sällskaplig, och om
vårarna, kanske i glädjen öfver att vara hemma igen, anställa

fåglarna riktiga konserter, som äro nöjsamma nog att se och höra.
Då det mörknar, samlas en hel mängd hanar på någon tufvig
äng, där de omedelbart börja sina bardalekar. De breda ut
stjärten, släpa vingarna och blåsa upp kräfvorna på ett mycket
putslustigt sätt samt anfalla hvarandra, om på lek eller allvar är ej
alltid godt att säga. Härunder spela de af all kraft. Det börjar
med knäppningar, som likna tjäderns, först två eller tre och
vidare en hel serie, så fort tagna, att det låter som ett smattrande.
Därpå följer ett sisande fint kvitter, nästan liknande en liten
sångares vackra toner. Medan de spela äro de ofta något spridda,
men livar gång någon af dem börjar knäppa, instämma alla de
andra i full extas. Härunder äro de liksom blinda och döfva, och
man kan komma dem nästan alldeles inpå lifvet. Honorna synas
ej ha tillträde till dessa förlustelser.

*

Det är ej utredt, huruvida fågeln lefver i en- eller månggifte,
men man misstänker starkt, att de äro mormoner i praktiken.
Något vidare idylliskt familjeförhållande blir det sålunda icke af
— ett slags haremslif på sin höjd, hvilket aldrig är särdeles
moraliskt.

Det är sålunda honan, som bär egentliga ansvaret för att
släktet skall vidmakthållas. I våretid letar hon rätt på en tufva
med någon fördjupning i, helst en sådan, kring och öfver hvilken
tätt kärrgräs bildar både kulisser och suffiter. Dit bär hon med 
modererad flit några torra strån, och på dessa strån deponerar
hon äggen, fyra i regel, päronformade, ljust grå- eller olivbruna
samt öfverströdda med grå och mörkbruna fläckar. Lik andra
vadare placerar hon dem med smaländarna mot hvarandra och
nedåt. Rufningen får honan sköta ensam. Pappan bryr sig
hvarken om henne eller småttingarna, när de komma.

Emellertid tyckes familjekänslan vakna, då ättlingarna vuxit till
i ålder, visdom och färdigheter, så att de kunna något så när reda
sig på egen hand. Då återknytas banden, och i flockar gästa
fåglarna på eftersommaren hafreåkrar och klöfvervallar, ty äfven i
dessa finnes det godt om insektslarver, mask, små sniglar och
dylikt.

Den egentliga höstens inträde i nordanland afvakta dessa
fåglar icke. I första hälften af september anträda de långresan
ned till Tsads stränder och öar.

Men dessförinnan ha nordmännen idkat jakt på familjernas
medlemmar. Ty beckasinjakten är högt skattad. Den bedrifves
med hönshund. Fågeln trycker hårdt och flyger jämt samt är
sålunda lätt att fälla. På bordet — åh!... Men det hör
egentligen icke hit. Det får ni läsa om hos Hagdahl!

*



Skogssnäppan
(Fig. 47; tafla VIII.)

De stora, tysta barrskogarna locka om vårarna med underlig
makt. På de öppna fläckarna mellan träden pråla sippor, blåa
och hvita. På stenar och stubbar sväller mossan i yppig friskhet,
och mot himlens glänsande blå teckna sig granarnas spetsiga
silhuetter besatta med tusentals rubinröda, liksom glödande
fruktämnen. Då sjunger talltrasten här sina jubelarior, då låter
bofinken höra sin evigt återkommande, liksom triumferande drill, då
tona ur enarnas gömslen gulsparfvarnas silfvértoner, och då sjuder
och pulserar därinne ett lif af underbart, berusande slag, som
kommer naturvännen — att i första hand — förgäta, hvad klockan
är slagen.

Allt djupare och djupare in i skogsdunklet och grönskan
vandrar man. Bakom en buske hoppar en hare upp och skuttar
snabbt i väg, med sina långa öron lustigt klippande. Ett par
ekorrar leka i en gran, och en kråka kommer seglande mellan
träden med någon obestämbar lång slamsa i näbben.


Genom rymden går liksom en djup orgelton. Det är den
knappt märkbara vinden, som sjunger i trädspirornas millioner
grenar och kvistar, så att det låter som en symfoni, spelad af
änglaorkester i glimmande höjd.

Där framme glänser ett litet vatten mellan den täta, här och
där sollysta grönskan. Klargula caltha-blommor växa vid dess
stränder, och vi nalkas obekymradt för att taga dem i närmare
skärskådande, men rätt som det är höra vi ett häftigt klatschande
af snabba vingar och se en halfstor fågel i lätt, behaglig flykt fly
längre in åt skogen.

Vi känna flyktingen mycket väl. Det var en skogssnäppa —
Totanus ochropus — som just var i färd med att vittja sitt ägande
fiskevatten och naturligtvis af vårt annalkande kände sig
obehagligt berörd.

Hade vi gått försiktigt — som vi ju kunna göra nästa gång —
skulle vi haft ett lätt tillfälle att 'studera' rymmaren.   Och sett...:

En vid pass en fjärdedels meter hög vadare, med höga, fina
och smala ben, lång svart, undertill närmast roten rödskiftande
näbb och lifliga, bruna ögon. Hufvud och hals äro
brunspräckliga på sparsamt genomlysande hvit botten. Ryggen och vingarna
äro mörk- och ljusbruna med små hvita stänk, underkroppen är
hvit och stjärten försedd med bruna och hvita tvärband. Stjärt
och vingar ha samma slutlängd.

Denna fågel och hans maka, som vi icke hade nöjet se vid
öfverraskningen, ha sitt bo i trakten. Sök det dock icke bland kärrets
tufvor eller mellan stenar och rötter ute i vattnet, ej heller under
de täta granbuskarna nära stranden eller bland slånbärssnåren
invid det stora flyttblocket, hvars saftiga mosskrud glänser som det
rikaste sammet. Nej, denne vadare bygger i träd och liknar däri
sin aflägsnare frände hägern och några andra stamfränder.

Emellertid konstruerar skogssnäppan icke något eget bo —
allt ifrån början nämligen. Hon lånar sig fram — annekterar,
med ett ord.

Som alla andra vadare är skogssnäppan flyttfågel. Om vintrarna
uppehåller hon sig i Afrika och Indien, men mellersta och norra
Europa samt norra Asien ända bort till Japan är hennes
'fädernesland', ty inom detta vidsträckta område genomlefver hon sin
vårliga kärleksdröm och fostrar sin afkomma.

I april månad komma fåglarna åter till Sverige och sprida
sig så småningom öfver hela landet, ända upp till polcirkeln.
Fördelningen är tämligen jämn öfver allt, och antagligt är, att samma
par återkommer till samma trakt, som de förut bebott, kanske
fått i arf.

Det blir sålunda fråga om bosättning! Ett par makar börja då
noga genomsöka träden omkring den lilla skogstjärn eller det kärr,
som utgör medelpunkten i deras lilla rike, och vanligtvis behöfva
de icke söka länge eller förgäfves. Ty i skogarna är det ingen
brist på gamla trast- eller dufbon. Då de få rätt på ett sådant,
tycka de sig sedan under tak. Då gäller det blott att vidtaga
några små nödtorftiga reparationer. Har t. ex. valet fallit på ett
talltrastbo, så komma inkräktarna lätt öfverens om att detsamma,
som är stadigt sammanmuradt af lera är allt för hårdt och
behöfver yppigt madrasseras. Detta sker genom ett lager af mjukaste
mossa. Ibland har man funnit, att snäppan på ett mycket
finurligt sätt åt sig till bo apterat öfverdelen af ett ekorrnäste. Ett
fall omtalas, då hon slagit sig ned på en hög tufva i ett kärr, där
antagligen en and förut bott.

Då boet sålunda är ordnadt, sker äggläggningen. Snäppfrun
inskränker sig i detta fall till fyra à fem, som äro gråhvita,
mycket ljust gröna eller någon enda gång brungula, med små
mörkbruna fläckar, hållande i längd cirka 40 och i tvärmått 28 mm.

Vid sina små, då de omsider komma till världen, äro de båda
makarna mycket fästa, hanen dock mest. Båda ha alternerat med
rufningen. När de små äro nära flygfärdiga, lämnar honan dem
åt deras öde och ger sig af mot södern, men hanen stannar kvar
hos familjen och vårdar sig om densamma, till dess de olika

medlemmarna kunna reda sig på egen hand. Då beger också han sig
af. Ungdomen får komma efter. Detta sker redan i juli månad.

Skogssnäppans flykt är mycket ledig och behaglig. Hennes
lockton om våren har bokstafverats med titilui, titilui, titilui. Kommer
man boet för nära, skriker den oroligt kring fridstöraren flaxande
hanen skarpt tepp, tepp, tepp! Under flyttningen mana de
hvarandra med det hastigt upprepade tuitt vitt vitt, tuitt vitt vitt.

*

Vi ha ofvan i stort angifvit skogssnäppans häckningsområde och
tillägga här, att fågeln är ganska sällsynt i Norge, där han dock
dväljes i skogarna in i landet. Danmark besöker han endast
under flyttningarna, och ej heller i Finland är han vidare talrik.

*

Skogssnäppans svenska bygdenamn äro gropsnäppa, gråbent
snäppa, gråbena, enkel beckasin, mavipa, horsgök, af hvilka
åtskilliga — som synes — äro rätt oegentliga och bero på
förväxling. I Norge heter hon graabenet sneppe; i Danmark graabenet
klire, svalesneppe, svaleklire, sort eller hvidprikket tinksmed.
Finska namn äro harmaajalka-vikla och murtasippi vikla.

*



Brushanar.
(Fig. 48; tafla VIII.)

Fåglarnas Don Quijote det är brushanen — Machetes pugnax.
— Den, som tror på själavandringen, måste nästan ovillkorligen
förutsätta, att bemälda fågelindivider i en föregående tillvaro
uppträdt i skepnad af dessa riddare, hvilkas förnämsta nöjen voro
torneringar och andra vapenlekar och som i och för sina strider
smyckade sig med de finaste klädebonader de kunde få tag i.


Till sin korpus är fågeln icke särdeles betydande, livarken
beträffande storlek eller vikt. Hanen håller i längd cirka 320—335
mm., honan 250 — 260. Ben och näbb äro långa och vittna
oförtydbart om att familjen räknar nära frändskap med snäpporna,
från hvilka de emellertid i mångt och mycket skilja sig.
Brushanen  är flyttfågel och tillbringar vintern söder om 
Medelhafvet, ibland ända nere i södra Afrika; men solen har ännu
icke passerat ekvatorn och börjat hvälfva sin bana upp emot
norra polen, förrän i hans bröst vaknar en brinnande längtan till
fädernejorden. Ty denna är här! Här uppe prunkar han i hela
sin vårliga prakt, här uppe kämpar han med lif och lust sina
riddartorneringar, och här ser han — som ganska passiv åskådare
för resten — sin ätt tillväxa.

Om vintrarna och nere i södern är brushanen till sitt yttre en
helt vanlig brunspräcklig fågel, som har mycken likhet med en
ung svartsnäppa — de röda benen oberäknade — men när
hemlängtan börjar hemsöka honom, börjar också hans dräkt samtidigt
undergå en högst märkvärdig förvandling. Kring hans hals
utväxer då en af långa, styfva, i spetsen bakåtböjda fjädrar bildad
krage af för hvarje individ olikt skiftande kulörer, samtidigt med
att ansiktets sidor öfverdragas med i bjärt gult färgade vårtor. Det
är ej så mycket färgernas mångfald, som gör olikheten, utan
egentligen den hos hvarje hane olika fördelningen af dem. Svart, hvitt,
brunt, rödbrunt och grått växla om hvarandra i de mest skiftande
grupperingar, och kontrastfärgernas verkan är särskildt i ögonen
fallande. Krage och örontofsar bryta sålunda ofta af mot
hvarandra i skarpaste motsats: på en ljus botten ser man mörka
fläckar och strimmor, och är botten mörk, skimrar den i en
metallglans af purpur, grönt och violett. Ryggen är antingen svart,
spräcklig af svart och hvitt eller svart och rostgult, ofta med ett
violett metallskimmer på det svarta. Öfvergumpen är gråaktig,
vingpennorna svartskimrande med ljusa spolar, armpennorna grå
med ljusa kanter; stjärtpennorna gråbruna, de mellersta med 
Tafla VIII

45.  Tofsvipa
Vanellus cristatus
1/5 storl.

46.  Dubbelbeckasin
Telmatias major
1/3 storl.

47.  Skogssnäppa
Totanus ochropus
1/5 storl.

48.  Brushane
Machetes pugnax
1/5 storl.

49.  Storspof
Numenius arquatus
1/6 storl.
50.  Stork
Ciconia ciconia
1/12 storl.

hvitaktiga eller rödbruna fläckar eller tvärband. Bröstet är svart och
hvitt, mage, undergump och undre vingtäckare hvita. Iris och
näbb äro bruna, fötterna vanligtvis gulaktiga.
I denna lysande skrud nästan fullt färdig landstiger
brushanen i april månad på sydsvensk jord och drager sig sedan så
småningom norr ut, så att han vid sommarens intåg är utbredd öfver
hela Sverige, allt upp på Lapplands myrar och fjäll. En tid efter
hanarna anlända honorna, som äro helt enkla att påse: bruna på
hals, bröst och underkropp samt spräckliga af svart och brunt på
rygg och vingar.

När könen så småningom funnit hvarandra på nordisk mark,
uppsöka de företrädesvis gräsbevuxna, sumpiga mader och träsk,
helst sådana, som gränsa intill hafvet eller någon insjö. Här
samlas de kolonivis, ty — skam till sägandes! — lefva de som
mormoner — i månggifte. Bredvid hvarje häckningsplats finnas
särskilda lekfält, där hanarna dagen i ända kämpa med hvarandra
och dit de snart återvända, om de blifvit skrämda.

Den, som skrifver detta, har aldrig lyckats få se en dylik lek
i det fria här i Sverige, men i Jardin d'Acclimatation i Paris samt
i de zoologiska trädgårdarna i Berlin, Hamburg och London kan
man hvarje vårdag i timtal få stå och betrakta lekarna. Det är
egentligen på förstnämnda ställe förf. studerat dem.

Stridsleken tillgår så, att två hanar uppställa sig på en eller
ett par meters afstånd från hvarandra, hvarefter de sänka
hufvudena, rikta näbbarna framåt och störta ihop. De mottaga stötarna,
som äro ganska kraftiga, utan att bäfva, än i 'ansiktet,' än på
halsen och än på bröstet. De förut omtalade gula vårtorna omkring
näbbroten antagas vara tillkomna för att neutralisera stötarnas
verkan. I öfrigt må sägas, att näbbarna äro så inrättade, att de
näppeligen kunna göra stor skada, ty de äro mjuka i spetsen och
därtill rätt trubbiga. Under leken resa fåglarna upp halsfjädrarna,
så att framdelen blir mycket yfvig och det ser ut, som hade de
stora blåsor i nacken. — Torneringen fortsattes, till dess kämparna

äro alldeles utmattade eller måste afbryta för hungers skull.
Under striden äro de absolut tysta. Dessa lekar anställas för att
behaga honorna, som ha för vana att skänka sin gunst åt den
raskaste och tappraste. De pågå någon kort tid efter sedan rufningen
börjat, ja ibland ända till dess ungarna framkommit. Men då är
det slut, och då faller äfven mycket fort den granna skruden.
På några dagar är halskragen borta och vårtorna utplånade.
Fågeln ikläder sig nu en dräkt, som är i det närmaste lik honans,
och blott på storleken kan man skilja könen åt.

Redet är mer än enkelt. Det består af en liten fördjupning i
marken, hvilken i bästa fall blifvit fodrad med några torra strån.
De vanligtvis fyra äggen skifta i form, färg och teckning nästan
lika mycket som fåglarna. Oftast tyckas de emellertid vara
oliv-grå samt öfversållade med bruna fläckar. De äro cirka 45 mm.
långa och hålla i tvärmått 30 mm.

I sitt rufningsvärf är honan mycket plikttrogen och modig.
Endast den yttersta fara förmår henne att lämna äggen. Nalkas
man henne, då hon har ungar, flyger hon ängsligt kurrande
omkring fridstöraren och sätter sig allt emellanåt på marken. Hanen
återigen är en stor egoist. Då ungarna framkomma, ger han både
honan och dem på båten och drager i glada kamraters lag ut på
provianteringsfärder i bygden.

Brushanarnas föda består af larver, maskar, små skalbaggar,
snäckor och dylikt.

*

Fågelns utbredning är ganska stor. Han bebor mellersta och
norra Europa samt Asien ända till Kamtschatka. I Sverige är han
ingalunda sällsynt, ehuru på senare tiden den tilltagande odlingen
på många ställen jagat undan honom, på samma sätt som många
andra vadarefåglar. Han är därför sällsynt i de bäst kultiverade
landskapen. I Norge, Danmark och Finland är han att finna
någorlunda öfverallt på passande lokaler, jämväl på de danska
småöarna i Bälten samt på Bornholm.

Höstflyttningen äger rum af ungfåglarna redan i slutet af juli
och fortsattes till in i september. Under sista hälften af augusti
eller början af september komma de vanligtvis till södra Öland i
stora flockar.

*

Några af brushanens provinsnamn äro mycket karakteristiska.
De kallas t. ex. på Öland uvära, i Helsingland lurfhals, i
Västergötland hasselorre samt på Gottland purrhyns. Norska namnet
är likt det officiella svenska. I Danmark kallas han egholmskok,
bruskop och munk. Finska namn äro suokulainen, snokukko,
rantakukko och tokkimus, lappska: ravgus.

Att häftiga, nervösa och lättretliga människor ofta kallas
brushanar, torde vara allmänt bekant.

*



Storspofven
(Fig. 49; tafla VIII.)

Bland tufvorna på den sänka ängen därnere gå några
långbenta brunspräckliga fåglar och sticka i mossan med sina likaledes
långa näbbar, som äro i bågform böjda nedåt. Genom en
teaterkikare, som är ett utmärkt hjälpmedel vid studiet af fågelvärldens
skygga individer, kunna de mycket väl iakttagas. Hufvud och
hals äro smått svartstrimmiga på hvitaktigt gulgrå botten, och
samma grundfärg har hela underkroppen, fastän strimmorna där
blifvit större. Rygg och vingar äro mörkare schatterade. Den
långa näbben är hornfärgad, iris brun och fötterna blågrå.

Dessa fåglar äro storspofvar, Numenius arquatus, som äro
tämligen allmänna i vårt land, från och med Skåne upp till
Jämtland och Västernorrlands län och som troligen finnes också norr
om dessa breddgrader. I öfrigt tillhör storspofven som häckfågel

norra och mellersta Europa samt Asien till Baikalsjön. Han har
äfven visat sig i Nord-Amerika. I östra Asien aflöses han af en
mycket närbesläktad art.

Vadarefåglarna kunna icke uthärda de kalla svenska
vintrarna utan dväljas under dem nere i Afrika eller i Indien. Men
knappt nog har solen vändt där nere i söder, förrän de börja
draga sig mot norr. Vi få nog icke föreställa oss, att flyttfåglarna
i ett sträck rusa fram från Tsad eller Tangannika till Tåkern eller
Hornborgasjön; nej de taga nog vägen i stadier, och klokt är det.
Färden öfver Östersjön är måhända det längsta passet.

Till sina resp. stofthyddor äro storspofvarna ganska ansenliga.
Hanen har en längd af cirka 570 mm., men honan blir ändå
större, ända till 640. Denna proportion finnes sålunda hos andra
än roffåglarna.

Redan i början af mars anlända dessa fåglars förtrupper till
skånska kustlandet. På sin flyttningsfärd komma de icke surrande
huller om buller utan ordna sig i en snedt flygande linje eller
också i svinfylking, alldeles som tranor, gäss och andra. Redan
detta tyder på att de äro fåglar af distinktion samt att de förmå
göra beräkningar vis a vis vindens motstånd mot deras kroppar
under flykten.

Där storspofven en gång slagit sig ned, dit återvänder han
gärna, så vida han icke varder utsatt för häftig förföljelse eller så
framt icke hans mosse blifvit utdikad och förvandlad till åker.
Han återvänder alltså i år till samma trakt, som han lämnade i
fjol, undersöker noga dess tufvor, rännilar och klarvatten, men
anslår sedan åt sig några dagars ledighet, innan familjeomsorgerna
börja. Dessa dagar använda fåglarna till besök på näraliggande
åkerfält, å hvilka de plocka mask, små sniglar eller livad eljest
huset förmår i fråga om lättsmält animalisk föda.

Denna rekreations- och hvilotid får emellertid icke bli lång, ty
sejouren i norden är skäligen kortvarig. Alltså välja makarna
lämplig plats för sitt rede, och så lägger frun i detsamma sitt 
första olivgröna, brunfläckiga ägg, hvilket är stort som ett ordinärt
hönsägg.

Någon bobyggnad befatta de sig alls icke med. De söka blott
ut någon af de största och högsta tufvorna, och på den snurra
vederbörande rundt några gånger, hvarpå allt är väl beställdt. Så
ha far och mor gjort före dem, och så skola kommande
generationer också göra. Så skicka sig thesslikes alla de andra i
närheten boende paren... Ty det måste sägas, att storspofvarna äro
rätt sällskapliga fåglar, som gärna ty sig tillsammans i kotterier
eller små band.

Äggens antal i ett spofrede är vanligtvis 4. Makarna rufva
dem i tur och ordning. När mannen är ledig, söker han på bästa
sätt underhålla sin gemål, hvilken — som vi nedan skola se —
är betydligt emanciperad. Bland annat företager han lekfulla
luftfärder öfver boet och låter därvid höra några i skarp ton
framstötta tu-yi tu-yi. Men bäst han är i farten, styr han kurs ned
mot marken på hvilande eller dallrande vingar och skriker därvid
allt ifrigare och högljuddare. Makan, som antagligen tycker, att
denna kombinerade luft- och strupgymnastik, är någonting i sitt
slag alldeles utmärkt, ligger under tiden stilla och förnöjd, men
ibland svarar hon med ett långdraget, nästan melankoliskt tla-yid.

Frun tyckes i öfrigt icke särdeles förtjust öfver sina
moderliga plikter. Om någon obehörig nalkas nästet, lämnar hon helt
trankilt äggen i sticket, men annat är det med hanen. Med
verkligt dödsförakt flyger han skrikande omkring intränglingen och
trakasserar denne så ihärdigt, att han snart nog måste finna det
mycket otrefligt att vistas i grannskapet.

När ungarna framkomma, får honan för dem ett raptus af
ömhet, hvilket emellertid snart går öfver. Och nu inträffar det
märkliga, att hon — då de små fått en åtta à tio dagar på
nacken — helt kort och godt lämnar dem och maken åt deras öde
och, i sällskap med några lika funtade systrar, anträder återfärden
till Afrika.


Detta inträffar redan strax efter midsommar. I slutet af juni
kan man på södra Öland få se stora flockar af de pliktförgätna
damerna hvila och fouragera samt sedan lyfta och sträcka i väg
söder ut.

På den öfvergifne mannens lott faller nu uppgiften att vara
barnpiga och uppfostrare. Detta gör han ock som en hel karl.
På alla håll lura faror kring de små. Kråkor, glador, hökar och
falkar komma farande och glo på de arma spof-barnen med lystna
blickar, men till all lycka är pappa en modig krabat och har
krafter att hålla de där röfvarna stången. För öfrigt växa
ungarna rätt fort och kunna snart reda sig på egen fot Då kommer
en dag — fram i slutet af juli — då äfven pappa ledsnar på
klimatet och känner längtan 'mot söder, mot söder'. — Hvilka
lärdomar har han förut gifvit de små? På hvad sätt har han
utstakat deras marschroute? Ja säg! Faktiskt är, att han reser och
andra gamlingar med honom. Och ungarna stanna kvar för att
hämta krafter. Men i augusti börja äfven de att röra på sig, och
i sin tur lyfta de nu vingarna och ge sig i spridda flockar i väg
till de svartes världsdel.

Huru är nu detta möjligt? På hvad sätt lotsa de sig fram
på tusenmilafärd öfver länder och haf, som de aldrig sett? —
Instinkten, med detta godtköpsord replikerar till äfventyrs en hvar,
som på ett lättvindigt sätt vill komma ifrån en svårbesvarad fråga.
Men då skulle ju instinkten vara en den allra utomordentligaste
egenskap, till hvilken människorna icke skulle ha någonting
motsvarande.

Om vi få våga en gissning, så är det den, att en eller annan
gammal hane stannar kvar hos de unga och visar dem vägen till
det land, där niggrerna bo. Ty på någonting öfvernaturligt i
instinktväg tro vi icke.

Spof, spole, vindspof, vindspole, vattenspole, vasspole, spyel,
spjuling, nolavärspligg (Hels.), kovipa, långnäbba, tullare — se där
några svenska namn på denne oförarglige fågel! Norrmännen
kalla honom storspofve och helspofve; danskarna regnpiber,
östertut, perhahn, dobbelt österfugl, österlandsvipe, riposten, regnsparv,
o. s.  v. Finska namn äro: iso kuovi, iso kuiri och suokuiri.

* 

Kanske böra vi nu också i förbigående nämna en förminskad
upplaga af den föregående, småspofven — Numenius phaeopus —
som häckar på Lapplands skogsmyrar och egentligen visar sig i
mellersta och södra Sverige blott vid flyttningarna vår och höst.
Jämväl dessa fåglar bege sig tidigt af söder ut, och det tros, att
hela familjerna följas åt.

Deras lokalnamn påminna om dem, som tillägnats den
föregående.

*



Storken.
(Fig. 50; tafla VIII.)

Om vi nu skulle spraka en stund om den beskedlige storken,
som på lediga stunder plockar småbarn ur näckrosor nere i Egyfti
land, fraktar dem hit upp till norden och delar ut dem till snälla
mammor att vårdas och uppfostras? Det vore ju så godt det!
Men då ofvannämnda sida af hans verksamhet ännu är en smula
obestyrkt, lämna vi densamma åsido och taga honom realistiskt,
som vi gjort med de flesta förut behandlade af våra fjädrade
vänner.

Storken är en mäkta reputerlig patron, och det tyckes han
själf mycket väl ha reda på. Sträcker han på sig och rätar ut
knäna, får han näbbspetsen betydligt mer än en meter i vädret.
Han skulle sålunda då mycket väl kunna stå bredvid min
skrifstol och se på nu, huru jag med lekande lätthet författar hans
biografi och prisar hans egenskaper.

Till gestalten är fågeln mycket väl proportionerad. Den vackert
bildade kroppen hvilar i behaglig jämviktsställning på hans långa,

med stadiga fötter och tår försedda röda ben, och den i s-form
svängda, ej så särdeles långa halsen sitter estetiskt fogad till bålen
samt uppbär harmoniskt det ädelt rundade hufvudet, som är
försedt med en lång röd näbb. Dräkten är svart och hvit. Det
svarta sitter på vingarnas nedandelar; allt det öfriga är hvitt. På
bröstets framkam hänger en liten raggfrans. Ögat, hvars iris är
brun, omgifves af en naken svart plätt. Båda könen äro lika.

Storken finnes i mellersta Europa samt i Afrika, Persien,
Indien och Japan. I vårt land förekommer han egentligen endast
i Skåne. 1 forna dagar var han äfven tämligen allmän i Halland,
ända upp till Varberg, och ännu i dag gör han små utflykter upp
åt västkusten till Göteborg samt än längre men utan att bosätta
sig. Olyckan med oss svenskar är, att om vi få ögonen på en
för orten ovanlig fågel, så skola vi bums sta och skjuta honom.
Det borde vi absolut låta bli. Då kunde det hända, att vissa
ganska trefliga fågelarter så småningom bredde ut sig och togo i
besittning trakter, där de nu icke alls finnas till.

Efter denna parentes anteckna vi, att fågeln i turistsyfte ibland
utsträcker sina resor nordpå ännu längre än ofvan angifvits.
Vårtiden har man af honom haft besök i Värmland, i Uppland och
ända upp i Dalarna. Till västgötaslätten kom han upprepade
gånger för några årtionden sedan, men tror ni, att han fick vara i
fred? Nej då! Eljest hade kanske undertecknad vid det här
laget kunnat sitta och teckna efter lefvande modell, i stället för att
— som nu — rita ur minnet från bekantskaper i Skåne,
Nordtyskland och den stora staden Strassburg, som tyskarna knyckte
från fransmännen 1871.

Strassburg tyckes storkarna ha en synnerlig förkärlek för, och
uppenbarligen äro de förälskade i Ervin och Sabina von
Steinbacks härliga skapelse, den gotiska katedralen. Med svett och
möda klättrade vi en gassig försommardag upp till det ofärdiga
tornets plattform och kunde från denna svindlande höjd se direkt
ned i grannhusens skorstenar, men vi sågo också på taken 
någonting annat — storkbon i mängd. Där stodo papporna i mycket
filosofiska ställningar på ett af sina röda ben, under det
mammorna rufvade sitt kvarts tjog stora hvita ägg i det kolossala
redet strax bredvid. En och annan familj hade redan ungar, och
föräldrarna voro som bäst sysselsatta med skaffning samt kommo
seglande med grodor, som de hämtat i sumpmarkerna omkring Ill.
Och det var på takåsarna ett kalasande, så att jag tyckte mig
höra gnisslandet af de stackars offerdjuren mellan näbbarna ända
upp till min höga ståndpunkt.

Enligt folkmeningen bringar storken lycka åt den gård, där
han bosätter sig, och därför är han på trakter, där man hunnit
vänja sig vid honom, på alla sätt skyddad. För att underlätta
hans bosättning lägger man vanligtvis upp ett gammalt vagnshjul
på takåsen, vederbörligen stagadt, förstås, eller också sätter man
upp ett dylikt på en hög stång. I hvilket fall som helst begagna
sig ett par storkmakar ofelbart af inviten och anlägga på denna
solida grundval ett väldigt näste, där snart första kullen ser dagen.
Men året därpå tillöka de sitt bo och hålla sedan på därmed, så
att hemmet till slut blir alldeles för tungt och voluminöst och
måste utrifvas. Denna gärning väcker emellertid ibland så stort
misshag, att makarna emigrera, men i regel tyckas de uppskatta
skälets giltighet och börja bygga på nytt igen.

I trakter, där långgrunda sjöar omväxla med lågländta ängar,
träsk och åkermark, trifves storken bäst. Där har han yppersta
provianteringsterrängen och blir välmående, treflig och halftam.
Hvad födan beträffar så ser han tydligen mer till kvantiteten än
till kvaliteten. Grodor, gräshoppor, större insekter, larver,
åkermöss och mullvadar med mera dylikt utgör hans hvardagsspis.
Kan han i sjökanten hugga en fisk. så är det en läckerhet. I
nödfall eller då tillfälle bjudes, nappar han till sig en andunge, en
späd rapphöna eller dito åkerknarr. Igelkottar anfaller han,
vänder upp och ned på samt dödar och söndersliter. Det lär till och
med vara konstateradt, att han dödat harar och angripit en räf.

Storken är naturligtvis flyttfågel. I början af april ankomma
hanarna till södra Skåne, och något senare anländer frun. Folket
har fått för sig, att hanen kommer först för att se efter hurudant
vädret är och om boet är användbart samt att han sedan på nytt
beger sig söder ut för att hämta gemålen. I så fall kan det vara
en lång resa, ty om vintrarna uppehålla sig fåglarna i Egypten
samt på passande trakter i Nordafrika. Då familjen om höstarna
är uppvuxen och flygfärdig, sker flyttningsfärd söderut. Denna
anträdes vanligtvis redan i slutet af augusti eller i första hälften
af september, men är vädret godt, kunna familjerna ibland stanna
kvar till i slutet af oktober.

Storkarna tyckas samtala med hvarandra genom att klappra
med näbbarna, hvilket sker i olika takt och med olika styrka.
Något annat läte lära de ej kunna frambringa.

Denna fågel har gjorts till föremål för många sagor och andra
fantastiska berättelser. Bland annat vill man veta, att mot sina
män otrogna fruar dömas till döden af en ordentlig domstol och
därefter afrättas. Erfarna fågelkännare betvifla emellertid detta och
anse, att familjeråd i förekommande fall hålles om huruvida den
eller den till kroppskonstitutionen svage ungen tilläfventyrs skall
kunna uthärda flyttningsresans besvärligheter och att — om denna
fråga besvaras med nej — släkten föredrar att döda honom hellre
än att lämna honom ensam kvar för att bli ett säkert offer för
svält och kyla.

Att storkarna hysa en innerlig kärlek för sitt hem och sina
ungar, har man många prof på. Då det kommit eld i ett hus,
på hvars tak ett storkbo funnits, ha makarna med liflig ängslan
flaxat omkring boet och sedan, då detta på alla sidor omhvärfts
af lågor, med svedda vingar störtat ned i sitt brinnande näste och
förgåtts med detsamma.

Storkens latinska namn är Ciconia ciconia eller Ciconia alba.
Hans provinsnamn inskränka sig till hvit stork, sturk och

husstork. Danska och norska namnen äro dessa lika. På finska
heter han valkea tuonenkurki eller valkea haikara.

— Och nu, käre läsare, måste ni ge mig ett heligt löfte att
aldrig stå en stork efter lif och välfärd, om han uppenbarar sig
på eder ort, utan tvärt om skänka honom ert mäktiga beskydd,
så skall han kanske bosätta sig hos er.

*



Gråhägern.
(Fig. 51; tafla IX.)

Mången finns, som sig tycker spanjor,
som är aldrig ett tecken spanjor,

— ja, det där känner man till; men om nu så skulle vara, att
gråhägern — Ardea cinerea — har något tycke i den vägen, så må
det anses både ursäktligt och förlåtligt, ty denne långbente elegant
ser verkligen betydligt spansk ut.

När man ser honom i profil, med en graciös krumbukt på den
långa, smidiga, i ljust chokladgrått färgade och framtill med
svartgrå strimmor broderade halsen, det med en lång svart nedhängande
nackplym sirade hvita hufvudet med de vackert blickande gula
ögonen och den långa, hvassa, något bågböjda gula näbben samt
den smalt äggformiga, vackert proportionerade kroppen i hälft
upprätt ställning stadigt hvilande på de öfverst med korta, hvita
fjäderkalsonger klädda långa vadarebenen, så ser man strax, att
man för sig har en individ, som icke går — och icke vill gå —
af för hackor. De fina hängfjädrarna frampå bröstet göra i öfrigt
sitt till att höja utseendet och att göra detta prydligt, och den
grå och svarta dräkten är så pass smakfull, att den åtminstone
icke skämmer ensemblen, äfven om den icke vidare kan anses
höja densamma.

Då därtill kommer, att hägern är en af vår nordiska faunas
resligaste fåglar, så är det klart, att en hvar, som någon gång haft

lyckan att möta honom ute i det fria, icke så lätt förgäter detta
sammanträffande.

Det är rätt fatalt att ta till tumstocken, då man satt sig ned
för att i väl valda ordalag söka ge en föreställning om en mer
eller mindre sympatisk varelses yttre och inre företräden och
förtjänster, men som måtten också spela sin stora roll i äreminnen
af dett slag, så kan man icke gärna komma undan. Vi skulle
kunna nöja oss med lätt begripliga jämförelser och t. ex. säga, att
hägern är lika hög som en flickstumpa på ett visst angifvet antal
år, men de små flickorna skjuta ju i höjden så olika hastigt, och
detta är ännu mer fallet med gossarna, så att därför är det nog
bäst att göra kort process och säga, att normalmåttet på en
fullväxt häger är omkring en meter. Då taga emellertid benen åt sig
något mindre än hälften af denna höjd. Vingen, i sin ordning,
uppnår en längd af 450 à 480 mm. Hvarken halsen eller näbben
ha någon osedvanlig eller oproportionerlig utsträckning.

Vi ha förut anmärkt, att våra kärälskliga landsmän lägga i
dagen en utpräglad fallenhet för att bringa om lifvet en hvar
fågelindivid af något mer ovanligt slag, som helt apropos uppenbarar
sig på en ort, där ingen af hans släkte förut visat sig, och
sanningen häraf ha hägrarna nogsamt fått konstatera. Därför äro de
i allmänhet rätt tunnsådda på den här halfön, om man nu
undantager den sydligaste delen, där några kolonier finnas, som skaffat
vederbörande trakt ett slags rykte och hvilka därför kommit att
njuta ett välförtjänt skydd. Så är t. ex. fallet med en ganska stor
familj, som slagit ned sina sommarbopålar vid Hjerteredssjön,
öster om Varberg, ty dit resa människor långt fjärran ifrån för
att se på de underliga djuren. I några resliga träd nära stranden
ha de redt sina bon, och omkring detta läger luktar det långt
ifrån mayflower — det ha samtliga resande intygat.

Men fortsättom lokal- och inkvarteringskapitlet! I Skåne finnas
eller ha funnits hägerkolonier vid Trolleholm, Snogeholm och
Öfvedskloster.   I Blekinge lär man träffa hägern på åtskilliga 
ställen och en zoolog meddelar, att familjer af nämnda slag häckat
vid sjön Nömmen, söder om Eksjö. På Hallandsås lär han också
hålla till. I öfrigt ha spridda exemplar visat sig — särskildt på
eftersommaren — i Bohuslän, Väster- och Östergötland, på Öland,
Gottland, i Värmland, Närke och Uppland, ja så långt upp som i
Dalarna och Jämtland. Så att ingen af våra läsare går säker för
att möta en Ardea cinerea en vacker dag. I så fall bedja vi om
rapport!

I stort taget är hägern vida spridd. Han förekommer i hela
gamla världen, undantagandes de nordliga delarna samt är äfven
hemma i Australien. I Danmark är han rätt allmän. I Norge
bebor han Västkusten upp till Trondhjemsfjorden; men i Finland
är han skäligen sällsynt.

Hos oss är hägern flyttfågel, men han anländer om våren rätt
tidigt till Syd-Skåne. Sin boplats väljer han gärna i närheten af
grunda vatten, ty ur dessa tar han hufvudparten af sin föda. På
land promenerar han med gravitetiska steg och ser sig oroligt
omkring, ifall han tror, att faror lura i grannskapet. Ty han är
mycket skygg och försiktig.

Då han beger sig ut på fiske, är han intressant att skåda.
Kommen på lagom djup stannar han orörlig, men med näbben 'på
helspänn' och ögonen stadigt riktade mot vattnet. Kommer då en
fisk inom räckhåll, så är hans öde besegladt. Hägern gör ett
blixtsnabbt kast med hufvudet, och innan det stackars glittrande
vattendjuret fått tid att väja för faran, är han fångad och slukad.

Som vi ofvan nämnt bygga dessa fåglar — gärna kolonivis
om ända till 50 à 100 par — i höga träd, helst löfträd, såsom
bokar eller almar. Boen äro stora, flata och se skräpiga ut.
Deras ytterstommar äro lagda af grenar och kvistar, och inuti
äro de fodrade med gräs, ullsuddar, hår eller livad eljest som
varit tillgängligt.

I andra hälften af april lägger honan från tre till sex
blågröna ägg, som hålla i längd omkring 60 och i tvärmått 43 mm.

När ungarna utkommit, äro de mycket matfriska, och då har
fisken i omgifvande vatten det särdeles svårt... Eljest äta
hägrarna också råttor, sorkar och grodor m. m.

Hägern är ansedd för att vara mycket grälsjuk och
stridslysten. Hans skarpa skärande 'kraik' höres vida omkring. I
luften liknar han något en örn, enär han då drar in halsen och
vidt spänner de präktiga vingarna.

Fågelns svenska ortnamn äro icke många. Han kallas t. ex.
häjer eller hajrek i Småland. I Norge heter han heire, graaheire,
fiskheire och hegre, i Danmark fiskeheire, gråa heire och
skred-heire, finska namn äro haikara och harman haikara.

*



Sothöns.
(Fig  52; tafla IX.)

Där ute glittrar i solljuset framför oss sjön Tåkerns vida yta
— ett lugnt vatten, som skall piskas af en mycket häftig storm
för att resa sig i vågor med pärlfransar. Stränderna höja sig blott
obetydligt öfver vattnet och kantas med löflundar eller odlade fält,
mellan hvilka kyrkor med svarta eller röda tak lysa såsom hvita
punkter bland trefna landtgårdar. Och där längst till höger reser
Omberg sin taggade blå kam som en silkespapperssilhuett mot
himlens skinande klarhet.

Det finnes en liten kanaliserad å, som leder Tåkerns vatten
ut i Vättern. Kring dess mynning ha af praxites, typha, butomus
och annan vass uppvuxit riktiga skogar, hvilka äro så täta, att
man icke kan ro fram därinne. Men staka sig fram med en
grundgående ökstock kan man åtminstone ett stycke, och när man
kommit så långt, kan man anse, att man har det riktigt bra.

N. b. om man vill studera sjöfågellifvet. Ty Tåkern är landets
fågelrikaste sjö: — i hundra tusental kunna dess vingade bebyggare

räknas ... änder af alla slag, svanor, doppingar, måsar,
becka-siner, sothöns och ja — listan skulle bli mycket lång.

Den gången hade vi just rest ut för att studera sothöns, ty
vår ledsagare hade i vassarna vid 'å-mun' hittat på ett sothönsbo,
som han var säker om att kunna återfinna.

Det var arla morgon, och vi rodde först en halftimme på
blankt vatten utmed kilometerlånga vassfält och omkring runda
hurjlar af butomus och typha, men så helt tvärt styrde min
roddare in i ett grönt kaos, genom hvilket — det såg jag tydligt —
en ökstock förut släpat. Tusentals strån böjde sig prasslande
öfver och omkring oss, och plötsligt funno vi oss fångade i
grönskan samt sågo blott en flik af himlen öfver oss.

Årorna voro nu bortlagda, och min ciceron arbetade med en
lång 'pulsstång', hvars med en klockformig ursvarfning försedda
nederända stöddes mot bottnens rottufvor, under det ekan sköts
fram.

Plötsligt blänkte ett litet klarvatten därinne, och öfver det
såg jag en, som jag tyckte, kolsvart fågel snabbt springa och
försvinna bland den gröna ridån på andra sidan gläntan.

— Det var honan, anmärkte min förare, och där — tillade
han — är boet. Jag varseblef ett slags stor tufva, som flöt på
vattnet, ty hon gungade på ringarna från vår båt. Men det var
i alla fall den flyende sothönans näste.

Hon hade flätat det af torra vasstrån, på ett ganska skickligt
sätt och noga beräknat bärkraften, ty själfva det med säfstrån och
dun madrasserade redets botten låg utan belastning högt öfver
vattenytan. När den rufvande honan intagit sin plats, skulle det
kanske sjunka en eller annan centimeter, men aldrig så mycket
att äggen blefve fuktiga.

I boet lågo nio stycken ägg i storlek som sådana af kycklingar.
De voro till bottenfärgen grågula samt öfversällade med små svarta
punkter och stucko sålunda föga af mot vassredet, i hvilket de
lågo, ty som man vet öfverdrages fjorårsvassen med ett tätt 
stänknät af mikroskopiska svarta parasitsvampar. — Sålunda en
skyddande förklädnad af effektivt slag. I själfva verket skall sothönan
icke betäcka sina ägg ens när hon frivilligt lämnar nästet.
Det var hvarken vår afsikt att plundra boet eller att förstöra
det, och därför stakade vi oss därifrån och förlade vår båt i
observationsposition ett godt stycke från detsamma, på andra sidan
om den lilla gölen.

Vår väntan blef lång, men vi behöfde ej ha långsamt, ty
vadare-och simfåglar af olika slag kommo i sikte. Den vi väntade på lät
ock till sist se sig. Hon kom nu simmande, men säg sig ytterst
försiktigt omkring, anande att faran ännu icke var aflägsnad. Men
ju mer hon nalkades sitt bo, desto raskare fart sköt hon, och
plötsligt låg hon i redet, utan alt vi egentligen visste, hur hon kommit
upp. Vi sågo hennes hufvud och rygg öfver kanten på boet.

Gestalt och färg hade vi hunnit observera under språnget och
simturen. Den förstnämnda är just icke utmärkt af någon
öfverdrifven elegans. På det stora hela har kroppen äggform, men den
smalaste ändan vetter uppåt, och en kort hals förenar hufyudet
med bålen. Den korta näbben är hoptryckt på sidorna och
öfvergår i en kullrig pannplåt, som är hvitgrå. Fjäderskruden är
skiffersvart, något ljusare på underkroppen än på ryggen. Nederst
på vingen tecknar sig en smal hvit strimma. Det vaket kring sig
blickande ögat har röd iris. De mycket långa tårna äro kantade
med vid lederna inskurna simhudsflikar. Ben och fötter ha samma
färg som underkroppen — skifferns.

*

Sedan den okulära besiktningen sålunda var undanstökad,
kom efter det teoretiska studiet af hvad andra inhämtat. Se här
resultatet!

Sothönan finnes utbredd öfver större delen af Europa och Asien
sarnt en del af norra Afrika. I Sverige har hon på senare tiden
tillvuxit ganska betydligt i antal, hvilket tyder på att hon här 
Tafla IX

51.  Grå häger
Ardea cinerea
1/12 storl.

52.  Sothöna
Fulico atra
1/5 storl.

53.  Knölsvan
Cygnus olor
1/12 storl.

54.  Sång-svan
Cygnus musicus
1/12 storl.

55.  Knipa
Clangula glaucion
1/6 storl.

56.  Ejder
Somateria mollissima
1/8 storl.

funnit det godt att vara. I norr går hon upp till
Jämtlandsparallellen. Synnerligen talrik är hon i den ofvan nämnda östgötasjön
Tåkern samt i Hornborga- och Vartoftasjöarna i Västergötland. I
den för sin svankoloni beryktade Ekolsundsviken af Mälaren växer
stammen också alltjämt, och så är äfven fallet på passande lokaler
i Södermanland och Uppland m. fl. ställen. På Öland häckar
hon ej och endast i enstaka fall på Gottland. I våra grannländer
är hon mera sällsynt men förekommer dock. På Färöarna är
hon vanlig höst och vinter. På Island och Grönland har hon
någon enstaka gång visat sig.

Sothönan för ett lif, som mera påminner om en simfågels än
en vadares, ty hon kan både simma och dyka, ehuru ingendera
delen med någon mera påfallande grad af skicklighet. Däremot
springer hon rätt bra och flyger snabbt. Att lyfta ur vattnet är
henne emellertid skäligen besvärligt. Att börja med flaxar hon
nervöst, springer sedan på vattnet en god stund samt får omsider
luft under vingarna. Helst håller hon sig inne i vassen men låter
också se sig ute på klarvatten.

Boet ha vi ofvan sökt skildra. Äggen äro från 7 till 12 —
i ett lärer man ha funnit ett helt tjog

Under fortplantnings- och häckningstiden är fågeln elak och
stridslysten samt tål inga andra vingade varelser i närheten. Hon
har flera slags läten. Stundom skäller hon som en liten hund:
kypp kyppt Ibland nöjer hon sig med ett kort pits. Hennes föda
består af vattenväxter och musslor, efter hvilka hon dyker ned
till botten.

Provinsnamnen äro många och växlande, t. ex.: sötare,
vattenhöna (Österg.), madtupp, sjöorre (Västerg. och Södermani.).
Norska namn äro: blishöne, sothöne, rörhöne, blarand; danska:
sort vandhöne, blishöne, blisand, bliskalv, dyhöne. I Finland
heter hon nokikana och mustakana, på Färöarna sjouhöna och
på Island blesönd.

*



Svanor.

Ett af de märkligaste, kanske det allra märkligaste fågelvatten
på svensk mark, är sjön Tåkern i västra Östergötland, vid foten
af Omberg.

På vårsidan 1906 gick genom pressen en liten notis om
nämnda sjö och fågellifvet därstädes, som vi skola tillåta oss
citera. Den lydde så:

»Fågellifvet i Tåkern är nu det friskaste man gärna kan tänka
sig. Endast svanorna torde kunna räknas i tusental och öfriga
simfåglar eller vadare äro helt enkelt oräkneliga. Kilometerlånga,
mörka band synas i alla riktningar å sjön eller vid dess stränder;
dessa band utgöras af idel fåglar, som antingen stanna här och
häcka eller hvila ut någon dag på sin färd från sydligare trakter
mot norden. Under de vackra nätterna före påsk drog den ena
flocken efter den andra åstad mot norr; det var tranor, hägrar,
vildgäss, svanor och andra flyttfåglar, som med sina olika ljud
nätterna igenom förkunnade sin färd till midnattssolens trakter.»

Vi känna sedan gammalt till den sjön och kunna intyga, att i
det citerade icke ligger någon öfverdrift. I stället skulle man kunna
säga, att långt ifrån alla de fågelarter, som om vårarna begagna
sig af denna sjö till förfrisknings- och hviloplats, ofvan blifvit
angifna. Där finnas dessutom sothöns, änder af de flesta slag,
doppingar, beckasiner m. fl. Många af dem stanna kvar och häcka,
och fram på eftersommaren är sjön för jägaren ett verkligt paradis.

Orsaken till att fåglarna med så tydlig förkärlek söka sig till
sjön ifråga är, att den håller på att igenvallas och är mycket
långgrund. På en stor del af ytan, särskildt omkring stränderna, är
vattendjupet så ringa, att fåglarna, särskildt de långhalsade, kunna
undersöka botten och från densamma upphämta sina i riklig mängd

förefintliga födoämnen. Därtill kommer, att oerhörda vassfält
erbjuda fåglarna det förträffligaste skydd, särskildt därför att man
hvarken kan gå eller ro i desamma.

*

Om 'tusentals svanor' talas i notisen här ofvan. Ja, vi ha
sett kanske tiotusen på en gång. På afstånd tar det sig ut som
stora snöfält.

Om vårkvällarna kan man höra svanornas 'sång' på ett afstånd
af halfannan mil, så stark är den. Tonerna påminna om
någonting midt emellan trumpet och orgel. Egentligen vackra äro de
icke, men ändå fängslas man ovillkorligen af de underliga ljuden,
särskildt om man ej är nödsakad att höra dem dag efter dag.

För resten är det oegentligt att tala om 'sång', ty en enstaka
svan 'sjunger' icke. Hvarje individ har i sin strupe en särskild
ton — högre eller lägre — och, när några hundra då stämma i
på en gång, så höres ett sällsamt, vemodigt konglomerat af toner,
i hvilket man emellertid fåfängt skall söka någon melodi.

Detta om den berömda svanesången! Vi äro ledsna öfver
att behöfva aflifva den.

I vårt land finnas två, tydligen skilda arter af dessa fåglar.
Den ena, den i södra delen mest spridda, är




Knölsvanen,
(Fig. 53; tafla IX.)

Cygnus olor, som vi något hvar haft tillfälle att se om vårarna,
då de i stora, i sned vinkel ställda skaror flyga högt, högt öfver
jorden, med fjärran norden till mål.

Alla begifva sig emellertid icke så långt. Enstaka par stanna
redan i Skånes småsjöar, andra i den ofvannämnda Tåkern, i
Hornborgasjön på Skaraborgsslätten, i Mälarens vikar, t. ex. vid
Ekolsund, där en stor koloni finnes, samt i Uppland. På sistnämnda
ställen, där de åtnjuta lämpligt skydd, är stammen i snabb tillväxt.


Svanens hvithet har öfvergått till ordspråk eller beteckning
för någonting ovanligt rent. Endast näbben har färg, svart i
skölden och gult; iris är brun och fötterna svarta.

Svanen är en af vår faunas största fåglar. Längden kan ofta
uppgå till öfver en och en half meter. Vingen ensam håller bortåt
nittio centimeter.

De flesta människor ha nog någon gång sett en svan, åtminstone
som tam, i slottsträdgårdar och parker. Då veta de också, huru
ståtlig han ser ut, särskildt när han sakta seglar fram med stolt,
i S-form krökt hals samt vingarna graciöst höjda öfver ryggen och
spända som segel. Man kan näppeligen se något vackrare i sitt slag.

Svanen lefver i engifte och bygger sig ute i vattnet af rötter,
vass och diverse andra saker ett bo, som makarna begagna år
efter år. Antalet ägg är betydligt växlande — från fem till elfva.
De äro ända till 120 millimeter långa, ljust grågröna och utan
fläckar. Honan rufvar ensam; hanen är under tiden hennes lifvakt
samt som sådan mycket tapper, att inte säga grälsjuk. Det är icke
godt för någon annan svan eller annan fågel att närma sig det
område, som en svan-pappa kallar för sitt, ty då vankas det
stryk efter noter. De tappra försvararna hugga med näbben och
slåss med vingarna, båda delarna eftertryckligt.



Sångsvanen
(Fig. 54; tafla IX.)

— Cygtius musicus — är mindre än den förut nämnda, ej fullt så
rent hvit — litet gulaktig på hufvudet t. ex. — Från knölsvanen
skiljes han i öfrigt genom sin trubbiga stjärt, sin rakare hals och
den felande knölen på näbbroten.

En dess olikhet emot knölsvanen är dessutom den, att denna
art aldrig seglar omkring med lyfta vingar.

Sångsvanen är hos oss söderbor blott turist men som sådan
särdeles talrik. Sitt stamhåll har han om somrarna i Lapplands
ödevatten, kring hvilka människorna äro sällsynta. Där uppe, i grunda


sjöar, kärr eller vikar reda dessa fåglar sina nästen, lägga sina
fyra till sex hvita eller gulhvita ägg i ett kolossalt rede och
fostra sedan sin afkomma fjärran från kulturens stråkvägar.

Det är denna svan, som sjunger och som vi på lämpliga
ställen kunna få höra höst och vår.

Redan i oktober frysa vattnen till uppe i Lappland, och då
bär det af söderut. De gamla bekanta insjöarna i Göta rike gästas
då åter, men äfven Östersjön och Västerhafvets stränder få talrika
besök. Blir vintern mild. kan det hända att svanorna i skaror
stanna öfver och ej besvära sig med den långa resan till Afrika,
som eljest är obligatorisk.

*

Båda dessa svanarter förekomma i östra Europa och norra Asien.
En annan, mindre sångsvanen, tillhör företrädesvis det arktiska
området, och har blott en och annan gång varseblifvits i vårt land.

*



Knipan.
(Fig. 55; tafla IX.)

Vårsolen har här och där bränt hål å sjön Tåkerns istäcke,
och hela det vida flaket ligger för resten landlöst. En ljum vind
blåser från söder och sätter alla de stora fälten med fjolårets
torkade praxites och typha i prasslande rörelse. På norra
strandens öruddar stryker brisen utefter stenarna, vaggar på de stackota
tallarna och drifver på klarvattnet upp små krusiga vågor, hvilka
sedan gå några famnar för att mattas och dö på den dystra
blåleriga strandbädden.

Där ute i vattnet ligga ett par svarta och hvita fåglar, vända
näbbarna mot vinden och guppa sakta i skvalpet. De äro
märkvärdigt stela och obekymrade, hålla sina korta halsar i stolt krum
och röra ej en fjäder. Nå ja — de ha sina randiga skäl till det,

ty de äro vättar — uppstoppade exemplar, som flyta på en
brädlapp och förankrats vid botten med en sten vid ett snöre.

Och bakom ett med tallruskor inklädt stengiller uppe på
udden sitta vi, 'beväpnade till tänderna' med hvar sin
dubbelpipade Lefaucheux, bakladdare, andkaliber, och afvakta under
spänning, hvad som komma skall.

Det är arla morgon, solen står blott några grader öfver östra
landet, och lifvet på denna landets fågelrikaste sjö har ännu
icke riktigt tagit sin början. Långt bortifrån Dags-mosse-landet
klingar emellertid den underliga svanesången, och vända vi
blickarna dit, se vi liksom en långsträckt bank af glänsande snö.
Det är svanorna, af hvilka de allra flesta blott hvila här på sin
väg mot höga nordens sjöar och träsk.

Ute öfver sjön börja emellertid skockar af änder, sothöns,
doppingar, lommar och sädgäss att korsa hvarandra i alla riktningar,
sökande lämpliga provianteringsställen, där trängseln icke är så
stor. De slå ned i vakarna ute på den grå isen, och i solglittret
ser man deras fjäderskrudar kasta blänkande reflexer. Våra
vättar bry sig emellertid ingen om. De få ligga där och guppa och
nicka mot vinden och vi börja tycka, att de se smått otrefliga ut.

Men plötsligt kommer där en flock knipor susande utmed
vår strand, skär uddens spets och får sikte på lockfåglarna. Då
svänger flocken, sänker sig och tar vattnet strax intill iskanten,
alltså väl långt borta för att nås af ett hagelskott.

Emellertid ha vi tillfälle att betrakta dem. Hanen bär på
hufvudet en grönskiftande svart hjälm, som har ett par ovala hvita
fläckar snedt framåt under ögonen. Hals, bröst och buk äro hvita.
På ryggen bär han en smal svart kappa, hvilken öfver vingarna
liksom trasats sönder i längsgående strimmor och lagats med hvitt.

Honorna voro vackrare. Deras hufvudhjälm var mörkbrun utan
den hvita fläcken. Om halsen hade hon en hvit krage med
något obestämda konturer. Sedan vidtog en af ljusare och mörkare
grått vackert vattrad mantel, hvilken ett stycke slöt sig samman
öfver bröstet och på ryggen och vingarna öfvergick till mörkare
skiftningar. På vingarna lyste emellertid en långsträckt, af svarta
tvärband afdelad hvit spegel. Buken och undergumpen voro
rent hvita.

Fåglarnas hufvuden föreföllo att vara alldeles för stora; den
svarta näbben och de gula ögonen gjorde, att de sågo nästan
dumma ut.

Omsider nalkades flocken vättarna, hvilka emellertid af de
lefvande individerna betraktades med en viss misstro. Att låta
granskningen bli allt för intim skulle antagligen varit en risk,
och därför måste det snart göras slag i saken. Det gällde dock
att få två i håll för hvarje skott. Då det skett, blixtrade det ur
tvenne pipor på en gång, och då nu de öfverlefvande fåglarna
förfärade lyfte och gåfvo sig af, föllo ytterligare ett par af dem
för de återstående hagelsvärmarna.

Fem fåglar blef bytet för denna första salfva. Okstocken
måste nu ut, de dödsskjutna djuren uppsamlades, om en stund
var farvattnet rent igen. Och med nyladdade bössor sutto vi och
afvaktade nästa nedslag.

Denna vårjakt för vättar kan ibland vara mycket lönande.
Femtio à sextio knipor på en förmiddag för ett par jägare ha vi
hört talas om. Så många ha ej fallit på vår lott någon gång,
men visst är, att tusentals knipor om vårarna få sätta lifvet till
— emedan de äro sällskapskära och nyfikna på vättar.

Emellertid är knipan i denna sjö liksom i andra af södra
Sveriges vatten, blott en passerande. Sydgränsen för hennes
häckningsområde är Gestrikland, Dalarna och Värmland. I norr går
hon till mellersta Lappland, bland hvars talrika sjöar och älfvar
hon om somrarna flockvis uppehåller sig. Det gifves emellertid
exempel på att hon häckat vid sydligare vatten, t. ex. vid Vänern
samt på några ställen i Småland. Att hon häckat i Tåkern, är ej
bevisligt. Det lär nu vara så, att ännu ej fortplantningsdugliga
ungfåglar stannat somrarna öfver i något söder om det vanliga
häckningsområdet beläget vatten, hvilket gifvit anledning till den
tron, att de haft familjebestyr i trakten.

Knipan liknar storskraken däruti, att hon reder sitt hem uti
ihåliga träd eller i holkar, som människor satt upp åt henne.
Där så sker, är naturligtvis ändamålet att ta skatt af äggen. Detta
får ock ske, men i regel låter man den stackars hyresgästen
behålla en del af hvad hon åstadkommer, så att hon omsider kan
presentera för världen en försvarlig kull.

Där äggläggningen obehindradt får fortgå, finner man i ett rede
vanligen tio à tolf stycken. De äro grönaktiga eller gröngrå och
hålla i längd cirka 60 mm., mot 42 i tvärmått.

Då ungarna framkomma äro de på ryggen mörkbruna, med
hvita fläckar på ryggsidorna, vingarna och öfvergumpen. Strupen
och öfre sidorna af halsen äro hvita, den undre grå.
Huru eller på hvad sätt ungarna transporteras från hålet i
trädet och ned till vattnet, ha vi oss sannerligen icke bekant.
Antagligen sker det emellertid på ett rätt tidigt stadium, ty de unga
skola ju ha uppfostran och yrkesutbildning, så att de kunna reda
sig själfva, så snart möjligt är.

Apropos knipans häckning så berättas det, att flera honor
kunna lägga sig till rufning i samma hål. Ja, man skall till och
med i en gemensam holk en gång ha funnit — en knipa och en
hökuggla.

Knipan tillhör dykändernas underfamilj af andfåglarnas
ordning, men hon går ej, som sjöorren och svärtan, till botten på
större djup utan fordrar för att trifvas, grundare vatten. Hon är
skygg och vaksam, trots sitt dumma tycke, och är icke god att
lura. Hon har lätt att lyfta ur vattnet och kan, i likhet med
änderna, vända genast vid uppflåget och fortsätta med vinden.

Där is ej binder vattnen, kan knipan stanna året om. Blir
vintern sträng, går hon emellertid söder ut, men återkommer, så
snart islossningen börjat. Hon häckar öfver hela norra halfklotets
nordliga trakter.

Latinska namnet är Clangula glaucion. Af provinsnamnen har
hon en sådan väldig mängd, att det skulle allt för mycket
'inkräkta på vårt strängt anlitade utrymme', som det heter, att nämna
dem alla. Vi ta blott några ur högen, t. ex.: knipånn (Smal.),
knipskalle för hanen, knipkäring för honan och löfknipa för
ungfågeln (Österg.), blankhane för hanen, isand (Bohusl.), doppand
(Göteborgstr.), skatand (Värml.), hvitsida (Härjeåd.), blåand,
skörand (Jämtl.). På norska är hon likaledes välsignad med flera
olika benämningar. Af dem nämna vi: hvinand, kvinand,
fjäldand. I Danmark heter hon, bland annat: firöine, krikand,
bruskop, blankekniv, splitdykker. Isländarna kalla henne hus-önd,
finnarna selkatelkkä, telkää, sotka, vinkusuorsa. På lappska lyder
hon namnet coadgi.

Det latinska namnet anses ha gifvits henne med anledning af
det hvisslande eller klingande ljud (clangula), som hanen
frambringar i flykten.

Knipans kött är ganska välsmakande. Icke underligt därför
att hon är så flitigt utsatt för jägares lömska försåt och dödande
hagelsvärmar!

*



Ejder.
(Fig. 56; tafla IX.)

Mats Fock, den gråskäggige, väderbitne lotsen, har lofvat att
segla oss ut till Långhalsen, där ejdrarna häcka. Han har med
sig en pojke, som sköter seglen, och sitter själf vid rodret, pålitlig
och trygg, en respektabel bild af vaksamhet och sjövana.
Pipsnuggan hänger i hans vänstra mungipa, och sydvästen omsluter
hans fårade ansikte som en oljebrun ram. I hvart och ett af hans
ögon ler en skalk. Man ser, att gamle Focken varit en spjufver
i sina dar; kanske är han det ännu.

När jag var ung, börjar han och gör med tunga och tänder
en underbar manöver, så att pipan handlöst kastas från den ena

sidan af munnen till den andra, var det mycket bättre om ejder
än det är nu för tiden. Vi bodde på Tångs udde då, och rundt
omkring vårt hus lågo ejdrarna ut ungar. Ett par byggde till
och med inne i vår bakstuga. De voro alls icke rädda.
Naturligtvis skattade vi bona om vårarna och så göra vi ännu. Ett
par ägg ur hvarje rede togo vi, och så hade vi dunet sedan. Där
det ligger i boet kring äggen, ser det så fint ut, att man tänker
på fjunet från maskrosorna, som flyger i luften. Det är så lätt,
men det sväller ut, så att en pressad handfull kan fylla en hel
kudde. Och mjukt är det att ligga på... Skafsår från sängbottnen
får man då inte...

Vinden var emot och vi måste kryssa. Det gick med fräsande
fart i långa slag. Focken var riktigt i sitt esse och gungningen
tycktes fröjda hans gamla sjömanssjäl.

I lä för en kobb lågo några fåglar och provianterade.

— Se där, sade lotsen, slöt piphufvudet i sin tjäriga högra
hand och pekade med skaftet, där ä' några ejder, som harrarna
kunna roga sig med att se på. Vi ska' hålla upp emot dem ett
grand styfvare och så vara tysta.

De vackra djuren gjorde ingen min af att lyfta, men deras
uppmärksamhet hade blifvit väckt.

Det var tre hanar och en hona, och vi hade godt tillfälle att
betrakta dem. Alla voro de bruna samt tecknade med halfmånar
af ljusare färg. Hanarna hade på vingarna ett bredt hvitt band.
Honan var något ljusare och hade endast ett smalt sådant
segment på vingen. Hon var rundvulen och såg kokett ut, där hon
makligt gungade på vattnet.

I vårdräkt är emellertid hanen så pass olika dem, vi nu sågo,
att man gärna kan antaga, att man för sig har en helt annan
fågel. Från näbben till bakom hjässan sträcker sig en nästan svart,
smal mask, som tangerar ögats underkant. Nacken skiftar i
ljusgrönt. Hela öfverkroppen går i hvitt, med rödgul skiftning på
bröstet och svagt grå på ryggen. Nedanför bröstet börjar med

tvär skärning en brunsvart bukmantel, som äfven omfattar en flik
af vingarna samt öfvergumpen och stjärten.

Efter några duktiga slag genom de fräsande böljorna voro vi
framme vid och landstego på Långhalsen. En massa måsar
hälsade oss med hesa skrik och en sädesärla trippade bland tången
i vattenbrynet, men några ejdrar sågo vi icke till. Gamle Fock
visste emellertid, hvar de höllo hus. På en med knaggliga små
rullstenar ymnigt beströdd stig förde han oss en kilometer vid
pass in åt ön, till ett litet lugnvatten, och utpekade där tre ställen,
där ejderbon skulle vara till finnandes.

En lång stund förgick emellertid, innan vi kunde upptäcka
dem, så lika i färgen var den rufvande honan den steniga,
mossbelupna marken, men slutligen varseblefvo vi, hvad vi sökte. För
att närmare studera våra föremål gjorde vi oss sedan icke samvete
af att skrämma upp en af honorna. Då vi nalkades, började hon
bli orolig samt vred och vände ifrigt på hufvudet. Därpå tryckte
hon och låg alldeles stilla, men då vi hunnit ett par steg nära,
gaf hon sig af.

Boet var redt i en liten fördjupning i marken och sammansatt
af ljung och tång, af hvilka bildats rätt höga väggar. Innanför
och delvis pösande öfver dem låg en krans af finaste bruna
hvit-sprängda dun, som honan plockar från sitt bröst och hvarmed
hon täcker sina skatter, då hon lämnar boet. De fyra äggen voro
ungefär stora som ankägg och till färgen enfärgadt gröngrå.

Rufningen — som honan ensam besörjer — medtar en tid af
tre veckor. I arla morgon och om kvällarna beger sig honan
ned till hafvet för att bada och skaffa sig mat, men då
kläckningstiden är förestående, nekar hon sig dessa villkor för
välbefinnandet och förblir flera dagar utan näring.

På många ställen — ehuru sällsynt i vårt land — häcka
ejdrarna kolonivis, ofta så tätt att boen stöta intill hvarandra.
Under sådana omständigheter händer det, att honorna stjäla ägg från
hvarandra. Till och med ungar tillägna de sig på oärligt sätt.

En naturvän berättar, att han en gång iakttagit en ejderhona, som
hade att valla en hjord at icke färre än 27 individer, de allra
flesta uppenbarligen stulna.

Häckningen börjar i slutet af april eller i början af maj. Till
dess rufningen inträder, följas makarna åt, och hanen dröjer
vanligtvis i grannskapet äfven sedan, men äro ungarna kläckta, sluter
han sig till andra af sina gelikar och drager till hafs, där fåglarna
då i stora flockar uppehålla sig en tid bortåt. I juli fälla de
ving-och stjärtpennorna och anlägga då den sommardräkt, vi ofvan
beskrifvit. Härunder kunna de ej flyga och äro mycket skygga.
Om nätterna gå de i land på de yttersta skären för att hvila.

Ejdern är kanske den skickligaste dykare bland alla de fåglar,
som bebo våra vatten. Han lär kunna upphämta sin af
kräftdjur och dylikt bestående föda från ett djup af bortåt 40 meter;
ja det påstås till och med, att han skall kunna gå ned till mer
än fyra gånger detta djup och stanna nere flera minuter. Endast
fötterna begagnas vid dessa mästerprof i dykning. Är fara å färde,
lära emellertid äfven vingarna komma i bruk.

Ejdern är allmän utmed hela vårt lands vidsträckta kuster,
talrikast i Bohuslän. En och annan gång förirrar han sig till någon
insjö. I öfrigt finnes han kring hela norra halfklotets nordliga del.

Ejderkött ätes med begärlighet af kustbefolkningen.
Inlands-bor finna det tranigt.

Kråkorna äro ejderns bittra fiender. Tusentals äro de ejderägg
och ungar, som årligen falla offer för dessa leda röfvares
matlystnad.

Fågelns latinska namn är Somateria mollissima.

Hans provinsnamn äro lika många som besynnerliga och äro
olika för de båda könen. Som exempel på hanens nämna vi blott
ärbult, äregusse, blankare, guding och gudunge. Honan kallas ör
och öra, åda, skröja, svacka o. s. v. Jämväl ungen har särskilda
namn.

*



Storskraken.
(Fig  57, tafla X.)

En sommar hade vi förirrat oss ut på en ö i Östergötlands
skärgård, så långt från fastlandet, att vi tyckte, att
passagerarebåtarna på traden Stockholm—Göteborg, som ströko förbi västerut,
voro små som leksaker. Därute var det friskt och skönt,
ursprungligt och stärkande. Vi hade en liten snipa, med hvilken vi
gjorde upptäcktsresor kring fjärdar och holmar, där vi beundrade
vegetationen, klippornas glattslipade och refflade kullrigheter,
algerna, som vajade under vattenytan, fågelvärlden, molnbildningar
och solnedgångarna samt all annan härlighet. Soluppgångarna
däremot rådde vi icke med.

Bland annat nytt, som vi ägnade vår uppmärksamhet, var
ett antal holkar, som hängde på trädstammarna här och där,
några meter från marken. Vi sporde, hvad dessa månde vara
ämnade till. — Det är skräckbon, svarade vår interlokutör. —
Skräckbon? ... Skräcka? ... Ah! ... Nu gick det upp ett ljus för
oss: — Storskraken — Mergus merganser! Fanns han här? Om
han fanns?... — Jo något! Var lugn för det!

En sjöfågel, som slår sig ned i holkar uppe i löfträd! Ja,
honom hade vi visserligen läst om, men hans personliga
bekantskap hade vi hittills måst umbära. Dock, nu fanns det ett
tillfälle, och vi skulle profitera däraf.

Boen med dess rika och mjuka dunläger sågo vi sålunda,
men de intimaste familjeomsorgerna för året voro redan afslutade
och ungarna utflugna. Man hade emellertid ägg att visa oss. De
höllo omkring 70 mm. i längd, mot 46 i tvärmått och voro
sålunda ej obetydligt större än normala påskägg. Till färgen voro
de gulhvita samt icke särdeles rena. Men detta kom icke
pannkakorna och plättarna vid, ty skalen användes icke.


Människan är icke alltid riktigt 'snäll' mot sina medlefvande
i jämmerdalen. Nu ser det ju alldeles ofantligt 'humant' ut att
Per Bölja på Klabben ställer sig att snickra ihop ett 'skräckbo'
samt att han sedan krånglar upp i ett träd och fäster holken
vid stammen med spikar, men tror ni, att storskraken och hans
hulda maka får bo där hyresfritt, så bedrar ni Er. Nej då! Per
Bölja är icke sådan. Han vet, hvad han gör! Han tar hyra af
makarna och den ganska hög, ändå! Ett halft tjog ägg, så pass
dryga, att de förslå till påskakvällsmat åt minst två normala
märsgastar, det måtte väl räcka för en lokal, som, vänner emellan,
icke är värd 25 öre.

I likhet med andra husjobbare sätter Per Bölja naturligtvis
upp flera bon, och därför fråssar han våren lång på äggpannkakor,
äggmunkar, äggröra — ja till och med en och annan gång på
äggtoddy, om det kniper. Emellertid utkräfves hyran med en
viss försiktighet, ty husägaren har intresse af att hyresgästerna
icke vända samhället ryggen. Han tycker nämligen om
skräckstek också fram på höstsidan, den snålvargen.

*

Mergus merganser är en ganska ansenlig fågel, storleken
anbelangandes. Sträcker han på sig, — eller sträcker man på honom
— så kan man på ett laggilt metermått afläsa siffran 700
millimeter. Hans vingar hålla öfver 300 dylika smådelar pr styck.
Den röda näbben, hvars öfverhalfva i spetsen är något nedböjd
öfver den undre, är också af ganska aktningsbjudande
dimensioner.

Huru fåglarna sågo ut, hade vi margfaldiga tillfällen att
utspionera vid våra ofvan relaterade snipturer. Vi gjorde strandhugg
på någon holme och gömde oss bakom ett klippblock eller en
grön buskridå, och då dröjde det gemenligen icke länge, förr än
en familj kom seglande i spridd ordning. Husfadern paddlade i
spetsen. Han var svart på hufvudet, med mögelblå anstrykning

på sidorna framom de röda ögonen. Det var, som om han haft
på sig en hjälm, ty det svarta slöt jämt midt på halsen, som om
det varit afskuret med en knif, och begränsades omedelbart af
rent hvitt, som emellertid snart öfvergick i ljust gulbrunt, under
det skuldrorna och en stor del af vingarna förblefvo hvita. Öfver
ryggen hade han ett slags lång, bakåt afsmalnande svart kappa
med tvärt skuret axelfäste, som såg en smula trasig ut. Den
korta stjärten var gråbrun och de kraftiga simfötterna lika
lackröda som näbben.

Familjemodern var mörkbrun öfver hjässan och ljusare på
hufvudets sidor samt sedan vackert gråvattrad på öfverkroppen
och hvitaktig undertill. Yttersta vingpennorna voro hvita och
vingarnas spetsar svarta. Båda makarna hade hängande tofsar i
nacken. Fruns, som var brun, var längre än herrns svarta.

Fram på sommaren öfvergick emellertid hanens kostym till
likhet med honans. Lika henne voro också ungarna, så snart de
hunnit öfver ett visst utvecklingsskede.
En sådan där familj räknade ofta tolf à fjorton medlemmar.
Kring vår ö fanns det en hel mängd. Vi underhöllo en angenäm
bekantskap med dem allesammans och hade stort nöje af att
gifva akt på deras vanor och vandel.

Bland annat observerade vi, att de aldrig lyfte med vinden
utan alltid emot densamma, hvarefter de flögo mycket snabbt.
De summo utmärkt, döko ypperligt och kunde springa på vattnet,
så att detta yrde om fötterna på dem.

På land lära de gå ovigt och klumpigt. Då vi voro i tillfälle
att iakttaga dem på terra firma, sutto de på stenar i vattenbrynet,
till hälften upprätta och tittade sig misstänksamt omkring.

Storskraken lefver i engifte. Makarna synas vara hvarandra
mycket tillgifna. Under rufningstiden och medan ungarna äro
små, hållas de olika paren hvar för sig, men fram på hösten sluta
sig de närboende familjerna tillsammans och bilda ett slags
fiskeribolag, om på aktier eller icke, ha vi oss icke bekant. Säkert är
emellertid att de dädanefter fiska i kompis. De sprida sig på
kedja kring mynningen af en vik och börja sedan avancera mot
stranden under häftigt plaskande med fötter och vingar samt
under upprepade dykningar. Häraf skrämmes fisken in på grundt
vatten, och när bolagsskrakarna fått honom dit — ja, då blir det
storkalas af!

Kanske är här platsen att meddela, att storskraken är en ytterst
skicklig fiskare och att hans förnämsta föda består af småfisk.
Hans näbb är särskildt konstruerad för fångst af vattnets glatta
barn. De båda halfvorna äro nämligen på ömse sidor försedda
med hvassa, bakåt riktade 'tänder', som betaga ett ev. byte allt
hopp om att återvinna friheten. Fågelns utomordentliga rörlighet
och snabbhet i och under vattnet göra honom till en för fiskar
ytterst farlig fiende.

I regel trifves denna fågel endast där det är klart vatten och
helst där botten består af sand eller grus. Vassar tycker han icke
om och icke heller gyttjebotten.

Äggläggningen börjar i slutet af april. Där ej någon Per Bölja
står redo att sätta upp holkar åt honan, slår hon sig ned i något
ihåligt träd.

Storskraken är icke rädd för kyla, snö eller is, men blir det
ram filbumvinter, drifves han till emigration. Som alla andra
flyttfåglar ger han sig då af åt söder men ej fullt så långt som
de flesta andra. Vanligtvis stannar han på denna sidan om
Medelhafvet. De släktingar, som bebo Ryssland och Sibirien, breda
ut sig på ett Medelhafvet motsvarande bälte i Asien, som sträcker
sig till Kina och Japan.

I god tid om våren bege sig fåglarna emellertid åter mot
norden.

Hos oss är storskraken spridd öfver hela landet, talrikast på
Östersjökusten. Vid Västkusten häckar han ej men är talrik
under hösten och milda vintrar. Emellertid är fågeln icke
uteslutande hänvisad till saltvatten. Han bebor Skånes och södra Sveriges
Tafla X

57.  Storskrake
Mergus merganser
1/8 storl.

58.  Fisktärna
Sterna hirundo
1/6 storl.

59.  Rödnäbbad tärna
Sterna macrura
1/6 storl.

60.  Skäggdopping
Podiceps cristatus
1/6 storl.

61.  Svarthalsade doppingen
Podiceps nigricollis
1/6 storl.

62.  Storlom
Colymbus arcticus
1/8 storl

63.  Sillgrissla
Uria troile
1/6 storl.

64.  Tobisgrissla
Uria grylle
1/6 storl.

insjöar, är talrik i Vänern och ej sällsynt i Jämtlands och
Lapplands vattendrag, så framt dessa ligga inom barrskogsområdet. I
Norge går han upp till Ishafvet, i Finland till Enare. I Danmark
är han talrik under vintern, då denna är mild, men han häckar
där sällan.

Storskraken har många provinsnamn. Här några på prof:
skrake eller skräckfågel för hanen och skräcka för honan, isand,
snipand och körfågel m. fl.

*



Tärnor.

Den, som blott en enda dag vistats vid hafskusten, har omöjligen
kunnat undgå att göra ett par eller flera bekantskaper bland
tärnorna. — Ja, ja, missförstå mig nu icke! Jag menar icke dessa
hälft himmelska varelser, hvilka icke så och icke spinna och dock
äro så härligt klädda, att Salomo i all sin prydno icke var pyntad
så som en af dem — utan jag menar de fjäderlätt och graciöst
öfver vattnet glidande, nätta och smidiga medlemmarna af familjen
Laridse, ordningen Longipenes, släktet Sterna — fisktärnan,
rödnäbbade tärnan och andra. Burna på sina långa, smala vingar
ila de som pilar genom luften, än rakt fram och än i vida cirklar,
och så — helt plötsligt — störta de sig ned i hafvet, så att ett
stänk af silfverpärlor yr omkring dem. De försvinna dock icke
helt under vattnet, ty i dykning äro de klena och därför måste
de söka sitt rof tätt under ytan. Vare sig då att fisket lyckas eller
ej, äro de snart uppe igen och voltigera i luften, lika graciösa, lika
vakna och lika behagliga att påse, som före badet. Detta har
nämligen icke förmåga att i ringaste mån derangera deras toalett.
Vore det fallet, skulle de kanske draga sig för att taga ett
hundratal dylika störtbad på dagen. Nu behöfva de icke rädas, men äta
behöfva de och därför så...


Det är inga stora fiskar, tärnorna slå ned på utan små späda,
oerfarna stackare, ett par, tre tum långa, hvilka stå i vattenbrynet
och hänförda stirra upp i den blå, soliga rymden, dit de sakna
förmåga att höja sig. Då — hux flux! — kommer tärnan, som
för småfisk är inbegreppet af allt, som är nedrigt, gement och
rof-girigt här i världen — och så är den silfverglittrande lilla
vattenvarelsens lefnadssaga till ända. Hemskt att säga sväljes han hel —
lefver kanske en stund i den varma, mörka, ambulerande grafven!



Fisktärnan
(Fig. 58; tafla X.)

är i vårt land allmännast af släktingarna och följaktligen den, med
hvilken vattenplaskande och hafsluftlapande människobarn först få
göra bekantskap. Hon är till exteriören en ganska vacker fågel,
ljust askgrå på rygg och vingar samt öfverdelen af den djupt klufna
stjärten och med hvit underkropp. På hufvudet bär hon en flat,
långsträckt, svart kalott. De korta benen och fötterna, hvilka äro
försedda med djupt urringad simhud, samt den raka, rätt långa
och hvassa näbben äro vackert lackröda, den senare med svart
spets. Iris är mörkbrun. Fågelns längd är 370—420 millimeter;
vingen håller i längd 255—290, ett rätt högt tal. Då fågeln står i
hvila, korsa sig vingarnas spetsar öfver stjärten, så att icke mindre
än fyra taggar skjuta ut i styrregionerna.

Sommartiden finnes fisktärnan ymnigt längs kusterna utmed hela
vårt land, ända upp till Bottenhafvets nordpunkt, men hon trifves
ock i insjöar, till och med kärr inne i landet. Hon har vintertiden
uppehållit sig långt söder ut, men med våren kommer hon åter
och börjar då genast tänka på släktets fortplantering. Hon hör
till de fåglar, som icke göra sig besvär med bobyggnad och
tocke-där. På rama, släta marken, midt ibland stenar och tång, lägger
honan sina två eller tre ägg, hvilka äro pärlgrå eller rödskiftande
olivbruna och alltid öfversållade med mörkt bruna eller grå fläckar.
Där ligga de så förvillande lika strandens stenar, att det är en ren

lyckträff att observera dem. Tack vare denna skyddande
förklädnad undgå de oftast upptäckt, men de leda röfvarna kråkorna
skatta i allt fall många kullar.

Efter sedvanlig rufningstid infinner sig småfolket, som till en
början är ganska putslustigt att påse och lämnar föga idé om
hurudan gestalten skall bli efter utvecklingsskedenas förlopp.
Ofvantill äro de grågula och svartfläckiga med. hvit underkropp
och svart strupe. Ej heller ungarna är det lätt att igenkänna
bland markens stenar och andra föremål.          
                   
Fisktärnan är utbredd rundt om norra polen och ett godt
stycke ned mot ekvatorn. Om vintrarna flyttar hon till Indien,
Afrika eller Brasilien. Denna höstflyttning äger hos oss vanligtvis
rum i augusti, men stundom ha ungfåglarna ej blifvit färdiga att
ge sig af förrän i oktober.

Då de äro borta, ha hafsstränderna förlorat ett viktigt
element af lif och rörlighet. Men småfisken tycker nog, att tiderna
blifvit bättre och begagnar tillfället att tillväxa i ålder och visdom
så att de blifva lämpliga till rof för andra fiskare.

Fågelns latinska namn är Sterna hirundo. På svenska kallas han
— utom det officiella — hättentärna i Skåne, makrilltärna i
Bohuslän. Norska och danska namn äro ungefär motsvarande. På
finska heter hon kalatiira, tiira, tirro, liiru, kirra eller kalakaija



Rödnäbbade tärnan
(Fig   59; taflä X.)

är mycket lik den ofvan beskrifna men är något mindre samt har
fullkomlig svalstjärt, d. v. s. två långa spröt i utkanterna, hvilka
äro betydligt längre än vingspetsarna. Hennes näbb saknar den
svarta spetsen. Fötterna äro helt röda och iris svartbrun.

Denna art — Sterna macrura — går längst norr ut af alla
tärnor, ända till 82:dra breddgraden. Hennes sydgräns för
sommarvistelsen går vanligtvis utmed 50:de parallellen i Europa och den

42:dra i Amerika. Om vintrarna dväljes hon i ekvatorialländerna
eller söder om dem, ibland ända nere i södra Ishafvet.

I Sverige tillhör rödnäbbade tärnan företrädesvis ostkusten. Hon
finnes äfven i Bohuslän samt Halland men är där sällsynt. På
Öland och Gottland lefver hon i stora kolonier, hvilkas
medlemmar om dagarna skingras i och för matbestyren men emot
kvällarna åter samla sig. Hon finnes äfven vid insjöar uppe i
Jämtland och Lappland.

Rödnäbbade tärnan är en flygkonstnär af rang. I fråga om bo
är hon lika litet fordrande som fisktärnan. Äggen äro vanligtvis
tre, men stundom nöjer sig honan med två eller med ett. De äro
ljust gråbruna  samt beströdda med grå- eller mörkbruna fläckar.
Af provinsnamn bär denna fågel bland andra de poetiska;
silfvertärna och polartärna. I Danmark kallas hon kyst-terne,
havterne, kirre, korpkirre, split-tar o. s. v. På finska heter hon
lapintiira, tirro eller punanokka.    Lappska namnet är cerrik.

*

Utom de ofvän uppräknade arterna finnas i Sverige — ehuru
långt ifrån så allmänt: skräntärnan, Sterna caspia, den största af
alla, småtärnan, Sterna minula, som är mindre än en snöskata,
och kentska tärnan, Sterna cantiala, som liknar fisktärnan men
har svart näbb. Flera finnas visserligen antecknade såsom
påträffade här, men det har varit förirrade exemplar, som ej stannat.
Hela familjen omfattar inalles 51 arter.

*

Ofta händer det, att ïnlandsbor, som komma till hafvet, 'röra
ihop' måsar och tärnor, hvilket är högst klandervärdt. Vi skola
lära dem att undvika detta. Tärnorna äro lätta, fina och smidiga,
flyga konstnärligt och ha klufven stjärt. Detta senare ha icke
måsarna, som i öfrigt äro tyngre, klumpigare och trögare samt klyfva
luften med långsamma, klippande vingslag.

Den, som nu läst detta, lär väl aldrig vidare misstaga sig!

*



Doppingar.

De individer, vi nu ämna presentera, äro så pass egendomligt
funtade och färgade, att det är svårt att föreställa sig dem annat
än som emigranter från andra zoner. De ha också nära
anförvanter i Ishafven — pingvinerna, om hvilka arktiska forskare ha
så mycket att berätta. Men de äro ock släkt med lommarna, som
ha gammal hemortsrätt i vårt land.

Doppingarna ha en långsträckt, plattryckt eller ock valsformig
kropp, med korta, smala och spetsiga vingar, långt bakåt sittande,
korta ben och en medellång, kort hals. Dessa äro de utmärkande
dragen för denna ordning — påstå vetenskapligt skolade
ornitologer. — Näbben är af medellängd, just ej längre än hufvudet, i
regel spetsig, oftast trind eller från sidorna hoptryckt, skarpkantad
och hård. De äro utpräglade vattenfåglar, som flyga jämförelsevis
litet och gå ännu mindre. Familjen räknar femton arter, som äro
spridda öfver hela jorden med undantag af de arktiska trakterna.



Skäggdoppingen.
(Fig. 60; tafla X.)

Podiceps cristatus, som ankommer till vårt land om vårarna, då
sjöisarna försvinna, har på senare tiden här tillvuxit otroligt
hastigt i antal, så hastigt till och med att det väckt bekymmer. Man
anser nämligen, att han fördrifver gräsänderna. Denna klagan ha
vi särskildt hört från strandbyggarna kring sjön Roxen, som
begärt skottpengar på honom.

Till sin gestalt är skäggdoppingen rätt ansenlig. Han når
ibland en längd af i det närmaste sextio centimeter. Ofvantill är
han svartgrå med brungul skiftning nedåt sidorna. Halsryggen är
ock brungul men hela underkroppen glänsande hvit. Det
egendomliga hufvudet är försedt med en kort, tvådelad, rätt bakut
stående svart tofs. Kring halsen virar sig en krage, hvilken nedtill

ser ut som en påträdd muff — svart till färgen. Näbben är
rödgul och så färgad — ehuru något ljusare — är äfven 'ansiktet'.
Ögat skimrar i rödt, och fötterna äro gråaktiga.

Till häckplats väljer skäggdoppingen vikar och sjöar med
vassbevuxna stränder, och där bygga makarna gemensamt, kort efter
ankomsten, sitt på vattnet flytande bo. Materialerna till detsamma
äro gröna vattenväxter. Äggen, som hålla i längd omkring 55
millimeter, äro vanligen till antalet tre eller fem samt såsom nylagda
alldeles hvita, men de varda sedan rätt fort bruna. Båda makarna
hjälpas åt med rufningen. Då boet på någon stund måste lämnas,
täckas äggen med ifrån sjöbottnen upphämtade gyttjiga växtdelar,
som i och för detta ändamål i förväg upplagts på bokanten.

I allt detta finnes nu egentligen ingenting märkvärdigt, men
rätt egendomlig är den fördelning af uppfostrings- och
näringsomsorgerna, som makarna gjort sinsemellan. Då ungarna utkomma
ur äggen och hinna bli några dagar gamla, anse föräldrarna det
vara på tiden att lära dem vattenexersis, men detta tycka de små
— alldeles i analogi med de späda telningarna af släktet Homo
sapiens — icke om. Man ser det bland annat däraf, att om man
kommer en dylik om världens argan list okunnig liten stackare in
på lifvet och sträcker ut handen åt honom i vattnet, så kryper han
förtroendefullt upp i den. Men denna vattenskräck är något, som
måste besegras, det är nu den oförgripliga meningen hos far och
mor, och de veta fullt väl, hur de skola träna sina små ättlingar.

Det är kära far, som härvidlag åtar sig det pedagogiska. Han
bibringar sina elever reglementerad kunskap i simning och dykning.
Han lär dem ock att välja lämpliga födoämnen: små grodor,
vatteninsekter, småfisk och yngel...

Godt och väl, men metoden? — Jo metoden är denna: Få
timmar efter det ungarna utkrupit ur äggen och skådat dagens ljus
tar den lycklige pappan dem i näbben och lägger dem varsamt på
sin egen rygg samt simmar sedan omkring med dem, yfverboret
stolt i sin fadersglädje. Den snälla mamman följer troget med,

dyker, så ofta hon hinner och skaffar familjen mat. I allmänhet
simma skäggdoppingarna mycket djupt, så att man blott ser
hufvud och hals öfver vattnet, och som det är en lätt sak för den
skicklige navigatörn att ytterligare sänka sig, så dröjer det icke
länge, förrän de små undfått sin första doppning, den de
emellertid — som sagdt — icke tycka vidare om. Om hanen under de
första försöken blir skrämd och måste dyka för att rädda sitt eget
kära lif, så tar han ungarna med sig under vingarna, men tappar
han då en af dem, så flyter denne hjälplöst upp till ytan och
varder utsatt för alla slags faror och äfventyr. Ganska fort lära
ungarna sig emellertid både att simma och dyka, men pappas rygg
varder länge för dem en lustbåt, som de gärna ta i användning. Vilja
de äntra den, så samla de sig i tät flock och den beskedlige
fadern är härvid så tillmötesgående, att han sänker sin lekamen —
alldeles som man sänker en undervattensbåt — och för honom
under flocken. Då en hvar af de små fått säkert fotfäste, höjer
det lefvande fartyget sig åter i böljorna blå, och lustseglatsen
fortsättes.

Skäggdoppingen håller helst till i vassarna, där han har sitt
bo, men beger sig också ofta ut på klarvatten. Han flyger fort
men ej särdeles långt åt gången. På vattnet är han skygg och
försiktig, men kommer han flygande, väjer han föga för båtar och
människor, som befinna sig i hans väg.

I oktober anträder han sin höstresa till varmare bygder.

Bland svenska namn på denna fågel anföra vi: dopping,
silkesand, (Skåne, Smal.), doppnäbb (Södermani.), döpare (Närke),
lomand (Värml.), ålkråka (Österg., Tåkern), harting, kusk,
stordopping o. s. v. Norska namn äro: toplom, hvidstruped toplom
eller lappelom, danska: toppet lappedykker, höjdykker, bundlöper,
loppet silkeand, toppet havskjser m. fl., finska: silkkikusikka,
walkokulkku-uikku, parta-uikku och hetära m. fl.




Svarthakedoppingen
(Fig. 61; På planschen har af misstag insatts svarthakade doppingen, Podiceps nigricollis, hvilken
är svarthakedoppingen mycket lik. Skillnaden är hufvudsakligen den, att det svarta på halsen
går längre ned på den förstnämnda än på den senare.  tafla X.)

år den ofvan nämnda mycket lik, men han är betydligt mindre
samt saknar hufvudtofsen och halsmuffen. Från näbbroten genom
det röda ögat och i en båge bakåt nacken sträcker sig ett bredt
gult band på den svarta botten, som nedåt i halsfästet tvärt
afskäres och lämnar rum för den rödbruna halsfärgen.

Denna art har ett nordligare utbredningsområde än den förra.
1 Sverige häckar han emellertid på Gottland och Öland samt i
Jämtland. Vintertiden har man påträffat honom på flera ställen i
landets mellersta och södra delar.

Han bebor småsjöar och vattenrika kärr men synes ej trifvas
vid större vatten. Äfven han bygger flytande bon och fostrar sina
ungar på samma sätt som den föregående. Äggen äro hvita samt
till antalet fyra eller fem. De och ungarna röfvas ofta bort af
kråkor eller måsar, så att makarna vanligtvis få ligga om flera gånger.
Svarthakade doppingen är en liflig och vacker fågel och gör
ingen skada.

Hans latinska namn är Podiceps auritus. Svenska bygdenamn
äro: svarthufvad dopping eller silkesdopping; norska: sortkravet
toplom och lappelom; danska: hornet lappedykker, lappfod, dyhöne,
finska: härkalintu, mustakulkku-uikku, sarviuikku och pohjanuikku.

*



Storlommen.
(Fig. 62; tafla X.)

Rätt ofta om sommarkvällarna, när skymningen fallit på och
luften hängde däfven och ljum kring lundar och fält, hörde vi
nedifrån sjön ett energiskt, flera gånger upprepadt hyhyly, hvilket lät
som en varning eller ett ångestrop. Vi kände icke till det där
lätet förut och sporde därför vår sommarvärd, hvad det månde vara.


— Det där, svarade han, det är bara lommen, som skriker.

Den tiden hade vi ännu icke gjort bekantskap med Colymbus
ardicus, men vi beslöto nu fullt och fast att göra det. Emellertid
var den saken förenad med åtskilliga vanskligheter.

Först gingo vi efter ljudet om kvällarna, men då befanns det
alltid, att fågeln, som vi sökte, för tillfället uppehöll sig på andra
sidan sjön, i den djupa skuggan från motsatta landet, så att vi
hvarken med beväpnade eller obeväpnade ögon kunde upptäcka
en fjäder af honom. Sedan företogo vi upptäcktsfärder i båt, men
detta sätt var ännu mera opraktiskt. Då sågo vi visserligen
skymten af en simmande varelse då och då, men denne anade tydligen,
att något anslag emot honom var å färde och höll sig alltid ett
eller annat hundratal meter framför båten. Och rätt som det var
försvann han, var borta en god stund och kom sedan upp långa
stycket ifrån den plats, där han med ett häftigt plaskande ryck
dykt ned till okända djup och vattenlager.

Af alla dessa ansträngningar inhöstade vi endast två
lärdomar: att fågeln var mycket skygg samt att han som simmare och
dykare uppnått en hög grad af skicklighet.

Sedan hittade vi på att lägga oss i försåt, och det lyckades bättre.

Sjön var icke stor, men dess många i vattnet utskjutande uddar
och reflar gjorde, att där funnos godt om skyddande platser, så att
det var lätt att gömma sig bakom något nere vid vattenbrynet
växande snår. På så sätt tillbringade vi nu många gyllene
morgonstunder, och omsider fingo vi lön för mödan. En gång, då
mjölkflickorna började locka sina kor i björkhagen, då bofinken sjöng
som mest energiskt och svalorna högt uppe i luften beskrefvo sina
lika lätta som graciösa cirklar och linjer, hörde vi utifrån udden
det där oss redan välbekanta hyhyly, och fram seglade ståtligt tre
stycken präktiga storlommar, hvilka tydligen icke hade den aflägsnaste
aning om att de voro observerade genom en operakikares dubbelrör.

De höllo sig sålunda lugna och erbjödo omisstänksamt sina
gestalter och kostymer åt den osedde men djupt intresserade

iakttagarens skådelystnad. Visserligen dök en eller ett par af
dem då och då, men någon af dem fanns alltid — kanske
på grund af en aftalad öfverenskommelse och af
vaksamhetsskäl — ofvan vattnet, så att det aldrig blef något afbrott i
studierna.

Fåglarna voro icke obetydligt större än gräsanden — ja vi ha
sedan tagit reda på måtten: lom 718—760, and 512—626. Hvad
kroppskonturerna beträffade så fanns det hos storlommen
någonting hvasst eller spetsigt, som ganska mycket kontrasterade mot
gräsandens mera rundade behag. Från ändan af den hvassa
näbben lupo hufvudets linjer i nästan regelbunden kilform upp till
midt öfver hjässan och till halsfästet, den öfre bildande en mjuk,
vacker båge och den undre en nästan rät vinkel. Ryggen hvälfde
sig i en långsträckt, vacker kurva, och motsvarande form hade
underkroppen omvändt, så att hela figuren hade en långdragen,
mycket regelbunden och vacker äggform. Vid bålen satt den korta
och i proportion något för tjocka halsen stadigt fogad. Det
röd-gula ögat hade i sig någonting af vakenhet, och man såg tydligt,
att fågeln icke skulle vara lätt att öfverraska. Dräkten var fullt
ut lika anmärkningsvärd som kroppsformen. Hufvudet, nacken
och bakhalsen ned till ryggens gräns voro vackert ljusgrå. Under
hakan fanns en lång, nedåt sig vidgande och tvärt afskuren svart
hänghalsduk, hvilken i själfva halsvinkeln syntes vara fastknuten
med hvita band. Mellan denna halsduk och det grå nackfodret
lopp en hvitaktig, med fina svarta strimmor genomdragen kil, som
sedan vidgade sig nedåt bröstsidorna och småningom förtonade i
den hvita underkroppen. Rygg och vingar hade breda mörkbruna
längsgående band, mellan hvilka syntes flera hvita 'insättningar',
plisserade med bruna tvärband. På vingens nedre del hade, i
stället för dessa plisséer, anbringats en mängd hvita fläckar. Den korta
stjärten var brun och — liksom de lika färgade partierna å rygg
och vingar — försedd med ljusare fjäderkanter, till följd hvaraf
en vacker schattering uppstod.
Allt som allt voro fåglarna mycket prydliga och så pass
distingerade och olika alla andra, att något misstag på dem icke
gärna var möjligt.

*

Vi hade fått ganska mycken praktisk erfarenhet af denna vår
första tête à tête och fullföljde därför med ökadt intresse de
teoretiska studierna, hvilkas resultat här följa:

Storlommen är allmän i hela Sverige, från och med Skåne
upp till Lapplands ödebygder. På Gottland och Öland häckar
han emellertid ej.

Fågelns käraste uppehållsorter äro insjöar med steniga
stränder och klart vatten, hvilka ingalunda behöfva vara stora för att
han skall trifvas i dem. Men fiskrika måste de vara, ty fisk är
hans favoritmat, och hans aptit är vidunderlig. Ofta nog och när
han så hafva kan, sväljer han så mycket småfisk, att hans
bröstsäck blir vanskaplig och så att han har svårt att reda sig, om
han blir förföljd. Det berättas, att han i denna kasus måste
återgifva en hel del, af hvad han intagit, samt att den ena fisken
efter den andra då glider ut ur hans öppnade näbb. Det är tur,
att han kan göra slika afbetalningar!

I sjöar med gyttjiga och vassbevuxna stränder trifves
lommen ej, men han kan ibland komma till dem på besök.

Storlommen befattar sig alls icke — i likhet med så många
andra fåglar — med någon bobyggnad. På själfva stranden, helt
nära vattnet, bland stenar, lavar och låg grönska, lägger honan två
brungröna med svart fläckade ägg, ur hvilka motsvarande antal
ungar i sinom tid framkomma. Dessa äro icke många timmar
gamla, innan de tulta i väg ned i vattnet, som dädanefter skall
bli deras element och i hvilket de skola vistas hela sitt lif.

Storlommen är nämligen så afgjordt ett vattendjur, att han på
land är alldeles redlös. Han kan hvarken gå eller stå. Fångar
man en lom och lägger honom på stranden, om ock helt nära

vattnet, så gör han icke ens ett försök att nå detsamma. Han
kan ej heller på land ta till vingarna;

Ej ens i vattnet har det sig för storlommen lätt att komma i
flykt. Han måste en lång stund springa på vattnet och taga fart,
innan han kan få luft under vingarna, men kommer han väl upp,
så flyger han förträffligt samt fort och vågar sig till och med upp
i de högre luftlagren. När det blåser, kunna fåglarna icke lyfta
annat än i motvind.

*

Storlommen hör hemma i både gamla och nya världens
nordliga delar. Vintertiden flyttar han söder ut, men går då ej öfver
Medelhafvet. Hos oss stanna de flesta kvar, men bege sig då till
kusterna, särskildt västkusten, där vattnen gå öppna året om och
möjlighet att få föda sålunda förefinnes. — För fiskarebefolkningen
är storlommen sålunda väl bekant.

Fågelns ortnamn äro få och föga afvikande. Han kallas t. ex.
rutlom i (Österg., på grund af vingarnas insättningar) samt
kruslom (i södern) och krakare (i Norrl.). Danskarna dra till med
ett imponerande, ehuru något oegentligt, polarlom. På finska heter
han kuikka och Tohtaja. Lapparna ha döpt honom till tovta.

*



Grisslor.

Vårt galleri af vingade samtida skulle ha en betänklig lucka,
ifall vi försummade att i detsamma upptaga de två arter af
grisslesläktet, som äro företrädda i vårt land och som äro synnerligen
välbekanta för alla skärgårdsbor samt en hvar i öfrigt, som har
sina vägar åt det hållet. Vi börja då med




Sillgrisslan,
(Fig 63; tafla X.)

Uria troile, en gynnare, som håller bortåt en half meter i längd
och tillhör de s. k. gumpfotade fåglarna, till hvilka i öfrigt räknas
doppingar, lommar, alkor m. fl.

I likhet med sina anförda släktingar håller sig sillgrisslan pä
land nära upprätt, stödjande sig på sina långt bakåt sittande ben,
hvilka sluta med simhudförsedda fötter. Hufvud, hals, rygg,
vingar och stjärt äro mörkbruna, underkroppen hvit, på sidorna med
några gulbruna strimmor. Iris är brun, näbben svart och fötterna
svartaktiga.

Som häckfågel tillhör sillgrisslan Sverige endast genom den vid
Gottland liggande Stora Karlsö, där en koloni på några hundra
par sedan gammalt existerat, men om höst och vinter uppträder
hon mycket talrikt vid både ost- och västkusten. Dessa vatten
lämnar hon emellertid redan i februari och beger sig då upp till
Nord-Atlanten och Ishafvet, som äro hennes rätta stamort och på
hvilkas kuster hon bygger och bor samt fostrar nya generationer.

En hvar har hört talas om nordens fågelberg, helt visst
också sett dem afbildade. På hvarje deras afsats, på hvarje utsprång,
där en fot kan få fäste har en fågel slagit sig ned, och där sitta
de i långa rader, öfver hvarandra, allt ifrån bergets fot och så
högt man se kan. Mot den grå bergväggen lysa deras hvita bröst
som pärlband. Hela luften är full af dem och hafvet äfven. Hur
många äro de? — Ja, räkna stjärnorna på himmelen eller löfven
i en lund — det vore kanske lika lätt. De finnas kanske i
millioner, och när man ser dem kretsa i luften omkring sig, kommer
man ovillkorligen att tänka på bin, som svärma.

Det största af dessa fågelberg på jorden skall finnas på den
till Färöarna hörande Stora Dimon.

Sillgrisslan ingår som en mycket talrik nation i de fågelfolk
i öfrigt — tordmular och lunnefåglar — som bebo dessa branter.


Bo vid bo; i hundra-, i tusental, äro uppradade på dessa berg.
I hvart bo lägges endast ett enda ägg, hvitt eller blågrönt, samt
kring tjockändan marmoreradt med mörkbruna eller svarta streck
och fläckar. Det är omkring 80 mm. långt och håller vid pass
50 i tvärmått.

Man skulle kunna tycka, att släktet, med denna ringa
produktion, ansenligt skulle minskas och så småningom dö ut, men detta
är visst icke fallet. Det hjälper ej ens att fångstmän årligen
bemäktiga sig ungar i hundratusental. Hemligheten torde vara, att
mer än en 'kull' lägges om året af hvarje par.

Då ungen framkommit ur ägget, är han höljd af ett kort, tätt
dun, samt ofvan brunaktig, med hufvud och bakhals med gulhvita,
långa dunspetsar, under hvit strupe och sidor gråfläckiga. Fram
på sommaren blir han gråsvart ofvan men har framhals och
hufvudets sidor hvita.

De unga sillgrisslorna äro så lystna efter fisk, att deras
stackars föräldrar ha ett hiskligt jobb att försörja dem. De sitta dag
och natt på berget och vänta på födan, och strax de fått den, vilja
de ha mer. Häraf uppstår på branten trängsel och oreda, och än
störtar ett ägg ned och krossas jämmerligen mot klipporna, så att
gulan rinner i långa strimmor, än är det en mindre försigkommen
unge, som ramlar utför och slår sig fördärfvad. Detta medan de
älskliga små ännu icke ha flygfärdigheten inne. Ha de härutinnan
ernått lämplig grad af skicklighet, blir det ytter värre. Då sitta
de, som kunna flyga, radvis på lur och speja efter en återvändande
lycklig fiskare, och vare sig sedan det är deras egen pappa eller
mamma eller någon aflägsen onkel eller tant, så flaxa de i
hundratal emot honom eller henne, och kring den glittrande sillen i
fångstfågelns näbb uppstår nu en vild strid. Nå, denna slutar
nu alltid med att någon segrar. Nöjd och belåten skyndar nu
denne undan med sitt rof, under det alla de andra ånyo intaga
sina observationsposter för. att om någon minut börja samma strid
om igen.

Sillgrisslan flyter lätt och bra samt simmar förträffligt och
rör sig äfven ledigt i luften, blott hon får fart. När hon skall ut
från berget, kastar hon sig i luften ett långt stycke och beskrifver
sedan en vid båge framåt. Skola de upp ur vattnet, springa de
på hafsytan, häftigt plaskande, till dess de få luft under vingarna,
men sedan går det rätt galant. Gemenligen flyga de lågt, så att
vågorna stundom nå dem.

Sillgrisslan har en hel mängd namn utom det officiella. Hon
kallas sålunda spetsalka, snipalka, alka, sillalka (Bohusl.), grissla,
sillknipa (Söderm.), silldopping (Blekinge), spissnäbb (Gottl.),
sydgrissla, lomvia, spetsnäbb o. s. v. Norska namn äro bl. a.:
spidsalke, pilalke, langvia m. fl.; danska: langnsebet teisle, krageand,
teist, klaus, marsvinsfugl m. fl. På finska skrifves namnet:
ete-länkiisla.



Tobisgrisslan,
(Fig. 64; tafla X.)

Uria grylle, är mindre än den föregående och ganska komisk att
påse, tack vare sin spetsiga långa näbb, sitt jämförelsevis lilla
hufvud, sin äggformiga klumpiga kropp och den lilla viggformiga
stjärten. Till färgen är hon alldeles svart, med grönaktig skiftning,
men på vingen har hon en stor hvit fläck. Iris är mörkbrun och
fötterna röda.

Men tobisgrisslan är en fågel, som icke vill bära samma
kostym alla årstider utan byter om så radikalt, att man skall vara
väl förtrogen med hennes vanor för att känna igen henne om
vintern, ifall man först presenterades om sommaren. Den
ofvannämnda toaletten var sommarskruden, ehuru den — enligt vår
oförgripliga mening — passat bättre för vintern. Men då har hon
hela underkroppen hvit och är på ryggen svart- och hvitspräcklig.
Vingens hvita fläck öfverspännes då liksom med ett svart, glest
och spindeltradsfint nätverk, och endast ving- och stjärtspetsarna
samt näbb och fötter behålla vinterfärgen.


Kring hela Sveriges kust är tobisgrisslan mycket allmän, men
i Skåne lärer hon blott förekomma om vintern. Hon är ett äkta
skärgårdens barn, liflig och pigg, simmar och dyker ypperligt och
flyger fort med liksom surrande vingar.

Hennes föda består af fisk och — stundom kräftdjur. Hennes
läte är ett fint pipande.

Jämväl dessa fåglar häcka kolonivis, men dessa kolonier äro
vanligtvis små, och de ta ej till boplatser bergsbranterna, som den
nyss omtalade anförvanten. I stället söka de rätt på något hål i
ett stenrös eller ock någon djup bergsskrefva, i brist därpå en
fördjupning i en jordvall. Här lägger honan två hvitaktiga, med
grå, bruna och svarta fläckar punkterade ägg, ur hvilka det i sinom
tid framkommer motsvarande antal ungar, som äro enbart svarta
— en neger med vingrudiment. Dessa ungar äro hiskligt lata och
låta i det längsta möjliga mata sig. Fiskarena påstå, att
föräldrarna till sist icke ha annan möjlighet att få dem ut i det fria
än genom svält och genom att sätta sig framför boöppningen med
en fisk i näbben. Men då går det.

Tobisgrisslan är också försedd med ett rikt florilegium lokala
smeknamn, af hvilka blott en del må anföras, t. ex.: grissel, gresla,
grötla (Smal.), gryyl (Öland), grylle, grautel, sillknipa, iete (Skåne),
teiste, teste, tist, Per sup, Per supare och Olle drucken (Bohusl.).
Härom påminna de norska namnen teiste, Per drikker, det
sistnämnda äfvenledes användt i Danmark, där den beskedliga fågeln
i öfrigt tituleras: grylleteiste, makrelfugl, bagauid och tisland.
Finska namn äro riskilä och punajalka kiisla.

*







ALBERT BONNIERS FÖRLAG
SVEND    FLEURON
Samlade arbeten i prisbillig upplaga,
omfattande


Jösse.Insjöns skräck.
Tipp Fidelius Adeltand.Greven på Ekerup.
Den sista av sin stam.Kattungarna.
De röda jägarna.Tillip.
Jägargården.Svanarna från Hjortvad.


För del 2:50, inb. i 5  skinnband 60 kr.
Övriga arbeten
Laxen Speeds historia. 3:75, inb. 6 kr.
Männen i skogen. 3:75.
Sigurd Torleifsons hästar. 4:50.
Vildmarksfångarna. 3:75.
Inb. i 2 skinnband 30 kr.
Huggormarna. 3:75.
Schäfern Flax. 4:50, inb. 6:75.

Den danske djurskildraren Svend Fleurons författarskap är
enastående i Nordens litteratur. Han har skapat sig ett eget
alldeles speciellt område, inom vilket ingen kan göra honom
rangen stridig. Uppfödd på den själländska landsbygden har han
redan från sin tidigaste ungdom levat i intimt umgänge med
naturen och alla dess skapade varelser. Han har utgivit en hel
rad romaner, alla skildrande naturen och djurens liv, vilka väckt
stor uppmärksamhet. Den levande naturpoesi, varav hans böcker
äro genomträngda, i förening med otaliga skarpt uppfattade
iakttagelser samt den värme och innerlighet, varmed han återger
djuren och deras liv samtidigt som han skildrar roliga och
karakteristiska människotyper, har skaffat honom en publik, som
oavbrutet växt från bok till bok.

Två samlingar å 3:75; inb. a 6:50.


