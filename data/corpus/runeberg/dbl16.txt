DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

XVI. BIND.
SKARPENBERG-SVEISTRUP.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1902.



Skarpenberg, Johan, --1400--, Rigsraad, af indvandret
tysk Adel -- samme Slægt som Scharffenberg --, var Søn af
Gotskalk S. til Hald og Else Nielsdatter Bugge. Før han blev
Ridder, kaldte han sig Heine eller Henneke S. Han forekommer
første Gang 1389, i et Tingsvidne af Nørreherred paa Mors, og
1395 findes hans Navn blandt de talrige Forloveres ved Forliget
paa Lindholm, ligesom han ogsaa nævnes, da Moderen solgte Hald
til Dronning Margrethe. Ridder blev han vistnok ved
Kongevalgsfestlighederne i Kalmar 1397, og samtidig har han vel faaet
Sæde i Rigens Raad, thi i de næste 20 Aar forekommer han som
Vidne i en stor Mængde saa vel offentlige som private Aktstykker.
Han synes saaledes at have været nærværende ved Forligene i
Flensborg 1405, 1412 og 1413, ved Forhandlingerne med Ditmarskerne 
1409 og ved Forliget i Kolding 1411. Han maa vel være
den S., der 1409 ledsagede Dronning Margrethe til Gottorp og her
opdagede og advarede Dronningen mod et planlagt Forræderi fra
Hertuginde Elisabeths Side. 1410 var han en af Anførerne for de
8000 Mand, Kong Erik sendte til Frisland, blev hér fangen i det
ulykkelige Slag paa Sollerup Mark og maatte betale den
betydelige Løsesum af 10000 Mark. Af hans Forleninger kjendes
Trøjborg (1405) og Skive med Hindborg, Rødding, Nørre og Harre
Herreder, som han 1407 havde i Pant. Han ejede Utterslevgaard
paa Laaland, som han 1401 solgte, Tranholm, 1406 solgt til
Kronen, og Højris paa Mors, som han 1413 skjødede til Børglum
Kloster. Mors synes at have været hans faste Hjem. Sagnet vil
vide, at han her beboede en længst forsvunden Gaard, Gammellund, 
men maatte rømme Land og Rige og forbrød sit Gods, fordi
han, efter forgjæves at have klaget til Kongen, overfaldt og 

ihjelslog en af Kongens Lensmænd, Peder Pychstrud, der havde krænket
en ung Pige af J. S.s undergivne. Mod Sagnets Rigtighed taler,
at J. S., der endnu 1417 sad i Rigsraadet, men var død 1421, laa
begravet i Viborg Domkirke, for det, at hans Gods paa Mors og
i Salling længe efter under Navn af S.s Gods var et Par
kongelige Forleninger. En voldsom Natur har han maaske nok været;
Kannikerne i Ribe bandlyste ham i alt Fald 1405, fordi han som
Lensmand paa Trøjborg havde gjort Overgreb mod Løgum Kloster.
J. S. var gift med en Fru Eibe, der endnu levede 1427 og synes
at have staaet Limbekkerne paa Tørning nær. Ægteskabet var
vistnok barnløst. 

Thiset.



Skau, Laurids Pedersen, 1817-64, Politiker, var født 22.
Maj 1817 i Sommersted (ved Haderslev), hvor Faderen, den ansete
Sognefoged Jens Lauridsen S. (f. 28. Aug. 1795 d. 2. Jan. 1863),
ejede en Bondegaard, der i lange Tider havde været i Slægtens
Besiddelse. Moderen, Bodil Kirstine f. Ravn (f. 14. Dec. 1789
d. 5. Juni 1861), var fra Store Barsbøl. S. nød ingen anden
Undervisning end i Landsbyskolen, men dels stod Skolevæsenet i
Sønderjylland paa de Tider særlig højt, dels havde han en ualmindelig
flink Lærer, saa at S., da han blev voxen, skrev sit Modersmaal
fuldkommen rent og var godt kjendt med sit Fædrelands Historie.
Et livligt Temperament og en tidlig vakt Interesse for almene
Anliggender bragte ham allerede i en ung Alder i Forbindelse
med Mænd, der i hin Gjæringstid higede efter større Folkelykke,
og efterhaanden som Begreberne herom klaredes, fandt ogsaa S.
sin Plads i de stridendes Rækker. Endnu inden han havde fyldt
20 Aar, ægtede han 29. Okt. 1836 Marie Elisabeth Byg (f. 25. Febr,
1805), Datter af Gaardmand Knud Knudsen B. i Lunding, og
kjøbte kort efter en Gaard i Sommersted. Snart valgtes han til
Medlem af Sogneforstanderskabet, og han blev nu hurtig den
ledende Mand i Sognet, skrev Artikler i «Danevirke» og tog ivrig
Del i de forskjellige Petitioner, som fra dansk Side indsendtes til
Stænderne i Slesvig. En udførlig Beretning om Egnens
Oldtidsminder, som han sendte til Kiel, henledede Professor Flors
Opmærksomhed paa ham, og Flors paafølgende Besøg i Sommersted
var af afgjørende Betydning for S.s hele fremtidige Virksomhed.
Men nærmest sluttede S. sig til Peter Hiort Lorenzen (X, 386), i
hvis Hus han var en stadig Gjæst.

Første Gang optraadte han offentlig ved en Fest 21. Febr. 
1843 i Sommersted Kro til Ære for de 2 hjemvendte Stænderdeputerede 
P. H. Lorenzen og Posselt, hvor man enedes om at
afholde aarlige Folkefester paa Højskamling. Den første Fest
holdtes 18. Maj 1843, og S.s ildfulde Tale for Modersmaalet vakte
den største Opmærksomhed hele Landet over. 3 Uger efter, 12.
Juni, stiftedes den slesvigske Forening for at værne om Folkets
Sprog og Nationalitet, og S. valgtes til dens Sekretær. I denne
Egenskab udrettede han i Aarene til 1848 et omfattende Arbejde,
affattede en Mængde vigtige Aktstykker, dels Andragender til
Kongen, dels Petitioner til Stænderne, stod i livlig Brevvexling
med fremragende Fædrelandsvenner som H. N. Clausen, Orla
Lehmann, Chr. Paulsen, Ploug og Flor, skrev talrige Artikler i
«Danevirke» og «Fædrelandet» og foretog hyppig Rejser omkring i Landet
for at vække Stemning for den undertrykte Danskhed. Næsten
hvert Aar var han paa Før hos Christian VIII, første Gang 1843,
da den Gram Herredsfoged havde fjærnet en i Tinghuset i
Tørning ophængt Tavle med en Indskrift, der indeholdt en Tak til
Kongen for Sprogreskriptet af 1840 (s. XII, 295). S. A. drog S.
selv tredje til Kjøbenhavn for at virke for Oprettelse af en dansk
Højskole i Nordslesvig. De fandt en glimrende Modtagelse i
Hovedstaden, og navnlig S. gjorde stærkt Indtryk ved sin smukke,
mandige, baade beskedne og djærve Personlighed. Fester holdtes
til Ære for dem, og paa Skydebanen høstede S. jublende Bifald
ved en begejstret Tale for et inderligt Fostbroderskab mellem de
danske paa begge Sider af Kongeaaen. Aaret efter var han atter
i Kjøbenhavn for at forhindre en uheldig Løsning af Sprogsagen i
Stænderne, men kom for sent til at udrette noget, Reskriptet af
29. Marts 1844 var allerede udstedt. Efter sin Hjemkomst tilskrev
S. Kongen et djærvt Brev, hvori han skildrede den Forbitrelse,
Reskriptet havde vakt hos de danske Slesvigere. Da Brevet blev
offentliggjort ved en Indiskretion fra Kongens Omgivelser, blev
denne yderlig fortørnet, og hans Vrede steg, da den slesvigske
Forening i skarpe Udtryk bifaldt, at de danske Deputerede
udebleve fra Stænderne. Foreningen blev forbudt og en Kommission
nedsat til at undersøge Bestyrelsens Forhold. Kort efter, 4. Juli,
holdtes den anden Folkefest paa Højskamling, hvor S.s glimrende
Tale for Modersmaalet gjorde et mægtigt Indtryk. Orla Lehmann
kaldte ham «den stolte Riddersmand i Bondekofte». Rødding
Højskole, i hvis Bestyrelse S. var Medlem, indviedes i Nov., men 
først Aaret efter hævedes den slesvigske Forenings Suspension.
Kongen havde da tilgivet S. det dristige Brev af 1. Juni 1844.

Efter P. H. Lorenzens Død i Marts 1845 blev S. den fra alle
Sider anerkjendte Leder af den nationale Bevægelse, og 1846 blev
han Formand i den slesvigske Forening. S. A. kjøbte han en
Gaard i Hovst i Vilstrup Sogn for at blive valgbar til Stænderne
i Haderslev Amts 3. Valgdistrikt. 1847 udgav han «Kort Oversigt
over de separatistiske, saakaldte slesvig-holstenske Partibevægelser
i den danske Stat af C. Hinrichsen», hvis psevdonyme Forfatter
var Dr. C. Manicus (XI, 93). Lige til Oprørets Udbrud 1848
fortsatte S. med rastløs, usvækket Iver sit ihærdige Arbejde for ved
alle Midler, mundtlige og skriftlige, at vække det danske Folk til
klar Bevidsthed om den syd fra truende Fare, og hans Anseelse
var saa stor, at da Frederik VII i Foraaret 1848 red ind i
Haderslev, ledsaget af beredne Bønder, havde han S. ved sin Side; men
da den danske Hær efter Slaget ved Slesvig maatte trække sig
tilbage til Als og Nørrejylland, tvang Oprørernes Had S. til at
forlade Hjemmet.

Under Krigen valgtes S. i Dec. 1849 til Medlem af Folketinget 
for Skanderborg Amts 3. Valgkreds og mødte paa de 3
første ordentlige Rigsdage, 1851 var han Medlem af Notabelforsamlingen 
i Flensborg, 1852 udnævntes han til Amtsforvalter i Haderslev
Vesteramt, 1853 valgtes han til Stænderdeputeret for Haderslev
Amts 3. Landvalgdistrikt og gjenvalgtes 1854 og 1860. 1854 blev
han kongevalgt Medlem af det første Rigsraad, 1855 af det andet
og 1863 af det dansk-slesvigske Rigsraad. I denne Periode
udfoldede S. sin store Dygtighed som Parlamentariker og Embedsmand. 
Helt ukjendt, som han var, med Kontorforretninger lykkedes
det ham i meget kort Tid at sætte sig ind i dem, og den nye
danske Embedsstand, som i Førstningen tog kølig imod sin
bondefødte Kollega, der savnede akademisk Uddannelse, lærte snart
at højagte ham, efter at den havde set, med hvilken udmærket
Dygtighed han styrede sit Embede. Mange af hans Embedserklæringer 
vare Mønstre paa Grundighed, og de bleve næsten altid
afgjørende i vigtige Sager. I den første Tid smagte det heller ikke
Bønderne, der fra Fortiden vare vante til at se med mistænksomme
Øjne paa Embedsmændene, at S. var bleven en af disse, men
dette fortog sig hurtig, da det viste sig, med hvilken Iver og hurtig
erhvervet Sagkundskab han tog sig af Landbostandens Anliggender;
baade den nordslesvigske Kreaturforsikringsforening og Haderslev 
Amts Landboforening, der skylde ham deres Tilblivelse, valgte
ham til Formand. Navnlig igjennem den sidstnævnte Forening
øvede han stor Indflydelse paa Landbrugets Udvikling, og under
hans kraftige og kyndige Ledelse voxede den op til en af de
største i Landet.

Det var dog i de lovgivende Forsamlinger, han viste sine
største Evner. Ikke saa meget hverken i Folketinget, hvor han
sluttede sig til Centrum, eller i Rigsraadet, hvor han følte sig
trykket af Datidens store Talere. I den flensborgske Notabelforsamling 
lykkedes det ham vel at vinde Flertallet, men bag efter
ikke Regeringen for en friere, for den danske Befolkning gunstig
Løsning af de slesvigske Forfatningsforhold. Men i Stændersalen
var han fra den første Dag den danske Minoritets Fører og det
slesvig-holstenske Ridderskabs og Godsejeraristokratiets mægtigste
Modstander. Med aldrig svigtende Energi satte han sig ind i
ethvert Stænderne forelagt Lovgivningsarbejde og var Ordfører for
Minoriteten i enhver vigtig Sag. Støttet og højagtet af sine
Venner, frygtet af sine Fjender indtog han en enestaaende
parlamentarisk Plads. Der hengik ingen Dag, uden at han talte i
Stændersalen, næsten altid omhyggelig forberedt, men ogsaa slagfærdig
som ingen anden i Debatten, og langvejs fra, baade fra Nord og
fra Syd, kom Sønderjyderne til Flensborg for at høre hans
myndige Tale, snart med dragende Begejstring som i den stadig
tilbagevendende Sprogsag, snart med bidende Spot, snart med en
Sagkundskab, der forbavsede Venner som Fjender. Han skrev saa
at sige alle Mindretalsbetænkningerne og maatte hyppig tage Natten
til Hjælp. Sine Partifæller ledede han med Ro og Overlegenhed
og fordelte i Almindelighed Rollerne i Stændersalen imellem dem.
De bøjede sig alle villig for ham, der i Klogskab og parlamentarisk 
Indsigt ragede højt op over dem alle, af hvad Stand de end
vare, medens ingen overgik ham i Fædrelandskærlighed.
Samtidig dermed skrev han, navnlig i de første Aar, 1853-54, lange
Beretninger om Stænderforhandlingerne til «Dagbladet» og angreb
her nu og da Regeringen, medens han i Stænderne var nødt til
at støtte den. Denne Dobbelthed beredte ham til Tider
Vanskeligheder, medens Carl Moltke var Minister for Slesvig, men efter
hans Afgang optraadte han stedse i den nøjeste Overensstemmelse
med Regeringen.

Den røde Traad i hans Liv og i al hans Virksomhed var
Sønderjyllands fuldstændige Indlemmelse i Kongeriget, saaledes at 
enhver Forskjellighed i Forfatning og Lovgivning hævedes. Han
var ikke blind for dette store Formaals næsten uovervindelige
Vanskeligheder, og ofte nødsagedes han til at gjøre Omveje, men
Maalet tabte han aldrig af Syne, og endnu i Rigsraadssamlingen i
Efteraaret 1863 arbejdede han med Iver for, at Novemberforfatningen 
kunde blive et fyldigt Udtryk for de den Gang hos alle
raadende Ønsker om en nøje Sammenslutning mellem Kongeriget
og Slesvig. I denne Henseende stod han paa et rent historisk
Standpunkt, og han var en bestemt Modstander af Slesvigs Deling.
Han betragtede sine fortyskede sydslesvigske Landsmænd ikke som
Fjender, men som sine vildledte Brødre, dem Friheden og en god
Regering nok med Tiden skulde bringe til Fornuft. I denne Sag
var han som mange af hans Landsmænd Optimist, og derfor var
Krigen 1864 et saa knusende Slag for ham. Allerede i flere Aar
havde hans Helbred efter de mange Aars opslidende Kampe været
skrøbeligt, nu kom en tærende Sygdom til, og 11. Maj 1864, 3
Uger efter Dybbøls Fald, døde han paa Mariegaard ved Haderslev,
som han havde kjøbt 1855. Hans Enke overlevede ham til 13.
Dec. 1883.

I 2 Skrifter, «Hans Nissen i Hammelef» (1857; 2. Opl. 1866)
og «Peter Hiort Lorenzen», udgivet af den danske Folkeforening
1865, har S. givet fortrinlige Bidrag ikke alene til den Tids
Historie, men ogsaa til sin egen Karakteristik.

Dansk Pantheon XXI. 
Illustr. Tid. IV, 119. 
Nord. Univ.-Tidsskr. 1864, I, 133; V, 91. 
M. Mørk Hansen, Den danske Bonde L. S. (1865).

H. R. Hiort-Lorenzen.



Skau, Peder Pedersen, f. 1825, Politiker. P. S., den
foregaaendes yngre Broder, er født 5. Juni 1825 i Sommersted. Han var
i det første Hold Elever paa den 1845 nyoprettede Rødding Højskole, 
bestyrede fra 1850 Faderens Gaard, derefter Broderens Gaard i
Hovst, overtog 1853 Faderens Gaard, som han ombyggede, og
kjøbte 1856 Gaarden Bukshave i Fjelstrup Sogn, hvilken han siden
har drevet som Mønstergaard. 1858 valgtes han til Medlem af det
nyoprettede Haderslev Amtsraad. Efter Krigen 1864 var han en
af Hovedlederne for den danske Bevægelse i Sønderjylland og
deltog i alle vigtige Raadslagninger og betydningsfulde Handlinger.
Efter Annexionen blev han 1867 Medlem af Haderslev Kredsdag,
som 1868 valgte ham til Medlem af Provinslanddagen i Rensborg,
hvor han stillede Forslag om og gjennemførte de 3 danske Medlemmers 
Ret til at tale Dansk, indtil det 1876 ved Lov blev dem 
forbudt. Han gjenvalgtes 1874 til Provinslanddagen, men da han
1880 ikke var i Overensstemmelse med Flertallet af Vælgerne i
Edsspørgsmaalet, i det disse endnu stode paa Hans Krügers
Edsnægtelsesstandpunkt, gjenvalgtes han hverken til Kredsdag 
eller til Landdag. 1881 valgte Provstisynoden ham til Medlem af
Provinssynoden i Rensborg, i hvilken han siden har siddet. Her var han
i nogle Aar Medlem af et Udvalg, som forberedte Udgivelsen af
en ny dansk Salmebog. 1886 sejrede hans Anskuelse i Edsspørgsmaalet, 
og han gjenvalgtes da baade til Kredsdagen og for 3 Aar
til Provinslanddagen, men efter den nye preussiske Kommunallovs
Indførelse tilvejebragtes der tysk Flertal i alle de danske Kredse,
saaledes at der i Sønderjylland siden den Tid kun har været valgt
tysksindede Mænd til denne Landdag. Der var 1886 ogsaa stærk
Stemning i Haderslev Amt for at vælge S. til Medlem af det
preussiske Deputeretkammer, men han resignerede til Fordel for Gustav
Johannsen. I de sidste 20 Aar har S. udfoldet en betydelig og
gavnlig, i vide Kredse paaskjønnet Virksomhed ved paa talrige
Møder omkring i Landet at udbrede Oplysning om, hvorledes de
danskes Stilling i Sønderjylland efterhaanden er bleven under det
haarde preussiske Regimente, og trods sin høje Alder fortsætter
han vedvarende denne fortjenstfulde Gjerning. -- S. har været 3
Gange gift: 1. (26. Sept. 1850) med Karoline f. Skytt (f. 17. Dec.
1830 d. 24. Dec. 1852), Datter af Gaardmand Peter Petersen S. i
Hovst; 2. (9. Nov. 1854) med Christine f. Dall (f. 27. April 1832
d. 25. Jan. 1859), Datter af Gaardmand Andreas Madsen D. i Hovst;
3. (25. April 1860) med Anna Nielsine Christine f. Bruun (f. 19.
Okt. 1817 d. 24. Juli 1879), Datter af Toldassistent Carsten B.

H. R. Hiort-Lorenzen.



Skavbo, jvfr. Scavenius (XV, 2 ff.).

Skavbo, Claus Lauridsen, --1590, Professor, var, som
hans Tilnavn viser, født paa Skagen; hans Fader var formodentlig
Laurids Thomesen, Raadmand sammesteds. I Aalborg Skole maa
han antages at være bleven oplært. Ved Kjøbenhavns Universitet
var særlig Dr. Christiern Thorkelsen Morsing hans «kjære
Læremester». 1543 drog han til Wittenberg og færdedes siden i mange
Aar ved Tysklands og Frankrigs Højskoler. Flere unge
Adelsmænd vare fra Tid til anden overgivne til hans Vejledning, navnlig
Peder Oxes Brødre Johan, Albert og Eskil samt Lave Brockenhuus. 
Mathematik var hans Hovedstudium, og i Paris udgav han 
1552 en dansk «Arithmetica eller Regnekunst» (s. Danske Mag. I,
118 ff.). 1555 blev han kaldet til Professor i Mathematik ved
Kjøbenhavns Universitet, hvorpaa han kort efter tog Magistergraden.
1564 overtog han Professoratet i Physik, hvorved han forblev i sin
øvrige lange Embedstid. Da han var en meget brugbar Mand i
praktiske Forhold, betroedes der ham i Tidens Løb forskjellige
Hverv, der laa uden for den egentlige Lærergjerning. Saaledes blev
han 1562 Universitetets «Fiscarius» eller Regnskabsfører, 1570-84
var han vor Frue Kirkes akademiske Værge. 1573 blev han af
Rigshofmester Peder Oxe beskikket til Forstander (Økonom) for
Kommunitetet. Med Familien Oxe bevarede han en venlig
Forbindelse, hvilket ikke blot fremgaar deraf, at hans fordums
Discipel Johan Oxe til Tordsø ved sin Død betænkte ham med et
Legat, men ogsaa deraf, at han i mange Aar var forlenet med de
Jorder, der henhørte til Familiens Kapel ved St. Olufs Kirke i
Helsingør. Efter flere Gange at have beklædt Rektoratet ved
Universitetet døde «den ærværdige Olding» 18. Avg. 1590.
Foruden ndfr. nævnte Søn havde S. flere Døtre, der bleve gifte med
bekjendte gejstlige eller akademiske Personligheder. En af dem
ægtede M. Claus Christoffersen Lyskander (X, 541), der har leveret
en smuk Karakteristik af Svigerfaderen, hvis Retsindighed og
Jævnhed vistnok med rette fremhæves. Men nogen betydelig
Videnskabsmand var han næppe.

Rørdam, Kbhvns Universitets Hist. 1537-1621 II, 486 ff.

H. F. Rørdam.



Skavbo (Scavenius), Laurids Clausen, 1562-1626, Biskop,
Søn af førnævnte Professor Claus Lauridsen S., blev født i
Kjøbenhavn. Efter Universitetsstudier først i Kjøbenhavn, hvor han tog
Magistergraden, derefter med kongeligt Rejsestipendium i Rostock
og Wittenberg blev han 1590 Rektor ved vor Frue Skole i Kjøbenhavn. 
1594 beskikkedes han til Professor pædagogicus og fungerede
derhos som Universitetets Notarius. 1600 blev han af Universitetet,
som havde Patronatsretten, kaldet til Præst i Taarnby paa Amager.
1605 blev han Biskop i Stavanger og virkede i denne Stilling
gjennem Resten af sit Liv, i mere end 21 Aar. Han omtales som en
retsindig og nidkjær Biskop, der nød almindelig Agtelse. Strax
efter sin Tiltrædelse tog han fat paa Udarbejdelsen af en Jordebog
over alt gejstligt Gods i Stiftet (den saakaldte «Graagaas»), tillige
indeholdende Underretning om Præsternes Indtægter, Inventarier 
m. m. Med megen Iver tog han sig af Stavanger Hospital, som
var kommet i Forfald, og gav denne Stiftelse en ny Fundats. Ved
Siden af sin Embedsgjerning syslede S. med Mathematik og
Karttegning; man har fra hans Haand Karter over Stavanger Stift,
optagne i Blaeuws Atlas. S. døde 1. Dec. 1626. Han var gift med
Martha Ditlevsdatter Fox fra Kjøge.

Faye, Christianssands Bispe- og Stiftshist. S. 203 ff. 
Personalhist. Tidsskr. VI, 168. 

A. E. Erichsen.



Skave, Herluf, --1583, til Eskildstrup, Landsdommer, var
Søn af Mourits S. til Eskildstrup (d. 1532) og Elline Steensdatter
Bille (d. 1559). Han maa have raadet over store Midler, der satte
ham i Stand til at yde Kronen Laan imod Pantelen. 1553 fik
han Selsø Len i Pant, og efter at han 1563 havde laant Kongen
622 1/2 Lod Sølv, sad han længe inde med betydeligt Strøgods i
Bjeverskov og Ringsted Herreder. 1556-58 var han Lensmand
paa Møen. 1564 havde Lensmanden over Throndhjems Len Evert
Bild (II, 194) maattet overgive Stensviksholm til Svenskerne, og
Throndhjems Borgerskab havde hyldet den svenske Konge. For
at drive Fjenden ud og bringe Orden i Lensstyrelsen bleve H. S.
og Christoffer Throndsen Rustung sendte der op med 
Hjælpetropper. Svenskerne vare dog drevne ud, førend de kom til
Throndhjem. Men Evert Bild maatte afgive Lenet til H. S., som
styrede det 1564-68 under meget vanskelige Forhold. Dyrtid og
smitsomme Sygdomme hærgede Befolkningen, og Lejetropperne,
der hverken fik Sold eller Forplejning i rette Tid, gjorde ofte
Mytteri. Dertil kom 1565 et nyt Indfald af Svenskerne, som dog
hurtig dreves tilbage. 1566 fik han Throndhjem Kapitels
Kommunegods uden Afgift, og fra 1567 havde han tillige Andenæs som
Afgiftsien. 1568 blev han Landsdommer i Sjælland og maatte
afgive Throndhjems Len. men beholdt Andenæs og havde desuden
som Embedsløn meget Strøgods i Ringsted Herred. 1577 blev han
Forstander for Herlufsholm Skole og havde forinden gjort sig særlig
fortjent af denne Stiftelse ved at skaffe den en vigtig Samling af
Privilegier og Adkomstbreve, der vare ansete som tabte. 1577 stod
han Fadder til Christian IV. Han døde 2. Marts 1583 som sidste
Mand af Slægten. Han var gift med Anne Brahe (d. 1590), Datter
af Tyge B. til Tostrup og Sophie Rud.

Danske Herregaarde XIII: Eskildstrup. 
O. A. Øverland, Illustr. Norges Hist. IV, 483. 487 ff. 
Hist. Tidsskr. 5. R. IV, 643 ff. 

S. M. Gjellerup.




Skave, Niels, --1500, Biskop, var en Søn af Hr. Niels Jensen
S. til Eskildstrup og Dorothea Herlufsdatter (Snekken). 1470
forekommer han som Kannik i Roskilde, og 1483 blev han Provst i
Viborg; maaske allerede i det sidstnævnte Aar, men i alt Fald
1484 og 1485 var han Kongens Kansler. I 1485 blev han valgt til
Biskop i Roskilde; det siges, at Valget skyldtes Kongens
Indflydelse og ikke skete med Kapitlets fri Vilje. Allerede 1486 finder
man ham imidlertid i Strid med Enkedronning Dorothea (der
optraadte som Kronens Repræsentant) om Omfanget af Bispestolens
Fjerding i Roskilde By og om Bispens Rettigheder her. I 1487
havde N. S. deltaget i de fleste andre Rigsraaders Valg af
Christian (II) til Kong Hans' eventuelle Efterfølger; men mærkelig
nok er han 4 Aar senere den eneste Rigsraad, af hvem der
vides at være blevet forlangt et nyt Løfte om at hjælpe
Christian til at blive Konge efter Faderens Død. Og fra 1493
indvikles Bispen i ny Stridigheder med Kronen, som trække ud
gjennem adskillige Aar: Bispestolen rejser atter sit gamle Krav paa
Kjøbenhavn, uden dog at opnaa noget herved; modsat fordrer
Kongen Erstatning, fordi et Pantelen i Ods Herred, som
Bispedømmet i lang Tid havde haft af Kronen, var blevet forringet i
Værdi, og virkelig maatte N. S. finde sig i en betydelig
Nedsættelse af den Sum, hvorfor dette Len var pantsat. Ogsaa med
Hofmesteren Poul Laxmand kom Bispen i Strid og ligesaa med Sorø
Kloster; i det hele synes han at have været en ret stridbar Natur.
Han døde Aar 1500 (15. eller maaske 12. Nov.) og blev begravet
i Roskilde Domkirke, hvor han havde stiftet et vor Frue Alter.

Danske Mag. 4. R. II, 60 ff.; 5. R. III, 356 ff. 

William Christensen.



Skeel, Albert, --1568, til Hegnet, som han arvede efter
sin Fader Anders S. -- Moderen hed Karen Flemming --, men
i mange Aar ejede i Fællesskab med sin nedennævnte Broder Jacob,
end videre Rostrup i Thy, ligeledes Fædrenearv, Hammelmose, som
han 1541 mageskiftede sig til fra Kronen, og Gjendrup, som han
1542 tilgiftede sig med sin Hustru, Kirsten Christensdatter Sandberg.
Denne sidste Gaard nedbrød han og oprettede i Steden en ny
Hovedgaard, Fussingholm, der snart efter omdøbtes til Fussingø. A.
S. nævnes i den store Reces 1536, var 1539 selv fjerde beskikket
at taxere de Vendsyssel Bønders Gods i Anledning af disses
Deltagelse i Grevens Fejde, tjente 1545-47 som Skibshøvedsmand og
deltog 1548 i det store Brudetog til Meissen. Samtidig havde han 
efterhaanden haft en større Række Forleninger: Irup 1537-40,
Børglum Kloster 1540-57, det lille Manneby Len fra 1540 til sin Død,
Bøvling 1558-61, Hind og Ulvborg Herreder 1558-60. 1558 fik
han end videre Tilladelse at indløse fra sine Medarvinger Smerupgaard, 
som alt Faderen i mange Aar havde haft i Pant af Kronen.
I sine senere Aar havde han derimod ingen større Len, formodentlig 
en Følge af, at han som adskillige andre havde undslaaet sig
for at modtage det Ridderslag, hvormed Frederik II efter sin
Tronbestigelse vilde hædre dem. 1563 indkaldtes han paa ny til
Tjeneste til Søs og blev Chef for Orlogsskibet «Mercurius» i den af
Peder Skram førte Flaade. Han deltog som saadan i den 2 Timers
Kamp under Øland u. Sept., men udmærkede sig ikke. Tvært
imod blev han Aaret efter tiltalt for sit Forhold, i det han
beskyldtes for at have holdt sit Skib utilbørlig tilbage under Kampen;
men da han kunde paaberaabe sig at have handlet efter sin
Admirals udtrykkelige Ordre, døde Sagen hen. Til Søs kom han dog
ikke mere, hvorimod han nævnes som Høvedsmand for Udbudet
af Hald Len 1565. Han døde 28. Nov. 1568 i Roskilde, hans Enke
faa Aar efter, 8. Febr. 1572.

V. S. Skeel, Fam. Skeel S. 66 ff.; Suppl. S. 21 ff. 

Thiset.



Skeel, Albert, --1609, til Jungetgaard (ved Limfjorden),
var Søn af ndfr. nævnte Herman S. Han studerede i Udlandet
(1573 i Leipzig), ansattes 1576 for kortere Tid ved det danske Hof
og var 1586-96 forlenet med Mandals Len i Norge. Han var en
voldsom Natur med Værget siddende løst i Skeden, og det er
alene dette, som har gjort hans Navn bekjendt. Paa Pinsemarkedet 
i Aalborg 1600 kom han i Klammeri med Niels Juul til Kongstedlund, 
hvem han gav Banesaar. Han flygtede ud af Riget, men
det lykkedes at tilfredsstille den dræbtes Slægt, som fik en stor
Sone, og han slap for videre Tiltale. Men da han i Okt. 1608 i
Viborg paa Vejen fra Landstinget, hvor han var mødt i en
Retssag, tilføjede sin Modpart, Fogeden paa Brandholm, Ulivssaar,
undgik han ikke sin Straf, da Drabet maatte betragtes som overlagt.
Herredagen i Horsens dømte ham 25. Jan. 1609 fra Livet, og 2
Dage efter fuldbyrdedes Dommen paa Torvet i Horsens. -- A. S.
var gift med Anne Kaas, en Datter af Bjørn K. (IX, 52).

V. S. Skeel, Fam. Skeel S.  114 ff.; Suppl. S. 33 ff. 

C. F. Bricka.



Skeel, Albert, 1572-1639, til Fussingø, Rigsadmiral, Søn af
den ndfr. nævnte Rigsraad Christen S. (d. 1595), blev født paa 
Fussingø 23. Nov. 1572. Fra sit n. Aar kom han i Viborg Skole,
sendtes derefter 1585 paa en længere Udenlandsrejse, hvor han
studerede i Strasburg, Padua og Siena, og drog hjem over Frankrig
og England, uden at dog i alt Fald hans klassiske Uddannelse
bar videre Frugter. Efter sin Hjemkomst til Danmark blev han
1594 Hof junker hos Christian IV, fulgte i denne Egenskab 1597
Kongen paa hans Brudefærd til Brandenborg og ledsagede det
følgende Aar Kongens Broder Hertug Ulrik paa en Rejse til
Frankrig, England og Skotland som hans Hofmester; ved denne
Lejlighed var det vel, at han indskreves ved Universitetet i Orléans.
1599 blev han Hofskjænk, var med paa Kongens Rejse til
Nordkap og udnævntes til Skibshøvedsmand over en ved denne
Lejlighed taget engelsk Prise. Det følgende Aar ledsagede han Kongen
som dennes næstkommanderende over Skibet «Victor» paa en dog
ikke fuldført Rejse til Akershus. Efter sit Bryllup 5. Juli 1601 i
Nyborg med Birte Friis, Datter af Niels P\ til Hesselager (V, 446),
forlod han Hoftjenesten, og han, der allerede tidligere havde været
forlenet med Mariæ Klosters Provsti i Oslo (til 1603), fik nu det
store Riberhus Len. Han vedblev dog ved forskjellige Lejligheder
at være ved Kongens Side, saaledes 1603 ved hans Hylding i
Hamborg og 1606 paa hans Rejse til England, hvor S. fungerede
som Marskal. 1608 var han en af den jyske Adels
befuldmægtigede ved Prins Christians Valg.

1609 blev han udnævnt til Ritmester for Riberfanen, den
saakaldte gule, af den jyske Rostjeneste og deltog med den i
Kalmarkrigen. Han var under hele Krigen knyttet til Vesthæren,
virksom ved Ny Lødøses Indtagelse 1611 og ved Stormen paa
Elfs-borg 1612; kort efter var han under Indfaldet i Vestergøtland
hinsides Jønkøping i stor Livsfare, i det hans Hest blev skudt under
ham, og han maatte fægte til Fods, indtil han endelig fik Hjælp.
I Dec. 1616 fik han Belønningen for sin tapre Færd og tillige
store Beviser paa Kongens Gunst, i det han ikke alene blev
Ridder af den væbnede Arm, men ogsaa Rigsraad og Rigsadmiral. I
disse Egenskaber overdroges der ham i de nærmest følgende Aar
forskjellige Hverv. Baade 1618 og 1619 sendtes han til Gottorp,
1620 til Bremen, og 1622 var han med ved Herredagen i Bergen;
desuden synes han 1620 at have krydset i Nordsøen med en
Eskadre.

Da skete det mærkelige, at han paa Raadsmødet i Horsens i
Jan. 1623 traadte tilbage fra sin Rigsadmiralsstilling. 
Ligprædikenen over ham fortæller det som bevirket ved Svagelighed; en
Tradition, der vel ikke er fuldt paalidelig hjemlet og har forskjellige 
Former, men dog ikke rent kan afvises, vil derimod vide, at
Grunden var et heftigt personligt Sammenstød mellem ham og
Kongen; i en af Formerne, hvor Sammenstødet dog henlægges til
1627, hedder det, at han endog trak sit Sværd imod Kongen;
tvivlsomt bliver det imidlertid, om der ikke foreligger en i alt
Fald delvis Sammenblanding med Christian IV's Strid med
Broderen Jørgen S. i det sidstnævnte Aar. Hvorom alting er,
Rigsadmiral var han ikke længere, men hans Anseelse og Anvendelse
som Rigsraad feleve ikke formindskede ved det skete. Der kom nu
de strænge Aar med Fjendens Indfald i Halvøen, som bevirkede,
at A. S. 1627-29 maatte forlade sit Len, og med Spænding
mellem Konge og Raad. S. hørte uden Tvivl til dem inden for
Raadet, der længtes efter Freden, og han blev ogsaa en af
Kommissærerne ved Fredsmødet i Lybek 1629; gjentagne Gange rejste
han her fra til Christian IV for at formaa ham til Eftergivenhed,
hvad jo ogsaa lykkedes i Maj.

Han vendte nu tilbage til sit Len og blev en af Kommissærerne 
til Undersøgelse af Forholdene i Jylland. Flere Gange
benyttedes han i den følgende Tid til Forhandlinger med Gottorp,
saaledes 1629, 1631 og 1632; 1634 var han paa Mødet i Kolding
til Underhandlinger om Udvidelse af Unionen med Hertugdømmerne 
og 1637 paa Landdagen i Flensborg. Med Hensyn til Forholdet 
til Udlandet var han Modstander af en udfordrende Holdning 
over for Sverige, men har næppe spillet nogen større politisk
Rolle. Derimod tog han sig med ikke ringe Iver af sin Stilling
som Lensmand og hævdede særlig Tørning Lens Afhængighed af
Ribe Stift.

A. S. samlede meget Gods; fra sin Fader havde han arvet
Fussingø og Hegnet, men kjøbte desuden Holbækgaard, Hessel og
Katholm, alle i Jylland, og udvidede disse Godser ved Mageskifter
med Kronen. Han var ogsaa en velstaaende Mand, der indskød
betydelige Summer i det ostindiske Kompagni. Han roses for sin
Godgjørenhed mod Kirker, Skoler og fattige. 9. April 1639 døde
han paa Riberhus. Hans Enke overlevede ham til 31. Jan. 1652.

J. Borchardsøn, Ligpræd. ov. A. S. (1639). 
V. S. Skeel, Fam. Skeel S. 134 ff.; Suppl. S. 40 ff. 
Kinch, Ribe Bys Hist. II, 301 ff. 
Lind, Kristian IV og hans Mænd p. Bremerholm S. 43 ff.                                   T 

J. A. Fridericia.



Skeel, Anders, 1731-76, Amtmand, Søn af nedenanførte
Gehejmeraad Holger S., er født paa Nordborg Slot 26. Jan. 1731.
1746 tiltraadte han en Studierejse til Leipzig og Genf, hvor han
udgav en Disputats. Hjemkommen 1749 udnævntes han s. A. til
Kammerjunker og Assessor i Hofretten, blev 1751 surnumerær
Assessor i Højesteret, 1755 virkelig Assessor i samme og 1764
Kammerherre. 1768 udnævntes han til Amtmand over Dronningborg,
Silkeborg og Mariager Amter og fik 1774 det hvide Baand, men tog
alt 1776 sin Afsked og blev s. A. Gehejmeraad. I Følge en
Overenskomst med sin Moder overtog S. 1766 Stamhuset Birkelse, ligesom
han kjøbte Hovedgaardene Langholt og Nibstrup, men han synes
at have manglet Dygtighed som Landmand og Administrationstalent, 
i det han ved sin Død, der indtraf 11. Nov. 1776 paa Langholt, 
efterlod sine Ejendomme i slet Forfatning. S. havde 4. Avg.
1758 ægtet Charlotte Amalie Charisius (f. 10. Marts 1737, d. 26. Juni
1788), Datter af Konferensraad Constantin C. til Constantinsborg.

V. S. Skeel, Fam. Skeel S. 306 ff. 

C. E. A. Schøller.



Skeel, Berte, 1644-1720, Datter af ndfr. anførte Christen S.
(d. 1659), fødtes paa Vallø 26. Marts 1644 og opdroges dels i
Hjemmet, dels hos forskjellige kvindelige paarørende; allerede 1657 blev
hun tilsagt Oberst Kjeld Lange (X, 36), men da han faldt 1658
under Kjøbenhavns Belejring, blev hun 1660 forlovet og 30. Jan.
1662 gift med Niels Rosenkrantz til Stovgaard, død 1676 som
Generallieutenant (XIV, 265). Derefter hensad hun som Enke i 44 Aar
til sin Død; sine 4 Børn mistede hun, men hun søgte Erstatning
ved at opdrage en Mængde adelige Drenge og Piger i sit Hjem.
Ofte holdt hun Hus paa Selsø, som hun kjøbte 1683; efter sin
Fader arvede hun Holbækgaard, som hun 1700 oprettede til
Stamhus for sin Broderdatter. 1698 kjøbte hun i Forening med Fru
Margrethe Ulfeldt, Niels Juels Enke, Sortebrødregaard i Roskilde
med tilhørende Gods, hvoraf disse «tvende danske Heltes Enker»
1699 oprettede Roskilde adelige Jomfrukloster, en Stiftelse, som
Fru B. rigelig doterede, saa den trivedes vel og i de siden
forløbne 200 Aar har været til Gavn for mangfoldige. Desuden
stiftede hun flere mindre Legater, mest til Fordel for fattige. Det
var hende en Trang at gjøre vel, og hun fulgte sit Hjærtes Stemme;
hendes Hus stod altid aabent for enhver, der behøvede hendes
Raad og Hjælp, og der var nok, der trængte dertil i de trange
Tider, hun oplevede i sin Alderdom, da Trykket hvilede stærkt 
paa Bønderne, hvis Skatter hun var villig at udrede, naar de ikke
selv formaaede. Med denne Omhu for sine undergivne forenede
hun stor Dygtighed i Styrelsen af sine Godser. I sine sidste Aar
var hun svagelig, og efter faa Dages Sygdom døde hun i Kjøbenhavn 
5. Juli 1720, efterladende sig et ualmindelig smukt Eftermæle
som en ædel og gudhengiven Kvinde.

Brink, Ligpræd. ov. B. S. 
V. S. Skeel, Fam. Skeel S. 247 ff.; Suppl. S. 71 f. 
Bobé, Roskilde adel. Jomfrukloster. 

G. L. Wad.



Skeel, Birgitte, 1638-99, Datter af ndfr. anførte Christen S.
(d. 1659), efter hvem hun arvede Gammel Kjøgegaard, fødtes 23. Dec.
1638 og opdroges hos forskjellige Slægtninge. 5. Avg. 1660 ægtede
hun Christian Barnekow til Vidskøfle (I, 538), efter hvis Død (1666)
hun 1669 blev gift med Christoffer (Greve) Parsberg til Jungshoved
(XII, 546); da han bortkaldtes 1671, sad hun som Enke, indtil hun
2. Juni 1682 indlod sig i Ægteskab med Gehejmeraad Knud Thott
til Knudstrup i Skaane og Gavnø (f. 1638 d. 1702). Fru B. var en
klog og vel begavet Kvinde. Til Griffenfeld stod hun i et varmt
Venskabsforhold. Som sin ovennævnte Søster Berte var hun en
meget dygtig Natur; paa Gammel Kjøgegaard, hvor hun i sin
Enkestand mest boede, og som hun styrede med Omhu, anlagde
hun bl. a. Fiskeparker og et Pottemageri, ligesom hun, utvivlsomt
ved Griffenfelds Bistand, erhvervede Birkeret for Godset; for dettes
fattige stiftede hun et Legat. Som Arving til Rosendal i Skaane
udløste hun sine Medarvinger, saa hun kunde efterlade Gaarden
til en Søn af sit 1. Ægteskab. Som et Bevis paa hendes Uforfærdethed 
er bevaret en Fortælling om, hvorledes hun med sit
Strømpebaand kvalte en Røver, der, medens hun bedede i
Roskilde Kro, havde indtaget Kuskepladsen paa hendes Vogn. En
anden uhyggelig Begivenhed oplevede hun 1678 i sin Gaard paa
Kjøbenhavns Østergade, da Jomfru Agnete Sophie Budde (III, 228),
som var i hendes Hus, efter Fru Regitse Grubbes Tilskyndelse
søgte at forgive hende. Grevinde B. S., som hun ogsaa efter
Parsbergs Død kaldtes, døde i Kjøbenhavn 6. Nov. 1699.

V. S. Skeel, Fam. Skeel S. 244 ff.; Suppl. S. 69 ff. 
F. Carlsen, Efterr. om Gammelkjøgegaard I, 206 ff. 
A. D. Jørgensen, Griffenfeld. 

G. L. Wad.



Skeel, Christen, 1543-95, til Fussingø, Rigsraad, var Søn af
ovennævnte Albert S. (d. 1568), efter hvem han som eneste Søn
arvede Hegnet, Fussingø og Hammelmose. Desuden ejede han 
Ulstrup, som han selv af en stor Del fra Kronen tilforhandlet Gods
havde oprettet til Hovedgaard og 1590 forsynede med den statelige 
Hovedbygning. C. S. blev født 23. Juni 1543, gik først i Skole
i Aalborg og kom derefter i Huset hos den bekjendte Theolog Niels
Hemmingsen i Kjøbenhavn, hvorpaa hans Undervisning afsluttedes
ved et Ophold i Hamborg. Han tjente saa udenlands, først hos
en Greve af Lippe, saa 3 Aar hos Hertug Vilhelm af Lyneborg;
men 1565 var han hjemkommen, sagtens i Anledning af Krigen, i
hvilken han deltog, bl. a. under Frands Banners Fane i det
berømte Slag ved Svarteraa, i hvilket han blev saaret. 1566 var han
Hofsinde. Alt 1565 havde han overtaget Smerupgaard fra Faderen;
dette Pant havde hans Forfædre uafbrudt haft siden 1506. 1569
erholdt han desuden Bøvling Len, som han 1588 ombyttede med
Aakjær. Desuden havde han Sønderlyng Herred i Forlening fra
1592. C. S., der siden 1581 havde siddet i Rigens Raad, døde
26. Avg. 1595 paa Aakjær. Han havde 8. Okt. 1570 paa Helsingborg 
Slot ægtet den da 19aarige Margrethe Ottesdatter Brahe,
Søster til den store Astronom. Hun døde 10. Marts 1614 og prises
for sin usædvanlige Godgjørenhed.

V. S. Skeel, Fam. Skeel S. 105 ff.; Suppl. S. 31 f. 

Thiset.



Skeel, Christen (Albertsen), 1603-59, til Fussingø, Rigsraad,
Søn af den ovfr. nævnte Rigsadmiral Albert Skeel (d. 1639), er
født paa Riberhus 27. Juli 1603. Han blev en Del af sin
Barndom opdraget hos sin Farmoder, Margrethe Brahe, paa Fussingø
og sendtes senere, 1619, til Tyskland, hvor han studerede ved
Universitetet i Giessen og navnlig ved Akademiet i Tübingen.
1623 kom han tilbage til Danmark, men rejste s. A. atter ud, nu
til Nederlandene, England, Frankrig og Italien, hvor han 1626
immatrikuleredes ved Universitetet i Padua. Efter sin Hjemkomst
til Fædrelandet 1627 gjorde han Tjeneste i Hoffanen, uden dog,
som det synes, at være bleven egentlig Hofjunker, var med i
Kansleren Christian Friis' Følge ved hans Sendelse til Sverige i
Vinteren 1627--28 og ligeledes Page hos Fredskommissærerne i
Lybek 1629. 12. Sept. 1630 ægtede han i Odense Birgitte Rud,
Datter af Corfits R. til Fuglsang (XIV, 396). 2 Aar efter blev
han Lieutenant ved den jyske Rostjeneste, men først 1638 begyndte
hans politiske Virksomhed, i det han da blev valgt til sjællandsk
Landkommissær, hvilken Stilling han beklædte i de følgende Aar
og fik stadfæstet i dens ny Form 1645. 25. Maj s. A. mistede 
han sin Hustru og forblev Enkemand, indtil han 28. Okt. 1649
holdt Bryllup paa Vallø med Margrethe Lunge, Datter af
Rigsmarsken Jørgen L. (X, 472) og Enke efter Mogens Bille.

I Juni 1649 var nan bleven Medlem af Rigsraadet, og som
saadan har han efterladt et mærkeligt Bidrag til Tidens Historie,
i det han ved Siden af den officielle Protokol, det var paalagt
ham at føre over Propositionerne til Rigsraadet og dettes Indlæg,
forfattede en Dagbog over Forhandlingerne i Raadet, der giver
særdeles vigtige Oplysninger. Det er ogsaa af den og andre Kilder
muligt at danne sig en nogenlunde klar Forestilling om hans
Stilling til de betydeligste Spørgsmaal og om hans Anskuelser og
Karakter i det hele. En varmtfølende og personlig offerberedvillig
Patriot, en til Ængstelighed forsigtig Statsmand, tilbøjelig til visse
smaa Reformer, men i alle større baade politiske og sociale
Spørgsmaal strængt konservativ, mere egnet til at give sig sine
pessimistiske Stemninger i Vold end til at gribe ind med daadkraftig
Handling, kort sagt en Mand, skabt til at vække Sympathi, men
ikke i Stand til at være Leder under de vanskelige Forhold, det
er det Billede, som frembyder sig af C. S. Meget træffende
fremhævede Hans Svane i Ligprædikenen over ham Ligheden mellem
ham og Christian Thomesen Sehested. Tro imod sin Fortid var
han en Modstander af Anders Billes Plan om at ophæve 
Landkommissariatsinstitutionen, men kunde gaa sammen med Rigsmarsken
imod Hannibal Sehesteds Bestræbelser for at opnaa en selvstændig
Stilling for sig og Norge. Villig til selv at ofre sin Accisefrihed
var han imod en Konsumtionsskat som skikket til at volde Misfornøjelse. 
Forbitret over Hannibal Sehesteds og Corfits Ulfeldts
Egennytte var han stemt for deres Fald, men paa en saa lemfældig
Maade som muligt. Forudseende en Krig var han ivrig for
Besparelser og for Indøvelse af Militsen, men imod en større hvervet
Hær og navnlig ængstelig for enhver Handling, der kunde udfordre
Sverige. Hovedsagen var dog, at han maatte komme i bestemt
Opposition til Kongen og hans Raadgivere, fordi han i enhver
Henseende vilde opretholde den bestaaende Forfatning; kun i
Hævdelsen af Rigsraadets gamle Stilling saa han Muligheden for
Danmarks Frelse. Det viste sig allerede 1650 ved Spørgsmaalet om
Prins Christians Arveret til Norge, og det kom i hans sidste Aar
til at vise sig endnu i langt højere Grad. Det er ogsaa først i
disse sidste Aar, at han, der 1650 havde faaet Tryggevælde Len
og s. A. havde været sendt til Bornholm for at undersøge Ebbe 
Ulfeldts Lensstyrelse, 1652 havde været til Herredag i Bergen, 1653:
var bleven udnævnt til Generalkommissær og 1656 havde ledsaget
Kongen til Norge, kom til at spille en større Rolle.

Han havde gjort sit baade 1656 og 1657 for at modstaa Kongens 
Tilbøjelighed til Krig, og Begivenhederne gave snart hans
Modstand Ret. I høj Grad kom han ogsaa personlig til at føle
Ulykkerne, ikke alene ved at hans jyske Godser bleve besatte af
Fjenden, men ogsaa ved de Hverv, der bleve ham overdragne.
Paa Odensemødet i Febr. 1657 var han bleven en af de Kommissarier, 
der skulde have det vanskelige Tilsyn med de vedtagne
Bevillinger, og i Juli blev han tillige Medlem af det staaende
Rigsraadsudvalg, der ikke alene skulde sørge for hele Udrustningen,
men som en Slags kollegial Institution lede hele Forvaltningen,
Denne Virksomhed blev overordentlig byrdefuld paa Grund af den
store Pengemangel og de Lidelser, som Riget kom til at udstaa,
og hans og hans Fællers Indlæg fra den følgende Tid bleve til en
Række Fortvivlelsens Udbrud. Ulykkeligvis havde han desuagtet ikke
tilstrækkelig Følelsen af den truende Fare; i Jan. 1658 var det ham,
som gav Ordre til, at Bøndernes Strandvagter maatte trækkes bort
fra Laalands Kyst, hvorved Svenskernes Angreb paa de sydlige
Øer i alt Fald lettedes. Umiddelbart efter overdroges det ham og
Joachim Gersdorff at standse Carl Gustavs Fremmarche ved
Fredstilbud. Saaledes kom han til at deltage i de sørgelige
Forhandlinger, først i Vordingborg, senere i Taastrup og endelig i
Roskilde, der endte med Freden i denne By 26. Febr. 1658.

Et halvt Aar efter var Freden brudt, og atter blev det C. S., 
der sammen med Mogens Høg, 7. Avg., sendtes ud for at forsøge
at standse Carl Gustav ved Fredsforhandlinger. De traf ham i
Ringsted og mødte ogsaa her deres gamle Fælle og Modstander
Hannibal Sehested, men udrettede, som bekjendt, intet, hørte kun
Beskyldningerne slyngede ud af Svenskekongen mod Frederik III
og Grev Schlippenbachs haanende Ord om det ligegyldige i
Kongens Navn. Han kom tilbage til Kjøbenhavn for at gjennemleve
en Del af Belejringens Tid. Man faar af de forholdsvis faa
Optegnelser i hans Dagbog fra denne Tid mere Indtrykket af Blik
for Forholdenes uheldige Sider end af Glæde over den Modstand,
det i sidste Øjeblik havde været muligt at rejse imod Fjenden;
men det maa herved erindres, at han allerede fra Begyndelsen af
1658 havde været sygelig. Hvad der dog mest formørkede hans
Sind, var Udviklingen af de indre politiske Forhold. Allerede 
tidligere havde han maaske i højere Grad end nogen anden lidt
ved Rigsraadets Tilsidesættelse og Afmagt, ved Kongens fremmede
Raadgivere, de forskjellige Krænkelser af den gjældende Forfatning
og af Adelens Privilegier, ved det, som han kaldte det meget ny,
som begynder i Danmark og Norge. Og under Belejringen følte
han, hvorledes alt dette udviklede sig. 6. Nov. 1658 var det sidste
Gang, at han deltog i et Rigsraadsmøde; han var syg og maatte
holde sig inde. Men 24. Nov. samlede han sig til en Skrivelse
til sine Embedsbrødre, hvori han i varmtfølte Ord skildrede den
ulykkelige indre Tilstand og den Forsmædelse, som det var for
Raadet at blive tilsidesat af de fremmede; han opfordrede dem til
et sidste kraftigt Indlæg til Kongen derimod. Opfordringen blev
ikke fulgt. Da bestemte han sig til at fri sin Samvittighed. I
Febr. 1659 dikterede han sin lille Søn Mogens en Skrivelse til
Kongen, hvori han anmodede denne om Afsked fra sin Rigsraadsstilling, 
men tillige sagde ham drøje Ord om hans Foragt for
Raadet og den danske Nation og Tillid til de fremmede, der krænkede
Loven og vilde blive Kongen og alle Undersaatter til Ødelæggelse.
Om Skrivelsen er kommet Kongen i Hænde, vides ikke. Men
hans Sygdom tog Overhaand, og 30. Marts 1659 døde han. Ved
hans Bisættelse i Helligaandskirken holdtes den meget rosende
Tale af Biskoppen Hans Svane. Hans Hustru var allerede død
7. Okt. 1653.

C. S. hørte til Landets mest velstaaende Adelsmænd og ejede
en betydelig Mængde Godser, især Fussingø og Holbækgaard, som
han havde arvet efter sin Fader, samt Odden, som han havde
faaet ved sit andet Ægteskab, alle i Jylland, end videre Gjelskov
paa Fyn og Vallø, som han havde faaet dels ved sit første
Ægteskab, dels ved Kjøb, og Gammel Kjøgegaard, som han havde
tilkjøbt sig, paa Sjælland. Han havde megen Interesse for sine
Godsers Drift og udvidede dem ved Tilkjøb. Foruden andre
Legater stiftede han det Skeelske Stipendium for studerende ved
Universitetet.

Bricka og Gjellerup, Den danske Adel I, 295 ff. 
Danske Mag. 3. R. IV. 
V. S. Skeel, Fam. Skeel S. 185 ff.; Suppl. S. 53 ff. 
Carlsen, Efterr. om Gammelkjøgegaard I, 158 ff. 
Suhms Nye Saml. I, 299 ff. 

J. A. Fridericia.



Skeel, Christen (Jørgensen), 1623-88, Gehejmeraad, Søn af
ndfr. anførte Jørgen S. (d. 1631), født paa Sostrup 23. Jan. 1623,
blev undervist dels hos Professor Svend Pedersen i Odense, dels i
Hjemmet til sin Moders Død 1640, hvorefter han overdrog sin 
Fætter af samme Navn Tilsynet med sine efter Forældrene arvede
Godser Sostrup, Skjærvad, Gammel Estrup, Ulstrup og Ørbækgaard
og selv 1641 med Professor Frederik Andersen som Hovmester
begav sig paa en Udenlandsrejse, der kom til at strække sig over 9
Aar. Gjennem Nederlandene, hvor Opholdet varede 2 Aar, gik
Vejen til Frankrig -- i Orleans immatrikuleredes S. i Febr. 1644 -- 
og Italien; imidlertid døde Hovmesteren, og S. fortsatte Rejsen til
Sicilien og Malta, hvorfra han med Malteserridderne gjorde et 6
Ugers Søtog. 1649 tiltraadte han Hjemrejsen gjennem Italien,
Tyskland, Frankrig, England og Nederlandene og ankom til Hjemmet 
i Foraaret 1650. Snart efter forlovede han sig, og 29. Avg.
1652 holdt han Bryllup med Birgitte Rosenkrantz (f. 25. Marts 1633
d. 21. Maj 1677), Datter af Palle R. (XIV, 292). Med sin Hustru
fik S. Part i Krænkerup, Rosenlund og Nørregaard paa Laaland
samt Kjærstrup, hvilken Gaard han 1665 mageskiftede med Tølløse.
1657 kjøbte han Ravnholt. Naar hertil føjes, at han forøgede sit
Jordegods ved Kjøb af adskillige Kirker m. m., og at han ejede Gaarde
i Kjøbenhavn og Viborg, maa man med hans Samtid vel give ham
Tilnavnet «den rige».

I det offentlige Liv optræder han først, da Svenskekrigens
Fare krævede alles Virksomhed. 1658 rejste han i Kongens Ærende
til Brandenborg for at søge Hjælp hos Kurfyrsten, og s. A. blev
han Krigskommissær. Paa Rigsdagen 1660 var han blandt Adelens
deputerede, og enkelte andre Hverv havde han i de følgende Aar;
men formodentlig har han hørt til den Kreds af den gamle Adel,
som ikke vandt Frederik III's Tillid, thi først efter denne Konges
Død kaldedes han til vigtige Embeder i Statstjenesten, i det han i
Nov. 1670 udnævntes til Gehejmeraad og Assessor i Statskollegiet,
i hvilket han sad til 1676, uagtet han 1671 var bleven Stiftamtmand
over Viborg Stift samt Amtmand over Hald og Skivehus Amter;
ligeledes beholdt han sit Sæde i Højesteret, hvortil han formentlig
ogsaa var kaldet 1670. Havde han før levet i Skyggen, fik han
nu Oprejsning, og ved Danebrogsordenens første Uddeling 1671
var han blandt de nye Ridderes Tal. Derimod havde han, som
andre af den gamle Adel, ikke Lyst til Greveværdigheden, som
sagdes at være ham tilbudt. Et yderligere Bevis paa Kongens
Tillid fik han, da han 1676 beskikkedes til Dommer i den til
Undersøgelse af Griffenfelds Forhold nedsatte Kommission; og han
svigtede ikke denne Tillid, i det han, trods den stærke Stemning
mod den faldne Stormand, var den eneste af de 11 Dommere, der 
ikke vilde underskrive Dødsdommen. At han under de givne
Forhold turde holde fast ved sit Votum, taler i høj Grad til hans
Ære; «give Gud, vi havde mange Skeeler, du er en ærlig Mand»,
skal Kongen ved denne Lejlighed have sagt til ham. Endnu samme
Sommer betroede Kongen ham m. fl. at lede Regeringen under
hans Fraværelse. S. døde 23. Marts 1688 paa Ulstrup. Han
efterlod sig et godt Minde, og hans Navn er endnu knyttet til
forskjellige milde Stiftelser.

Glud, Ligpræd. ov. C. S. 
V. S. Skeel, Fam. Skeel S. 229 ff.; Suppl. S. 64 ff. 

G. L. Wad.



Skeel, Christen, 1663-1709, Amtmand, var Søn af ndfr.
anførte Gehejmeraad Otto S. (d. 1695). 1690 udnævntes han til
opvartende Kammerjunker hos Dronning Charlotte Amalie, hvilken
Stilling han 1695 fratraadte for at blive Etatsraad og Amtmand
over Tryggevælde Amt; 1699 blev han tillige Vicestiftsbefalingsmand
i Sjællands Stift og fik det hvide Baand. S., der efter sin Fader
havde arvet Vallø, Rudholt (Billesborg) og Gunderup, afhændede
disse Godser 1707; tillige ejede han Alslev i Sjælland og Lundergaard 
i Vendsyssel. Han døde 30. April 1709 efter 1. (9. Dec.
1695) at have ægtet Magdalene Sibylle Komtesse Holck (f. 7. Avg.
1666 d. 19. April 1698), Datter af Chr. Ditlev Greve H., 2. (5. Okt.
1699) Charlotte Amalie v. Plessen (f. 20. Avg. 1683 d. 20. April
1760), Datter af Gehejmeraad Chr. Sigfred v. P. (XIII, 151).

V. S. Skeel, Fam. Skeel S. 273 f.; Suppl. S. 78 f. 

C. E. A. Schøller.



Skeel (Scheel), Christen Greve, 1695-1731, Søn af ndfr. anførte
Jørgen S. (f 1695), født 12. Avg. 1695, altsaa efter sin Faders Død,
kom som dennes eneste Barn i Besiddelse af store Jordegodser,
bl. a. det af Moderen oprettede Stamhus Gammel Estrup; af
Sostrup, Skjærvad m. fl. Godser oprettede han 1725 Grevskabet Scheel
og optoges selv i Grevestanden (1721); han svigtede i dette Stykke sin
Slægts Traditioner, vistnok under Paavirkning af sin Stiffader, Grev
C. D. Reventlow. Desuden ejede han Hemmestrup, Viskum og
Østergaard i Jylland. S. indtraadte i den militære Stand og
blev 1717 Ritmester ved Livregimentet til Hest, avancerede 1719
til Major, men udtraadte 1727 af Regimentet; 1729 fik han
Oberstlieutenants Karakter, og 1730, efter Frederik IV's Død, blev han
Oberst og Chef for det tidligere Schubarths gevorbne Kavalleriregiment. 
Allerede tidligere havde hans Stiifader søgt at opnaa 
Tilladelse til at kjøbe S. et Regiment, men Kongen vilde ikke
vide af den Slags Embedsbesættelser. 1712 var S. bleven
Kammerjunker, 1723 fik han Kammerherrenøglen. Han naaede kun en
Alder af 35 Aar og døde 26. Febr. 1731. Gift 6. Avg. 1716 med
Augusta Baronesse Winterfeldt (f. 20. Juli 1697 f 5. Marts 1740),
Datter af Gustav Baron W. til Baroniet Wintersborg og Margrethe
v. Owstin.

V. S. Skeel, Fam. Skeel S. 292 f.;  Suppl. S. 82 f. 

G. L. Wad.



Skeel (Scheel), Christen Greve, 1743-71, Diplomat, fødtes
15. Juni 1743, var eneste Søn af nedennævnte Jørgen Greve S.
(d. 1786) og Lucie f. v. Thienen og som saadan Arving til
Grevskabet Scheel, Stamhuset Gammel Estrup og andre jyske Godser.
I sit 25. Aar udnævntes han til Gesandt ved det russiske Hof og
samtidig til Ridder af Danebrog. Det var at vise en stor Tillid
til en saa ung og endnu uprøvet Mand, thi det var vor vigtigste
diplomatiske Post, og vel var Forholdet mellem de 2 Hoffer meget
godt, men der forestod dog endnu vanskelige Forhandlinger. Det
viste sig imidlertid, at han var Opgaven voxen. Hans taktfulde og
forsigtige Optræden erstattede hans Mangel paa Erfaring, og det
skyldtes væsentlig ham, at der kom Bevægelse i Forhandlingen om
en Alliance, og at Traktaten kom i Stand 13. Dec. 1769.
Gjentagne Gange udtalte Bernstorff officielt Kongens særdeles
Tilfredshed med hans Dygtighed og Klogskab, og Ministerens private
Breve til ham bære Præget af stor Fortrolighed og personlig Tillid.

Vanskeligere blev hans Stilling under den Struenseeske Styrelse. 
Ved Hoffet var han mistroet som en Tilhænger af Bernstorff, 
og i St. Petersborg skulde han repræsentere en Politik, der
i det mindste i Begyndelsen var betydelig køligere end før, og
Vanskeligheden for S. blev ikke mindre, ved at de Instruxer, han
modtog, stundum viste, at hans Chef, Grev Osten, personlig ikke
altid billigede de officielle Paalæg, han efter højere Ordre maatte
give ham. Men efterhaanden udjævnedes Modsætningerne, og det
lykkedes Osten i det væsentlige at vende tilbage til det gamle
System, i det mindste lige over for Rusland. S. kom imidlertid
ikke til at opleve Struensees Fald, thi han døde 18. Nov. 1771,
kun 28 Aar gammel. Denne pludselige Død gav Anledning til
megen Omtale, og det fortaltes, at Cathrine II's Favorit Orlov
havde ladet ham forgive, fordi han frygtede for, at S., der var 
en meget smuk Mand, skulde fortrænge ham i Kejserindens Gunst.
Men dette Rygte var efter al Sandsynlighed ubegrundet.

S. ægtede 1765 Caroline Eleonora Agnes Råben (f. 1743 d.
1808), Datter af Gehejmeraad Fred. R. (XIII, 339), og havde med
hende 5 Børn, af hvilke Sønnen Jørgen S. (f. 29. Nov. 1768 d. 9.
Jan. 1825) satte Grevskabet over Styr, saa at af det store
Godskomplex kun Stamhuset Gammel Estrup blev tilbage.

V. S. Skeel, Fam. Skeel S. 321 f. 
Hist. Tidsskr. 4. R. II, 332 f., særlig 416. 418. 431. 

P. Vedel.



Skeel, Erik Vilhelm Robert, 1818-84, Minister, Godsejer,
fødtes 22. Febr. 1818 i Rørby Præstegaard ved Kalundborg, i sin
Morfaders, Sognepræst Robert Buddes, Hjem, til hvilket hans Moder,
Abrahamine Christiane f. B., var tyet hen, efter at hans Fader,
Underretsprokurator Jørgen Erik S., før Drengens Fødsel var
afgaaet ved Døden. I Rørby Præstegaard var da hans Barndomshjem, 
og endnu i hans Ministertid mindedes ældre Folk paa
Kalundborgegnen den raske, viltre Dreng, den selvskrevne Anfører i
alle Landsbydrengenes Spilopper.

Da den Tid kom, hvor Skoleuddannelsen stillede større Krav,
blev S. optaget i Huset hos Fr. Blilow, den senere Sejerherre ved
Fredericia; 1835 blev han Student og 1841 juridisk Kandidat. 4
Dage efter at han havde bestaaet Examen, indgik han Ægteskab
(1. Nov. 1841) med Cathrine Sophie Nehammer (f. 6. Juli 1816),
Datter af Farver N. i Holbæk, et Parti, der ikke havde hans
Families Bifald, men fra hvilket det mindst af alt laa i hans Karakter
at lade sig afholde ved den Art Modstand. S. A. havde hans
Moder indgaaet nyt Ægteskab, med sin første Mands Brodersøn,
ndfr. nævnte Kammerherre Vilh. Sam. S. En Tid var S. nu
Volontær paa Sjællands Stiftamts Kontor, men allerede 1844
omplantede han sig til jysk Grund. Ved Hjælp af et Laan paa
50000 Rdl. fra det Skeelske Fideikommis kjøbte han Hovedgaarden
Dronninglund i Vendsyssel. Med Iver kastede han sig nu over
Gaardens Drift og Godsets Forbedring, og en dygtig Hjælper som
Landmand, Handelsmand og Selskabsmand havde han i sin
nærboende Slægtning Jørgen Erik Fred. Skeel til Birkelse (s. ndfr.). I
Begyndelsen vare Midlerne dog knappe, og det var egentlig først,
efter at S. i sit andet Ægteskab havde faaet en betydelig Formue,
;at han fuldt ud hævede Dronninglund til en Mønstergaard.

Skjønt født paa Sjælland blev S. en Type paa en jysk 
Godsejer af de bedste. Hans lidt firskaarne, velvoxne Skikkelse med
den korte Hals, det regelmæssige, friske Ansigt og det spidse
Hageskjæg førte Tanken hen paa en af hans gamle Aner. Han
havde dernæst i sit Væsen og i sin Gjerning det støtte,
sindige, tilsyneladende flegmatiske, bag hvilket der dog laa en
agtpaagivende Aand og en vaagen Tanke. Og han havde en
Fasthed og Sejhed i Karakteren, der kunde udarte til Stædighed, og
en Jævnhed og Frihed for Forfængelighed i det smaa, der kom
ham til gode baade som Godsejer og Politiker. Men som
særegent for S. bør det ikke glemmes at nævne en Hjærtensgodhed,
der strakte sig baade til Mennesker og Dyr. Hans Godsbeboere
hang ved ham, og -- en sælsom Grille for en fremskreden jysk
Landmand -- han var en Modstander af Kraftfodringen, fordi den
efter hans Mening indeholdt et Misbrug af Dyrene.

Halvtredserne bragte en tung Tid for S. i hans Familieliv, og
i 1858 skiltes han fra sin Hustru. Aaret efter ægtede han sin foran
omtalte ældre Ungdomsven J. E. F. Skeels Enke, Charlotte Adelaide 
f. Komtesse Ahlefeldt-Laurwigen (f. 11. Avg. 1810), der allerede
6 Aar senere (24. Sept. 1865) afgik ved Døden.

Paa dette Tidspunkt var det, at S. traadte ind i det politiske
Liv. Han, som allerede havde beklædt de stedlige Tillidshverv,
der følge med Hartkorn og Popularitet, lod sig i 1859 vælge ind
i Landstinget og beholdt Sæde her indtil sin Død; i 1864-66 var
han tillige Medlem af Rigsraadets Landsting. S. holdt sig noget
tilbage som Landstingsmand; han hørte til de lidet talende og
lidet foretagsomme, men hans praktiske Blik og faste Karakter
gave ham Anseelse, og han blev baade Viceformand i Tinget og
Medlem af Rigsretten. Ogsaa var han Medlem af den i 1866
nedsatte Kommission angaaende Forsvarsvæsenet, og Antallet paa
hans Tillidsposter ude i Befolkningen steg. Særlig kan nævnes,
at han var Præsident for den 13. danske Landmandsforsamling
(1875), og at han indtog betroede Poster i det kongl.
Landhusholdningsselskabs og Landbygningernes almindelige Brandforsikrings
Bestyrelser. Patron for Roskilde adelige Jomfrukloster blev han
først 1880.

I Ministeriet Estrup optoges S. som Kabinettets første
Indenrigsminister (11. Juni 1875). Mange antoge, at S., om han end
havde Karakter og Erfaring nok, vilde staa for meget tilbage i de
formelle Evner, i Veltalenhed og Behændighed og, hvad der ellers
hører til for en Minister for at begaa sig under urolige 
Rigsdagsforhold. Helt sikker var man heller ikke paa, at den 57aarige
Godsejer vilde til fulde kunne sætte sig ind i den store Del af de
talrige indenrigsministerielle Forretninger, der hidtil laa ham fjærnt.
Frygten var ugrundet. Som Landstingets Formand efter hans Død
udtalte om ham: «I den nye vigtige og ansvarsfulde Stilling voxede
han kjendelig for vore som for alle andres Øjne.» S. tog fat med
stor Energi baade under Forhandlingerne i Rigsdagens Sale, i
Udvalgsværelserne, i Ministerialbygningen og sikkert ogsaa i sit
hjemlige Arbejdsværelse, og Meningsfæller og Modstandere maatte
erkjende, at han gjorde Fyldest i sin Plads. Helt ringe blev
Udbyttet heller ikke trods de ugunstige politiske Forhold: i hans
Tid fremkom Husmandskreditforeningsloven, Sparekasseloven,
Vandløbsloven og Varemærkeloven; de sjællandske Jærnbaner
erhvervedes for Staten; Kjøbenhavns Havnebane anlagdes; Limfjordsbroen 
blev bygget, og Jærnbaner anlagdes, særlig i Jylland. I den
store Strid om Forbudet mod Udførsel af Kvæg fra Sjælland og
imod Indførsel af Kvæg fra Sverige (Rigsdagssamlingerne 1881-82
og 1882-83) traadte S.s Fortrin og Fejl frem med Klarhed, og
samtidig med at hans Holdning i denne Sag skabte ham mange
Modstandere, bidrog den til at slaa fast i den almindelige
Bevidsthed ude og hjemme, at han var en Personlighed, med hvis Vilje
og Evner der maatte regnes. Modstandere skortede det overhovedet 
ikke S. paa, ikke blot selvfølgelig i politisk Henseende,
men ogsaa i saglig; Børsen i Kjøbenhavn var ham ikke god, og
han var i det hele mere Landbrugets end Handelens Minister.

Den indenrigsministerielle Portefeuille, hvis Indhold senere er
fordelt paa 3 Medlemmer af Kabinettet, var en tung Byrde for en.
enkelt Mand, især for en saadan, der ikke var udrustet med
usædvanlige Aandsgaver og ikke tidlig var indlevet i Forretningerne.
Dette maatte baade S. og hans nærmeste Eftermænd paa denne
Post sande. I 1884 viste det sig da, at S.s Kraft var udtømt. I
Maj Maaned blev han ramt af et apoplektisk Anfald, og 29. Avg.
s. A. tog han sin Afsked. Han, der i 1859 var bleven
Kammerherre, i 1875 Kommandør af Danebrog af 2. Grad, i 1876
Kommandør af 1. Grad og i 1878 havde erholdt Storkorset, blev ved
sin Afskedigelse udnævnt til Gehejmekonferensraad. Natten til 6.
Nov. s. A., nøjagtig et halvt Aar efter sit første Sygdomsanfald,,
døde han.

Wulff, Den danske Rigsdag. 
Illustr. Tid. XXVI, Nr. 7. 
V. S. Skeel Fam. Skeel S. 339 f.; Suppl. S. 95. 

M. P. Friis.



Skeel, Frederik Christian, 1735-98, Gehejmeraad, Søn af
nedenanførte Gehejmeraad Holger S., fødtes paa Nordborg Slot
26. Nov. 1735. 1752 udnævntes han til Kornet reformé i Hestgarden, 
blev 1755 virkelig Kornet og fik 1757 Lieutenants Karakter;
samtidig studerede han i Sorø, hvor han tog juridisk Examen.
Efter at han 1759 var ble ven virkelig Lieutenant og 1763 karakt.
Major, forflyttedes han 1764 til slesvigske Kyrasserregiment, hvor
han 1772 blev Sekondmajor, men s. A. tog han sin Afsked for at
bosætte sig paa Mullerup, som han havde overtaget paa Skiftet
efter Faderen 1766. S., der 1777 af sin Moder fik overdraget
Stamhuset Birkelse og 1793 efter sin Svigermoder arvede Nakkebølle,
bestyrede fra Mullerup, hvor han altid boede, sine store
Ejendomme med sjælden Dygtighed og god Økonomi, saa at han
efterhaanden samlede store Midler, hvoraf han 1797 stiftede det
Skeelske Majorat og det Skeelske Fideikommis. Han døde paa Mullerup
ii. April 1798 efter 1773 at være bleven Kammerherre, 1780 hvid
Ridder og 1792 Gehejmeraad. 21. Avg. 1767 havde han ægtet
Cathrine Elisabeth Cicignon (f. paa Nakkebølle 24. Juni 1747, f
paa Mullerup 12. Jan. 1815), Datter af Oberstlieutenant Johan
Frederik C. til Nakkebølle.

V. S. Skeel, Fam. Skeel S. 309 ff.; Suppl. S. 86 ff. 

C. E. A. Schøller.



Skeel (Scheel), Frederik Christian Rosenkrantz Greve, f.
1833, Politiker. S. er Søn af Kammerherre, Kapitajnlieutenant i
Søetaten Henrik Jørgen Greve S. til Stamhuset Rosenkrantz og
Anna Elitza Morbuch f. Prom og er født 17. Nov. 1833. Som
ungt Menneske var han nogle Aar paa Sorø Akademi, og ved
Faderens Død 1862 overtog han Stamhuset. S. A. kom han ind
i Sogneraadet og 3 Aar senere i Amtsraadet; en Række andre
offentlige Hverv kom i Aarenes Løb til: som Medlem af
Landmandsbankens Bankraad og Brandforsikringsselskabet «Danmarks»
Bestyrelse, som Repræsentant i Nationalbanken, Formand for Roskilde
Amts og Kjøbenhavns Amts Skytteforening, Næstformand for «det
røde Kors», Medlem af Folkemusæets Bestyrelse m. m. I 1879
betraadte S. den politiske Bane som Folketingsmand for Roskildekredsen, 
der allerede da var og i en lang Aarrække blev en af
de mest udprægede Kampkredse. I 1895 tabtes Kredsen for Højre,
og s. A. modtog S. kongelig Udnævnelse som Landstingsmand.
S. har hørt til de tavse Rigsdagsmænd, og for de fjærnerestaaende
har der sikkert været en paafaldende Modsætning mellem det Gny, 
der paa Valgdagene stod om hans Navn, og den Stilhed, der paa
politiske Hverdage hvilede over det. Men i det stille har S. haft
ikke ringe Indflydelse i og uden for Rigsdagen, og i Højres
Organisation har han stadig haft en fremtrædende Plads. Hans
støtte Karakter og jævne Optræden have dernæst erhvervet ham
Tillid og Velvilje blandt Meningsfæller og Modstandere. I 1900
valgte Landstinget S. ind i Rigsretten. -- S., der i 1865 udnævntes
til Hofjægermester, i 1878 til Kammerherre og i 1894 til
Kommandør af Danebrog af 2. Grad, ægtede 4. Nov. 1864 Frederikke
Vilhelmine Louise Zachariae (f. 1842), Datter af Kapitajn Z.

Wulff, Den danske Rigsdag. 

M. P. Friis.



Skeel, Herman, --1555, til Jungetgaard, Broder til
ovennævnte Albert S. (d. 1568), studerede 1531 i Wittenberg, var
formodentlig 1538, da han fik et Kanonikat i Roskilde, Sekretær i
Kancelliet, hvilken Stilling han endnu indtog 1548. Som saadan
benyttedes han gjentagne Gange til Sendebud fra Kongen til de
tyske Reformatorer, der kjendte ham fra hans Studietid og skulle
have sat stor Pris paa ham. Fra 1542-56 var han forlenet med
Irup, som han 1548 fik i Pant, desuden var han fra 1543 Kantor
i Ribe, og fra 1546-53 havde han et Kanonikat i Viborg. Han
blev 1549 Rentemester, men forlod denne betroede Stilling 1552
for at overtage et Landsdommerembede i Nørrejylland. Han har
altsaa aabenbart været en ualmindelig duelig Mand, men en tidlig
Død bortrev ham alt 3. Dec. 1555 paa hans Hustru Kirsten Ruds
Gaard Kjellinghøl. Hun, der var født 29. Nov. 1521 og endnu
levede 1612, ægtede siden Laurids Rostrup til Ristrup.

V. S. Skeel, Fam. Skeel S. 78 f.; Suppl. S. 24 ff. 

Thiset.



Skeel, Holger, 1699-1764, Stiftamtmand, var Søn af
Kapitajn Anders S. (f. 22. Febr. 1665 d. 25. April 1702) til Stamhuset
Birkelse og Sophie Amalie Vind (f. 5. Febr. 1668 d. 21. Jan. 1743)
og fødtes 2. April 1699. 1714-16 var han Landkadet og udnævntes
1717 til Hofjunker, 1721 til Kammerjunker og 1730 til Etatsraad og
Amtmand over Nordborg og Ærø Amter. Her fra forflyttedes han
1748 til Ribe som Stiftamtmand over Ribe Stift og Amtmand over
Riberhus Amt, og 1750 fik han den vigtige Post som Stiftamtmand
over Sjællands Stift og Amtmand over Roskilde Amt, hvilke
Embeder han beklædte lige til sin Død. Han roses som en særdeles
duelig og pligtopfyldende Embedsmand; Regeringen satte stor Pris 
paa ham og ønskede, at han 1752 skulde træde ind i Centralstyrelsen 
som Deputeret i Rentekammeret, men S. afslog det; derimod 
udnævntes han 1752 til Tilforordnet i Højesteret og 1762 til
Medlem af Overskattedirektionen. 1740 var han bleven Konferensraad, 
1747 Ridder af Danebrog, 1755 Gehejmeraad og 1757 Ridder
af Ordenen l'union parfaite. Som Godsejer vandt S. sig ogsaa et
godt Navn. 1729 arvede han Faarevejle paa Langeland efter en
Onkel, 1735 tiltraadte han Besiddelsen af Stamhuset Birkelse, ved
Moderens Død 1743 arvede han Mullerup paa Fyn, og end videre
ejede han Mørup og Bonderup paa Sjælland. Han gjorde meget
for sine Godsers Opkomst og stiftede flere Legater. S. var fra
1763 Patron for Roskilde adelige Jomfrukloster. Han døde 9. Marts
1764. 12. April 1730 havde han ægtet Regitse Sophie Baronesse
Güldencrone (f. 22. Maj 1706 d. 27. Okt. 1779), Datter af
Stiftamtmand Christian Baron G. (VI, 328 f.).

V. S. Skeel, Fam. Skeel S. 298 ff.; Suppl. S. 84 f. 
Danmarks Adels Aarbog 1901, S. 428. 

L. Laursen.



Skeel, Jacob, --1565, ejede, dog vistnok kun i Fællesskab
med sin ovennævnte Broder Albert S. (d. 1568), Hegnet. Han stod
1545 i Landgreven af Hessens Tjeneste, men var da i Danmark
paa en Sendelse fra sin Herre til Kongen. 1549 og 1550 var han
Hofsinde her hjemme. Derefter havde han nogle Pantelen:
Skarpenbergs Gods i Fjends Herred og Salling 1551-62, Vrejlev
Kloster 1556-57 og Skivehus 1562, som han dog snart efter mistede,
fordi Kongen havde erfaret, at hans ovennævnte Broder Herman
S.s Enke, Kirsten Rud, «tiltog sig for stor Bestilling» i dette Len.
For øvrigt havde han 1557-62 haft Korsør Slot og 1562-63
Hvolgaard i Forlening. 1563 blev han Skibshøvedsmand under Peder
Skram, 1564 under Herluf Trolle. Som Chef for Orlogsskibet
«Kind Gottes» deltog han i Slaget under Øland 30. Maj 1564,
men druknede inden næste Aars Udgang, formodentlig under Slaget
ved Bornholm 7. Juli 1565. Han var ugift.

V. S. Skeel, Fam. Skeel S. 84 ff.; Suppl. S. 26. 

Thiset.



Skeel, Jørgen, 1578-1631, til Sostrup, Rigsmarsk, Broder til
den ovfr. nævnte Albert S. (d. 1639), blev født paa Fussingø 13.
Maj 1578. Efter fra 1587 at have gaaet i Aarhus Skole rejste han
1590 til Udlandet og opholdt sig ved Universiteterne i Strasburg,
Orleans (1596) og Padua (1597). Han kom hjem 1598, blev 
Hofjunker 1600 og fulgte Christian IV paa Rejsen til England 1606.
29. Sept. 1607 ægtede han i Viborg Kirsten Lunge (f. 9. Nov. 1581),
Datter af Ove L. til Odden og Anne Maltesdatter Sehested, efter
s. A. at være ble ven forlenet med Kalø Len. Han blev 1609
Lieutenant ved Aarhusfanen, den saakaldte hvide, af den jyske
Rostjeneste, deltog med Hæder i Kalmarkrigen, blev under den
Ritmester og 1616 Ridder af den væbnede Arm.

Efterhaanden blev han i det hele en indflydelsesrig og mægtig 
Mand inden for den jyske Adel. Hertil bidrog, at han, efter
Kirsten Lunges Død 3. Avg. 1609, 1. Maj 1614 giftede sig med
den ansete Rigsraad Eske Brocks (III, 86) Datter Jytte og kom i
Besiddelse af store Godser. Ulstrup arvede han efter sin Fader,
Estrup efter sin Svigerfader, af Hans Seefeldt kjøbte han (eller fik
efter Sagnet overdraget for Spillegjæld) Sostrup og Skjærvad.
Saaledes var det naturligt, at han kom til at spille en fremtrædende
politisk Rolle paa Adelsmødet i Nyborg 1626 og Stændermødet i
Odense i Febr. 1627. Han stod uden Tvivl som Fører for de
mange af hans Standsfæller, der vare misfornøjede baade med
Kongens Krav paa Bevillinger og med, at Rigsmarskposten saa
længe havde været ubesat. Da Kongen nu maatte føje sig i den
sidste Henseende og indrømme Adelen Ret til selv at kaare en
Marsk, faldt Valget ogsaa paa ham i Foraaret 1627, og i Juli
aflagde han Embedsed paa Segeberg Slot.

Valget kom imidlertid til at give Anledning til en ejendommelig 
Forfatningsstrid. Christian IV havde næppe gjærne set hans
Valg og nægtede nu, at Rigsmarskembedet i og for sig gav Ret
til Sæde i Rigsraadet; som Følge heraf blev J. S. ikke tilsagt til
de nærmest følgende Raadsmøder. Men han indfandt sig alligevel
og gjorde Krav paa sin Ret, og han fik Støtte ikke alene fra
Rigsraaderne, men ogsaa fra Adelens befuldmægtigede paa Mødet
i Slagelse i Efteraaret 1627, og de sidste opstillede end videre
Fordringen om, at Rigsmarsken skulde være deres særlige Repræsentant. 
Christian IV rejste en bestemt Modstand mod Paastandene,
og hele Spørgsmaalet blev et Hovedpunkt i den netop da
herskende stærke Spænding mellem ham og Raad og Adel. Men i
Dec. 1627 maatte Kongen bøje sig, og fra Jan. 1628 var J. S.
uhindret Medlem af Raadet. I Febr. 1629 var han med Kongen
ved Mødet med Gustav Adolf i Ulfsbæk, ombyttede efter Freden
Kalø Len med Vestervig, havde Tilsyn med den kejserlige Hærs
Udrykning af Jylland og foretog 1630 Undersøgelser i Koldinghus 
Len angaaende en hensigtsmæssig Plads til Anlæg af en Fæstning.
-- Han døde 19. Juli 1631 paa Hvidkilde i Fyn, som han lige i
Forvejen havde tilkjøbt sig. Hans Enke døde 16. Nov. 1640.

H. Michelsøn, Ligpræd. ov. J. S. (1632). 
V. S. Skeel, Fam. Skeel S. 170 ff.; Suppl. S. 50 ff. 
Hist. Tidsskr. 4. R. III, 585 f. 589 ff. 
Saml. t. Jydsk Hist. o. Topogr. 2. R. IV, 512 ff. 

J. A. Fridericia.



Skeel, Jørgen, 1634-96, Søn af Otte S. til Katholm og
Broholm m. m. (d. 1644) og Ide Lunge (d. 1671) samt Sønnesøn af
ovfr. anførte Albert S. (d. 1639), født paa Katholm 4. April 1634,
studerede med sine Brødre 2 Aar ved Sorø Akademi, hvorefter de
alle 1654 rejste udenlands til Tyskland -- med længere Ophold i
Tübingen og Heidelberg --, Frankrig og Italien. Ved sin Hjemkomst 
1658 fandt han sit Gods Broholm i slet Tilstand paa Grund
af Krigen, men ved Økonomi og god. Bestyrelse fik han det igjen
bragt paa Fode. Ved Arv blev han senere Fjer af Arreskov. 1673
blev han Kancelliraad, 1686 Etatsraad. Død paa Birkelse 24. Dec.
1696. I sine Studieaar lod han trykke et Par latinske Taler. Gift
4. Maj 1662 med Elisabeth Bille (f. 12. Nov. 1639 d. 7. April 1714)
til Vindum Overgaard, Datter af Marsken Anders B. (II, 205); hun
havde først været forlovet med Christoffer Due, der faldt i Slaget
ved Nyborg 1659.

V. S. Skeel, Fam. Skeel S. 259 ff.; Suppl. S. 76.
Nyerup, Lit. Lex.

G. L. Wad.



Skeel, Jørgen, 1656-95, Søn af ovfr. anførte Gehejmeraad
Christen S. (d. 1688), født paa Gammel Estrup 12. Maj 1656,
studerede i sin Ungdom ved Kjøbenhavns Universitet og tilbragte
derefter nogle Aar i Udlandet, dels for Studiernes Skyld, dels som
Attaché ved forskjellige Ambassader. Ved sin Hjemkomst blev
han Kammerjunker, men traadte ellers ikke i Statens Tjeneste.
Han bortkaldtes ved en tidlig Død 7. Marts 1695 paa Gammel
Estrup. Han holdtes for sin Tids rigeste Herremand; efter sin
Fader ejede han Sostrup (nu Benzon), Skjærvad, Gammel Estrup,
Ulstrup og Ørbækgaard samt dennes Andel i Krænkerup, Rosenlund 
og Nørregaard, i hvilke han udkjøbte sine Medarvinger; Skjern
og Karmark erhvervede han ved Kjøb. Men lige saa lidt som
sin Fader havde han Lyst til at se sine Godser ophøjede til
Grevskab ved at tage dem til Len af Kongen, hvilket stødte Christian V
i den Grad, at han nægtede sit Samtykke til S.s Giftermaal med
en Komtesse Ahlefeldt med den Bemærkning, at lige og lige udi 
Stand bedst føjede sig tilsammen. S. ægtede derefter, 19. Maj
1691, Benedicte Margrethe Brockdorff (d. 7. Juni 1739), Datter af
Cai Bertram B. til Bothkamp og Margrethe Rantzau. Hun oprettede 
som Enke 1697 Gammel Estrup til Stamhus for sin Søn, ovfr.
anførte Christen S. (d. 1731), men skilte Slægten Skeel ved de
laalandske Godser, da hun 1700 giftede sig med Christian Ditlev
Greve Reventlow (XIV, 26).

Braem, Ligpræd. ov. J. S. 
V. S. Skeel, Fam. Skeel S. 268 ff.; Suppl. S. 78. 

G. L. Wad.



Skeel (Scheel), Jørgen  Greve, 1718-86, Gehejmeraad, 
Søn af ovfr. omtalte Christen Greve S. (d. 1731), fødtes paa Gammel
Estrup 5. Jan. 1718. 1741 udnævntes han til Assessor i Højesteret,
1742 til Kammerherre, fik det hvide Baand 1749, 1757 Ordenen de
l'union parfaite og blev 1758 Gehejmeraad; 1761 udnævntes han til
Hofmester hos Arveprins Frederik, hvilken Stilling han fratraadte
ved Prinsens Formæling 1774, og blev s. A. Overstaldmester hos
Kongen. S. døde paa Gammel Estrup 5. Marts 1786, efter at han
1765 var bleven Gehejmekonferensraad og 1774 blaa Ridder; fra
1764-80 var han Medlem af Overskattedirektionen, 1777-84
Medlem af Direktionen for Veterinærskolen og 1764-82 Patron for
Roskilde Kloster. Efter sin Fader havde han arvet Grevskabet
Scheel, Stamhuset Gammel Estrup samt Godserne Ulstrup,
Hemmestrup, Viskum og Østergaard, men paa Grund af daarlig Økonomi
maatte han 1749 sælge Hemmestrup og Viskum samt 1754
Østergaard og Skovgaard. Til Bygningernes Forskjønnelse paa sine
Godser anvendte han betydelige Beløb, ligesom han, der ansaas
for en stor Hippolog, med store Omkostninger oprettede et Stutteri
paa Øen Hjelm. S. havde 16. Jan. 1740 ægtet Lucie v. Thienen
(f. 1. Maj 1718 d. 23. Juli 1743), Datter af Heinr. v. T. til
Wahlstorf; 2, (12. Maj 1745) Charlotte Louise v. Plessen (f. 23. Nov.
1720 d. 17. Sept. 1801), Datter af Gehejmeraad Chr. Ludv. v. P.
(XIII, 148).

V. S. Skeel, Fam. Skeel S. 303 ff.; Suppl. S. 85 f.

C. E. A. Schøller.



Skeel, Jørgen Erik, 1737-95, Statsminister, 
var en Søn af ovennævnte Gehejmeraad Holger S. (d. 1764). Han fødtes 4. Febr.
1737 i Amtmandsboligen paa Nordborg, blev allerede 1755
Avskultant i Rentekammeret og 1760 Kommitteret sammesteds. 1766
udnævntes han til Stiftamtmand over Bergens Stift og Amtmand i 

Søndre Bergenhus Amt, men beklædte kun en kort Tid denne
Stilling, i det han allerede 1768 kaldedes til 3. Deputeret for
Finanserne og Medlem af Overskattedirektionen. 1770 avancerede han
til 2. Finansdeputeret og udnævntes tillige til Medlem af
Direktionen for Fonden ad usus publicos, ligesom han ogsaa i Slutningen
af samme Aar blev Medlem af den efter Gehejmestatsraadets
Ophævelse nedsatte raadgivehde «Konferens», der dog udelukkende
kom til at beskæftige sig med finansielle Sager. Desuden var han
i 1770 Medlem af den Kommission, som skulde undersøge Aarsagerne 
til en paa Bornholm udbrudt Misfornøjelse med forskjellige
Skatter. Allerede i Maj det følgende Aar fjærnedes han imidlertid
af Struensee fra sine Embeder og maatte overtage Stillingen som
Amtmand over Tønder Amt; men strax efter Hofrevolutionen 1772
kaldtes han tilbage til Hovedstaden, blev Deputeret i Finanskollegiet 
og Chef først for det danske, senere for det norske Kammer
samt paa ny Medlem saa vel af Overskattedirektionen som af
Direktionen for Fonden ad usus publicos og fungerede tillige i nogle
Maaneder som Direktør for Øresunds Toldkammer. Desuden fik
han Ordre til at indtræde som Medlem baade af den Kommission,
der behandlede Skilsmissesagen imellem Kongen og Dronningen,
og af den Kommission, der skulde undersøge de under Struensee-Regimentet 
skete Forandringer i Lovgivningen og Administrationen.

Det varede dog ikke længe, før han blev mindre velset af de
nye Magthavere ved Hoffet, hvis Optræden han ingenlunde udelt
beundrede, men endog til Tider frimodig udtalte sig imod. Han
fjærnedes derfor allerede i Slutningen af 1772 igjen fra
Hovedstaden og maatte overtage Landdrostiet i Pinneberg, hvor han
forblev indtil 1784, da han efter Kronprinsens Overtagelse af
Regeringen beskikkedes til Stiftamtmand i Akershus Stift og Amtmand
i Akershus Amt. Forholdene i de faa Aar, han virkede her, vare
ingenlunde lette, thi dels var Forholdet til den svenske Nabo
spændt, dels herskede der en ikke ringe Gjæring iblandt Almuen i
det sydlige Norge, og S. var selv Medlem af den Kommission,
sorn 1786 nedsattes for at undersøge de fremsatte Klager over de
lokale Embedsmænd-, men det lykkedes ham dog saa vel ved sin
Embedsførelse, særlig en levende Interesse for Norges Opkomst,
som ved sin personlige Optræden at gjøre sig i høj Grad agtet
og afholdt, hvorpaa han ved sin Afrejse, efter at han 1788 var
bleven udnævnt til Justitiarius i Højesteret, modtog de mest
utvetydige Vidnesbyrd. 


Stillingen som Justitiarius kom han ikke faktisk til at beklæde,
thi forinden han kunde faa overtaget den, udnævntes han 1789 til
Statsminister og 1. Deputeret i det vestindisk-guineiske Rente- og
Generaltoldkammer. 1790 blev han tillige Medlem af den
extraordinære Finanskommission, af Kanalkommissionen og den
bestandige Kvægsygekommission og 1791 af den paa Schimmelmanns
Foranledning nedsatte Kommission angaaende Negerhandelens
Ophævelse. Han døde pludselig i Kjøbenhavn u. Jan. 1795. Han
var 1755 bleven Hofjunker, 1758 Kammerjunker, 1769 hvid Ridder,
1779 Gehejmeraad og 1790 Elefantridder. Efter hans Død holdtes
der i Selskabet for Efterslægten en Mindefest over ham, ved hvilken
Lejlighed saa vel Christen Pram som Rosenstand-Goiske, der nøje
kjendte hans private og offentlige Færd, gav sympathetiske
Skildringer af ham, hvori de navnlig fremhævede -- hvad der i
øvrigt bestyrkes af forskjellige spredte Udtalelser andensteds fra -- 
hans klare Omdømme, store Arbejdsomhed, udprægede Retfærdighedsfølelse 
og en Sandhedskjærlighed, der end aldrig fornægtede
sig lige over for Regenten, fremdeles hans ualmindelige
Fordomsfrihed og Tolerance, hans mildtdømmende Sind og hans levende
Medfølelse med Samfundets Stifbørn.

Han blev 30. Avg. 1765 gift med Anna Dorothea Ahlefeldt
(døbt 14. Nov. 1743 i Ekernførde, d. 25. April 1805 i Pinneberg),
Hofdame hos Prinsesse Louise og en Datter af Oberst Henrik A.
og Frederikke f. Krag.

Minerva, Marts 1795. 
V. S. Skeel, Fam. Skeel S. 314 ff.; Suppl. S. 88 ff.

G. Kringelbach.



Skeel, Jørgen Erik Frederik, 1802-49, Godsejer, fødtes
20. Maj 1802 paa Brobygaard paa Fyn, hvor Faderen, Kammerherre, 
Major Sophus Peter Frederik S. (d. 1826), boede, indtil han
1815 arvede Stamhuset Birkelse; Moderen var Amalie Hedevig f.
Komtesse Tramp. 1825 udnævntes han til Sekondlieutenant à la
suite i Fodgarden, blev 1826 Kammerjunker og 1832 Premierlieutenant, 
men lod sig næste Aar sætte uden for Nummer for selv at
overtage Bestyrelsen af sine Ejendomme, som Faderen ved sin Død
havde efterladt i daarlig Stand, men som hans Moder ved
Dygtighed og god Økonomi atter til Dels havde bragt paa Fode; dette
lykkedes fuldstændig for S., der, om end ikke uddannet som
Landmand, med en god naturlig Forstand forbandt et medfødt
praktisk Blik. Han blev en dygtig Landmand, særlig paa 
Kvægavlens Omraade, og en human og fremsynet Godsejer, der paa
bedste Maade sørgede for sine Bønders Vel; saaledes vare hans
Godser nogle af de første i Landet, hvorpaa Hoveriet blev afløst,
ligesom han 1847 fik Bevilling til at sælge sit Bøndergods til
Arvefæste. S., der fra 1838 af var Patron for Roskilde Kloster og 1839
havde faaet Kapitajns Karakter, udnævntes 1841 til Kammerherre
og valgtes s. A. af Sædegaardsejerne i Aalborg og Viborg Stifter
til 1. Suppleant til Stænderforsamlingen i Viborg, hvor han gav
Møde 1846; 1847 valgtes han til i. Deputeret til samme Forsamling, 
ligesom han næste Aar i Følge kongelig Udnævnelse mødte
i den grundlovgivende Rigsforsamling. I Stænderne stemte han
i liberal Aand og var en af de faa Godsejere, som med Varme
og Kraft tog Ordet for Hartkornets Egalisation. S. døde paa
Birkelse 22. Dec. 1849. Han efterlod Enken Charlotte Adelaide
f. Komtesse Ahlefeldt-Laurwigen (f. paa Taarnholm 11. Avg.
1810, d. paa Birkelse 24. Sept. 1865), Datter af Vilh. Carl Ferd.
Greve A.-L.; med hende var han bleven gift 12. April 1833, og
hun ægtede siden (1859) Kammerherre Erik Vilh. Rob. Skeel
(s. ovfr.).

V. S. Skeel, Fam. Skeel S. 332 f. 
Selmer, Nekrolog. Saml. II, 570 ff. 
Kjøbenhavnsposten 27. Jan. 1850. 

C. E. A. Schøller.



Skeel (Dyre), Mads, --1576, til Hesselballe, Søn af Niels
Pedersen S. til Hesselballe og Berete Henriksdatter Vind, nævnes
første Gang i Aaret 1554, da han var Slotsfoged paa Riberhus, i
hvilken Egenskab det vel er, at han 1559 har Befatning med
Segeberg (ved Ribe). 1562-63 var han Foged paa Krogen og 1564-68 
paa Abrahamstrup samt 1565 Høvedsmand over Udbudet af
Kjøbenhavns Len. 1568 fik han Bergenhus Len, hvorhen han kom 
i Avg. s. A., og 1571 Vardøhus og Finmarken (fornyet Lensbrev
1574); han havde derhos Tromsø Len til 1572 og Helgeland til
1574. Han døde i første Halvdel af 1576 og begravedes i Vardø
Kirke. Broderen Claus S. fik Vardøhus og Finmarken (med
Senjen) efter ham og erholdt 1577 Eftergivelse af det af M. S.
efterladte Deficit paa 3000 Rdl. M. S. var ugift, men laa i Bergen i
Skjørlevned med sin Fadeburskvinde.

V. S. Skeel, Fam. Skeel S. 22 f.; Suppl. S. 8. 
Danmarks Adels Aarbog 1891, S. 162. 
Nicolaysen, Norske Mag. I. 

H. J. Huitfeldt-Kaas.



Skeel, Mogens, 1650-94, Stiftamtmand, Søn af den ovfr.
nævnte Rigsraad Christen Skeel (d. 1659) og Margrethe Lunge, er 
født paa Tryggevælde 15. Juli 1650. Efter sin Moders Død 1653
opdroges han hos sin Moster Fru Sidsel Lunge paa Gavnø, men
kom, efter at ogsaa hun var død 1657, hjem til sin Fader. Paa
sit Dødsleje dikterede denne ham det ovfr. omtalte mærkelige
Brev af 27. Febr. 1659. Kort efter var han forældreløs og blev
en Tid sat i Huset hos Professor Rasmus Vinding. Vi træffe
ham først igjen ved hans Udnævnelse til Hofjunker 1668; men
mærkelig nok tiltraadte han umiddelbart efter en længere
Udenlandsrejse. 1669 var han i Italien og ansat ved Hoffet hos Prins
Jørgen, der den Gang opholdt sig der; over Østerrig, Tyskland,
Frankrig og England vendte han hjem til Danmark 1672, tiltraadte
sin Hoftjeneste, rejste 1673 til Sverige og var derpaa
Kammerjunker hos Dronning Charlotte Amalie. 1674 gik han dog i
Vilhelm af Oraniens Tjeneste og deltog i Kampene i de spanske
Nederlande; det følgende Aar blev han sendt som Danmarks
overordentlige Afsending til Kurfyrsten af Brandenborg, hvilken Stilling
han beklædte til 1678; han ledsagede i disse Aar Kurfyrsten ved
Kampene i Pommern. 4. Juni 1679 holdt han paa Egholm
Bryllup med Helle Helene Rosenkrantz (f. 8. Juni 1658), Datter af
Friherre Oluf R. (XIV, 277). Det følgende Aar ledsagede han
Dronning Ulrikke Eleonore til Sverige og forblev der som Gesandt
indtil Maj 1682. Da kaldtes han tilbage, og Aarsagen var uden
Tvivl, at han var falden i Unaade paa Grund af sin Svigerfaders
Skrift til Forsvar for den danske Adel, hvilket han tilmed i flere
Breve havde taget i Forsvar. Dog sendtes han det følgende Aar
i Prins Jørgens Følge til England, men en misfornøjet Ytring om
hans Virksomhed der ovre i et Brev til Conrad Reventlow
bevirkede hans Tilbagekaldelse. Den ny Unaade varede imidlertid
heller ikke længe. I Maj 1684 blev han udnævnt til virkelig
Etatsraad og 1686 til Stiftsbefalingsmand over Aarhus Stift og Amtmand
over Aarhusgaard og Stjærnholm Amter, hvilke Embeder han 1688
ombyttede med Viborg Stift og Hald Amt; 1688 blev han tillige
Ridder af Danebrog. I Marts 1692 sendtes han som Gesandt til
England, hvor det blev en væsentlig Opgave for ham at
modarbejde Molesworths Angreb paa Danmark. Men han ønskede
selv at kaldes tilbage og opnaaede det ogsaa. Danmark naaede
han dog ikke, thi han døde paa Hjemrejsen i Lingen 5. Avg.
1694. Hans Enke døde 26. Maj 1698.

Det er dog ikke alt dette, men hans Forfattervirksomhed, som
fortrinsvis har gjort M. S. til en interessevækkende Personlighed. 
Af ringe Betydning ere nogle danske og latinske Digte af ham;
om visse sproglige Evner vidner derimod allerede en Oversættelse
af Opitz' Sangspil «Judith», som han udgav i sit 16. Aar.
Hovedsagen er dog, at det maa betragtes som højst sandsynligt, om end
ikke fuldt bevist, at han er Forfatter til «Grevens og Friherrens
Komedie», en dramatisk Satire, der, som bekjendt, baade i
historisk og litterær Henseende har en betydelig Interesse. Den giver
os et levende Indtryk af den Harme, som Kredse af den gamle
danske Adel nærede over for den nystiftede og over for de
Parvenuer, som opnaaede Ære og Rigdomme, og den er tillige det
første originale Forsøg paa at indføre Principperne for det ny
Kunstdrama paa dansk Grund. Skriftet maa være forfattet 1675,
da det allerede i Juli s. A. omtales i et Brev fra Christoffer
Lindenov til Griffenfeld, og gjorde en betydelig Opsigt, maaske større,
end Forfatteren havde tænkt sig; Lindenov skriver, at dets
Forfatter «burde at lade sig ørne paa Kaget», men hans Anonymitet
blev i alt Fald ganske godt dækket.

H. Gerner, Ligpræd. ov. M. S. (1697). 
Fryxell, Handl. rör. Sverges hist. I, 386 ff.; II, 120 ff. 
V. S. Skeel, Farø. Skeel S. 253 ff.; Suppl. S. 72 ff.
Brasch, Om Robert Molesworth's Skrift: «An account of Denmark» S. 35 ff. 140 ff. 
B. Smith, Studier på det gamle danske Skuespils Område S. 264 ff.
Hist. Tidsskr. 5. R, II, 70 ff. 
Malmström, Anteckningar rör. Drottn. Ulrika Eleonora d. ä. S. 48 ff. 

J. A. Fridericia.



Skeel, Otte (Christensen), 1576-1634, til Hammelmose, fødtes
28. Avg. 1576 paa Fussingø og var Søn af ovennævnte Christen S.
(d. 1595). Han og hans yngre Broder Jørgen (s. ovfr.), som havde
faaet deres Skoleundervisning i Hjemmet og siden i Aarhus, sendtes
1590 til Strasburg, og med nogen Afbrydelse vare de derefter til
1598 i Udlandet, især i Frankrig og Italien. 1600 indtraadte begge
Brødrene i Hoftjenesten, hvor O. S. forblev, indtil han 13. Okt.
1605 havde Bryllup med Birgitte Lindenov, som var i Dronningens
Jomfrukammer og var en Datter af Hans Johansen L. til Hundslund 
(X, 321). O. S.s Forleninger vare Dueholm (1609-29) og
Skarpenbergs Gods paa Mors (1613-29), fra hvilke han fordreves
det sidste Par Aar ved den fjendtlige Okkupation, Bøvling (1629-31) 
og Aalborghus (fra 1631 til hans Død). Under Kalmarkrigen
fungerede han som Proviantmester og deltog 1612 i Elfsborgs
Erobring, 1613 var han i Kongens Følge paa Rejsen til Holsten, 1614
en af de danske Gesandter, der lykønskede Ruslands nye Zar til hans
Tronbestigelse. 1626-27 var han Krigskommissær og havde en 

Tid lang Ophold i Stade. Medens han var her, optoges han 1627
i Rigsraadet, hvor han synes at have sluttet sig til Majoriteten
imod Kongen. 1628 sendtes han op til Herredagen i Christiania,
1629 var han tilstede ved den mærkelige Sammenkomst mellem
Nordens 2 Konger (i Febr.), 1630 afrejste han til det berammede
Møde i Danzig, hvor der skulde have været arbejdet paa Forlig
mellem Kejseren og Sverige. Under Rigskanslerens Fraværelse 1632
varetog han hans Gjerning. 1633 sendtes han til Breslau til nye
Forhandlinger mellem Kejseren og Sverige, men uden at naa
Bestemmelsesstedet; 1634 deltog han i et Møde mellem danske og
gottorpske Raader i Kolding, hvor man enedes om Betingelserne
for en udvidet Union mellem Kongeriget og Hertugdømmerne.
Han døde i Aalborg 17. Dec. 1634, et Par Maaneder efter at være
bleven slaaet til Ridder.

I Vendsyssel ejede O. S. Hammelmose, Bangsbo, Asdal, Langholt 
og Burholt, i Skaane Markiegaard. Hans Ejendomme taxeredes
1625 til 1957 Tdr. Hartkorn. Han og hans Hustru, der døde som
Enke 29. Nov. 1648, udviste stor Godgjørenhed.

C. Hanssøn, Ligpræd. ov. O. S. 
V. S. Skeel, Fam. Skeel S. 161 ff.; Suppl. S. 48 ff. 
Danmarks Adels Aarbog 1901, S. 424. 

C. F. Bricka.



Skeel, Otto, 1633-95, Geheimeraad, Søn af ovfr. anførte
Christen S. (d. 1659), født paa Holbækgaard 8. Jan. 1633, studerede
i 3 Aar ved Sorø Akademi, inden han 1652 med Michael Vibe
som Hovmester begav sig paa en yaarig Udenlandsrejse til
Nederlandene, Tyskland, Italien og Frankrig (immatrikuleret i Orléans
1657), fra hvilken Rejse han kom hjem tids nok til at staa ved
sin Faders Dødsleje. Efter sin Moder havde S. arvet Vallø; efter
sin Fader fik han Gammel Kjøgegaard, som han bortmageskiftede
til sine Søstre for Rudholt (nu Billesborg) og Gunderup; i Birkelse
og Boddum Bisgaard havde han en Tid Part. Endelig erhvervede
han Egholm og Krabbesholm i Sjælland, som han 1690 overdrog
sin Svigersøn (s. IX, 400). S. ægtede 16. Sept. 1662 Kirsten Bille
(f. 10. Marts 1637 d. 26. Febr. 1704), Datter af Hans B. til
Jungetgaard og Kirsten Lunge. Som andre af hans Stand og hans Slægt
levede han et tilbagetrukket Liv under Frederik III's Enevoldsregering, 
om han end ved en og anden Lejlighed gjorde Hoftjeneste, 
og traadte først under hans Efterfølger i Statens Tjeneste.
1672 blev han ved Griffenfelds Indflydelse Justitsraad og Medlem
af Højesteret, 1677 Etatsraad og Deputeret i 
General-Krigskommissariatet, 1683 Medlem af det da oprettede, for Land- og 
Søværnet fælles Generalkommissariat; end videre var han Medlem af
forskjellige Kommissioner, deriblandt af den til Lovens Revision nedsatte
3. Kommission 1680-81, ligesom han ses 1691 og 1693 at have
deltaget i Kommissionerne paa Slottets Raadstue. 1679 blev han
Geheimeraad, og 1684 fik han Danebrogsordenen. Efter nogen
Tids Sygdom af en Benskade døde S. i Kjøbenhavn 28. Marts
1695. Han var ikke alene en aaben og elskværdig Karakter,
munter og godgjørende, han var ogsaa en kundskabsrig og dannet
Mand; i sine Studieaar lod han trykke adskillige latinske Taler af
historisk og filosofisk Indhold.

Bornemann, Ligpræd. ov. O. S. 
V. S. Skeel, Fam. Skeel S. 236 ff.; Suppl. S. 68 f. 
Nyerup, Lit. Lex. 

G. L. Wad.



Skeel, Otto, 1636-96, Amtmand, Broder til ovennævnte
Jørgen S. (d. 1696). 9 Aar gammel kom han sammen med sine 2
Brødre i Huset hos Rektoren ved Aarhus Skole og var der indtil
1650, da han anbragtes paa Sorø Akademi. 1654 rejste han
udenlands, hvor han studerede i Titbingen og Heidelberg. Hjemkommen
1658 udnævntes han 1660 til Sekretær i danske Kancelli, hvorfra
han 1671 avancerede til Assessor i Kommercekollegiet og
Kommerceraad, blev 1672 Justitsraad og 1677 Viceamtmand over
Aastrup, Børglum og Sejlstrup Amter. 1683 udnævntes han til
Etatsraad og 1685 til Amtmand i nævnte Amter (fra 1689 tillige
Vicestiftsbefalingsmand i Aalborg Stift), i hvilken Stilling han 1696 var
Kommissær i den thistedske Besættelsessag. Efter sin Fader havde
S. arvet Halvdelen af. Birkelse, hvis anden Halvpart han kjøbte
1663; 1671 kjøbte han Rævkjærgaard og Halvdelen af Hammelmose 
ligesom 1681 Hjermeslevgaard, af hvilke Godser han 1696
oprettede Stamhuset Birkelse; tillige ejede han Dybvad og Knudseje.
Han døde paa Birkelse 25. Nov. 1696. Hans Hustru, Sophie
Rosenkrantz (f. paa Kjeldgaard 24. Nov. 1642, d. paa Birkelse 19. Maj
1679), var Datter af Jørgen R. til Kjeldgaard (XIV, 256).

V. S. Skeel, Fam. Skeel S. 262 ff.; Suppl. S. 77 f. 

C. E. A. Schøller.



Skeel, Sophus Frederik Erik Otto, 1836-97, Godsejer,
Politiker, var Søn af ovfr. nævnte Kammerherre Jørgen Erik
Frederik S. til Stamhuset Birkelse (d. 1849) og fødtes 29. Jan. 1836 paa
Birkelse. Sine Skoleaar tilbragte han i Aalborg Kathedralskole,
og i 1859, da Moderen som Enke indgik Ægteskab med den 

senere Indenrigsminister Erik Vilh. Rob. Skeel (ovfr. S. 23),
overtog han Stamhuset. Aaret forud havde han ægtet Erikka Josephine
Eleonore Baronesse ScharTalitzky de Muckadell (f. 1835), Datter af
Ludvig Ditlev Baron S. de M. og S.s Faster Elisabeth Cathrine f.
Skeel. -- S. har indtaget en fremragende Plads i Landets og
navnlig Jyllands landøkonomiske Liv. Ligesom han har bragt
Birkelse Gaard og Gods op til et højt Kulturtrin og navnlig opdyrket
store Arealer af Stamhusets mægtige Lod af Vildmosen, saaledes
tog han virksom Del i Landboforeningslivet: var Formand for
Aalborg Amts Landboforeninger, for Foreningen af jyske Landboforeninger 
(1875-83), havde Sæde i Landhusholdningsselskabets Bestyrelse, 
var den første Formand for den jyske Husmandskreditforenings 
Bestyrelse, Repræsentant i Landbygningernes almindelige
Brandforsikring og «Danmark», Medlem af Jærnbaneraadet osv.,
foruden at han i en lang Aarrække var Amtsraadsmedlem.

Ved et Suppleringsvalg i 1885 efter Bolsmand Søren Pedersens 
Mandatnedlæggelse valgtes S. ind i Landstinget og beholdt
indtil sin Død Sæde i Tinget paa dettes konservative Side. Hans
Indsigt og Erfaring kom Tinget til god Nytte, navnlig i Sager
vedrørende Landbruget og Kommunikationsvæsenet, mere dog i
Udvalgene end i Salen, hvor S. som Regel holdt sig tilbage. Han
var ved sin elskværdige og humane Personlighed ualmindelig
afholdt. -- S., der i 1864 var bleven Hofjægermester og i 1875
Kammerherre, udnævntes i 1894 til Kommandør af 2. Grad af
Danebrog. Han døde 2. Avg. 1897 i Carlsbad.

Galschiøt, Landbrug og Landmænd i Danm. 

M. P. Friis.



Skeel, Vilhelm Samuel, 1810-87, Justitiarius, blev født 6.
Avg. 1810 i Slagelse og var Søn af Overretsprokurator Holger
Frederik S. (f 1838) og Ida Elisabeth f. Høhling. Han blev 1830
Student fra Odense Kathedralskole og 1834 juridisk Kandidat. 1836
blev han Amtsfuldmægtig i Sorø, 1839 Kopist i Kancelliets
Revisionsdepartement og 1841 Avditør. 1846 konstitueredes han som
Assessor i Landsoverretten i Viborg, blev Aaret efter virkelig
Assessor der, valgtes 1849 til Borgerrepræsentant og Formand for
Borgerrepræsentationen i Viborg. 1852 blev han Assessor i 
Landsover- samt Hof- og Stadsretten i Kjøbenhavn, i hvilken Ret han
1879 blev Justitiarius; s. A. extraordinær Assessor i Højesteret. 1868
og atter 1877 valgtes han til Repræsentant i Nationalbanken. 1866
havde han erholdt Kammerherrenøglen, og 1880, da han tog sin 

Afsked af Statstjenesten, fik han Kommandørkorset. Han havde
Ord for at være en nidkjær, dygtig og human Embedsmand. I
1852 var han et halvt Aars Tid Medlem af Landstinget.

S., der siden 1838 havde været Medlem af Administrationen
for det Skeelske Majorat og Fideikommis, siden 1850 havde været
Besidder af dette Majorat og Patron for Roskilde Kloster og
endelig fra 1880 Patron for de Skeelske Universitetslegater, syslede i
mange Aar med sin gamle Slægts Historie og udgav 1871 som
Manuskript «Optegnelser om Familien Skeel», senere forøget med
et Supplement (1882). Disse Bøger vidne om omfattende og
omhyggelige Studier, om end deres Anlæg ikke tilfredsstiller
Nutidsfordringer. Desuden foreligger fra hans Haand «Optegnelser om
Roskilde adelige Jomfrukloster» (1867, fortsat 1877). Han havde
1. Febr. 1841 ægtet sin Farbroder Underretsprokurator Jørgen Erik
Skeels Enke, Abrahamine Christiane f. Budde (f. 16. Maj 1798 d. 
28. Nov. 1852), men døde barnløs i Kjøbenhavn 24. Nov. 1887.

V. S. Skeel, Fam. Skeel S. 335 f.; Suppl. S. 94. 

Thiset.



Skelderup, s. Skjelderup.



Skenk, s. Schenck (XV, 104).

Skibsted, Oluf Vilhelm de Fine, 1814-91, Søofficer, Søn
af Etatsraad, Kontorchef i Rentekammeret Arnoldus de Fine S. (f.
4 Maj 1785 d. 15. Juni 1851) og Agathe Johanne Louise Charlotte
f. Haxthausen (f. 19. Maj 1787 d. 20. Maj 1846), var født 23. Juli
1814. Han blev Sekondlieutenant i Marinen 1833, Premierlieutenant 
1841 og Kapitajnlieutenant 1851. Efter nogle Togter som
subaltern Officer til Vestindien, Middelhavet osv. kastede S. sig
over Studiet af Søartilleri. 1850 ansattes han som Undertøjmester
paa Eskadren i Østersøen; 1853 foretog han sit sidste Togt
(Linjeskibet «Danebrog» i Nord- og Østersøen). Aaret forinden var han
alt bleven Undertøjmester ved Søartilleriet og endnu tidligere
Artillerilærer ved Søkadetakademiet; sidstnævnte Virksomhed beholdt
han indtil 1873. 1855 avancerede han til Tøjmester, og 1858
ansattes han som Direktør for Søartilleriet, hvormed fulgte Rang som
Orlogskapitajn (Kommandør). I denne Stilling havde han det
vigtige Hverv at gjennemføre Overgangen i Marinen fra det
glatløbede til det riflede Skyts; det kan her bemærkes, at han
forgjæves modsatte sig Anskaffelsen af riflede Whitworthske Kanoner,
forinden de vare blevne undersøgte; da der med disse senere 
(1861) endelig foranstaltedes Prøveskydning, sprang en af Kanonerne, 
hvorved bl. a. Kapitajnlieutenant Carlsen (III, 379) tilsatte
Livet. Ved Ordningen af Søartilleriet, Indførelse af detaillerede
Exercerreglementer, Oprettelse af Exercerskoler o. l. indlagde S.
sig megen Fortjeneste, ligesom han med faderlig Omhu tog sig af
det ham underlagte Personel. Ved Siden af sin Virksomhed i
Søartilleriet benyttedes S. meget som Medlem af Konstruktions- og
Regleringskommissionen og mange andre vigtige Kommissioner. Da
en ny Organisationslov for Marinen udstedtes i 1868, hvorved
Søartilleriet, der tidligere havde været en selvstændig Institution, til
Dels underlagdes Generalinspektøren for Landartilleriet, tog S. sin
Afsked og blev samtidig Kommandør af Danebrog. Han døde 19.
Nov. 1891. -- S. var gift med Antonie Augusta f. Schønheyder
(f. 8. Maj 1816 d. 23. Okt. 1885), Datter af Admiral U. A. S.
(XV, 448).

Tidsskr. f. Søvæsen 1892. 

C. With.



Skinkel, Bernike, --1418, Rigsraad, var vist egentlig døbt
Ditlev, thi dette Navn fører han bestandig i sit Sigil, hvorimod
han i Datidens Aktstykker overalt kaldes B. S. Han hørte til en
holstensk Adelsslægt (Vaaben: 3 Søblade), men hans Fader, Otte
S., kaldet Schele, havde dog været Landsdommer i Fyn, hvor
Sønnen erhvervede store Besiddelser: Enggaard (nu Gyldensten),
Iversnæs (Wedellsborg), Frøbjærg, Langesø, mulig ogsaa Dallund
og Margaard. B. S. nævnes alt 1382; 1387, da han deltog i
Hyldingen i Odense, var han Høvedsmand paa Hindsgavl. Senere fik
han Rugaard med Skovby Herred, Bogense By, Harridslev Birk
og Vissenbjærg Sogn i Pant for 6000 Mark, som han for Kronen
havde udlagt, bl. a. til den holstenske Grev Albert. 1395 nævnes
han, da endnu kun Væbner, blandt Forloverne ved Forliget med
den svenske Konge paa Lindholm, men i Fasten 1396, da han var
en af Underhandlerne med de holstenske Grever i Assens,
betegnes han som Ridder, skjønt han næppe opnaaede denne Værdighed 
før ved Kroningsfestlighederne i Kalmar 1397, thi han nævnes
her sidst blandt de danske Riddere. Formodentlig har han alt da
haft eller kort efter opnaaet Sæde i Raadet, thi siden nævnes han
ved en Række diplomatiske Forhandlinger, f. Ex. 1399 med
Hansestæderne i Nykjøbing paa Falster, 1405 i Flensborg med Kong
Albrecht, 1411 i Kolding med Hertuginde Elisabeth. B. S., der
døde 1418, efter 5. Maj, var mindst 2 Gange gift, 1. med 

Hilleborg Christiernsdatter, Søster eller Halvsøster til Eggert Frille (V,
450), 2. med Karen Jensdatter Kiste, der levede 1427.

Vedel Simonsen, Rugaards Hist. I, 1, 130 ff. 

Thiset.



Skinkel (Schinkel), Johan, 1640-1704, Søofficer. Forældrene
vare Laurids S. til Gjelskov og Helle Lauridsdatter Grubbe. S.
fik sin første Uddannelse som Sømand i Holland. 1670 antoges
han som Lærling i den danske Marine, men gik strax efter i
hollandsk Orlogsfart; her fra kom han ved Udbruddet af den
Skaanske Krig tilbage til Danmark. 1675 udnævntes han til Chef for
Fregatten «Lossen» og forfremmedes s. A. til Kapitajnkommandør.
1676-78 førte han den fra Svenskerne erobrede Fregat «Svenske
Falk», med hvilken han tog aktiv Del i Søkrigen. Førstnævnte
Aar ledsagede han Niels Juel paa dennes Togt til Gulland og
udjagede sammen med Jan Behn 2 svenske Fregatter af Stenshavn.
Det paafølgende Aar konvoierede han de münsterske Tropper fra
Holsten; umiddelbart efter Slaget ved Møen stødte han til Niels
Juels Eskadre, erobrede Jagterne «Venus» og «Diana» samt
Galioten «Kong David» og deltog senere i Slaget paa Kjøge Bugt.
1678 havde han Station i Store Bælt, hvor han bemægtigede sig 2
franske Kapere. Efter Krigen ansattes han ved Hvervingen i Fyn,
var 1680-81 atter Chef for «Svenske Falk» i Bæltet; Aaret efter
forfremmedes han til Schoutbynacht og ansattes kort efter (1683-90) 
som Chef for Galejerne i Norge, først i Frederikshald,
senere (1687) i Christianssand. Ved den store Udrustning 1689
førte S. Linjeskibet «Mars»; 1695 sendtes han med en Fregat til
Holland. 1699 førte han en mindre Eskadre og var det
paafølgende Aar Interims-Viceadmiral paa Linjeskibet «Prins Carl» i
Gyldenløves Flaade. Han døde 3. Febr. 1704 og var 2 Gange
gift: 1. med Helvig Banner, Datter af Eiler B. og Helvig
Lindenov, 2. med Elisabeth Sophie Juel, Datter af Oberst Claus J. til
Nørre Vosborg og Sophie Gyldenstjerne; hun levede endnu 1710.
Efter sin Fader arvede han Gaarden Gjelskov. 

C. With.

Skinkel, Jørgen, --1560, til Lammehave, var Søn af Otte
S. (af de Søblade-S.) til Lammehave og Alhed Hansdatter Bielke.
Han nævnes ikke i den store Reces 1536, da han den Gang
opholdt sig udenlands. Rygtet gik i alt Fald samtidig, at han som
kejserlig Oberst stod i Spidsen for en stor Del i Holland samlede
Krigsfolk, der i Forbindelse med Pfalzgreven og hans Tropper 

agtede sig paa Krigstog mod Danmark. Hvis dette Rygte
overhovedet for J. S.s Vedkommende har talt sandt, maa han dog
senere have udsonet sig med Magthaverne her hjemme, thi 1543
var han bosat i Danmark, og 1552 betroedes ham det betydelige
Næsbyhoved eller Odensegaard Len, som hån havde til 1557,
hvorefter han i Steden kun fik lidt Krongods i Gudme Herred i
Forlening. Han døde allerede 25. Marts 1560, som sidste Mand af
sin Slægt, i det hans Ægteskab med Margrethe Henningsdatter
Valkendorf var barnløst. Hun havde det Uheld 1564 at mene
sig at være forgjort, og da Forhørene over de paagjældende
Troldkvinder pegede i Retning af, at hendes egen Svigerinde Fru Anne
Skinkel havde anstiftet Ulykken, kom det til Proces mellem Fru
Anne og Fru Margrethes Brødre. Det er at formode, at Brødrene
siden toge hende til sig paa Glorup, hvor hun døde 5. Jan. 1585.

Thiset.



Skinkel, Laurids, --1533, til Egeskov, Rigsraad, hørte til
en Linje af Slægten Tinhuus (med en Hjort i Vaabenet), der alt
i det 14. Aarhundrede havde antaget Navnet S. Forældrene vare
Morten S. til Rolfsted og Margrethe Friis; de efterlode ham Part i
Rolfsted, og mere Ejendom i denne Gaard tilbyttede han sig fra
sine Medarvinger. Paa lignende Maade kom han vist i Besiddelse
af Julskov, og Egeskov tilkjøbte han sig 1518. L. S. nævnes første
Gang 1486, da han var Hofsinde og laa i Borgeleje i Jylland.
1502 og 1507 var han Lensmand paa Krogen, Annæs, Gurre og
Søborg, 1508 var han Høvedsmand paa Helsingborg og fik s. A.
Ranes Gods i Bygholm Len i Pant; men alt 1509 blev han
forflyttet til Gulland, hvor han strax med væbnet Haand afviste et
lybsk Landgangsforsøg og i det hele taget erhvervede sig et godt
Eftermæle paa denne betroede Post, som han beholdt til 1517,
men mærkelig nok fik han ikke siden nogen større Forlening, kun
Øerne Lyø og Bjørnø, og saa beholdt han Ranes Gods og endelig 
Kirkendrup og Fremmelev i Fyn, som han alt 1502 havde faaet
Bevilling at indløse fra sin Moder og sin Stififader, Niels
Mogensen. Derimod gjorde han 1518 Tjeneste som Skibshøvedsmand.
1523 nævnes han blandt de fynske Adelsmænd, som paa ny maatte
sværge Christian II Troskab paa Kongens Gjennemrejse gjennem
Fyn; men denne Ed har næppe afholdt ham fra strax ved første
Lejlighed at slutte sig til Frederik I, der belønnede ham ved at
give ham Sæde i Rigsraadet. Skjønt han var besvogret med Bisp 
Ove Bille, synes han dog ikke at have hørt til den ivrig katholske
Del af Raadet, men bevarede paa den anden Side et godt Forhold 
til Bispen, saa han endog ved sin Død var dennes Høvedsmand 
paa Silkeborg. For øvrigt synes han ikke at have spillet
nogen fremragende Rolle, om han end 1531 sammen med
Biskoppen i Odense og Peder Lykke fik det Hverv at forhjælpe
Menigmand i Fyn til Lov og Ret. Han døde 1533, før 28. Maj, efter
kort forinden at have fulgt sin eneste voxenblevne Søn til Graven,
og hans Enke, Hilleborg Pedersdatter Bille, fulgte snart efter, 1.
Sept. 1536. Deres Døtre gjenoptoge besynderlig nok deres Slægts
oprindelige Navn, Tinhuus.

Maanedsskr. Orion III, 362 ff. 

Thiset.



Skinkel, Morten, 1628-91, Geheimeraad, Søn af Niels S.
(d. 1641) til Søholm i Fyn og Hilleborg Aschersleben, frekventerede
som Yngling Sorø Akademi og foretog derefter den for unge
Herremænd sædvanlige Udenlandsrejse, paa hvilken han ses at have
besøgt Frankrig (immatrikuleret i Orléans 1654), hvor han skal have
opholdt sig længe, ja endog «tjent», formodentlig i Hæren. I April
1662 blev han ansat som Kammerjunker hos Kronprins Christian,
hvem han som saadan ledsagede paa den Udenlandsrejse, som
Prinsen fra Maj s. A. til Avg. 1663 foretog over Nederlandene til
England og Frankrig og tilbage gjennem Tyskland. Sin unge
Herre var han imidlertid bleven uundværlig; med sine egne ikke
alt for ædle Tilbøjeligheder forstod han at føje Prinsen i hans.
Nytaarsdag 1666 fik han Bestalling som Prinsens Hofmarskal,
Overkammerherre og Overstaldmester. Aaret efter holdt han 26. Juni
paa Kjøbenhavns Slot Bryllup med Prinsesse Anna Sophies
Kammerfrøken Anna Cathrine Charisius (f. i Orleans o. 1647), Datter
af Peder C. (III, 439). Det var intet Under, at man spaaede S.
en glimrende Fremtid, naar Prinsen kom paa Tronen, og
Dronning Sophie Amalie kunde have Grund til at være skinsyg paa
ham for hans Indflydelse hos hendes Søn. Og man syntes at
skulle faa Ret, thi en af Christian V's første Regeringshandlinger
var 10. Febr. 1670, Dagen efter Frederik III's Død, at udnævne
S. til Overkammerherre og Gehejmeraad samt Medlem af Statskollegiet 
og Højesteret. Hans Indflydelse mente man da ogsaa
snart at spore, og Villum Lange skriver senere, at S. «efter salig
Kongens Død for os enfoldige Jyder var i saa stor Anseelse som
Dianas himmelfaldne Billed hos de gamle Efesier». Men 
hurtigere, end nogen kunde vente, forberedte han ved sin egen
Holdningsløshed og Upaalidelighed sit Fald. Under de vanskelige
Forhold ved Hoffet sluttede han sig snart til et, snart til et andet af
de om Magt og Indflydelse kæmpende Partier og lod sig endelig
bruge af den Fraktion, hvis Førere, Peder Reedtz og Holger Vind,
lagde an paa at styrte Schumacher og Gyldenløve. S. søgte at
tnistænkeliggjøre dem begge hos Kongen, men kunde ikke bevise
sine Beskyldninger. 15. Jan. 1671 kom det til en afgjørende
Forklaring, og næste Dag lod Kongen S. vide, at han skulde forlade
Hovedstaden inden 3 Dage og drage til Koldinghus, hvor han fra
o. 1668 var Amtmand.

Uagtet han saaledes i Unaade dimitteredes fra sine Embeder,
tillagde Kongen ham med vanlig Mildhed en aarlig Pension af
2000 Rdl. for hans og Hustrus Levetid. Ogsaa Amtet maatte S.
snart efter opgive. Resten af sit Liv tilbragte han paa sine fynske
Godser: Søholm, som han arvede efter sine Forældre, Krængerup
(nu Frederikshald) og Brahesholm, hvilke han 1679 erhvervede af
Assessor Hans Knudsen (IX, 274), med hvem han siden maatte
procedere i det uendelige. Sandagergaard kjøbte S. i 1680erne; i
Odense ejede han de Skinkelers Gaard i Overgade. Men trods
hans gode Pension vare hans økonomiske Forhold elendige, og
alt, hvad der kunde pantsættes, havde han pantsat. Under al
denne Ynkelighed døde S. 27. Juni 1691 paa Søholm, hvor ogsaa
hans Enke, der var en ganske anderledes sympathetisk og dygtig
Person, endte sine Dage 9. Juni 1705.

Personalhist. Tidsskr. I, 28 ff. 
Danske Saml. 2. R. III. 
A. D. Jørgensen, Griffenfeld I-II. 

G. L. Vad.



Skjalmsen, Ebbe, o. 1090-1151, sjællandsk Høvding, Søn
af Skjalm Hvide (VIII, 194), optræder første Gang i Historien, da
han sammen med sine Brødre fik Knud Lavards Lig ført fra
Haraldsted til det anseligere Ringsted og rejste Sjællænderne til Hævn
for Fosterbroderens Drab (1131). I den efterfølgende Borgerkrig
stod han paa Erik Emunes Side, og han var ogsaa blandt Erik
Lams mest betroede Mænd, dernæst tro Tilhænger af Svend Grade,
der gjorde ham til Høvedsmand i det nybefæstede Roskilde. Ved
en vis Sune søgte Svends Medbejler Knud Magnussen at lokke
Roskilde Borgere til Frafald, men ved List fik E. S. Sune i sin
Magt, og Planen blev afværget (1148). Senere lykkedes det dog
Knud at overrumple Roskilde; E. S. undkom i rette Tid, men 
kunde ikke hindre, at Knud dernæst hærgede og brændte hans
Gaard. I Følge Saxo havde E. S. saa stor Indflydelse paa Svend,
at denne i Krig som i Fred, i offentlige som private Forhold altid
rettede sig efter hans Raad, og Efterretningen om hans Død (1151)
overvældede den unge Konge, saa at han afbrød et Krigstog mod
Knud; rimeligvis havde Svends Skæbne ogsaa formet sig lykkeligere, 
om han fremdeles havde haft den erfarne Raadgiver ved
sin Side. Sammen med sine Brødre Toke (s. ndfr.) og Asser Rig
(I, 370) grundlagde E. S. Sorø Kloster. E. S. var først gift med
Gyda, dernæst med Ragnhild, sammen med hvem han opførte en
Trækirke ved deres Gaard i Bjernede. Deres Søn Sune byggede
i dens Sted den smukke Rundkirke af Sten, men mindede i en
Indskrift om Forældrenes fromme Gjerning. Ragnhild overlevede
E. S. over 10 Aar og skjænkede Sorø Kloster Sacerbro Mølle; de
jordedes Side om Side i Klosterkirken. Kort efter Ragnhild døde
E. S.s ældste Søn, Toke, efter at have givet Halvdelen af sin
Hovedlod til Sorø. En anden af E. S.s Sønner, Fin, døde ved samme
Tid. En tredje Søn, Peder, levede meget længer. Berømtest af
Sønnerne er dog Sune (IV, 397), Fader til de 7 Sunesønner.

Saxo, Hist. Dan. 
Løffler, Danmarks ældre Kirkebygninger.

Hans Olrik.



Skjalmsen, Sune, --1131--, Broder til foregaaende, deltog
med sine Brødre i Rejsningen efter Knud Lavards Drab (1131), 
men maa være død inden Brødrenes Grundlæggelse af Sorø Kloster. 
Hans Lig blev ikke overført til Skjalms-Ættens Grave i Sorø,
og hans Arvinger skjænkede ikke Klosteret Gods; men hans
Sønnedattersøn Johannes Kaare blev senere dets Abbed. S. S. kan
ikke, som man ofte har formodet, være den Sune, som ved sin
sjældne Veltalenhed søgte at faa Roskilde Borgere til at falde fra
Svend Grade, men blev greben af Ebbe Skjalmsen og senere blindet
af Svend. 

Hans Olrik.



Skjalmsen, Toke, --o.1145, Broder til de 2 foregaaende,
optraadte ligeledes efter Knud Lavards Drab blandt Sjællændernes
Ledere (1131). Greben af det kirkelige Opsving lagde han sammen
med sine Brødre Ebbe og Asser Rig Planen om at stifte et
Kloster i deres Hjemstavn, men følte Døden nærme sig, inden
Forehavendet var kommet til Udførelse, og skjænkede da Halvdelen
af sin Hovedlod og en Del andet Gods til det vordende Kloster.
Tillige overgav han Asser Rig 16 Mark Guld til Opførelse af 
Kirken (o. 1145). Af Tokes og deres eget Gods grundlagde Ebbe og
Asser dernæst Sorø Kloster, og Asser døde som Munk i Klosteret.
Guldet var kommet i Ebbes Hænder, og han overgav det til Klosterets 
første Prior; men denne skal have forødt det. T. S. blev
jordet i Fjenneslevlille Kirke, men Absalon overførte senere hans
og Skjalm Hvides Ben til Sorø Kloster, hvis Grundlægger han
fremfor nogen anden maatte kaldes.

Boesen, Skjalm Hvide og hans Slægt (Sorø Skoles Indbydelsesskr. 1900).

Hans Olrik.

<chapter name="Skjelderup, jvfr. Schelderup (XV, 104), Schjelderup (XV, 109 ff.)
og Schjellerup (XV, 111).">

Skjelderup, jvfr. Schelderup (XV, 104), Schjelderup (XV, 109 ff.)
og Schjellerup (XV, 111).



Skjelderup, Jacob Worm, 1723-87, Præst, er født i Lavrdal 
i Jarlsberg 3. Avg. 1723 af Forældrene Sognepræst Michael S.
(d. 1743) og Marie f. Worm. Han deponerede 1742 og maatte efter
Examen philos. 1743 vende tilbage til Hjemmet, da Faderen var
død. 1746 tog han Attestats, tilbragte saa 8 Aar i Kjøbenhavn og
paa Sjælland som Informator, derpaa 3 Aar i Drammen, hvor han
1756 af Grev Wedel blev kaldet til Hofs Sognekald. Her blev
han til sin Død, 1. Okt. 1787. Som en rettroende Præst viser han
sig i sin Katekismusforklaring (1771), et Arbejde, der vistnok har
været fremkaldt ved Trangen til en kortere Bog end Pontoppidans.
Han følger ellers i det hele denne med Udeladelse af, hvad der
betegner den som pietistisk. Mest bekjendt er han vel ellers
bleven ved sin Bog om «Hexeri og Kogleri» (1778), der kunde
synes lidet tidsmæssig, om den end røber en tænksom Mand, der
behandler sit Æmne med Udførlighed og Forsigtighed. Den
Oplysning, han giver om herhenhørende Forhold i Norge paa hans
Tid, er uden væsentlig Betydning. -- Han blev gift 1759 med
Barbara Holst (f. 4. April 1731 d. 10. Juni 1773), Datter af
Handelsmand i Holmestrand Christen Rasmussen H. (f. 1701 d. 1780)
og Bodil Johanne Frederiksdatter f. Sundby (f. 1697 d. 1756).

Moe, Tidsskr. f. d. norske Personalhist. I, 127. 

D. Thrap.



Skjelderup, Jens Pedersen, o.1510-1582, Biskop, var født i
Jylland. Efter afsluttede Studier ved Universiteterne i Kjøbenhavn
og Wittenberg fik han først betroet en lavere Lærerstilling ved
Højskolen i Danmarks Hovedstad og blev derpaa o. 1550 udnævnt
til Professor i Fysik. Snart begyndte han imidlertid at lægge sig
efter Lægevidenskaben, hvori han tog Doktorgraden ved 
Universitetet i Rostock (1556), vistnok med det Maal for Øje at blive
medicinsk Professor i Kjøbenhavn efter sin Svigerfader, Dr. Peter
Capeteyn (III, 353). Ved dennes Død blev han mod Forventning
tilsidesat for en anden, og dette turde muligen have været en
medvirkende Grund til, at han, skjønt under megen Tvivlraadighed, 
modtog Kaldet fra Kongen til at blive Biskop i Bergen, til
hvilket Embede han blev indviet, vistnok af Peder Palladius, i
Juli 1557.

Skjønt S. var Naturvidenskabsmand af Fag, havde han dog
mange og gode Betingelser for at blive en dygtig Biskop. Theologien 
var jo den Gang Videnskabernes Videnskab, som alle i mere
eller mindre Grad vare hjemme i. S. var i sin første Studietid
bleven paavirket af Niels Hemmingsen i religiøs Henseende; han
var den lutherske Kirke oprigtig hengiven; han havde kort før sin
Udnævnelse afgivet en Erklæring, der afgav betryggende Vidnesbyrd 
for, at han i Nadverlæren stod paa ren luthersk Grund. Som
Biskop i Bergen viser han sig som en saare energisk Mand, der
med overlegen Dygtighed kæmpede sig igjennem de mange Vanskeligheder, 
som stillede sig i Vejen for ham. Han var en flittig
Visitator, han tog sig med Iver af sit Præsteskab, som han søgte
at hæve baade intellektuelt og moralsk, han virkede med Nidkjærhed 
for Udviklingen af Stiftets Latinskole, hvor den theologiske
Lektor Absalon Pedersen virkede til saa rig Velsignelse.

Hvad der vakte størst Opmærksomhed i Biskoppens Samtid,
og hvad der mest har virket til at bevare hans Minde levende i
hans Eftertid, det er den heftige Strid mellem ham og Byraadet i
Bergen, som brød løs i Begyndelsen af 1570, efter at han,
tilskyndet af den danske Rigsraad Jørgen Lykke under dennes
Ophold i Bergen 1568, havde fjærnet fra Højalteret i sin Domkirke
nogle Helgenbilleder, som gamle Folk fremdeles tilbade paa katholsk
Vis, og som han i længere Tid forgjæves havde anmodet Raadet
om at borttage. Det interessanteste ved denne Billedstrid, der
fandt sin Afslutning ved et Slags Forlig mellem Biskoppen og
Borgmesteren i Begyndelsen af 1571, er det mærkelige lille Skrift,
som han udgav det følgende Aar: «En kristelig Undervisning af
den hellige Skrift om, hvad en Kristen skal holde om Billeder og
Støtter udi Kirkerne». Dette Skrift, hvoraf kun 2 Exemplarer ere
opbevarede, er i Sandhed et smukt Minde om sin Forfatters
reformatoriske Iver, varme Bispehjærte og dygtige Fremstillingsevne, 
om det end er saa, at han undertiden i Stridens Hede gaar noget for 

i sin Fordømmelsesdom over de i Kirkerne forhaandenværende
Billeder fra gammel Tid.

I 1582 afgik S. ved Døden, højagtet baade i sit Hjemland og
i Udlandet, hvor den bekjendte Professor i Rostock David
Chytræus med mange Lovord tilegnede ham en ny Udgave af sin
«Onomasticum theologicum» (1578). Han levede et lykkeligt
Familieliv med sin Hustru, Susanne Lennertsdatter, som med
Sikkerhed kan ses at være født i Danmark, og som maa antages at
have været Professor Capeteyns Plejedatter eller Stifdatter. Deres
Datter Adriane blev gift med den bekjendte Stavangerbiskop Mag.
Jørgen Eriksen (IV, 559); deres Søn Peder S. og dennes Søn Jens
S. bleve begge Biskopper (s. ndfr.).

Rørdam, Kbhvns Universitets Hist. 1537-1621 I, 629 ff. 
A. C. Bang, Den norske Kirkes Hist. i Reformations-Aarh. S. 44 ff. 

A. Chr. Bang.



Skjelderup, Jens Pedersen, 1604-65, Biskop, var Søn af
efternævnte Biskop Peder Jensen S. og født 14. Febr. 1604 i
Mandal, hvor Faderen den Gang var Præst. I sin tidlige Barndom
kom han med Forældrene til Danmark og blev fra Kjøbenhavns
Skole Student 1622. Efter 4 Aars Studier i Kjøbenhavn besøgte
han forskjellige fremmede Universiteter og opholdt sig navnlig en
Tid lang i Wittenberg. Ved sin Tilbagekomst blev han 1631 Rektor 
i Lund, tog 1633 Magistergraden og blev 1636 Sognepræst ved
Lunds Domkirke. Endnu s. A. blev han kaldet til Slotspræst i
Kjøbenhavn, hvorefter han 1639 blev Sognepræst ved Nicolai Kirke
sammesteds. Efter 10 Aars Virksomhed i denne Stilling udnævntes
han 1649 til Biskop i Bergen. Han var som Biskop paapasselig i
sin Embedsgjerning og omtales som en retsindig og ganske dygtig
Mand. Han døde 2. Okt. 1665. 1639 blv han gift med Inger
Worm (f. 2. Avg. 1621 d. 4. Maj 1677), Datter af Professor Ole W.
og Dorothea Fincke.

Lampe, Bergens Stifts Biskoper og Præster I, 10 f. 
Personalhist. Tidsskr. III, 266. 

A. E. Erichsen.



Skjelderup, Michael, 1769-1852, Læge, Anatom, fødtes i
Hofs Præstegjæld (Jarlsbergs Provsti) 22. Okt. 1769 som en Søn af
ovennævnte Sognepræst Jacob Worm S. Paa Grund af en besværlig 
Stammen fik han kun meget mangelfuld Skoleundervisning i
Børneaarene; efter Konfirmationen blev han Apothekerelev i
Frederiksstad, men hans Fremgang i Faget hemmedes af Sygelighed, 
hans Hu stod mere til selve Lægevidenskaben, og 1789 rejste han
til Kjøbenhavn, hvor han strax  med megen Energi begyndte 
Studierne ved det nylig oprettede kirurgiske Akademi. Han kastede
sig særlig over Anatomi, blev snart i Stand til at give sine 
medstuderende Manuduktion og absolverede 1794 en særdeles god 
kirurgisk Examen. Han begyndte nu atholde vel besøgte 
Privatforelæsninger over Anatomi og Kirurgi og blev 1796 ogsaa ansat
som Reservekirurg (&#596;: Lærer) ved Akademiet, 1799 efter Tur tillige
Reservekirurg ved Frederiks Hospital. S. A. modtog han 
Udnævnelse til Regimentskirurg ved det sjællandske lette 
Infanteriregiment.

Imidlertid gik det ham som flere af de samtidige fremadstræbende 
Kirurger: hans videnskabelige Sans og Higen følte sig
ikke tilfredsstillet ved Akademiet, og han gik derfor 1797, uanset
de kirurgiske Akademidirektørers Misstemning, gjærne ind paa et
Tilbud fra det medicinske Fakultet om at overtage den anatomiske
Prosektorpost ved Universitetet. Snart vendte han sig fuldstændig
bort fra Akademiet, i det han 1800 indskreves som Student (uden 
Artium) og det følgende Aar, samtidig med Ansættelsen af O. H.
Mynster og H. C. Ørsted, udnævntes til Adjunkt i Anatomi og
Fysiologi ved det medicinske Fakultet. 1803 blev han efter
forudgaaet Disputats kreeret til Doctor medicinæ, og 1805 udnævntes
han til Professor extraordinarius ved Universitetet, men vedblev
dog indtil 1808 at være Regimentskirurg og fungerede 1807 som
Stabskirurg ved Landeværnet. Som Universitetslærer gjorde han
sig hæderlig bemærket ogsaa ved at holde stærkt besøgte populære
Forelæsninger, der udkom i Trykken under Titelen «Anatomisk-fysiologiske 
Forelæsninger for Anthropologer» (1807-8) og vandt
saa megen Anerkjendelse, at de oversattes baade paa Svensk og
Tysk. I Universitetsprogram 1811 publicerede han en udførlig 
Oversigt over Anatomiens Historie i Danmark, hvilken i forkortet dansk
Oversættelse ogsaa tryktes i Engelstofts «Annaler». Hans Mangel
paa humanistisk Fordannelse trykkede ham noget i hans 
Universitetsvirksomhed, men i øvrigt følte han sig særdeles vel i 
Kjøbenhavn, hvor han kom til at indtage en bestandig mere fremskudt
Stilling, saaledes blev Medlem af Direktionen for det Classenske
Litteraturselskab og en af Redaktørerne af Selskabets Tidsskrift,
«Bibliothek for Læger», og hvor han ogsaa 1801 havde indgaaet
Ægteskab med Martha Catharina Hoelfeldt, Datter af Oberstlieutenant 
Christopher Henrik H.; det var kun de derangerede Forhold 

under den ulykkelige Krig, der 1813 bevægede ham til at forlade
Danmark og modtage Ansættelse ved det nye Universitet i hans
Fødeland som Professor i Anatomi, Fysiologi og Legalmedicin.
1814 tiltraadte han Embedet i Christiania, og derefter tilhører hans
Virksomhed ganske den norske Medicin.

Ogsaa i sin nye Virkekreds erhvervede han sig megen Anseelse 
og Paaskjønnelse, og det ikke blot som akademisk Lærer
og kyndig videnskabelig Avtoritet, hvis Medvirken benyttedes i
udstrakt Maalestok under den nye norske Medicinalæra, men ogsaa
som praktiserende Læge. Han hædredes paa enhver Maade og
erholdt 1849 sm Afsked med fuld Gage i Pension. 16. April 1852
døde han i Christiania af Alderdomssvaghed.

Smith og Bladt, Den danske Lægestand, 4. Udg. 
Kiær, Norges Læger.
Halvorsen, Norsk Forf. Lex. 
Jæger, Illustr. norsk Lit. Hist. 
Norsk Mag. f. Lægevidskb. 2. R. VII, 693 ff. og LXII, 799. 
Personalhist. Tidsskr. 4. R. I, 80 ff. 
Pavels' Dagbøger 1817-22 I, 191. 

Jul. Petersen.



Skjelderup, Peder Jensen, 1571-1646, Biskop, Søn af foran
nævnte Biskop Jens Pedersen S. (d. 1582), var født i Bergen 7.
Sept. 1571. Som Barn gik han først i Skole i Bergen, men efter
Faderens Død kom han til Stavanger, hvor Biskop Jørgen Eriksen
(IV, 559), som var gift med hans Søster, tog ham i sit Hus. Senere
sattes han i Sorø Skole, hvorfra han blev Student 1593. Han
studerede nu 2 Aar i Kjøbenhavn og 3 Aar i Wittenberg,
hvorefter han 1598 blev Kapellan i Mandal. Hvorvidt han, som det
almindelig berettes, i 1604 blev Sognepræst i Mandal, tør være
tvivlsomt. Da Christian IV i 1607 besøgte Stavanger, prædikede
P. S. for ham i Domkirken. Kongen fandt saa meget Behag i
hans Prædiken, at han kaldede ham til Slotspræst paa Frederiksborg. 
Først i April 1608 flyttede S. fra Mandal til Kjøbenhavn,
hvor han i Febr. efter Kongens Befaling af Universitetet var kaldet
til Sognepræst ved vor Frue Kirke; sit Embede paa Frederiksborg
har han altsaa ikke tiltraadt. 1608 tog han Magistergraden. 1622
blev han Anders Arrebos Eftermand som Biskop i Throndhjem.
Om hans 2oaarige Virksomhed i denne Stilling foreligge kun
sparsomme Efterretninger. 1642 tog han Afsked mod at erholde en
Pension af Eftermanden. Han døde 27. Sept. 1646. Han var gift
1. (1601 i Mandal) med Anne Nielsdatter (d. 1612), Datter af
Lagmand Niels Lauridsen og Randi Lauridsdatter Holck, 2. med Geske
Lange fra Flensborg (d. 1640). 

Daae, Throndhjems Stifts geistl. Hist. S. 83 ff. 
Rørdam, Kbhvns Universitets Hist. 1537-1621 III, 736 ff.                                          

A. E. Erichsen.



Skierbeck, Hans Jacobsen, 1553-1633, Læge, var født i
Skjærbæk i Tørning Len, hvor hans Fader, Jacob Lauridsen, var
Præst samt Provst i Hvidding Herred (d. 1598). Sønnen, der er
mest bekjendt ved sine vidtløftige Rejser, studerede Humaniora og
Medicin og ledsagede den siden berømte Christian Barnekow (I,
53?) Paa en Del af hans mangeaarige Studierejser. Af S.s endnu
bevarede Stambog (s. Ny kirkehist. Saml. III, 664) ses, at han
1579 var i Presburg og 1580 fra Venedig af gjennemrejste Schweits
og Tyskland paa Kryds og tværs. 1581 opholdt han sig i
Hjemmet. Det følgende Aar tilbragte han til Dels i Kjøbenhavn, men
saa gik han atter paa de lange Rejser. 1583 træffe vi ham i
Heidelberg og Basel. 1588 drog han med Brødrene Jacob og Mogens
Ulfeldt samt Chr. Barnekow, vistnok over Venedig, til Jerusalem.
I Asien og Afrika færdedes han siden vidt omkring; men om det
er rigtigt, hvad der fortælles, at han naaede til Indien og Kina,
maa vi lade staa hen. Nok er det, at han var en vidt berejst
Mand -- «Cimbrorum novus Ulysses» kaldes han --, da han 1591
tog den medicinske Doktorgrad i Basel, hvorpaa han nedsatte sig
som Læge i Lybek. Her indtog han en anset Stilling indtil sin
Død, 27. Juni 1633. Han omtales som Kemiker og har efterladt
sig forskjellige latinske Digte og Breve.

En Broder af ham, M. Anders Jacobsen S., blev Faderens
Eftermand som Præst og Provst i Skjærbæk; han hørte ogsaa til
hin Tids lærde og var nøje knyttet til M. Anders Sørensen Vedel.

Moller, Cimbria lit. I. 

H. F. Rørdam.



Skjoldborg, Christen Pedersen, --1682, Lektor, 
sandsynligvis Søn af Major Peder S. og Maren Mogensdatter af norsk
Præsteslægt. Han blev Student fra Helsingørs Skole 1645 og
Magister 1657. Under Krigen med Carl Gustav androge de norske
Studenter i Kjøbenhavn, som udgjorde et eget Kompagni, om at
erholde S. til sin «Avditør og Mediatør», hvortil han beskikkedes
ved Kongebrev af 27. Sept. 1658. S. A. havde han den Dristighed 
i Spidsen for 8 Medunderskrivere, men «paa samtlige militerende 
Studenters Vegne» at tilstille Kongen et Forslag til Reformer 
ved Universitetet, deriblandt at et bestemt Antal Professorer
skulde være Nordmænd. Dette Skridt blev taget meget ilde op, 

og da S. kort efter søgte Stillingen som Lektor i Throndhjem,
fandt han det nødvendigt at gjøre formelig Afbigt. Han blev da
2. April 1659 Adjunctus hos den gamle og sygelige Lektor Mag.
Hans Sørensen, ved hvis Død 1660 han kom i Besiddelse af
Lektoratet. Aaret efter mødte han ved Arvehyldingen i Christiania
som Udsending fra det throndhjemske Domkapitel. Ved denne
Lejlighed fik han den største Del af det tilstedeværende
Præsteskab til at gaa med paa et af ham forfattet Andragende, som
væsentlig tilsigtede Forbedringer i Gejstlighedens Vilkaar, men
hvori tillige henpegedes paa Ønskeligheden af særegne
Regeringskollegier for Norge. Andragendet, som ikke fik Biskoppernes
Tilslutning, førte ikke til noget Resultat. -- S. døde 1682,
rimeligvis ugift.

Daae, Throndhjems Stifts geistl. Hist. S. 112. 
Rørdam, Danske og norske Studenters Deltag, i Kbhvns Forsvar, passim. 
Throndhjems Kathedralskoles Indbydelsesskr. 1855, S. 97 f. 

.E. Erichsen.



Skjoldborg, Johan Martinus Nielsen, f. 1861, Forfatter, 
er Søn af Husmand og Skomager Niels Christian Hansen (Skjoldborg)
(f. 1827 d. 1899) og Sidsel Kjerstine Thomasdatter (f. 1822 d. 1892).
Han blev født 27. April 1861 i Øsløs ved Limfjorden. Fra 1875-77 
var han i Handelslære i Nibe, i 1878 vikarierede han i
Lærerembeder og var saa i 3 Aar paa Ranum Seminarium, hvorfra han
dimitteredes 1881. Til 1883 var han Hjælpelærer i Kollerup i Han
Herred, førte derpaa i 5-6 Aar et noget omflakkende Liv, mest
beskæftiget med Lærervirksomhed, indtil han i 1889 blev kaldet til
Lærer i Koldmose (Han Herred), hvilket Embede han opgav 1.
Jan. 1902. Han har skrevet: «I Skyggen», Noveller (1893), «En
Stridsmand», Fortælling (1896; 3. Opl. 1899), «Kragehuset»,
Fortælling (1899; 2. Opl. 1900), «Almue, Billeder afsides fra» (1900). I
1901 udgav han «Wolle Krogh», et dramatiseret Folkelivsbillede
efter en Novelle i «Almue»; det er opført paa Aarhus Theater.
Han har desuden paa forskjellige Steder offentliggjort Fortællinger
og jyske Digte, der have vundet stor Indgang. I sine godt
komponerede Bøger, der røbe et grundigt og alvorligt Studium, har han
givet energiske og sandfærdige Skildringer af den Stand, hvorfra
han er udgaaet, og han paaviser dens nuværende Kamp for
Fremskridt. Hans Maal er Folkeopdragelse. -- 7. Sept. 1883 ægtede
han Mariane Dorothea Nielsen (f. 19. Avg. 1835 d. 7. Juni 1900), 
Datter af Lærer paa Falster Hans Jørgen Kanneval N. og 
Magdalene Christine f. Fog. I 1897-98 studerede han ved Statens
Lærerkursus i Kjøbenhavn.

Nic. Bøgh.



Skjønning (Skøning), Jacob,  --1549, Biskop. Efter Studier, 
mulig udenlands, under hvilke han havde erhvervet Magistergraden,
forekommer Mester J., som det antages, første Gang 1518 som
Kannik i Viborg, hvor han tillige blev Rektor ved Domskolen og
Præst ved St. Hans Kirke. I denne Stilling var han, da Hans
Tausen 1525 begyndte at forkynde Evangeliet i Viborg. Dette
blev et Vendepunkt i hans Liv, i det han med Varme sluttede sig
til Reformationen, aabnede sin Kirke for Hans Tausen og senere
selv blev evangelisk Prædikant i Staden. Som saadan mødte han
1530 ved Herredagen i Kjøbenhavn. At han har gjort sig
bemærket som en duelig og nidkjær Mand, fremgaar deraf, at han
1537 blev kaldet til den første evangeliske Superintendent i Viborg
Stift. Stillingen var vanskelig efter den lange Ufreds- og
Opløsningstid; men J. S. gjorde sit bedste for at bøde paa Ulemperne 
og bringe Orden i Kirkevæsenet. I Forening med flere af Super
intendenterne, der i April 1539 vare samlede i Nyborg, indgav han
en Klage til Kongen over den slette Tilstand, hvori mange
Kirkeforhold endnu befandt sig. Da han i Avg. 1540 deltog i
Bispemødet i Kjøbenhavn, benyttede han atter Lejligheden til at gjøre
Forestilling til Regeringen om forskjellige væsentlige Mangler ved
Kirke- og Skolevæsenet i hans Stift. Saaledes arbejdede han
fremdeles i sin Tid under ikke ringe Vanskeligheder. Af en samtidig
omtales han som en saare retskaffen Mand. Han døde 17. Juni
1549; 8 Uger derefter døde hans Hustru, Valborg.

Kirkehist Saml. 3. R. IV, 519 f.
Heise, Diplomat. Viberg.

H. F. Rørdam.



Skodborg, Jørgen, --1551, Ærkebiskop, Søn af Raadmand 
Hans Jacobsen i Kolding, maa rimeligvis være født nogle Aar
efter 1480, siden han 1502 studerede i Rostock. 1507 tjente han
Dronning Christine i Odense, 1513 forekommer han som Kannik i
Roskilde, var tillige indtil 1517 Forstander for Helligaandshuset
sammesteds og havde imidlertid skaffet sig Magistergraden, vistnok
i den kanoniske Ret. Senere forekommer han som Ærkedegn i
Aarhus og havde tillige forskjellige Præsteskaber og en Kannikeplads 
i Viborg Domkapitel. Fra Dronning Christines Kancelli var
han gaaet over til det kongl. Kancelli og brugtes som kongl. Sekretær 
meget af Christian II til diplomatiske Sendelser. Han var en 
Mand af stor Lærdom og diplomatisk Kløgt og roses almindelig
for sin Fromhed og hæderlige Karakter. 1516 og 17 var han
saaledes sendt til Nederlandene for at mane om Udbetalingen af
Kongens Medgift og søge Hjælp til det forestaaende Tog mod Sverige.
Efter Hjemkomsten betroede Kongen ham i Nov.--Dec. 1517 det
vanskelige Hverv, i Forening med den indkaldte Romerretslærei
Dr. Amelengus, at føre den store Sag mod Biskop Jens Andersen
(Beldenak) i den pavelige Legat Arcimboldus' Nærværelse. Han
udførte sit Hverv med stor Dygtighed og til Kongens Tilfredshed,
hvorpaa denne i Slutningen af 1518 sendte ham paa en ny stor
Rejse til Nederlandene og Frankrig for at søge at skaffe Hjælp til
Togene mod Sverige. Man har endnu en Del af hans Indberetninger 
fra denne Rejse, der strakte sig til Slutningen af Aaret 1519.

Imidlertid var Ærkebiskop Birger Gunnersen død 10. Dec. s. A.
Kannikerne valgte strax Dekanen i Kapitlet, den adelige Mester
Aage Sparre, til Ærkebiskop, men Kongen greb ind og befalede
dem at vælge J. S., hvilket derpaa ogsaa skete 5. Jan. 1520.
Pavelig Stadfæstelse fik J. S. dog ikke, uagtet Kongen anvendte store
Pengesummer herpaa. Leo X havde nemlig strax ved Efterretningen 
om Birgers Død i Følge pavelig Reservation udnævnt
Kardinal Paolo Emilio dei Cesi til Ærkebiskop, og hans Modstand
lykkedes det hverken Kongen eller J. S. at overvinde. Værre for
J. S. blev det dog, at det snart viste sig, at Kongen vilde bruge
ham til at faa Ærkesædets Besiddelser, Bornholm med Fæstningen
Hammershus og Aahus Fæstning samt 3 Herreder i Skaane,
tilbage til Kronen. Da J. S. ikke vilde svigte Kirkens Sag, afsatte
Kongen ham uden videre og paatrængte Kapitlet Sigbrits Ven,
Mester Diderik Slagheck. J. S. flygtede i Okt. 1521 fra Lund og
skjulte sig i Munkekutten i Graabrødrenes Kloster i Kjøbenhavn.
Da Slagheck imidlertid allerede henrettedes i Jan. 1522, ansaa J. S.
Øjeblikket for gunstigt til at virke i Rom, og det lykkedes ham at
naa her til i Aaret 1522. Christian II havde imidlertid paatrængt
Kapitlet Joh. Weze som Ærkebiskop, og da denne kort efter maatte flygte
med Christian II, valgte Kapitlet atter Aage Sparre, som det stadig
ansaa for den retmæssige Indehaver af Ærkesædet. J. S. begyndte
nu at nærme sig Frederik I, der ogsaa syntes at ville tage sig
af ham. Det lykkedes J. S. at komme til Forlig med Kardinalen
mod at love ham 500 Dukater aarlig Afgift og derpaa virkelig 25.
Nov. 1525 at opnaa pavelig Bekræftelse. Han rejste da til
Danmark, men hans Valg fandt stadig saa stor Modstand hos Kapitlet 

i Lund og hos det adelige Rigsraad, at Kongen til sidst (1526)
anerkjendte Aage Sparre, mod at denne søgte Bekræftelse paa
Embedet ikke i Rom, men hos ham selv som Kirkens Overhoved. I
nogle Aar opholdt J. S. sig i Lybek. Kongen tillod dog (1528),
at han beholdt Indtægterne af sit tidligere Kannikedømme i
Viborg, og 1529, da Joachim Rønnov ved sin Udnævnelse til Biskop
i Roskilde havde maattet forpligte sig til ikke at søge Bekræftelse
paa Embedet i Rom, søgte han flere Gange gejstlig Indvielse hos
J. S., uden at denne dog turde indlade sig herpaa. Endnu i
Christian III's Tid (1541) søgte J. S. med Understøttelse af
Koad-jutoren i Ærkestiftet Køln om Restitution i sit Embede eller
Erstatning, men fik selvfølgelig Afslag. Han havde nemlig opnaaet et
Kanonikat i Køln og skal have været Ærkebispens Suffraganeus.
Her døde han 15. Dec. 1551, højt anset af sine Omgivelser for sin.
Fromhed og sit asketiske Levned.

Svaning, Hist. Chr. II (1652) S. 200 ff. 
Huitfeldt, Danm. Riges Krøn. S. 1172 ff. 
Huitfeldt, Bispekrøn. S. 94. 
Allen, De tre nord. Rigers Hist. III, 2, 69 ff. 
Kirkehist. Saml. 4. R. VI, 402. 

A. Heise.



Skomager, Hans Rasmussen, 1551-1614, Professor, var
født i Kjøbenhavn, hvor hans Fader, Rasmus Pedersen Falstring
(d. 1589), formodentlig var Skomager. Han blev tidlig sat i Frue
Skole; men da han havde en smuk Stemme, optoges han, 10 Aar
gammel, i det kongl. Kantori eller Drengekor, der nød særlig
Undervisning. Her lagde den kongl. Sekretær Hans Skovgaard
Mærke til ham, og da han senere udtraadte af Kantoriet, skaffede
Skovgaard ham Midler til privat Undervisning, saa han 1568 blev
Student. Efter at have lagt en tilstrækkelig Grundvold for sine
Studier ved Hjemmets Højskole drog han 1574 til tyske Universiteter. 
1579 tog han Magistergraden i Wittenberg og rejste strax
efter hjem. Da han kom forsynet med Anbefalinger fra Hertug
Ulrik af Meklenborg og Universitetet i Wittenberg, opfordrede
Kongen Professorerne til at skaffe ham en passende Ansættelse,
hvilket havde til Følge, at han 1580 blev extraordinær Professor.
Da hans Velgjører Hans Skovgaard døde, udgav han (1581) et
latinsk og (1582) et dansk Mindeskrift over ham. 1582 blev han
Professor pædagogicus, i hvilken Stilling han længe forblev. Han
havde det Uheld, at Udgivelsen af en Bog, han 1590 havde ladet
trykke, «Notationes in orationem pro Archia poëta», blev forbudt,
hvorfor han maatte omarbejde den, inden den kom for Lyset.
Ogsaa andre Fataliteter havde han, navnlig en forargelig Strid med 
en tysk Alkymist, hos hvem han havde søgt Udvidelse af sine
fysiske Kundskaber. Alt dette forsinkede hans Forfremmelse og
bragte ham i en økonomisk Forlegenhed, som han maatte kæmpe
med næsten hele sin Tid. Endelig blev han 1602 Professor i
Mathematik og snart efter i Fysik. Da Raden kom til ham, valgtes 
han 1610 til Universitetets Rektor. Han døde 19. Juli 1614
og var da i Embedsalder den ældste Professor. Talrige Theses
og Disputatser, han har udgivet, synes at vidne om hans Flid.
Han var 2 Gange gift. Hans sidste Hustru, Karen Wesselsdatter,
overlevede ham i meget trange Kaar.

Rørdam, Kbhvns Universitets Hist. 1537-1621 II, 638 f.

H. F. Rørdam.



Skondelev, Hans, --1421, Biskop af Slesvig. I 1374 blev
Slesvig Bispestol ledig ved Biskoppens Forflyttelse til Øsel, og
Kapitlet valgte sin Kantor, Niels Pedersen, der støttedes af de
holstenske Grever og lovede disse at holde Bispeslottene til deres
Haand. Valdemar Atterdag, som i dette Øjeblik arbejdede ivrig
paa at gjenoprejse den danske Magt i Sønderjylland, havde
imidlertid Indflydelse nok ved Pavestolen til at faa dette Valg
omstødt, og Paven udnævnte i Steden H. S. til Biskop 1375. Endnu
i samme Aar døde dog Kong Valdemar, og den ny, dansksindede
Biskop kom derved i en meget vanskelig Stilling, da Holstenerne
nu hurtig fik hele Hertugdømmet i deres Hænder. Saa godt det
lod sig gjøre, holdt han fast ved sine Forbindelser med Danmark;
han blev bl. a. 1382 udnævnt til Pavens Nuntius og Kollektor for
Riget, og han fik Kong Olufs Stadfæstelse paa sin Kirkes
Friheder; men han har sikkert ogsaa maattet vise megen Bøjeiighed
over for Landets tyske Herrer, især efter at disse vare blevne
anerkjendte fra dansk Side ved Forleningen i 1386.

Paa ny aabnede der sig Udsigt til at gjenvinde Sønderjylland
for Danmark, da Hertug Gerhard 1404 faldt mod Ditmarskerne,
og H. S. støttede ivrig Dronning Margrethe i hendes Forsøg paa
at træde i Faderens Fodspor; bl. a. overlod han hende mod en
aarlig Afgift Bispestolens 2 faste Borge, Svabsted og Stubbe, og
her sade nu danske Slotshøvedsmænd helt nede ved Holstens Grænse.
Med voxende Ængstelse saa Holstenerne deres Magt stadig trænges
tilbage, og deres Vrede rettede sig især mod H. S. I Febr. 1410,
da denne opholdt sig i Flensborg, blev han overfaldet af holstenske 
Adelsmænd; hans Køgemester blev nedhugget, han selv, saaret 
og halvnøgen, førtes som Fange syd paa. Snart kom han dog
atter fri; Margrethe fortsatte med Held sin Stræben, og ved hendes
Død var Mesteparten af Landet i de danskes Hænder, sikret ved
en 5aarig Stilstand.

Erik af Pommern lod strax Danehoffet i Nyborg underkjende
Holstenernes Krav paa Forlening med Slesvig (Juli 1413); H. S.
overværede Mødet og støttede Kongen ved at afgive Vidnesbyrd
om, at Forleningen ikke var blevet fornyet rettelig paa Mødet i
Assens 1396. Kort efter satte Kongen ham i Spidsen for den
Sendefærd, han sendte til Kirkemødet i Constanz og Kejser
Sigismund; den hjemførte bl. a. Kejserens Stadfæstelse af
Nyborgdommen; men paa Konciliet traadte H. S. ganske i Skygge for
sin yngre Ledsager, den talentfulde Peder Lykke, og om
Slesvigbispen vides kun, at han ved nogle ubesindige Ytringer gav
Lybeks Udsendinger Anledning til at beskylde Erik for at ville lægge
deres By ind under sin Krone, hvad der voldte stor Splid. Efter
sin Hjemkomst oplevede H. S. Fornyelsen af Kampen om Sønderjylland 
efter Stilstandens Udløb 1416, og Aaret efter havde han
den Glæde at se Kong Erik holde sit Indtog i selve hans Bispestad 
Slesvig. Snart vendte dog Forholdene sig til Holstenernes
Gunst; de 2 Bispeborge hørte til de Punkter, der først gik tabt,
og paa sine gamle Dage har H. S. med Ængstelse maattet se ud
i Fremtiden. Han havde sit eget Kapitel imod sig med
Domprovst Henrik v. See i Spidsen. Alligevel holdt H. S. til det
yderste fast ved Danmark, og endnu i Begyndelsen af Avg. 1421
mødte han paa Viborg Landsting for sammen med Jyllands
Stormænd og Almue at vidne om Sønderjyllands Danskhed. Kort
efter døde han i høj Alder (17. Avg. 1421), og nu var det
Holstenerne, der førte deres Kandidat til Bispestolen igjennem, den
nys nævnte Domprovst Henrik. H. S. var overhovedet den sidste
danske Mand paa Slesvig Bispestol, og han er vel værd at mindes
som en af dem, der i dette for Sønderjylland saa skæbnesvangre
Tidsafsnit virkede ivrigst for at hindre Landets Fjærnelse fra
Danmark.

Moltesen, De avignonske Paver S. 50. 120. 200. 
Erslev, Dronning Margrethe S. 395 ff. 
Samme, Erik af Pommern S. 23. 66. 

Kr. Erslev.



Skonning, Hans Hansen, 1579-1651, Bogtrykker, theologisk, 
filosofisk og historisk Forfatter, er født paa Rydsgaard ved
Ystad i Skaane. I en ung Alder kom han i Forbindelse med 

Oluf Rosensparre og Lisbet Gyldenstjerne paa Skarholt (XIV, 301),
der maaske have bekostet hans Uddannelse. Han var i deres
Tjeneste, medens Ol. Rosensparre var Lensmand i Mariager, og da
denne fratraadte Lenet 1610, blev S. i Mariager, hvor han 1611
begyndte sin Forfattervirksomhed med «Flosculi patrum qvorundam,
Blomster af adskillige Lærefædres Bøger om Verdens forfængelige
Vilkaar», et Arbejde, der vidner om en omfattende Læsning og
synes at forudsætte Universitetsdannelse. Det var tilegnet de
ovennævnte Adelsfolk og udkom < paa ny 1637 under Titel: «Sursum
corda». 1614 nævnes han som aalborgsk Borger, men s. A.
oprettede han et Bogtrykkeri i Aarhus, hvor han i 37 Aar udfoldede
en for en Provinsbogtrykker ualmindelig omfattende Virksomhed.
Han trykkede her en Række bekjendte Skrifter, blandt andre
Peder Laales Ordsprog (1614), H. Justesen Ranchs «Karrig Nidding»
(1633) og «Samsons Fængsel» (1633 og 1646), N. Jespersens
Gradual (1637) og henved 30 Ligprædikener foruden sine egne Skrifter, 
baade større Bøger og mindre Flyveskrifter. Han havde ogsaa
gode Forbindelser i den lærde Verden, saaledes med Dr. Niels
Foss (V, 267), St. H. Stephanius og O. Worm.

Omtr. 1617 blev han Klokker ved Domkirken og Notar i
Domkapitlet. 1635 fik han med Konsorter Bevilling paa at
anlægge en Papirmølle. Han maa endnu paa denne Tid have staaet
paa en god Fod med Biskop Morten Madsen (XI, 16), thi denne
var Parthaver i Papirmøllen og havde desuden betroet S. forskjellige 
vanskelige Hverv. Men faa Aar efter kom det til et afgjort
Brud imellem dem, og Biskoppen afsatte ham 1641. S. havde
vistnok forsømt sit Embede, og han var desuden optraadt paa en
lidet hensynsfuld Maade over for Domkapitlet. Men Biskoppen
havde dog nok handlet alt for overilet. Han gik vistnok en anden
Mands Ærende, i det han synes at være drevet frem af et af
Kapitlets Medlemmer, Rektor Jac. Knudsen. Denne, der havde haft
et rent personligt Mellemværende med S., var bleven ham saare
fjendsk og hælmede ikke, før han fik Biskoppen til at afsætte ham.
Men S. lod sig ikke sætte til Dørs. Han, der var særlig satirisk
anlagt og førte en hvas Pen, fortsatte Striden, støttet af
Borgerskabet, som stod i skarp Modsætning til Domkapitlet. Desuden
holdt han til med Lensmanden Erik Grubbe (VI, 217), der hadede
Biskoppen. Striden førtes i flere Aar, indtil Christian IV 1646
krævede Sagen undersøgt, og den endte 1649 med, at S. fik
Oprejsning og igjen blev indsat i Embedet. Imidlertid havde han 

fra «sit nye Pathmo» fortsat sin Bogtrykkervirksomhed og var 1643
blevet tiltalt, fordi han understod sig at trykke Bøger og
Paskviller, «som ikke af de højlærde vare reviderede». Han døde 1651
ved et ulykkeligt Fald fra en Luge paa Domkirkens Taarn, og 16.
April ringede alle Domkirkens Klokker over ham. Men hans Død
ved et Ulykkestilfælde betragtede man i Aarhus som en Straf,
fordi han i sit Had til Biskoppen og hans Slægt havde indblandet
sig i en forargelig Sag, der var rejst imod Bispinden og hendes
Svigersøn (jvfr. III, 251 og XI, 16). Han efterlod sig en, som det
synes, ung Enke, der ikke turde fortsætte Bogtrykker virksomheden,
som ophævedes o. 1656.

S.s Navn er bevaret i den danske Digtekunsts Historie, knyttet
til 2 satiriske Skrifter: «De ugudelige og forvirrede Verdensbørns
Klagemaal mod den arme Justitiam og ilde hørte Sandhed» (1648)
og «Kattenes Rettergang med Hundene» (1650), begge i 4fodede
Jamber med 2linjet Strofe, uden Begreb om Rhytme. Det første
Skrift, der staar langt over det sidste, fremstiller, hvorledes
Sandheden maa rømme af Lande, medens Retfærdigheden bliver fængslet
og hængt. Det giver i det hele taget en livlig Skildring af Tidens
Sæder og Procesformer, men er lidet originalt. Mange Enkeltheder 
ere Laan fra H. Tausens Vise om Løgn og Sandhed og fra
Ranchs Skuespil. «Kattenes Rettergang med Hundene», der
betegnes som den ældste danske episke Digtning, er en Dyreallegori
efter «Reineke Vos», men i høj Grad udtværet og plat, og Satiren,
der synes rettet imod Forhold i Aarhus, som kun Samtiden har
kjendt, er usmagelig for Nutidslæsere. Men disse 2 Skrifter, der
ere forfattede i S.s Alderdom, høre langtfra til hans bedste
Arbejder, og vil man naa frem til en Værdsættelse af hans
Forfattervirksomhed, maa man søge tilbage til hans yngre Aar. Blandt de
Skrifter, der fortjene at fremhæves, maa nævnes «Collegium
philosophorum, Hedenske Philosophia eller Visdom» (1636), en filosofisk
Moral, der godt kan staa Maal med de bedste Skrifter af lignende
Art fra hans Samtid, og «Geographia historica orientalis, d. e.
adskillige østerske Landes og Øers Beskrivelse» (1641), som endnu
lader sig læse og i ethvert Tilfælde maa have gjort god Fyldest i
sin Tid. Ogsaa maa nævnes hans «Taxtebog eller visse Udregning 
paa alle Species, som findes i Kongernes og Adelens Jordebøger 
til Landgilde indført» (1647), der endnu har sin Betydning
som kulturhistorisk Kildeskrift.

Rahbek og Nyerup, Den danske Digtekunsts Hist. III, 69 ff. 

Hübertz, Aktstykker vedk. Aarhus II.
Paludan, Renaissancebevægelsen i Danm. Lit. S. 356 f.                                                                                

S. M. Gjellerup.



Skotte, Peder, d. 1520, s. Petrus David de Scotia (XIII, 76).



Skou, Jens Carl Christian, 1831-1904, Præst. Han er født 
31. Dec. 1831 i Kjøbenhavn, Søn af Stabshornblæser Andr. S. og
Christine Jensine f. Heilmann, dimitteret fra Borgerdydskolen paa
Christianshavn 1849, hvor Professor M. Hammerich blev af
Betydning for hans Udvikling, Cand. theol. 1855, Kateket i Skanderborg
1862, Sognepræst der 1870, Provst 1875-78, Sognepræst i Horsens
1884 og i Svindinge 1891. Foruden en Del Prædikener i forskjellige 
Blade har han udgivet en Postil over Evangelierne af 2.
Textrække (1885). Som Prædikant er han en Discipel af Biskop Fog.
Hans Prædikener udmærke sig ved en klar og grundig Disposition
og et smukt Sprog. Fra sin Ungdom af har han studeret Musikken
og under A. P. Berggreens Vejledning erhvervet sig en grundig
theoretisk Uddannelse i dette Fag. Frugter af disse Studier ere hans
Foredrag ved Skolemødet i Aarhus 1887 om «Sangen som opdragende
Magt i Folkeskolen» og et lignende Foredrag ved Skolemødet i
Odense 1894, men navnlig hans Biografi af A. P. Berggreen (1895), et
Arbejde, der maa anses som et Kildeskrift for Studiet af dansk
Musik i det 19. Hundredaar. Ligesom hans Lærer Berggreen har
han gjort det til sin Opgave at værne om Kirke- og Skolesangens
Renhed og Værdighed. Til den af Th. L. Laub (X, 130) rejste
Bevægelse for rhytmisk Kirkesang har S. væsentlig forholdt sig
kritisk. -- I 1858 ægtede han Laura Birgitte Vilhelmine
Dahlenborg (f. 1833), Datter af kongl. Vognmester Jens Chr. D.
og døde 3. Okt. 1904.

Elvius, Danmarks Præstehist. 1869-84 S. 215.

R. Volf.



Skov (Sylvius), Hans, --1637, Præst og Forfatter, 
var født i Haderslev. Han opholdt sig i Wittenberg 1594-96. 1597 var
han hjemkommen. Ellers henlevede han sin Ungdom i stor Nød
og Trang, som han selv omtaler i sit første Skrift, «Oratio de
rosis» (Kbh. 1601), skrevet til Ære for hans Velgjører Holger
Rosenkrantz til Rosenholm. Han havde været Hører og Kantor i Ribe,
da han kom til Oslo, hvor han 1618 træffes som Hospitalspræst
og tillige underviste Statholder Jens Juels Døtre. Her fik han flere
Gange af Domkapitlet Irettesættelse for sit Liv og Levned og for
Ulydighed mod Biskop Glostrup. Han var jævnlig grov i Munden
mod Biskoppen og Sognepræsten, saa at hans Beskytter 

Statholderen maatte tilholde ham at «spæge sine Affekter, eller det i
Længden vilde skade hannem». Da han alligevel vedblev med sin
Selvraadighed og sit mislige Liv, blev han 1620 fjærnet fra
Hospitalet, skjønt han bad om Naade paa sine Knæ. Men Statholderen
tog sig af ham og skaffede ham Næs Kald i Hallingdalen, som
netop var blevet ledigt. Da Hallingdalen den Gang hørte til
Stavanger Stift, kom han under en ny Biskop, med hvem han ses at
have staaet paa en god Fod, ligesom der ikke mere klages over
hans Liv.

I Oslo havde H. S. givet sig af med religiøs Digtning og
omsat alle Søndagsevangelier paa Rim. Derefter begyndte han en
lignende Behandling af Davids Salmer, men maatte paa Grund af
Sygelighed og den megen Modgang, som han havde i Oslo, lægge
dette Arbejde til Side, «indtil jeg», skriver han i Tilegnelsen til
Jens Juel, «er kommen i Hallingdal, hvor jeg befinder større
Rolighed og sundere Luft og fornemmer i Hjærtet større Glæde». Han
var færdig dermed 1623, s. A., som Arrebos bekjendte Parafrase
udkom. H. S.s Arbejde blev henliggende utrykt (Thottske Saml.,
Fol., Nr. 9), men havde nok fortjent Udgivelse, da det viser poetisk
Begavelse og en for den Tid respektabel Dygtighed i Behandling
af Metrum og Rim. Ogsaa historisk Forfatterskab befattede han
sig med. Allerede 1617 udgav han «En liden Kejserkrønnike»,
hvoraf en ny Udgave udkom 1632. Paa sine gamle Dage udgav
han 1630 «En ny Krønnike om Alexander den store», som ogsaa
oplevede 2 Udgaver og har haft Udbredelse som Folkebog; den
er en forkortet og fri Oversættelse af Curtius' latinske Original.

1630 fik H. S. kongl. Brev om at maatte kaldes til et andet
Præstekald, hvilket dog ikke skete. Med sin Hustru, som hed
Anna og var fra Haderslev, var han gift allerede før Ankomsten
til Norge. Han døde 1637, af Sorg, som der siges, over sine
vanartede Børn.

Nyerup, Lit. Lex. 
Ny kirkehist. Saml. I, 559 ff. 

A. E. Erichsen.



Skov, Mikkel, o.1630-1713, Officer, Søn af Borgmester
Jesper S. i Rønneby. Han har været i spansk Krigstjeneste under
Ulrik Christian Gyldenløve, blev i Sept. 1657 udnævnt til kongl.
Generaladjudant og blev, maaske dog senere, Kapitajn over et
Kompagni Dragoner. I den følgende Tid betroedes der den
forvovne Mand, som øjensynlig var vel anskreven ved Hove, forskjellige 
Opgaver, dels som hemmelig Agent, dels som Fører af mindre 
Korpser. Saaledes fik han, der jo ved sin Fødsel og sine
Familieforbindelser var godt kjendt i de Skaanske Provinser, strax ved
Begyndelsen af Kjøbenhavns Belejring det Hverv at rejse der over og
paavirke Befolkningen til Frafald fra Sverige. Foreløbig kom han
dog næppe afsted, men gjorde Tjeneste ved Kjøbenhavns Forsvar,
deltog navnlig i Udfaldet 23. Avg. og i Kampen paa Amager 10. Okt.,
hvor han var nær ved at fange Carl X Gustav. I Nov. var han
derimod i Skaane og Bleking og var Mellemmand mellem de
sammensvorne her ovre og den danske Regering. Under Stormen paa
Kjøbenhavn 11. Febr. 1659 var han virksom ved Løngangens Forsvar og
skulde i Begyndelsen af Sept. have ledet det Anslag mod
Christianopel, der dog maatte opgives. Umiddelbart efter deltog han i
Hans Schacks Angreb paa Fyn og bragte ham den Meddelelse
om Nyborgs svage Besætning, der foranledigede et mislykket
Forsøg paa Stadens Overrumpling før Landgangen ved Kjærteminde;
kort efter sendtes han af Schack til Eberstein for at underrette
ham om Feltmarskallens Fremrykning. En vis Rolle har han
maaske ogsaa spillet ved Statsforandringen 1660; i alt Fald har
han samlet en Del Aktstykker om den, som han 1662 laante til
Vitus Bering. I Maj s. A. udnævntes han til Kæmmerér over
Throndhjems Len, og i Juli 1663 sendtes han endelig med en
Galiot til Nederlandene for at faa de spanske Myndigheder til at
udlevere Corfits Ulfeldt; opholdt paa Vejen kom han dog for sent
til at udrette dette, fik derimod Ulfeldts Døtre fængslede og deres
Ejendele beslaglagte. Men hermed vare ogsaa hans gode Dage
forbi. Han synes ikke at have faaet tilstrækkelige Penge hjemme
fra, blev sat i Gjældsarrest i Briissel og sad der til 1676. Endelig
kom han tilbage til Danmark, fik 1682 Bestalling som Oberst,
hvilken dog atter kasseredes; i Steden fik han en Pension. Under
Krigen 1700 var han atter Spejder i Skaane efter først at have
været udset til Chef for Studenterkorpset. Han døde først 1713
og havde i den sidste Tid været stærkt sysselsat med at bevise
sine Fortjenester ved at samle og ordne sine Papirer.

Danske Mag. 3. R. I, 263 ff.; 5. R. IV, 323 ff. 
Lind, Krist. IV og hans Mænd p. Bremerholm S. 289. 
Lind, Frederik III's Sømagt S. 183 f. 
Hist. Tidsskr. 5. R. I, 54. 

J. A. Fridericia.



Skov, Svend, --1680, Officer, var Broder til foran nævnte
Oberst Mikkel S. og var 1672 Premierlieutenant ved det norske
Marineregiment. Som Kapitajn deltog han 1676 i U. F. Gyldenløves 
Indfald i Baahus Len. Han kæmpede 25. Juni ved 

Venersborg og førte senere paa Venern en lille Flotille, der tilføjede
Svenskerne en Del Skade og gjorde et rigt Bytte. Sin Deltagelse
i Felttoget har han med megen Humor skildret i et endnu bevaret
Brev til Broderen. I Krigens sidste Aar erhvervede han sig et
berømt Navn, i det han med 300 Mand heldig forsvarede Uddevalla
Skanse mod Rigsadmiral Stenbock, der med en meget overlegen
Styrke angreb ham baade i Marts og i Juli 1679. Begge Gange
blev S. undsat af Gyldenløve, men sidste Gang maatte han udstaa
en formelig Belejring og var trods sit glimrende Forsvar bragt i
den yderste Nød, da Hjælpen kom. Som Løn for sit tapre Forhold 
blev S. 1680 udnævnt fra Kapitajn til Oberstlieutenant og
Kommandant i Christianssand, men døde allerede i Sept. s. A. i
Kjøbenhavn. 

A. Tuxen.



Skovgaard, Anders, --1554, Ærkedegn i Viborg, var Søn
af Væbner Jep Jensen til Skovgaard (Kollerup Sogn, Tyrild
Herred). Ærkedegn blev han 1518, og da der til Domprovster stadig
toges kongl. Sekretærer, som aldrig vare tilstede, bleve Ærkedegnen
og Kantoren i Virkeligheden Kapitlets Ledere. Medens Kantoren
Niels Friis (V, 446) paa Reformationstiden sluttede sig til
Lutheranerne i Kapitlet, fik Mag. A. S. som det katholske Partis Hovedfører
en vanskelig Stilling. Han var imidlertid en overordentlig virksom
og dygtig Mand, der med Kraft tog sig af Kapitlets Sager. Da
luthersk Gudstjeneste var bleven indført i Domkirken, sørgede
han saaledes for, at de vigtigste katholske Messer afholdtes i
Dueholm Kloster paa Mors, for at Godset ikke skulde blive inddraget,
og reddede herved ogsaa efter mange Trængsler en af Domkirkens
vigtigste Besiddelser, Øen Fur, for denne. «Mester Morsing af
vor Røverkule i Viborg», som Jørgen Jensen Sadolin i et Fejdeskrift 
snærter til, var derfor ogsaa ilde set af Lutheranerne. Da
Grevefejden udbrød, maatte A. S. ligesom de øvrige jyske Prælater
slutte sig til Hertug Christian (III). For ikke at blive tvungen til
at bryde sin Ed til ham flygtede han 1534 fra Viborg, da Byen
en Tid var besat af Skipper Clement. Sit katholske Sindelag viste
han endnu 1537 ved at protestere mod Kirkeordinansen og kun
underskrive den som en foreløbig Ordning, «indtil en almindelig
Kirkeforsamling har vedtaget noget bedre». -- Det gamle
Graabrødrekloster, som Byen havde faaet til et Raadhus, fik han
omdannet til et Hospital for ældre svagelige Lemmer og blev
Stiftelsens første Forstander. Han døde ugift 7. Jan. 1554. 
Ny kirkehist. Saml. V, 569 ff. 
Kirkehist. Saml. 4. R. V, 560. 
Heise, Diplomat. Viberg.                                                                                

A. Heise.



Skovgaard, Hans, --o. 1565, til Gundestrup, en Broder til
ovfr. nævnte M. Anders S., forberedtes vistnok ligesom denne til
den gejstlige Virksomhed, i det han studerede i Udlandet (1499 i
Rostock), men om han end traadte i Kirkens Tjeneste ved at
blive Ærkebispens Official, blev han dog aldrig gejstlig. Af
Ærkebiskoppen forlenedes  han (o. 1517) med Vram, Vesby og
Stubberup Len i Skaane, men i øvrigt laa han i Stridigheder med flere
af Ærkesædets Indehavere (Johan Weze, Aage Sparre og Torbern
Bille), Stridigheder, som voldte ham store Pengetab, og under
hvilke han endog blev kastet i Fængsel, men hvori han dog,
støttet af Kongen, synes at have holdt sine Modstandere Stangen.
Vistnok ved Frederik I's Kroning 1524 blev han slaaet til Ridder,
og s. A. forlenede Kongen ham med Lykaa Slot i Bleking for 12
Aar; naar han allerede det følgende Aar mistede Slottet, hang
dette vel sammen med, at han da under Opstanden i Skaane var
mistænkt for hemmelig at begunstige Bevægelsen, men da der ikke
forelaa noget Bevis imod ham, løslodes han af det Fangenskab,
hvori han en Tid var holdt. Forholdet mellem Kongen og ham
blev dog vistnok snart godt igjen. 1528 fik han Løfte om
eventuel Forlening med Bækkeskov Kloster, men i Frederik I's Levetid
blev Klosteret ikke forlenet bort. Alt tyder paa, at H. S. har
været en trættekjær Mand; som han (1523-24) forfulgte den
berømte M. Christiern Pedersen (XII, 612), der som Johan Wezes
Kansler havde paadraget sig hans Fjendskab, saaledes laa han i
Tvist med mange andre. Tillige var han dog sikkert en dygtig
Mand, der forstod at skaffe sig en fast Position i den Landsdel,
hvortil han tidlig var bleven knyttet. Foruden de 3 nævnte mindre
Skaanske Len, som han sad inde med til sin Død, havde han
Fliginde Gaard i Forlening af Kronen siden 1540, efter at han
tidligere havde haft den i Pant af Ærkesædet. Gaarden Gundestrup
i Vram Sogn gjorde han fra en ubetydelig Ejendom til en anselig
Besiddelse. -- Han levede i barnløst Ægteskab med Elsebe Brahe,
en Datter af Hr. Axel B. til Krogholm (d. 1487). Hun, hvis 2
tidligere Fæstemænd vare døde før Brylluppet, overlevede H. S.,
hvis Død indtraf o. 1565.

Ljunggren, Skånska Herregårdar I: Wrams-Gunnarstorp. 

C. F. Bricka.




Skovgaard, Hans, o. 1526-1580, til Gundestrup, Rigsraad,
var Søn af Jørgen Jepsen S. til Skovgaard (d. 1557) og Anne
Flemming (d. 1530). 6 Aar gammel sendtes han til Farbroderen,
ovennævnte M. Anders S. i Viborg, hvor han gik i Skole. Sin
Uddannelse fuldendte han i Nürnberg, hvor han tilbragte o. 4 Aar,
men da han vilde se sig videre om i Verden, kaldte en Ordre fra
den danske Konge ham hjem. Faa Grund af sine gode Kundskaber 
i Tysk anbragtes han (o. 1548) i tyske Kancelli, hvorfra
han dog allerede næste Aar flyttedes over i danske Kancelli, og
her tjente han i det lange Tidsrum af o. 24 Aar. Foruden det
meget Kontorarbejde, han udførte her -- hans smukke og tydelige
Haandskrift er let kjendelig --, fik han tidlig ogsaa andre Hverv,
som Stillingen førte med sig. Saaledes opkrævede han 1550-51
en almindelig Landeskat, og ogsaa 1554 gik der betydelige
Pengesummer gjennem hans Hænder. Som Løn fik han 1553 Magleby
Len i Skaane, som han dog først maatte indløse, men som
allerede 1554 gik tilbage til den tidligere Panthaver, da H. S. nu
var bleven forsørget paa anden Maade, nemlig ved at faa
Ærkedegnedømmet i Viborg. Da Frederik II 1559 besteg Tronen, var
det ikke den mindst sigende Forandring af dem, der da foregik i
Regerings- og Hof kredsen, at H. S. afløste Corfits Ulfeldt som
øverste Sekretær i Kancelliet. S. A. forlenedes han med
Domprovstiet i Roskilde, hvorved han blev en af Universitetets
Konservatorer, og dertil føjedes 1563 Provstiet paa Thyholm. Til disse
halv gejstlige Forleninger kom ogsaa rent verdslige, alle i Skaane,
nemlig Øster Gaardstange, Magleby (som 1565 paa ny pantsattes
til ham), Revinge, Fliginde og Vram med Vesby og Stubberup,
hvilke Len han alle beholdt til sin Død, for saa vidt de ikke
forinden, som Magleby 1574 og Fliginde 1579, ved Mageskifte vare
gaaede over i hans Eje. Tyde disse Begunstigelser paa, at han
var vel anskreven hos Kongen, beviser meget andet det samme; i
høj Grad har han aabenbart været efter sin kongelige Herres
Hoved, og han vandt derved en Indflydelse, som nu ikke lader
sig maale, da den vel nærmest udøvedes paa Tomandshaand, men
som har været meget betydelig. Heldigvis var han tillige en baade
dygtig og arbejdsom Mand, og Tilliden var derfor vel begrundet.
Det var dog ikke alene opad, at han forstod at gjøre sig yndet;
ved sit belevne Væsen vandt han sig Venner overalt. Intet Under
derfor, at man særlig over for ham fulgte den gamle Uskik at
give Kancelliets Embedsmænd Ducører. Vi se saaledes 

Universitetet ved en Lejlighed forære ham 2 Rosenobler, og Kjøbenhavns
Magistrat overlod ham 2 Grunde uden for Byen til Tak for den
Villighed og «gode Førdelse», han altid havde vist Byens Borgere.
Sammen med Indtægterne af hans mange Forleninger have disse
Gaver sikkert gjort den øverste Sekretær til en velstaaende Mand.

Til sidst følte han sig dog træt af sin Stilling. Da den nødte
ham til at være om Kongen og derfor idelig at færdes paa Rejser,
egnede den sig egentlig kun for en enlig Mand, og nu da han
nærmede sig de 50 Aar, længtes han efter at faa sig et eget Hjem.
Skjønt det var mod Kongens Ønske, han i Nov. 1573 trak sig
tilbage, viste Kongen ham dog den Opmærksomhed at fejre hans
Bryllup (10. Jan. 1574) paa Kjøbenhavns Slot, hvortil bl. a. alle
Universitetets Professorer bleve indbudte -- Bruden var Anne
Parsberg (f. 1549), en Datter af Rigsraaden Verner P. (XII, 555) --,
og efter den ældste Søns Fødsel hædrede Kongen Huset ved som
Gjæst at deltage i Barselgildet. -- 1574 optoges H. S. i Rigsraadet,
og 1576 fik han Helsingborg Len. S. A. sendtes han og Bjørn
Kaas til Bornholm for at modtage denne Ø af Lybekkerne, da de
nu efter 50 Aars Forløb skulde afstaa den, og senere paa Aaret
betroedes der ham et mærkeligt Hverv, i det han ved tyske Hoffer
hemmelig skulde indsamle Bevismateriale mod den nys afdøde
Rigshofmester Peder Oxe for at godtgjøre dennes Forræderi i hans
Udlændigheds Dage, hvilket dog ikke lykkedes ham paa nogen
fyldestgjørende Maade (s. XII, 503). 1577 fungerede han som
Landsdommer i Skaane paa den syge Steen Billes Vegne, og 1579 gjordes
han til Medlem af det Regeringsraad i Kjøbenhavn, som under
Kongens Fraværelse skulde lede Forretningerne her hjemme. 18.
Juli 1580 døde han paa Helsingborg Slot. Fra sit Dødsleje sendte
han Kong Frederik en sidste Hilsen med Bøn om at tage sig af
hans Hustru og Børn, og denne Bøn opfyldtes. Enken ægtede 10
Aar senere den ansete Rigsraad Hack Ulfstand.

H. S. skrev sig i sine yngre Dage til Fædrenegaarden
Skovgaard, som han imidlertid 1579 bortmageskiftede (mod Fliginde).
Efter sin barnløse Farbroder Hans S. (s. ovfr.) arvede han
Gundestrup. Kort før sin Død fik han Kronens Skjøde paa
Sanderumgaard i Fyn, som han dog strax overlod til en Broder til
Erstatning for dennes Andel i Skovgaard. I Kjøbenhavn ejede han en
Gaard. Han roses som en Mand af uskrømtet Gudsfrygt, og han
tog sig af fattige unge Mennesker. Uden at høre til dem, som
have traadt dybe Spor i Historien, var han, skjønt hans 

Virksomhed mest faldt i det skjulte, en af Frederik II's betydeligere
Mænd.

H. Rasmussøn, Ligpræd. ov. H. S. (1582). 
Rørdam, Kbhvns Universitets Hist. 1537-1621 II, 403 ff. 

C. F. Bricka.



Skovgaard, Joakim Frederik, f. 1856, Maler. S. er Søn
af nedennævnte Peter Chr. Th. S. og født i Kjøbenhavn 18. Nov.
1856. Allerede som lille Dreng lagde han, især ved sine Tegninger
af Dyr, mærkelige kunstneriske Evner for Dagen og modtog en
omhyggelig Vejledning af sin Fader; næppe 15 Aar gammel blev
han Elev af Akademiet og gjennemgik dette, samtidig med at
han oplærtes i Malerhaandværket. Efter Faderens Død tog J. la
Cour sig af hans Uddannelse. Afgangsbevis som Maler fik han
1876, og 2 Aar efter debuterede han paa Charlottenborg med
«Faareklipning paa Laaland», et nydelig formet, men i Farven
noget tungt og enstonigt Arbejde. Friskere og fyldigere i koloristisk 
Henseende var allerede det i 1879 udstillede «Septemberaften
paa en Eng, Bygevejr», der ligesom flere af hans Billeder fra de
nærmest følgende Aar blev kjøbt til Kunstforeningens Bortlodning
og desuden indbragte ham den Sødringske Opmuntringspræmie. I
1879 og den følgende Sommer malede S. i Halland en Del fine
og solide Studier og Billeder; saa gik han til Paris, hvor han i
Vinteren 1880-81 malede under Bonnat. Efter et kortere Ophold
i Norden rejste han i 1882 til Italien og opholdt sig dels i Rom,
dels i forskjellige Smaabyer, særlig Sora i Kampanien; der fra drog
han i Følge med Zahrtmann til Grækenland, hvor han foruden Athen
gjæstede det gamle Sparta samt Olympia med de storartede
Udgravninger. Hovedudbyttet af Rejsen var dels en Mængde
Landskabsstudier og Folkelivsbilleder fra Italien, saaledes det ypperlige
«Scene i et romersk Osteri» (udstillet 1883), dels Billeder fra
Grækenland, blandt hvilke navnlig de, der gjengive Athens
Tempelruiner, ved Storhed i Opfattelsen og en sjælden Forening af Finhed
og Energi i Gjennemførelsen hævde sig Rang blandt den danske
Malerkunsts Perler; et af dem, «Udsigt fra Karyatidehallen ved
Erechtheion», blev indlemmet i Kunstforeningens Studiesamling.

S. vendte tilbage til Danmark i 1884 og ægtede 6. Maj 1886
Agnete Lange (f. 1861), Datter af Botanikeren J. M. C. L. (X, 29).
Kort derpaa var han atter i Italien, denne Gang med Akademiets
store Rejsestipendium. Efter sin Hjemkomst sluttede han sig til
den frie Udstilling, men ophørte dog ikke at indsende Arbejder  
ogsaa til Charlottenborg, hvor han i 1890 foruden et Familiebillede
af sjælden monumental Holdning, «En Moder med sine Børn»,
udstillede «En Hyrdedreng med sine Faar paa Vejen til Civita
d'Antino», der erhvervedes af Nationalgalleriet, og hvor han i 1892
hædredes med Aarsmedaille for «Piger hente Vand i Lirifloden».
Af Landskabsbilleder og Genrestykker over Motiver fra Danmark,
Halland og Italien malede S. ogsaa i de følgende Aar ikke faa,
og adskillige af dem have til Trods for de i sig selv helt beskedne
Motiver høj og ejendommelig Værd netop ved Kompositionens og
Linjeføringens storladne Præg; det samme gjælder om hans
prægtige keramiske Arbejder og om de Illustrationer, han har udført,
først og fremmest om de ypperlige Tegninger til Grundtvigs «Den
signede Dag» (reproducerede i Træsnit paa Foreningen «Fremtidens»
Forlag).

Fra Slutningen af Soerne har han imidlertid, uden at give
Afkald paa ogsaa at skildre Hverdagslivet, søgt større Æmner,
navnlig bibelske eller kirkelige. Rækken af de herhenhørende
Kunstværker aabnedes i 1888 af «Bethesda Dam» (Forsamlingshuset 
Bethesda i Kjøbenhavn; udmærket lithograferet af Johan
Rohde), vel det af alle danske Malerier, der har mest af Underets
Stemning over sig; i 1890 kom «Christus fører Røveren ind i
Paradiset» (Manø Kirke) med dets stærke Vidnesbyrd om Kunstnerens
Aandsfrændskab med den tidlige Renæssances Mestre, i 1893 den
gribende Situations- og Karakterskildring «Peninna spotter Hanna»
og i 1894 Kolossalbilledet «Christus i de dødes Rige», inspireret
af Grundtvigs «I Kvæld blev der banket paa Helvedes Port» og
vældigt i Stemningen som dette. Nævnes bør end videre det
store «Bebudelsen» i Helligaandskirken i Kjøbenhavn og den
paabegyndte omfangsrige Billedrække i Viborg Domkirke. Som
Plastiker har S. udført enkelte interessante Værker, saaledes det
originale Bjørnespringvand til Kjøbenhavns nye Raadhus. Mellem de
danske Malere indtager S. en fremragende og højst ejendommelig
Stilling. Oprindelig nær knyttet til den ældre nationale Skole
staar han med dennes bedste Egenskaber, Renhed, Ærlighed og
Varme i Følelsen og usvigelig Respekt for Naturformerne; dermed
forener han en Fantasiens Styrke og en Evne til grandios
Fremstilling, som i Nordens Kunst er saare sjælden eller snarere
enestaaende. Kolorist i moderne Forstand er han ikke, men hans
Farvegivning, der ofte kan minde om Freskomaleriets, aldrig
indsmigrende, altid alvorlig stemt, som den er, staar i afgjort 
Nødvendighedsforhold til hans Tegnings strænge Stil, en Stil, der dog
ingenlunde viser sig uforenelig med fin og indtagende Ynde i
Figurernes fysiognomiske Udtryk og med talende Liv i deres
Bevægelser.

Weilbach, Nyt Kunstnerlex. 

Sigurd Müller.



Skovgaard, Niels Kristian, f. 1858, Maler. S. er yngste Søn
af nedennævnte Pet. Chr. Th. S. og født i Kjøbenhavn 2. Nov.
1858. Efter at være bleven forberedt af sin Fader gjennemgik han
Kunstakademiet og samtidig Malerlæren. Sit første Maleri,
«Hallandsk Skovparti med en Studevogn», udstillede han 1880 og viste
sig deri ikke alene som en allerede vel udviklet Landskabsmaler,
men ogsaa som en talentfuld Iagttager af Dyreformer; s. A. solgte
han «En Vej i Solskin» til Kunstforeningen, og i 1882 fik han den
Sødringske Opmuntringspræmie for «En Træskomager i en
Ellemose». S. A. foretog han sin første større Udenlandsrejse, paa
hvilken han besøgte Skotland; lidt senere var han i Frankrig og
Holland, hvor han navnlig studerede i Gallerierne. Efter sin
Hjemkomst udstillede han i 1884 sit værdifuldeste Ungdomsværk,
«Hedelandskab fra Halland, skyfuld Septemberdag», der vakte
Opmærksomhed ved den Dygtighed og sunde Følelse, hvormed et rigt og
ejendommeligt Motiv var behersket. I de følgende Aar delte S.
sin Interesse mellem Egnen ved Østrø i Halland, hvor han malede
Billeder til Musæerne i Stockholm, Christiania og Helsingfors, og
Jyllands Vestkyst, hvor han i det fri fuldførte adskillige Klit- og
Strandbilleder. I 1888 rejste han sammen med Malerne Zahrtmann
og Engelsted til Grækenland og dvælede længere Tid i Megara;
senere tilbragte han 2 Vintre i Athen og en Sommer paa Naxos.
Et Landskabsbillede fra denne Ø kom til Musæet i Christiania.
Midt i 80erne malede S. 2 store og indholdsrige Figurbilleder,
«Kvinderne ved Christi Grav Paaskemorgen» og «Simeon og Anna».
Senere har han igjen mest arbejdet som Landskabsmaler og i denne
Egenskab vundet Plads mellem den frie Udstillings ypperste Kræfter;
nævnes kan i denne Sammenhæng det store fantastiske Billede, der
almindelig kjendes under Navnet «Troldeskoven». Men ved Siden
deraf har S. ogsaa virket fortræffelig som Illustrator og Raderer;
mellem hans mange reproducerede Tegninger indtager Suiten til
Poul Møllers «St. Laurentius» (udgiven af Foreningen «Fremtiden»)
den ypperste Plads, lige saa meget ved enkelte Kompositioners
kraftige Lune som ved Landskabernes storstilede Skjønhed. Blandt 

hans aandfulde Raderinger maa «Troldeskoven» og især «Dalby
Bjørn» fremhæves. Endelig har S. indlagt sig varig Fortjeneste
som Mester for dekorative og plastiske Arbejder; paa Nationalmusæet, 
hvor han som Maler er repræsenteret ved 2 Billeder, findes
hans i glaseret Ler udførte Relief «Aage og Else». Af overordentlig 
Virkning ere hans forskjellige Monumenter, først og fremmest
den i Skibelund Krat ved Kongeaaen rejste Mindesten over Slaget
paa Lyrskov Hede Aar 1043 med de ypperlig anbragte og huggede
Relieffigurer af Magnus den gode og hans Mænd. -- S. ægtede
24. Okt. 1894 Ingeborg Luplau Møller (f. 1867), Datter af Adjunkt
i Sorø Hans Georg M. og Julie Augusta f. Luplau.

Weilbach, Nyt Konstnerlex. 

Sigurd Müller.



Skovgaard, Peter Christian Thamsen, 1817-75, Landskabsmaler, 
er født 4. April 1817 paa Arvefæstegaarden Hammerhus 
i Nærheden af Ringsted og Søn af Landmand Tham Masmann
S. (f. 1794 d. 1835) og Cathrine Elisabeth f. Aggersborg (f. 1795 d. 
1854). Da han var 6 Aar gammel, maatte hans Fader afstaa
Gaarden for derefter i Vejby ved Tisvilde at ernære sig og sin Familie
ved en lille Kjøbmandshandel. Allerede før den Tid havde Drengen
vist kunstneriske Evner, tegnet og modelleret og vakt sine
nærmestes Beundring ved figurrige Kompositioner; saa begyndte hans
Moder, der selv havde været Elev af C. D. Fritsch, at give ham
nogen Vejledning i Tegnekunsten, og dermed vedblev hun, til han
var konfirmeret og kunde sendes til Kjøbenhavn for at blive
optagen paa Kunstakademiet. Hvad han lærte der, var efter hans
eget Udsagn saare lidt, og heller ikke virkede den Undervisning,
han modtog i J. L. Lunds Atelier, synderlig udviklende paa ham;
større Udbytte havde han af Haandværkslæren, som han gjennemgik
saa hurtig, at han allerede i en Alder af 18 Aar kunde gjøre
Svendestykke som Maler, af sine hyppige Besøg paa den kongl.
Malerisamling og af de Studier, han gjorde i det fri sammen med
Vennerne Rump, Lundbye, Læssøe og Frølich; god Paavirkning
modtog han ogsaa i H. E. Freunds Hus, hvor han tilbragte mangen
en Aftenstund sammen med andre evnerige unge Kunstnere.

I 1836 rykkede han op i Akademiets Modelskole, og s. A.
udstillede han første Gang paa Charlottenborg, hvor hans
«Maaneskinsstykke» med Motiv fra Langebro blev kjøbt af Kronprinsen.
Af ikke mindre Betydning for den unge Kunstner blev det, at
ansete Kjendere som Høyen og Chr. J. Thomsen lagde Mærke til 
hans Arbejder og ydede ham saa varm en Opmuntring, at han fik
Mod til allerede nu at vende sig fra Haandværksarbejdet og
udelukkende vie sig til Kunsten. Fra første Færd var det ikke alene
Landskabsmaleriet, S. dyrkede; han, der allerede som lille Dreng
havde klippet vellignende Silhouetter efter sine Slægtninge og
Venner, malede nu i denne Periode af og til Portrætstudier og smaa
hyggelige Interiører med Figurer, ligesom han ogsaa tegnede Illustrationer 
til Digterværker, saaledes de kostelige Akvarelbilleder til
nogle af H. C. Andersens Æventyr, nu i den kongl. Kobberstiksamling. 
Alt i Ungdomsaarene lagde dog Landskabsmaleriet
Beslag paa den overvejende Del af hans Interesse og hans Kræfter,
og længe varede det ikke, før han havde vundet almindelig
Anerkjendelse som en af de Malere, der skildrede den danske Natur
med størst Troskab.

I Aarene 1837 og 38 kjøbte Kunstforeningen et Par af hans
Billeder; i 1839 erhvervedes et større Arbejde af ham, «Udsigt
mod Frederiksværk fra Tisvilde Skov», til den kongl. Malerisamling. 
Det er et højst ejendommeligt Motiv, Kunstneren her har
valgt, og et saadant, der væsentlig skiller sig fra dem, han senere
helst syslede med: en øde og barsk Natur har han skildret i
alvorlig, næsten melankolsk Stemning; Uvejrsskyerne drage tungt og
i storladne Farver hen over Himlen og kaste deres brede Skygger
over Bakkerne, hvor Krattet gror vildt og forpjusket i den magre
Jordbund. Som saa ofte i S.s tidlige Værker skorter det her paa
Klarhed og Farve i Skyggerne; desuagtet gjør Billedet Indtryk af
ualmindelig Sundhed i Opfattelsen og af den ægte kunstneriske
Sans for Helhedsstemningen, der betinger et Kunstværks poetiske
Indhold. Mærkeligt er det at se, hvor klart i dette Ungdomsværk
S.s sjældne Evne til karakteristisk og følelsesfuldt at gjengive de
enkelte Former lægger sig for Dagen. 3 Aar efter, at dette
Arbejde var fuldendt, vandt S. den Neuhausenske Præmie for Billedet
«Det gamle Egetræ med Storkereden i Nordskoven ved Jægerspris», 
der blev indlemmet i den kongl. Malerisamling. Allerede i
dette Kunstværk have vi Mesteren helt og holdent: en kraftigere
udviklet Evne til at betone Hovedpunktet i Billedet og til at
gruppere alt andet i Sammenhæng dermed, en i al sin
tilsyneladende Selvfølgelighed finere afvejet Komposition, en mere
fuldendt Redegjørelse for Planerne og især for Vegetationens Former --
alt dette finde vi inden for den danske Kunsts Omraader kun
forenet i andre, endnu betydeligere Værker af S. selv. Her fandt 
man for første Gang en saadan Fortolkning af den danske Skovnatur, 
at alle kunde kjendes ved den, om man end tillige maatte
føle, at denne Mester, der saa saa fint og helt paa alle Formerne,
ikke var i strængere Forstand Kolorist. Luften var i dette som
ogsaa i Flertallet af S.s følgende Arbejder noget haard og
glasagtig, og i Fortoningerne savnedes den Rigdom af Farver, den
Gjennemsigtighed, Duft og Glans, som ikke alene S.s samtidige
G. Rump, men ogsaa adskillige af de yngre danske
Landskabsmalere have kunnet raade over.

I 1844 udstillede S. bl. a. det prægtige «Parti af Sjællands
Kyst ved Dronningemøllen, Foraarsdag med uroligt Vejr», der nu,
som det hænger paa Nationalmusæet, almindelig kaldes med Navnet
«Aaens Udløb», et af Kunstnerens skjønneste Værker, hvis store
poetiske Virkning fornemmelig beror paa den Friskhed, hvormed
alt i det er set og gjengivet; det har hele Naturstudiens Naivitet
og Umiddelbarhed, og næppe har nogen nyere Marinemaler af
Faget evnet at give en mere udpræget Saltvandsstemning end den,
der slaar os i Møde fra dette lille Kystbillede. I 1845 fik Kunstneren Udstillingsmedaillen for 2 større Landskaber, af hvilket det 
ene, «Parti ved Udkanten af Tisvilde Skov», blev solgt til
Kunstforeningen, medens det andet, «Udsigt over Skarrit Sø», kom til
Statens Samling. Af de Opgaver, han havde givet sig i Kast med,
var denne sidste uden Sammenligning den rigeste; han havde her,
hvor han, staaende forholdsvis højt, har set ud imellem
Forgrundens store Bøge, ud over Trægrupper, vide Planer og Indsøer,
indtil Skoven i Baggrunden slutter Udsigten, en Mangfoldighed af
Linjer og Flader at arbejde med, som det kunde være vanskeligt
nok at holde sammen paa. Opgaven er imidlertid behersket med
Mesterskab; der er Ro og Sammenhold i Billedet og ypperlig
Dybde i Rummet; alt er prægtig formet, ikke blot de herlige
Bøge og Jordsmonnets Enkeltheder, men ogsaa Dyrene, de stolte
Hjorte, der græsse i Forgrunden.

Efter at have vundet Udstillingsmedaillen vilde S. uden Tvivl
let have kunnet opnaa Akademiets store Rejsestipendium, men han
foretrak at følge sin Ven Høyens Raad, foreløbig at blive hjemme;
hvad det for ham først og fremmest gjaldt om, var at vinde fuld
Fortrolighed med Fædrelandets Natur. I de følgende Aar færdedes
han da som hidtil hver Sommer mest i Nordsjællands Bøgeskove for
der at gjøre de Studier, som han i Løbet af Vinteren lagde til
Grund for sine større Atelierbilleder, Ting som det ypperlige 
«Sommermiddag i Dyrehaven» (1848), der blev kjøbt af Selskabet
for nordisk Kunst og ved dettes Opløsning overladt til Nationalgalleriet, 
som ogsaa ejer Hovedværket «Landevej ved Herregaarden 
Vognserup» (1849), et Arbejde, hvori S. har opnaaet finere
og klarere Farvetoner end i Flertallet af sine Billeder fra denne
Periode, i hvilken han ellers som oftest staar med temmelig sorte
Skyggepartier. Fortræffelig er den støvede Landevej given, og
Figurerne, den tegnende Maler og hans Tilskuere, de smaa
Bønderbørn, staa ypperlig i Rummet; stærkest virker dog det noble
Kunstværk ved den fuldendte Gjennemførelse af Træerne, hvis
Stammer og Grene ere formede med uovertræffelig Lethed og
Finfølelse.

3. Sept. 1851 ægtede S. Georgia Marie Louise Schouw (f. 1828
d. 1868), Datter af Professor J. F. S. (XV, 274), og grundede et
lykkeligt Hjem. Han stod nu almindelig anerkjendt som sit
Fædrelands største Landskabsmaler og modtog saa mange Bestillinger, at
det til Trods for hans store Arbejdsevne næppe var ham muligt
at efterkomme dem alle. Jægersborg Dyrehave var og blev hans
kjæreste Arbejdsplads; dog malede han ogsaa jævnlig længere
nord paa, saaledes ved Hellebæk -- derfra hans udmærkede
Studie paa Nationalmusæet: «Aften ved Bondedammen», efter hvilken
han for Grosserer Alfred Hage malede et af sine største og
skjønneste Billeder --, ved Herregaarden Nysø og i Vejleegnen. Først i
1854 rejste han med offentlig Understøttelse til Syden med sin
Hustru og tilbragte en Vinter i Italien, som han ogsaa gjæstede i
1869 med det Anckerske Legat. Flere smukke Landskaber med
fine Bjærglinjer og ypperlig tegnede Træer bleve til paa disse
Rejser; intet af dem kan dog regnes blandt Mesterens mest
fremragende Værker, dertil ere de til Trods for deres ofte særdeles
fine koloristiske Holdning for kølige i Farven og i det hele for
lidt «sydlandske» i deres Stemning.

I 1860 blev S. titulær Professor, i 1864 Medlem af Kunstakademiet. 
Nogen Tid efter at han, i 1868, var bleven Enkemand, 
ramtes han af et apoplektisk Tilfælde, hvis Følger han dog
forholdsvis hurtig syntes at forvinde, saa at han i de følgende
Aar kunde fuldende flere af sine allerbetydeligste Værker, i 1869
saaledes «En Skovsø, Sommeraften» med den udmærkede Staffage
af nøgne Figurer, unge Mennesker, som bade sig i Søen, og i
1874 det Nationalgalleriet tilhørende «En Sommerdag i Dyrehaven;
et Tordenvejr er trukket forbi og Solen atter kommen frem». 

Maaske kan dette Billede nævnes som S.s fuldkomneste, dybest
gjennemtænkte Komposition; i alt Fald er det næppe i noget
andet Værk lykkedes ham at faa Luftens, Terrænets og de dejlig
formede Trægruppers Linjer til at slutte sig sammen i skjønnere
Harmoni. Dette blev imidlertid hans Livs sidste Storværk; om
Formiddagen 13. April 1875 kom, kort efter at han, der var en
dybtfølende, religiøs Personlighed (han hørte til Grundtvigs ældste
Menighed), havde holdt sin sædvanlige Morgenandagt med sine
Børn, et nyt apoplektisk Anfald, der i faa Øjeblikke gjorde Ende
paa den store Kunstners virksomme Liv.

S. malede, som alt antydet, af og til Portrætter; et af hans
bedste Arbejder af denne Art er Billedet af H. E. Freunds Hustru,
malet 1860 og senere skjænket til Nationalgalleriet. Det er et i
formel Henseende fremragende Kunstværk, frit og naturlig stillet,
stort og smukt i Linjerne og modelleret med fremragende Dygtighed; 
Karakteren er opfattet og tolket saa klart og sympathetisk,
at faa af vore bedste Portrætkunstnere i saa Henseende have naaet
højere. Ogsaa af sin Hustru og af sine 3 Børn samt af enkelte
andre har han malet Portrætter, der alle interessere ved kraftig
og sund Karakteristik og store formelle Fortrin, medens de vel i
Farven kunne staa en Smule graalig og heller ikke udmærke sig
ved slaaende Stofgjengivelse. Det er jo imidlertid som Landskabsmaler, 
S. er kjendt af alle som Stormesteren inden for den ældre
Generation. Han var en national Kunstner i dette Ords eminente
Betydning, og det er, som ovenfor sagt, ogsaa kun den hjemlige
Natur, han har tolket med fuldt Mesterskab. Den kølig-fugtige
Luft, der er betinget af vor Nærhed ved Havet og vore særlige
Jordbundsforhold, den rige Skiften af Lys og Skygge, som Blæsten
og de drivende Skyer medføre, vore karakteristiske Træformer og
den ejendommelig sjællandske Bevægelse i Jordsmonnets Linjer,
alt dette opfattede han med den inderligste Sympathi og den finest
udviklede Natursans og gjengav det i Billeder af uforgængelig
Skjønhed. Ingen dansk Maler har kunnet tegne en Bøg som S.
eller som han udtrykke det organiske Liv i den enkelte Gren eller
Stamme; ingen af alle vore Landskabskunstnere har som han været
Mester i malerisk Komposition. Den Maade, hvorpaa han i sine
bedste Arbejder har stillet Luftens, Jordsmonnets og Vegetationens
Linjer i Forhold til hverandre, den Skjønhed og Rhytmik, hvormed 
hver Gjenstand er sat paa sin Plads i Rummet, den Storheds- og 
Enhedsfølelse endelig, hvormed alt er samlet, -- dette er i og 

for sig nok til at bevare S.s Kunstneranseelse langt ud over den
Tid, hvori han virkede dels umiddelbart, dels ved sin store og
frugtbare Indflydelse paa en hel Skole af nationale Landskabsmalere. 

Weilbach, Nyt Kunstnerlex. 
Fremtidens Nytaarsgave 1866. 
S. Müller, Nyere dansk Malerkunst. 

Sigurd Müller.



Skovgaard, Peter Nikolai, 1783-1838, Litterat, fødtes i
Nærheden af Rønne; Faderen var Lieutenant ved Dragonerne.
Han blev Student 1798 og sluttede fortroligt Venskab med den
jævnaldrende N. F. S. Grundtvig, hvis Interesse for Oldtiden han
vakte. Kun 21 Aar gammel udgav han «Beskrivelse over Bornholm» 
I (1804), et Værk, der var samlet med megen Flid og
indeholdt mange gode Oplysninger, men ved Siden deraf hensynsløse
Udtalelser; paa Grund af en skarp Dom over Bornholms Forsvars- 
og Skattevæsen og Udtalelser om Frederik III's Fremgangsmaade
mod Corfits Ulfeldt blev Forfatteren idømt 14 Dages Fængsel paa
Vand og Brød. Selv efter den Tids Retsopfattelse var det en
haard og ubillig Dom (A. S. Ørsted, der var blandt Dommerne,
havde stemt for en langt mildere Straf). 1807 blev S. Lærer ved
en Realskole i Aalborg, 1810 Translatør i Engelsk, Fransk,
Hollandsk, Tysk og Svensk, 1814 Mægler, 1820 portugisisk Vlcekonsul.
Han besad megen Læsning og Kundskaber i mange Sprog; han
forfattede ogsaa enkelte Bøger, saaledes «Bornholms Saga» (1834);
hans plumpe Forsøg paa ved et historisk Falskneri at vise, at
Christian II havde myrdet sin Fader, blev hurtig opdaget.
Karaktersvaghed hindrede ham i at give sine betydelige Evner
tilbørlig Udvikling og bragte ham ogsaa legemlig til Forfald. Han
døde 17. Juni 1838. Hans Enke, Cathrine Marie f. Lehmann,
døde 1865.

Erslew, Forf. Lex. 

Johannes C. H. R. Steenstrup.



Skram, Asbjørn Oluf Erik, f. 1847, Forfatter. Erik S. er
født i Kjøbenhavn 10. Marts 1847, Søn af nedennævnte
Jærnbanedirektør Joh. Chr. Gust. S. og Ida Johanne f. Hoö. 17 Aar
gammel, medens han gik i Metropolitanskolen, meldte han sig i
Marts 1864 ved Officersaspirantskolen og kom efter nogle
Maaneders Uddannelse til 3. Bataillon paa Als, hvor han 29. Juni i
Kampen ved Kjær By haardt saaret faldt i preussisk Fangenskab
(jvfr. hans «Hinsides Grænsen» i Galschiøts «Danmark» og 
særskilt udgivet 1888). S. blev Lieutenant 1868 (fra 1874-89 i
Kjøbenhavns Væbning), men tog efter Krigen atter til Bogen, blev
Student 1866 og vilde have været Læge, men opgav hurtig Medicinen 
og studerede Æsthetik og Filosofi, betaget af Rasmus Nielsen.
Sidst i 6oerne blev han Stenografassistent i Rigsdagen, et Par Aar
efter Stenograf og 1894 Protokolsekretær. S. var tidlig begyndt at
skrive i Bladene, først i Rosenbergs «Heimdal», siden i «Fædrelandet» 
(Breve fra Wiener-Udstillingen 1873 og fra Lejren ved Hald).
1881-83 var han Redaktionssekretær ved «Morgenbladet», hvor han
særlig vaagede nøje over det gode danske Sprog. Fra 1884 var S.
i nogle Aar Litteraturanmelder ved «Tilskueren» og Theateranmelder 
ved «Illustr. Tidende»; han har desuden skrevet en Mængde,
mest kritiske, Artikler i «Politikken», «Göteborg Handels- og
Sjöfarts-Tidn.», i norsk «Dagbladet», «Af Dagens Krønnike» m. v.
S. kan som Kritiker være noget egensindig og bundet, men han
har fin Sans for Prosakunst og god sjælelig Indsigt; hans Kritik
er altid omhyggelig og redelig, og han har aabent Øre for det
nye, der kommer. S.s første Fortælling, «Herregaardsbilleder af
Henrik Herholdt», udkom 1877, Romanen «Gertrude Coldbjørnsen»
fulgte i Vaaren 1879 (2. Opl. 1898). Den vakte en Storm af
Forargelse, hvori «Dagbladet» førte an. Man korsede sig især over,
at han lod en ung Pige med kunstnerisk Skjønhedsglæde se paa
nogle badende Artillerister. Forargelsen var helt ugrundet. Bogen
giver en nænsom, indtrængende og fintfølende Skildring af en ung
Kvinde, der endnu helt Barn og uden Elskovssans overrumples til
Ægteskab. Efter lang Tavshed udgav S. 1889 Lystspillet
«Fjældmennesker» (sammen med hans Hustru) og 1895 det indtagende
Kjærlighedsspil «Ungt Bal» (opførte paa Dagmartheatret 1892 og
95). Endelig har han skrevet 2 smaa Romaner: «Agnes Vittrup»
(1897, 2 Opl.) og «Hellen Vige» (1898). Disse Bøger skildre ogsaa
fortrinsvis Kvinder, men af en egen stolt Rejsning, dristigere og
med friere Aandedrag, end de vanlig findes. Ofte virke de mest
som Musik om Elskov. Mere virkelighedsnær føles en enkelt
lidenskabelig, herskesyg og tyranniserende Menneskesjæl (i «Agnes
Vittrup»). De ere skrevne med kræsen Kunst, i et sirligt, klart og
festligt Sprog. -- S. har oversat og bearbejdet Vitus «Paris»
(1892) og en Række Skuespil, mest til Dagmar- og Folketheatret,
af Knut Michaelsen, Geijerstam, Hauptmann («College Crampton»),
Dumas («Prinsessen af Bagdad») og Becque («Ravnene»). Foruden
en Rejse til Italien paa 1/2 Aar i 1877 og Udflugter til Sverige og 

Norge (1882) har S. i 1899 som Formand i«det danske Selskab»
berejst de nordamerikanske Fristater fra Øst til Vest i 4 Maaneder
for at knytte Forbindelse mellem de danske i Amerika og
Moderlandet. Han var Formand i Studentersamfundet 1893-96 og er
Formand for «det fri Theater». S. ægtede 1884 Fru Amalie Müller
(s. ndfr.); Ægtefællerne separeredes i Jan. 1900.

G. Brandes, Det moderne Gjennembruds Mænd.
Af Dagens Krønnike 1889.

Niels Møller.



Skram, Bertha Amalie, 1847-1905, Forfatterinde. Amalie Alver 
fødtes i Bergen 22. Avg. 1847. Faderen, Kjøbmand Mons A., drev
en stor Forretning med Bondehandel, Manufakturhandel, Skibsrederi
og Sildespekulationer. Moderen, Ingeborg Lovise f. Sivertsen, var
syg og sengeliggende i en Aarrække. Amalie A. tumlede sig som
Barn helst i fri Luft, paa Land og Vand, med sine 4 Brødre og
deres Venner. Hun læste meget, gode og daarlige Romaner, og
8-9 Aar gammel lavede hun Historier om Krig og Bortførelse:
de endte altid jammerfuldt. Hendes Fantasi var levende og hendes
Nerver stærkt spændte; en Bog af Dumas («Gud raader») gjorde
et saa voldsomt Indtryk paa hende, at hun var syg i mange Dage
og laa vaagen om Nætterne og grublede. I Skolen forgudede hun
Bestyrerne, 2 Theologer, og var under deres Indflydelse længe
stærkt religiøst grebet. Hun fik Undervisning i Skolen, ogsaa efter
sin Konfirmation, i Kirkehistorie og Sprog, til hun, 17 Aar gammel,
blev forlovet. Kort før gik Faderen fallit og rejste pludselig til
Amerika. Et Par Maaneder efter ægtede hun (1864) sin forlovede,
Skibsfører Berent Ulrik August Müller. Med ham drog hun paa
Sørejser i mange Aar, først med Sejlskib til Vestindien og Mexiko
og rundt paa Jorden, senere med Dampskib i Fragt- og Passagerfart 
paa Middelhavet og Sortehavet. Ægteskabet blev ikke
lykkeligt og opløstes 1878. De følgende 6 Aar opholdt hun sig hos
sine Brødre og var dels i Norge, dels i Kjøbenhavn. Her bosatte
hun sig, efter at hun i April 1884 havde ægtet Erik Skram (s. ovfr.),
og har siden opholdt sig i Danmark med mindre Afbrydelser (4-5
Besøg i Norge, i Vinteren 1895 i Paris).

Hun begyndte som Forfatter med en Anmeldelse af «Marie
Grubbe» i «Bergens Tidende» 1877 og skrev de følgende Aar
kritiske Artikler i norske Blade om Ibsen og Bjørnson (Polemik med
Pastor Heuch om «Det nye System»), om Kielland, J. P. Jacobsen
o. a. 1882 vakte hun Opsigt og nogen Forargelse ved en Novelle 
i «Nyt norsk Tidsskrift», «Mad. Højers Lejefolk». Hendes første
Roman, «Constance Ring», udkom 1885 i Christiania. Den giver
en skarpsynet Skildring af en Kvinde, «der er skabt til at elske
af hele sit Væsen, men ikke kan», en Type, hun ogsaa senere
har behandlet. Hendes Hovedværk er «Hellemyrsfolket» («Sjur
Gabriel», 1887; «To Venner», 1887; «S. G. Myre», 1890; «Afkom»,
1898, 2 Opl.). Det er en Slægtshistorie, der viser Paavirkning af
Zola i sit Anlæg og i sit ofte uhyggelige og haarde Indhold. Men
hun er ikke blot Efterligner. Hun synes en Gang at have faaet et
sprængende Nervestød, hvorefter Livet lyder hende disharmonisk,
og hendes Blik pinlig drages mod dets Vranghed og Skygger. Hun
ejer en mandlig og ærlig Kraft, der vil se Tingene uden Pynt, og
en Hukommelse, der gjenkalder Oplevelserne uhyre skarpt. Hun
kan give skræmmende, hæslige Billeder som i «Sjur Gabriel» eller
«Lucie» (1888; 2. Opl. 1899), men de staa livagtige og uden
bevidst Overdrivelse; hun kan ogsaa vise Lune som i Sivert Myre,
hendes bedste Figur, en Per Gynt i Prosa, en godlidende og
fremstræbende Natur, men uden moralsk Hold og en stor Fantast, der
røres over sine egne Løgne.

Foruden nogle Bind Fortællinger og Noveller («Børnefortællinger», 
dansk og norsk Udg. 1890; «Kjærlighed i Nord og Syd», 1891;
«Forraadt», 1892; «Sommer», 1899) og et Par Skuespil («Fjældmennesker», 
sammen med E. Skram 1889, og «Agnete», 1893) har fru S.
end videre skrevet 3 Romaner: «Professor Hieronimus» (2 Opl. 1895)
med Fortsættelse, «Paa St. Jørgen» (s. A.), og «Julehelg», en
Skildring af en uhyggelig Forlovelse og en usanselig Kjærligheds
Højtidsstemning (2. Opl. 1900). «Professor Hieronimus» virkede med
i Angrebene paa Sindssygelægen Knud Pontoppidan (XIII, 228);
de Indtryk, den bragte fra Opholdet paa et Sindssygehospital, toges
som en tilforladelig Skildring af Forholdene paa Kommunehospitalets 
6. Afdeling. I et lille Skrift, «Landsforrædere» (1901), klager
Fru S. over sit Fødelands Adfærd mod hende og den Haan, Nordmænd 
have vist hende, fordi hun regner sig for dansk Forfatterinde. 
-- Mange af hendes Skrifter ere oversatte, især paa Tysk.
Hun døde 15. Marts 1905.

Halvorsen, Norsk Forf. Lex.
Af Dagens Krønnike 1889.

Niels Møller.



Skram, Erik, --1568, til Hastrup, Landsdommer, var Søn 
af Peder S. til Voldbjærg, der var af Slægten Fasti, men opkaldt
efter sin Morfader, hvorfor hans Afkom beholdt Navnet S. Moderen 
var Anne Olufsdatter Gyrstinge til Hastrup. E. S. nævnes 

1528 blandt de Adelsmænd, der skulde følge Kongen ind i
Hertugdømmerne. Aaret efter (8. Avg.) ægtede han Maren Lauridsdatter 
Løvenbalk til Tjele, hvilken Gaard siden ved hendes Broders
Død kom i hans Besiddelse (s. X, 589). Fra 1546-58 var han
Landsdommer i Nørrejylland og forlenet med Holstebrogaard, men
mest kjendt er hans Navn fra den fortrædelige Proces, han 1557
maatte føre med sin Hustrus Brodersøn Knud Mogensen, hvis
ægte Fødsel og Arveret til Tjele han bestred (s. IV, 99). Han
beholdt vel Tjele, men maatte selv 12. beedige, at han i sin Tid
rettelig efter Loven tog Arv efter sin Hustrus Broder. Efter hans
Død, 30. April 1568 paa Hastrup, anerkjendte siden hans Sønner
Knud Mogensen paa Kongens Forbøn for deres rette Morbrodersøn
med Ret til at føre deres mødrene Vaaben. 

Thiset.



Skram (Schram), Johan Christian Gustav, 1802-65, Jærnbanedirektør. 
G. S. er Søn af Konferensraad, Direktør for den
almindelige Enkekasse Gerhard Christopher Schram og Anne
Johanne Christiane f. Jørgensen og blev født i Kjøbenhavn 13. Juli
1802. 18 Aar gammel gik han ud af Metropolitanskolen uden at
blive Student for at kunne overtage en Stilling som Kopist i
Enkekassens Bogholderkontor, hvor han efterhaanden avancerede til
Fuldmægtig 1826 og til Underbogholder 1835, indtil han 1842 afgik
med Pension ved Enkekassens Reduktion. Samtidig virkede han
som anerkjendt Fransklærer, baade privat og fra 1830 i en
Aarrække ved Søkadetakademiet. 1828 studerede han Fransk i Paris
under Chapsal, var atter i Paris nogle Maaneder i 1833 med
offentlig Understøttelse og senere 1837 henved et Aar. 1839 udgav han
en dansk Grammatik paa Fransk (2. Udg. 1866).

Med sin livlige og enthusiastiske Natur interesserede S. sig
stærkt for almennyttige Foretagender; han diskuterede i
«Fædrelandet» om Anlæg af elektriske Telegrafledninger og skrev en
Brochure om Gammelholms Bebyggelse (1853); og da hans Rejser, paa
hvilke han foruden Frankrig havde besøgt England, Holland og
Tyskland, havde vakt en levende Interesse hos ham for Jærnbaner,
arbejdede han utrættelig i Tale og Skrift for Indførelsen af dette
Befordringsmiddel i Danmark. Til Industriforeningen indsendte han
1840, uden selv at være Medlem af Foreningen, et Forslag om
Dannelsen af et Aktieselskab, der skulde anlægge en Jærnbane fra
Kjøbenhavn til Roskilde, og da Forslaget blev velvillig modtaget,
blev S. optaget i et Udvalg, som skulde føre Sagen videre. I 
Industriforeningens Navn, men paa egen Bekostning foretog han
flere Rejser til England -- senere ogsaa til Tyskland, Frankrig og
Schweits -- for at studere Jærnbanevæsen og blev derved dygtig,
ikke blot til at give Initiativet til det første Jærnbaneanlæg i
Danmark, men ogsaa til at kunne tage virksom Del i de forberedende
Skridt til Sagens Gjennemførelse. Efter 3 Aars Forhandlinger
opnaaede Industriforeningen 25. Maj 1844 at faa Koncession paa
Anlæg af en Jærnbane fra Kjøbenhavn til Roskilde med senere
Forlængelse til Korsør og eventuelt Sidebaner til Nordvest- og
Sydsjælland med Ret til at overdrage den til et i dette
Øjemed dannet Aktieselskab, som stiftedes under Navn af det
sjællandske Jærnbaneselskab paa en konstituerende Generalforsamling
2. Juli 1844. S. blev Selskabets administrerende Direktør med
en Kassedirektør og en teknisk Direktør ved sin Side; det
følgende Aar paabegyndtes Bygningen af Banen, og 27. Juni 1847
kunde den aabnes for Driften.

Skjønt S. i sin Optræden som Jærnbanedirektør kunde svinge
fra stiv Bureaukratisme til vidtdreven Kammeratlighed, var han i
det hele vel lidt og agtet paa Grund af sin ubestikkelige
Redelighed og varme Patriotisme, der bl. a. bragte ham til at forandre
Stavemaaden af sit Navn under den første slesvigske Krig; men
det viste sig, at hans agitatoriske Kraft og sangvinske
Temperament ikke passede saa godt til at overvinde de administrative
Vanskeligheder i Banens første Driftsaar som til at sætte
Foretagendet i Gang, og da han tilmed svækkede sin Stilling ved at
forsømme sine private Pengesager, blev han forbigaaet ved det
nye Valg af en administrerende Direktør, som skulde foretages
efter Fuldendelsen af Korsørbanen, og maatte fratræde sin Stilling
1856. Sine sidste Leveaar tilbragte han i Kjøbenhavn, bitter i
Sindet og i stadig Kamp mod økonomiske Vanskeligheder, der
endog tvang ham til en Tid at opløse sit Hjem. Han døde 7.
April 1865 paa Kommunehospitalet.

1826 ægtede S. Johanne Margaretha Klein, Datter af
Silkehandler Wilhelm K. og Mette Maria f. Høyer; hun døde 1835, og
2 Aar senere ægtede han Ida Johanne Hoë (f. 1814 d. 1886), Datter
af Justitsraad, Kasserer ved den almindelige Enkekasse Emanuel
H. og Johanne Frideriche f. From.

Erslew, Forf. Lex. 
Nyrop, Industriforeningen i Kbhvn. 1838-88.

Alfred Lütken.



Skram, Jørgen, 1534-92, til Tjele, Rigsraad, hørte til de
Fastier, som kaldte sig S., i det han var Søn af ovennævnte Erik
S. Han blev født 26. April 1534 og var alt 1557 Hofsinde hos
Hertug Frederik (II), men havde ved denne Tid gjort Tjeneste
hos den paa Kalundborg fangne Konge. 1568 blev den netop i
denne urolige Krigstid betydningsfulde Post som Høvedsmand paa
Baahus ham betroet, og den beklædte han til 1571; derefter fik
han Dronningborg Len, 1573 tillige Torupgaard og 1575 Sønderlyng 
Herred, som han efterhaanden naaede at faa afgiftsfrit,
nærmest for at bøde paa den usædvanlig høje Afgift, som han maatte
svare af Dronningborg. Dette Len ombyttede han endelig 1585
med Hald, som han beholdt til sin Død. For øvrigt var han
1584-87 en af Landsdommerne for Nørrejylland og i denne
Egenskab forlenet med St. Hans-Godset i Bergen og Munkeliv Kloster.
Alt fra 1579 havde han Sæde i Rigsraadet, og gjentagne Gange
(1580 og 1585) var han blandt de Medlemmer af Raadet, der
sendtes til Norge for at holde Retterting. Sin Mødrenegaard
Tjele, der var bleven hans Arv efter Forældrene, forsynede han
1585 med den endnu staaende anselige Hovedbygning, ligesom
han, som den driftige og duelige Godsejer han var, forøgede,
afrundede og forbedrede Gaardens Tilliggende. Her døde han
barnløs 18. Febr. 1592, thi hans Hustru, Hilleborg Clausdatter Daa (f. 
1549), hvem han 17. Juli 1575 havde ægtet, havde vel født ham 2
Børn, men de vare begge døde i Barneaarene. 

Thiset.



Skram, Laurids, 1530-87, til Hastrup, var Søn af
ovennævnte Erik S. og altsaa egentlig af Slægten Fasti; han er født
9. Juni 1530. Ved sit Ægteskab (5. Sept. 1557) med Maren Bille
(f. 6. Juli 1537), Datter af Claus B. (II, 220), kom han ind i et
anseligt og indflydelsesrigt Svogerskab, hvad der snart satte Frugt:
1560 blev han forlenet med Indtægten af 4 jyske Broer, fra 1569-75 
havde han Øvids Kloster, var 1577-79 Høvedsmand paa
Koldinghus, fik saa Nørvang Herred og Strø Len i Froste Herred,
men mistede dog strax efter igjen det sidste, da Kronen
afhændede det. Derimod fik han endnu 1583 Øster Horne Herred, men
fratraadte 1585 begge sine Len, antagelig paa Grund af Svagelighed, 
thi han døde alt 6. Okt. 1587 paa Hastrup. Foruden denne
sin Fædrenegaard ejede han Korsøgaard og Faarup. Hans Enke
levede endnu 1607. 

Thiset.



Skram, Niels, 1555-1601, til Urup, Søn af Søhelten Peder
S. (s. ndfr.), blev født 27. Febr. 1555 paa Helsingborg. Efter at
have studeret udenlands, bl. a. 1572 i Rostock, gjorde han fra
1576 Tjeneste som Hofjunker, men tog 1581 Afsked fra Hove, i
det han fik Bygholm Len, og 25. Febr. 1582 holdt han saa i
Horsens Bryllup med Kirsten Styggesdatter Rosenkrantz (f. 2. Febr.
1564), der tilførte ham de 2 Hovedgaarde Hevringholm og
Lynderup. Selv havde han foruden sin Fædrenegaard Urup arvet efter
sin Moder Skedal i Halland og ejede desuden Hessel samt i
Halland end videre Arløse, som han 1580 paa egne og Søskendes
Vegne havde mageskiftet sig til fra Kronen, men siden overlod til
en Søster. Alt 1583 ombyttede han Bygholm med Hald Len, som
han havde til 1585, i det han tillige var Stiftslensmand i Viborg
Stift. Fra 1585-97 var han Lensmand paa Dronningborg, men
fik derefter paa ny Bygholm, som han havde til sin Død;
ligeledes havde han fra 1597 Sønderlyng Herred. 1595 blev han
tilsagt at ledsage den unge Konge til Nordtyskland; men ellers synes
han ikke at have spillet nogen særlig fremragende Rolle. Efter
ved et Ulykkestilfælde at have mistet sin Hustru (hun døde 23.
Juli 1597 efter et Fald fra Loftet i deres Gaard i Viborg) ægtede
han 21. Okt. 1599 den 20aarige Agathe Jacobsdatter Seefeldt, men
døde allerede 26. Juni 1601 paa Urup. Enken ægtede Verner
Parsberg til Lynderup.

Personalhist. Tidsskr. 2. R. III, 182 ff. 

Thiset.



Skram, Peder, --1581, til Urup, Rigsraad, Søhelt. P. S.,
en Søn af Christen S. til Urup og Anne Reventlow, fødtes paa
Fædrenegaarden Urup, en Mils Vej fra Horsens. Angivelserne af
hans Fødeaar svinge mellem 1491 og 1503, af hvilke den ældste
aabenbart er urigtig. Moderløs, da han var 4 Aar gammel,
opdroges han fra den Tid hos forskjellige, først hos Mormoderen, og
kom derpaa til at tjene som Dreng hos den bekjendte Henrik Gjøe
(VI, 67). Denne fulgte han 1518 paa Toget ind i Sverige, hvor
han deltog i den for de danske Vaaben uheldige Kamp ved Brännkyrka. 
Her fik han saaledes Ilddaaben, Indvielsen til et langt og
hæderligt Krigerliv, men ogsaa Forsmag paa de Sorger, Krigen
fører med sig, i det en Broder af ham faldt i Kampen. 1520 drog
han, efter i Mellemtiden at være bl e ven gjort væragtig af Henrik
Gjøe, paa ny med denne til Sverige og kæmpede med paa Tiveden, 
hvor han skal være bleven saaret af en Pil, og i 
Langfredagsslaget ved Upsala, hvor han reddede Mogens Gyldenstjerne,
Hovedbannerets Fører. Efter endt Felttog traadte han i Tjeneste hos
Aarhusbispen Ove Bille og tog Del i Belejringen af Kjøbenhavn
1523-24, altsaa i Kampen mod sin fordums Herre, Henrik Gjøe.
Skjønt han her fik 2 Saar, kølnede dette ikke hans Krigslyst, tvært
imod, og da Krigen ikke længer var at finde hjemme, søgte han
den i Tyskland, hvor han atter hentede sig et alvorligt Saar.
Hjemkommen der fra blev han Hofsinde hos Frederik I, der 1529
forlenede ham med en lille Gaard i Nærheden af Urup. Her i
sin Hjemstavn var han kort efter Skyld i et Drab paa en Standsfælle, 
med hvem han laa i Trætte, og hvis spodske Ord fik P. S.s
altid varme Blod til at koge, saa at han lod Modstanderen støde
ned (1531). Først efter aarelange Forhandlinger lykkedes det ved
en Pengebod at stille den dræbtes Slægt til Freds.

Da Efterretningen orn Christian II's Landing i Norge i Slutningen 
af 1531 var naaet til Danmark, maatte man her være betænkt
paa at undsætte Akershus, saa snart Vinteren tillod det. I
Begyndelsen af Marts 1532 afsejlede fra Kjøbenhavn en lille lybsk Flaade
og et Par danske Skibe, de sidste under P. S. med Tile Giseler
som søkyndig Underfører. Ved Tønsberg bemægtigede man sig
5 af Kong Christians Skibe, men Farten til Akershus hindredes af
Isen. Efter en besværlig Isning og Skjærmydsler paa den frosne
Oslo Fjord naaede Flaaden dog op forbi Hovedøen, og om Natten
sendtes 30-40 Mand over Isen til Slottet med Krudt og med
Løfte om, at der snart skulde komme en større Undsætning. Efter
at have stukket Ild paa Hovedøens Kloster og brandskattet langs
Fjorden vendte Flaaden derpaa tilbage til Øresund, hvor den
ankom midt i April. Da den store dansk-hanseatiske Flaade endelig
i de første Dage af Maj gik under Sejl fra Kjøbenhavn, var P. S.
med om Bord, dog nu ikke længer indtagende en overordnet
Førers Stilling. I Spidsen for Expeditionen stod en Kommission
af 3 Medlemmer, hvis første Mand var Biskop Knud Gyldenstjerne,
og dens Virksomhed blev ogsaa mere underhandlende end af
krigersk Art. Allerede en halv Snes Dage efter Flaadens Ankomst
til Oslo sendtes P. S. og en tysk Landsknægtoberst ned til
Danmark for at give Frederik I en Fremstilling af Situationen og
hidkalde Forstærkning; men da de kom tilbage til Lejren ved Oslo
(30. Juni) med den Besked, at Kongen forbød at indgaa
Overenskomst med Kong Christian, som med Magt skulde fordrives fra
Norge, vare Underhandlingerne mellem Kommissærerne og 
Christian II paa det nærmeste afsluttede, og i det man da foretrak
intet Hensyn at tage til den nye Ordre, afsluttedes et Par Dage
senere den endelige Overenskomst. Som bekjendt bleve de i denne
og i Lejdebrevet for Kong Christian af Kommissærerne indgaaede
Løfter ikke holdte af den danske Regering (jvfr. VI, 380 f.), men
det er betegnende, at P. S.s Navn ikke findes under de 2
Dokumenter ved Siden af saa mange andres; det turde vise, at han
havde Følelsen af, at man gik videre, end man var berettiget til,
og indlod sig paa et Dobbeltspil, der var hans ærlige Natur imod.
Medens en alvorlig Dadel rammer saa at sige alle, der havde
Andel i hin troløse eller tvetydige Handel, staar P. S. uden Plet
paa sit gode Navn.

Det var vistnok til Belønning for hans Optræden i Krigen,
at han i Efteraaret 1532 forlenedes med Ski Syssel (Bratsberg Len)
i Norge for 10 Aar (beholdt det til 1545), men allerede det
følgende Foraar mistede han i Frederik I en Herre, der efter hans
Hustrus Vidnesbyrd havde været ham som en Fader. Under den
bevægede Herredag, som derpaa s. A. holdtes i Kjøbenhavn,
fejredes med stor Højtidelighed i Overværelse af 6 Biskopper og en
udvalgt Skare af Landets Højadel hans Trolovelse med den
19aarige Elsebe Krabbe (IX, 382), og derefter drog han til sit Len
i Norge med en Anbefaling til det derværende Rigsraad fra sin
Svigerfader, Marsken Tyge Krabbe. Maaske er han bleven der
oppe i nogen Tid, thi i det første Aar af Grevefejden nævnes han
ikke. I Begyndelsen af 1535 havde han Bryllup paa Helsingborg,
Svigerfaderens Forlening, og kort efter, ved Paasketid, rejste han
til Stockholm paa Befaling af Christian III, hvis Parti han, som
naturligt var, havde sluttet sig til.

Den svenske Konge havde nylig i Samtale med Kong Christians 
Afsendinger opkastet det Spørgsmaal, hvor han skulde faa
en dygtig Mand til Admiral for sin Flaade, og de havde da givet
ham Anvisning paa P. S., hvem de priste i høje Toner. Allermindst 
for en saa mistroisk Mand som Gustav I var denne Anbefaling 
tilstrækkelig, og han vilde derfor selv lade forhøre, hvorvidt
P. S. virkelig var saa dygtig, som han havde Ord for, men inden
han kunde faa Besked herom, indfandt P. S. sig imidlertid selv i
Stockholm. I de første Dage af Maj gik den svenske Flaade
under Sejl, og om Bord paa det svenske Admiralskib befandt sig
da P. S. og den svenske Admiral Mans Svensson Some. Spørgsmaalet 
om, i hvilket Kommandoforhold disse 2 Mænd stode til 

hinanden, har med rette tildraget sig Opmærksomheden. Elsebe Krabbe,
som har skildret sin Mands Levned, hævder, at han var «øverste
Admiral» over den svenske Orlogsflaade og ligeledes over de
danske og preussiske Skibe, som i Maj forenede sig med den under
Gulland; men det lader sig ikke nægte, at Fru Elsebes Skildring,
som nærmest er at opfatte som et Forsvarsskrift, ikke paa alle
Punkter er fuldt paalidelig, i det hun i ikke ringe Grad
overdriver den af hendes Husbond spillede Rolle. Svenske Historikere
have da ogsaa i den nyeste Tid taget til Orde imod hendes
Fremstilling af Kommandoforholdet paa den svenske Flaade, medens
man fra dansk og tysk Side har forsvaret den. Ved skarpsindige
Fortolkninger af Ytringer i Gustav I's Skrivelser har man søgt at
udrede Forholdet, men den Slags Fortolkninger ere mislige, fordi
man saa let kommer til at læse mere og andet ud af Ordene, end
der efter Brevskriverens Mening skulde staa i dem, og saa længe
der ikke kan bringes nyt Materiale til Veje, maa man derfor
vistnok sige, at Striden ikke kan afgjøres. Hvorledes Forholdet mellem
P. S. og Mans Svensson nu imidlertid har været ordnet de jure,
ser det dog nærmest ud til, at den førstnævnte, i hvert Fald til
Tider, faktisk har været den ledende.

Efter at Flaaderne havde samlet sig ved Gulland, stødte de
9. Juni under Bornholm paa Hanseaternes og Grev Christoffers i
Antal betydelig underlegne Flaade. Det var egentlig kun det
svenske Admiralskib, som paa de allieredes Vegne under en
flyvende Storm kæmpede en varm Kamp med det grevelige Hovedskib. 
Det sidste blev ilde tilredt, men undgik dog at blive taget
og trak sig med sine Sekundanter tilbage til Sundet, medens den
forbundne Flaade styrede over mod de fynske Farvande, hvor en
Afdeling af den ved Svendborg en Uge senere erobrede en hel
lybsk Flaade, som den i Land flygtende Besætning forgjæves havde
søgt at opbrænde. De allierede bemægtigede sig derpaa
Langeland med Tranekjær og Korsør, hvorved de kongelige Troppers
Overgang over Store Bælt lettedes. Paa den videre Fart langs
Kysterne af Laaland, Falster og Møen brandskattedes disse Øer,
men da P. S. forbød al Plyndring, fremkaldte dette Forbud stor
Forbitrelse, og Krigsfolket paa det svenske Admiralskib, hvor han
endnu stadig opholdt sig, gjorde Mytteri og havde nær dræbt ham.
Christian III, hvem han tilmeldte dette, lod Sagen undersøge, men
de fremmede Befalingsmænd, hvem Undersøgelsen overdroges, gave
P. S. det Vidnesbyrd, at han havde skikket sig mod dem alle som 
en ærlig Mand, og at man ikke havde anden Beskyldning mod
ham end den, at han ikke vilde tilstede Folkene at plyndre. Den
forenede Flaade var imidlertid midt i Juli kommen til Øresund,
hvor det blev dens vigtigste Opgave at blokere Kjøbenhavn, Malmø
og Landskrone. Omtrent ved denne Tid var det vistnok, at P. S.
flyttede sin Kommando over paa et dansk Skib, et af de ved
Svendborg tagne. Saa meget mere Grund til denne Forandring
var der, som man fra dansk Side næppe i Længden kunde gjøre
sikker Regning paa de svenske Skibes fulde Understøttelse. I
Begyndelsen af Avg. paalagde Gustav I, mistænksom som altid, Mans
Svensson at holde sig mere tilbage og udtalte Ønsket om, at han
kunde skille sig af med P. S.; «kanske han bliver os lidet god
eller til Nytte herefter». Ud paa Efteraaret kom de vendiske
Stæders store Flaade til Øresund for at undsætte det haardt
belejrede Kjøbenhavn, og i en Skjærmydsel med den fik P. S. et
alvorligt Saar i Benet, saa at han maatte bringes i Land og
overgive Kommandoen til en anden; men det store Sammenstød, man
skulde have ventet, udeblev, og faa Dage efter sejlede de hanseatiske 
Skibe hjem igjen, saa at sige med uforrettet Sag. Kort efter
gik den forbundne Flaade i Vinterhavn i Landskrone, der havde
overgivet sig til Christian III, og ved Juletid kunde P. S. igjen
overtage Befalingen. Vinteren blev Stræng, og først i Slutningen
af Marts 1536 lykkedes det P, S. at slippe ud i aabent Vand.
Efter et lille Krydstogt i Østersøen syd for Falster og Laaland
vendte Flaaden tilbage til Sundet og lagde sig paa ny for
Kjøbenhavn, men den formindskedes nu stærkt, da de svenske Skibe
kaldtes hjem. Til at forrette sin Vagttjeneste var den imidlertid
talrig nok. Endelig overgav Byen sig i de sidste Dage af Juli.

Om P. S.s Deltagelse i disse Krigens forskjellige Begivenheder
vides kun lidet, men ét staar fast: han vandt i den Tilnavnet
«Danmarks Vovehalse (oprindelig: Vovehals for Danmark), som
siden uudslettelig har været knyttet til ham. Lad saa være, at
hans beundrende Hustru har overdrevet sin Skildring, har givet
ham Æren for mere, end der strængt tilkommer ham, dette Tilnavn, 
der hverken skriver sig fra hendes eller Datterens Optegnelser, 
men har holdt sig i mundtlig Overlevering, indtil det 100 Aar
efter hans Død kom frem i Litteraturen, indeholder en Folkedom,
som ikke kan skydes til Side. Det er givet den Mand, som mere
end nogen anden dansk Kriger har bidraget til at knække
Hansaens Overvælde i Østersøen. 

Hans Konges Anerkjendelse udeblev ikke. Allerede i 1536
forlenedes han med Harritsborg ved Roskilde, som han det
følgende Aar ombyttede med det vigtige Helsingborg, hvilket
Svigerfaderen maatte fratræde. Ved Kroningen 1537 sloges han til
Ridder, i det Kongen talte varme Lovord til ham, og omtrent
samtidig fik han Sæde i Rigsraadet. Helsingborg indehavde han til
1555 med Undtagelse af Aaret 1547-48, da han var Lensmand
paa Roskildegaard. Desuden havde han Baadstad Len 1542-58,
Landskrone 1548-55, Halmstad Herred 1557-58 og 1568-72 og
sin gamle norske Forlening Bratsberg med Ski Syssel og Gimsø
Kloster 1565-72. Længst var han dog Lensmand paa Laholm
(fra 1558 til sin Død); her, nær ved den svenske Grænse, sad han
paa Vagt i Fredens som i Krigens Dage. Ogsaa efter Afslutningen
af Grevens Fejde var han knyttet til Flaaden. I et af de første
Aar derefter var han i stor Livsfare, da en voldsom Storm havde
berøvet hans Skib dets Master, og Baaden, hvormed han vilde gaa
i Land, kuldsejlede i Brændingen; sin store A åndsnærværelse skyldte
han sin Redning.

P. S., en stærkt bygget Skikkelse af Middelhøjde med hvidgult 
Haar og Skjæg, var i Sind som i Skind en ægte dansk Natur,
og det er derfor ikke underligt, at han i Rigsraadet blev Talsmand
for en dansk Politik og derved en Modstander af Holstenerne,
som i de første Aar af Christian III's Regering havde saa meget
at sige. Følelsen af Uvilje var gjensidig, men den danske Retning
gik af med Sejeren. Ved de 2 nordiske Kongers Sammenkomst i
Brømsebro 1541 var P. S. tilstede, og da der i det følgende Aar
udbrød Uroligheder i Smaaland (Dackefejden), var han Fører for
den lille danske Styrke, som rykkede ud for at støtte den svenske
Konge, men som hurtig vendte hjem igjen uden at have udrettet
noget. Den Flaade, som 1548 førte den danske Kongesøn til
Hylding i Oslo, var P. S. Admiral for, men han følte sig snart [for
gammel til at fare til Søs, og 1555 opgav han sin Stilling i
Flaaden. Medens han 1551 og de nærmest følgende Aar bl. a. ledede
Befæstningsarbejderne ved Landskrone og Opførelsen af Slottet der,
1554-55 var med at afstikke Grænser mellem Danmark og
Sverige og 1558 for en Tid havde et Overtilsyn i Skaane, deltog han
desuden i disse Aar meget i Rigsraadsmøder og sad ofte i
Kongens Retterting.

1563 udbrød den nordiske Syvaarskrig. At en Krig stod for
Døren, laa i Luften, og allerede tidlig paa Foraaret udnævntes P. 
S. til øverste Proviantmester i Halland. Inden det egentlige
Fejdebrev var udstedt, kom der Anmodning til ham fra Frederik II om
at overtage Overkommandoen til Søs, og den gamle Helt svigtede
ikke. Med en stor Flaade stak han i Begyndelsen af Avg. i Søen,
forenede sig med en mindre lybsk Flaade og havde 11. Sept. ved
Gulland en Træfning med en svensk Flaade under Jacob Bagge.
Denne blev tvungen til at søge ind i Skjærgaarden, og dermed
var Krigen til Søs afsluttet for det Aar. De store Forventninger,
man havde knyttet til P. S.s prøvede Dygtighed, bleve saaledes
skuffede. Ligesom Erik XIV lod sin Admiral høre ilde, fordi han
intet foretog sig, saaledes bebrejdede Frederik II i ret skarpe Ord
P. S. hans Uvirksomhed. Bebrejdelsen var dog næppe fortjent,
hvorimod Kongen maaske havde mere Ret, naar han klagede over
Mangel paa Efterretninger fra Flaaden. Det blev sidste Gang, P.
S. førte Kommandoen til Søs; da Flaaden næste Foraar løb ud,
var Herluf Trolle dens øverste Befalingsmand.

Om Vinteren (1563-64) var P. S. syg, maaske som en Følge
af Opholdet om Bord, men da han var kommen sig, vendte han
tilbage til Laholm. Han havde nu forladt den store Krigsskueplads, 
men her i hans Hjem skulde Krigen endnu hjemsøge ham,
i det han 2 Gange blev angreben af de svenske. Første Gang
kom de for Laholm i Jan. 1565. Han erklærede, at han aldrig
vilde give sig fangen, «medens der var varmt om hans Hjærte»,
og hans højsindede Hustru, der viste sit Mod ved at færdes paa
Muren og give Ordre til at fyre paa Fjenden, svarede, at man
aldrig skulde føre hende levende til Sverige, «saafremt Ord kunde
komme hende af med Livet». Blottede for Belejringsskyts kunde
Svenskerne imidlertid intet udrette mod Slottet, og de droge derfor
bort efter at have afbrændt Byen. I taknemmelig Ihukommelse af
den overstaaede Fare stiftede Ægteparret paa Femaarsdagen
derefter et Legat for fattige Skoledrenge i Kjøbenhavn. Anden Gang,
Laholm blev hjemsøgt af Fjenden, var i Marts 1568, men ogsaa
denne Gang holdt Slottet Stand. For sidste Gang var P. S. i Ilden,
50 Aar efter hans første Deltagelse i Krigens blodige Leg. Medens
han saaledes tappert værgede om den ham betroede Fæstning, led
han personlig store Tab. Hans Gods i Halland blev gjentagende
hærget og brændt, Hovedgaarden Skedal ødelagdes ved Ild (1566),
ja selv af de danske Tropper tilføjedes der hans Ejendomme
Overlast. Tungere end disse Tab, hvorfor han dog til Dels fik 
Erstatning paa forskjellig Vis af Kongen, var det imidlertid, at han i
Løbet af ét Aar (1566) mistede 4 Sønner, dog ikke for Fjendehaand.

Disse Sorger og andre lignende -- af hans 18 Børn døde
over Halvdelen før ham -- overlevede han, ligesaa Krigens
Udgang. 1578 blev han Enkemand, og mæt af Dage bortkaldtes han
selv 11. Juli 1581 paa sin Gaard Urup. Foruden denne Gaard,
hvis Tilliggende han øgede, og hvor han opførte en statelig
Hovedbygning, og Skedal ejede han Lillerup og Tingstedholm, begge i
Nærheden af Urup. I Sognekirken hertil, Østbirk Kirke, hvortil
han 1560 erhvervede Patronatsret, fandt han og hans Hustru deres
sidste Hvilested, indtil deres Levninger i Midten af det 19.
Aarhundrede flyttedes ud paa Kirkegaarden, og her rejstes 1886 en
Mindesten over dem.

P. S., der fra sin Ungdom var uddannet i al ridderlig Idræt,
var i Besiddelse af stor legemlig Styrke og Haardførhed. Han var,
siger hans Datter, «gruelig hastig», og et Vidnesbyrd herom er jo
det ovenfor omtalte Drab, han lod udføre; men han var en aaben,
ærlig Natur, ikke bange for at sige sin Mening, tillige en
vennesæl Mand med en lykkelig Evne til at forlige Folk. Han var ikke
blot en varm Fædrelandsven og en dygtig Kriger, men ogsaa en
ædel Personlighed.

Det kjøbenhavnske Selskabs Skrifter II, 115 ff. 
Danske Mag. 3. R.. III, 81 ff. 
Rørdam, Hist. Kildeskrifter II, 1 ff. 
J. Nørregaard, P. S. og Elsebe Krabbe (1887). 
A. Larsen, Dansk-norske Heltehistorier, 1536-1648, S. 1 ff.
(Svensk) Hist. Tidsskr. XI, 340 ff.; XIX, 213 ff.; XX, 306 f. 
Hist. Tidsskr. 6. R. IV, 292 ff. 
Hansische Geschichtsblätter XXVII, 167 ff. 

C. F. Bricka.



Skrike, Adolph, 1811-91, Kolonialdirektør, blev født i
Kjøbenhavn 1. Nov. 1811 som Søn af Sekretær i Udenrigsdepartementet, 
Gehejmelegationsraad Jacob Samuel S. (f. 1786 d. 1859),
der formodes at høre til en hollandsk Slægt, og Marie f. Berner
(f. 1787 d. 1835). S. blev Student 1829, juridisk Kandidat 1832
og kom s. A. ind i Udenrigsdepartementet, hvor han efterhaanden
blev Kancellist 1833, Sekretær 1843, Departementssekretær 1848 og
Departementschef fra 1856-60; i Aaret 1858 var han tillige blevet
Kolonialdirektør, hvilken Post han beklædte indtil 1870, da
Kolonialstyrelsen overgik til Finansministeriet. Som Anerkjendelse af
hans nidkjære Virksomhed i Statens Tjeneste blev S. i 1841
Legationsraad, 1850 Gehejmelegationsraad, 1852 Kommandør og 1870
Storkors af Danebrog. -- S., der døde i Kjøbenhavn 23. Jan. 1891,
var en meget dygtig og velvillig Mand, dertil meget godgjørende, 
endog efter at han ved et Uheld havde mistet sin betydelige
Formue; det var derfor ganske naturligt, at der blev lagt Beslag paa
hans Kræfter saa vel i Velgjørenhedens Tjeneste som i andre
Retninger; saaledes var han Medlem af Statsinventariekommissionen,
Formand i Sygeforeningen «Hygæa», Revisor ved Diakonissestiftelsen, 
Medlem fra 1859-75 af Direktionen for Sparekassen for Kjøbenhavn 
og Omegn, Direktør 1873-91 i det kongl. oktroierede
kjøbenhavnske Brandassurancekompagni, til hvilket han havde været
knyttet siden 1863; desuden besad han stor Interesse for
Personalhistorie og Genealogi, som han syslede med, og var musikalsk
begavet, hvad der medførte, at han paa forskjellige Maader var
knyttet til Musikforeningen lige siden dennes Stiftelse i 1836. -- 
30. April 1838 havde S. ægtet Lisine Fraas (f. paa Aagaard 6. Maj
1810, d. 23. Febr. 1877), Datter af Godsforvalter Philip F. og Marie
Elisabeth f. Koefoed.

F. C. Bruun, Udenrigsministeriet 1770-1870.

C. Zytphen-Adeler.



Skrike, Jacob Philip Andreas, 1840-1905, Stiftamtmand, 
en Søn af ovennævnte Departementschef Adolph S., fødtes i
Kjøbenhavn 23. Juli 1840, blev 1858 Student fra Metropolitanskolen og
1864 juridisk Kandidat. 1868 ansattes han som Assistent i
Indenrigsministeriet, hvor han 1876 avancerede til Fuldmægtig og 1879
tillige blev Expeditionssekretær. 1868-72 var han end videre
Fuldmægtig paa Sjællands Stiftamts Kontor. 1880 udnævntes han til
Borgmester i Aalborg og i Slutningen af 1885 til Stiftamtmand over
Viborg Stift samt Amtmand i Viborg Amt, hvilket Embede han
endnu beklæder. Desuden er han siden 1894 successivt bleven
kongl. Kommissarius ved forskjellige Jærnbaner i det nordlige
Jylland, og 1898 udnævntes han til Formand for den angaaende
Jærnbanenettet i Midtjylland nedsatte Kommission. 1894 fik han
Danebrogsordenens Kommandørkors af 2. Grad. -- Han blev 1. Avg.
1883 gift med Elisabeth Kirstine Gleerup (f. 1. Okt. 1857), en Datter
af Severin G. til Hovedgaarden Vang i Vendsyssel og Caroline f.
Koefoed og døde 3. Sept. 1905. 

G. Kringelbach.



Skrike, Julius, 1815-96, Legatstifter, blev født 1. Juli 1815 
i Kjøbenhavn og var Broder til foran nævnte Gehejmelegationsraad 
Adolph S. 1832 blev han Student, 1838 juridisk Kandidat. Efter 
sin Faders Ønske tog han til London og blev ansat i Hambros
Bankierhus, var der i nogle Aar, til han i 1842 blev Volontær i 

Generalavditoriatet, udnævntes 1846 til Avditør i Hæren, 1854 i
Flaaden og afskedigedes der fra ved Reduktionen efter Krigen
1864. S. havde 1852 faaet Titel af Overavditør, men frasagde sig
denne i 1870. Han døde ugift 20. Nov. 1896 i Kjøbenhavn. --
Den ikke ubetydelige Formue, han havde arvet efter sin Fader,
havde han dels anbragt hos Hambro, dels selv arbejdet med, og
det med saa stort Talent, at han efterlod sig over 1 1/2 Mill. Kr.
Ved Testamente af 1883 oprettede han «Julius Skrikes Stiftelse»
(Fundats af 1899), hvis Renter, hvoraf en Fjerdedel aarlig
henlægges, indtil Kapitalen er voxet til 2 Mill. Kr., anvendes til
Fremme af Agerbrug, Skovbrug, Søfart, Fiskeri og Næringsbrug
samt til unge Menneskers Uddannelse til selvstændig Virksomhed.

Sofus Elvius.



Skriver, Mikkel, d. 1565, s. Zelle.



Skrok (Schrock), Christiern Clausen, --o. 1572, Præst.
Denne i vor Reformationshistorie bekjendte Mand var sikkert født i
Svendborg, og her fik han ogsaa sin første Ansættelse, da Biskop
Jens Andersen (Beldenak) 1524 overdrog ham St. Birgitte Alter i
St. Nicolai Kirke i denne By. Et Par Aar senere træffe vi ham i
Assens, hvor han i Forening med den forhenværende Karmelitermunk 
Peder Laurentsen (X, 137) med saa stor Iver prædikede
Evangeliet, at ovennævnte Biskop tog Anledning deraf til 1527 at
tilskrive Stadens Borgmester og Raad et Brev, hvori han paa det
alvorligste advarede dem mod den Lærdom, som de «forløbne
Munke og de fortvivlede Præster, Luthers Selskab, pleje at
prædike aabenbarlig for Almuen». I Assens virkede S. i en Række
Aar. 1529 udgav han et velskrevet Forsvar for Præsteægteskabet.
Aaret efter mødte han paa Herredagen i Kjøbenhavn som Udsending 
fra den lutherske Menighed i Assens. Af en Notits fra 1533
synes at fremgaa, at han da har haft en liden Boghandel ved
Siden af sin Præstegjerning. Efter at Reformationen havde sejret,
blev han af Christian III i Avg. 1536 kaldet til Sognepræst ved
St. Nicolai Kirke i Svendborg, og 1537 var han blandt de Mænd,
der deltoge i Forhandlingerne om Aifattelsen af Kirkeordinansen.
1538-39 udgav han et Par opbyggelige Skrifter i reformatorisk
Aand. 1541 fik han Tilsagn om, at naar den daværende Præbendarius 
til Kirkeby og Lunde Kirker, M. Ølrik Bildt, afgik ved
Døden, skulde disse Sogne annekteres til St. Nicolai Kirke i
Svendborg, noget, der ogsaa senere skete paa den Maade, at S. 

holdt en Kapellan, der boede paa Stedet og betjente Menigheden.
1549 blev S. valgt til Provst i Sunds Herred; men naar det
jævnlig siges, at han samtidig forflyttedes til Præsteembedet ved Frue
Kirke i Svendborg, da kan det ikke være rigtigt, eftersom det er
bevisligt, at han endnu 1558 var Præst ved St. Nicolai Kirke.
Han synes at være død før 1568.

Worm, Lex. ov. lærde Mænd. 
Bloch, Den fyenske Geistligheds Hist. II, 145 ff. 
Saml. t. Fyens Hist. og Topogr. I, 83. 227 ff.

H. F. Rørdam.



Skrumsager, Jørgen Nielsen Hansen, f. 1841, sønderjysk Patriot. 
S. er en Søn af Niels Hansen Jørgensen (Skrumsager) til
Skrumsagergaard (f. i April 1792 d. 17. Sept. 1872) og Hustru
Abelone Nielsdatter (f. 5. Marts 1798 d. 1. April 1866) og fødtes 6.
Sept. 1841 paa Skrumsagergaard. Han var 1859-61 paa Rødding
Højskole, en kort Tid Gaardforpagter i Kjøbenhoved, dernæst
Forvalter paa Toftlundgaard til 1865, da han kjøbte den Gaard i
Kjøbenhoved, han endnu bebor. 1893 kjøbte han Toftlundgaard og
1896 en mindre Gaard i Kjøbenhoved. 31. Jan. 1866 ægtede han
Ane Marie Kloppenborg (f. 1. Sept. 1834 d. 28. Dec. 1895), Datter
af Hans Diderik K. (IX, 233), hvis Hjem var Midtpunktet for en
stærk national-kirkelig Bevægelse. S. var den første Sønderjyde,
som udmeldte sig af Statskirken. Dette skete 1870, og senere have
mangfoldige fulgte efter. S., der er en ualmindelig oplyst Bonde,
vandt tidlig sine Sognefolks Tillid. 1869 blev han Bestyrer af
Skrave Sogns Læseforening, som ejer en Bogsamling paa 2000 Bind;
1872 var han med at oprette Sparekassen for Frøs og Kalvslund
Herreder og har siden været dens Formand. Fra 1880 har han
været et meget virksomt Medlem af Haderslev Kredsdag. Saa vel
i Foreningen til det danske Sprogs Bevarelse som i Vælgerforeningen 
er han Medlem af Bestyrelsen, hvorhos han er Medudgiver
af Sprogforeningens aarlige Almanak. Siden 1890 har han været
Medejer og den juridiske Administrator af Rødding Højskolegaard
og siden 1898 Formand for det kristelige Udvalg for Nordslesvig.
Paa alle Omraader nyder han stor Anseelse blandt sine Landsmænd 
som en varmhjærtet, forstandig og karakterfast Fædrelandsven. 
10. Maj 1899 indgik han nyt Ægteskab, med Laura Buch (f.
13. Marts 1849), Datter af Niels B. til Holmgaard.

H. R. Hiort-Lorenzen.



Skræppenborg, Peter Larsen, d. 1873, s. Larsen, Ole Peter Holm (X, 96).



Skúlason, Sveinn, 1824-88, Præst, Forfatter, fødtes 19. Juni 
1824 paa Ytri-Thverá i Hunavatns Syssel, Nordisland, som  Søn af 
Bonden Skúli Sveinsson og Guðrún Björnsdatter. Efter at være
dimitteret fra Reykjavik Skole 1849 studerede han i Kjøbenhavn,
men vendte 1856 tilbage til Island og tog Ophold i Akureyri
(Øfjord) paa Nordlandet, hvor han overtog et Bogtrykkeri og 1856-61 
redigerede Bladet «Norðri»; samtidig udgav han i Optryk
Lovbogen «Jónsbók» (1857) og nogle Sagatexter samt (1861)
Landbrugstidenden «Höldur». Fra 1859-67 var han Altingsmand for
Norder-Thingø Syssel. 1862 flyttede han til Reykjavik, søgte
Adgang til præstelig Virksomhed og ansattes 1868 som Præst til
Staðarbakki i Hunavatns Syssel, hvorfra han 1884 forflyttedes til
Kirkjubær paa Østlandet. Her døde han 21. Maj 1888. Han var gift
med Guðný Einarsdatter (Helgason). I 1. Bind af «Safn til sögu
Islands» (1856) findes af ham en udførlig Afhandling om
Historieskriveren og Skjalden Sturla Thórðarson.

Erslew, For f. Lex.
Frjettir frá Íslandi 1888.

Kr. Kaalund.



Skúlason, Thorlákur, 1597-1656, Biskop, født 24. Avg. 
1597, var Søn af Bonden Skúli Einarsson paa Eiriksstaðir i Hunavatns 
Syssel i det nordlige Island og Steinun, uægte Datter af den
bekjendte Biskop paa Holar Guðbrandur Thorláksson, hos hvem
han opdroges. Efter at have studeret ved Kjøbenhavns Universitet
1616-19 blev han Rektor ved Latinskolen paa Holar, men maatte
paa ny 1620 og 1625 besøge Danmark, i sin Morfaders Anliggender.
Efter dennes Død 1627 valgtes han til Biskop, med Tilsidesættelse,
som det synes, af den ansete, men mindre populære Arngrímur
Jónsson (VIII, 538). T. S. var en imødekommende og velvillig
Mand, i Besiddelse af et vindende Væsen og yndet saa vel af
Myndighederne som af Menigmand. Dog havde han i den for
sine Skriverier ildesete Guðmundur Andrésson (I, 256) en Uven,
som ansaa sig forurettet af ham. Med den bekjendte Oldforsker
O. Worm, under Studietiden hans Privatpræceptor, førte han en
gjennem hele Livet fortsat Brevvexling, og han var vistnok den af
Worms mange islandske Korrespondenter, som denne betragtede
som sin fortroligste Ven. I Worms «Danica litteratura antiqvissima» 
findes optaget en latinsk Afhandling af ham om Runernes
Brug i den oldnordiske Poesi.

Fra sin Formand havde T. S. overtaget Islands eneste Bogtrykkeri, 
hvorfra han lod udgaa en revideret Bibeloversættelse (1644) 

og nogle fra Tysk oversatte Andagtsbøger. Om dettes Rettigheder
værnede han med stor Iver og viste navnlig over for et Forsøg af
sin fortjente samtidige, Skalholtsbispen Brynjólfur Sveinsson, paa at
faa oprettet endnu et Trykkeri en lidet tiltalende og smaalig
Egennytte. Af den nationale Oldlitteratur, som Br. Sveinsson saa ivrig
ønskede udgivet, har han intet ladet trykke, men han har ved
Siden af ham -- om end ikke i samme Grad -- Fortjenesten af
ved Afskrivning at have bevaret vigtige Oldskrifter, ligesom han
opmuntrede og støttede Annalisten Björn Jónsson (VIII, 541). I
Haandskrift haves af T. S. en kort Islandsbeskrivelse, indsendt til
kongl. Sekretær Otte Krag som Svar paa nogle til ham stillede
Spørgsmaal. -- 1630 ægtede T. S. Kristin, Datter af Lagmand Gísli
Hákonarson. Han, der døde 4. Jan. 1656, regnes blandt sit Stifts
dygtigste og kundskabsrigeste Biskopper.

F. Johannæus, Hist. eccles. Island. III, 715 ff.
O. Wormii Epistolæ.
Tímarit XIV (1893), 70 f.
Th. Thoroddsen, Landfræðissaga Íslands II, 112 ff.

Kr. Kaalund.



Skytte, Jens Nielsen, f. 1845, Forfatter. Han er født i
Trelde ved Fredericia 10. Febr. 1845 som Barn af Gaardmand Niels
Hansen S. og Karen Sørensdatter f. Ousen, begge af gammel
østjysk Bondeæt. Efter at have gjennemgaaet Almueskolen og været
Soldat søgte han Uddannelse paa Folkehøjskolerne i Vester
Skjerninge (ved Svendborg), Askov og Skovgaard ved Charlottenlund
og modtog her navnlig Paavirkning af Anton Nielsen og Mads
Hansen, Ludvig Schrøder og Gotfred Rode. Senere blev han selv
Højskolelærer, først i Vester Skjerninge, siden i Vinding ved Vejle,
men opgav 1880 denne Virksomhed for udelukkende at leve som
Forfatter og flyttede til Kolding, hvor han endnu er bosat.
Allerede i 1871 var han begyndt at skrive Smaafortællinger i
Almanakker og Ugeblade, og 1888 udkom hans første Bog, «Jævne Folk».
Efter den fulgte «Bejlere» (1891), «Gamle i Gaarde» (1894),
«Hjemstavnsbilleder» (1895), «Ved Vejskjellene» (1895), «Færgefolk» (1896),
«Guld og grønne Skove» I-II (1897-99), «Fra Skov og Strand»
(1899) og «Folkene paa Lille Dyre» (1900). Alle hans Fortællinger
ere Skildringer af Bondelivet, som han kjender ud og ind, og de
bæres gjennemgaaende af en tiltalende Friskhed og et eget dansk
Humør. -- S. ægtede 1881 Johanne Sofie Krogh, Datter af Møller
i Tranekjær Slotsmølle Jørgen K. og Mariane f. Andreasen.

Folkelæsning 1901-2, Nr. 19.

Sophus Bauditz.



Skytte (Schøtte), Mads, --1566--, Forfatter, var fra Viborg 
og ikke usandsynlig Søn af ndfr. anførte Oluf Nielsen S. 1565
blev han immatrikuleret ved Universitetet i Wittenberg, og her
udgav han 1566 et Skrift: «De origine gentis Danicæ et iis populis,
qvi Cimbricam chersonesum ae in oceano et ad mare Balthicum
terras, inclyto regi Danico subjectas, aliqvando incoluerunt». Heri
søger han at vise, at da Cimbrerne vandrede ud i 2. Aarhundrede
f. Chr., gave de Plads for de indtrængende Daner, der i sig
optoge de Levninger af Cimbrerne, som endnu fandtes i Landet.
Skriftet er mærkeligt derved, at det er den første akademiske
Afhandling om et Æmne af den danske Historie, der er skrevet af
nogen dansk Mand. For øvrigt vides der om M. S. kun, at han
1568 i Kjøbenhavn udgav et latinsk Digt i Anledning af
Slotspræsten Thomas Gregersen Hemmets Bryllup.

Rørdam, Historieskrivn. i Danm. og Norge siden Reform. S. 128 f.

H. F. Rørdam.

<chapter name="Skytte (Skøtt, Skiøtte ell. Schytte), Oluf Nielsen, 
--o. 1591, Skolemand og Præst">

Skytte (Skøtt, Skiøtte ell. Schytte), Oluf Nielsen, 
--o. 1591, Skolemand og Præst. Han skal 1540 være bleven Rektor ved
Viborg Skole, hvilket Embede han forestod til 1554, i det han
dermed forbandt Kompastoratet ved den nu nedbrudte Graabrødre- 
eller Nørresogns Kirke. Hans opofrende og nidkjære Virksomhed
som Skolemand roses højlig. Blandt sine Disciple havde han i en
Række Aar den siden berømte Kansler Niels Kaas (IX, 65), der
altid bevarede sin gamle Lærer i venlig Erindring og tog sig af
hans Børn. 1553 forlenedes S. med et Kanonikat, og da han
Aaret efter nedlagde Skoleembedet, virkede han siden udelukkende
som Præst i Viborg, men havde fremdeles adelige Skoledisciple i
Huset. Som Kannik var han i en Række Aar Universitetets
«Prokurator» i Kapitlet, et Hverv, han varetog med Troskab og
Dygtighed. Han døde højt bedaget ved Nytaarstid 1591, efterladende 
en stor Efterslægt, der formodentlig endnu ikke er uddød.
De fleste af hans Efterkommere skreve sig Schytte.

Kirkehist. Saml. 3. R. IV, 512 ff.

H. F. Rørdam.



Slagheck, Diderik, --1522, Ærkebiskop. Denne Æventyrer, 
der i lidt over 4 Aar (1517-22) spillede en forbavsende Rolle i
Nordens Historie, var i Følge et Par til ham udstedte Pavebreve
en Klerk fra Stiftet Munster og en uægte Præstesøn. Hans
Familie synes dog at have indtaget en ret anset Stilling; hans ndfr.
nævnte Broder, «Junker» Henrik S., indtog en overordnet Stilling 

som Kriger; en Brodersøn (nepos) af ham, Johan S., træffes ikke
blot i Christian II's Tjeneste, men senere ogsaa i Carl V's, der 1529
brugte ham som sit Sendebud ved Pavehoffet, og han havde opnaaet
en høj kirkelig Stilling som Domprovst i Utrecht (d. 1543). D. S.
skal have været en Westfaler og i flere Aar have opholdt sig i
Rom og i Nederlandene. Han kaldes af en samtidig Forfatter
«Kurtisan» og maa vel saaledes have haft en Stilling ved
Pavehoffet. Naar Samtiden (Svaning o. fl.) kalder ham «Chirurgus»
eller «Barbér» eller Christian II's Saarlæge (vulnerarius) og lader
ham blive anbefalet til Kongen af Sigbrits Broder, saa ligger heri
vel kun saa meget, at han ligesom Sigbrit selv har hørt til den
nye, Paracelsiske Retning i Lægekunsten og Naturvidenskaben.
Sikkert kan han ikke eftervises her i Norden, før «Magister
Theodoricus Slacheck» i Dec. 1517 som Legaten Arcimboldus' Tjener
(famulus) sendes til Sverige for paa Legatens Vegne at virke for en
Stilstand mellem Christian II og Sten Sture. Som Afladskommissær
træffes han, rimeligvis lidt tidligere, ogsaa i Bergen under
Betegnelsen «Doktor Diderik». Han var endnu i Legatens Tjeneste,
da han i Aaret 1519 forraadte til Christian II eller Sigbrit,
hvorledes Arcimboldus i Sverige uagtet de givne Løfter havde svigtet
Christian II's Sag ved Udsigt til selv ved Sten Stures Hjælp at
blive Ærkebiskop i Upsala, hvorpaa D. S. af Kongen sendtes til
Lund, hvortil Arcimboldus havde begivet sig paa Tilbagevejen fra
Sverige, for at hindre Legatens Afrejse.

D. S. kom nu ved Sigbrits Hjælp i Kongens Tjeneste som
dennes Sekretær og sendtes 1519 til Rom for at modvirke
Arcimboldus og udvirke pavelig Bandbulle mod Sten Sture. Ogsaa i
1520 var han i Anledning af. disse Sager i Rom, hvor Leo X i
Følge Kongens Opfordring overdrog ham det ved Ove Billes
Udnævnelse til Biskop i Aarhus ledigblevne Dekanat i Roskilde. I
Okt. s. A. tog Kongen ham derpaa med sig til Stockholm. Vel
inde, som han var, i Forholdet mellem Gustav Trolle, Sten Sture
og Arcimboldus blev han vistnok Kongens fortroligste Raadgiver
under det stockholmske Blodbad. Samtiden og den nærmeste
Eftertid gave ham Hovedskylden; han viste ogsaa en raa Adfærd
ved denne Lejlighed; det var ham, der «in drinkender wiese»
(halvdrukken?) kom til Profossen med Ordren om at henrette Ofrene
«uden Skriftemaal»; det var ogsaa ham, der, da Ofrene begyndte
at føres til Døden, og da de øvrige gejstlige vilde ile til Kongen
for om muligt at afvende Katastrofen, viste dem tilbage med de 

barske Ord: «Ser vel til, at I ikke faa den samme Skæbne som
de andre Forrædere!» -- Men for øvrigt er det umuligt at afgjøre,
om det er ham, der er Ophavsmanden til K j ætter straffen, eller hvor
vidt hans hemmelige Raad ere gaaede. Til Belønning fik han en
af de henrettede Biskoppers Bispedømme, Skara, og udnævntes
til kongl. Statholder og Formand i den Regeringskommission, som
Kongen ved sin Afrejse fra Sverige i Dec. s. A. indsatte, og hvis
vigtigste Medlemmer foruden D. S. vare Ærkebiskop Gustav Trolle
og Biskop Jens Andersen (Beldenak).

Gustav Vasa begyndte imidlertid Rejsningen af Dalkarlene.
Opstanden udbredte sig stedse videre, og under disse Forhold viste
D. S. sig fuldstændig udygtig til at føre Regeringen. Han førte
stadig Stejler og Hjul i Munden, udøvede store Grusomheder,
blandede sig selv i Krigsførelsen og var Skyld i det store
Nederlag ved Vesteraas (April 1521). De 3 gejstlige Herrer kom i den
største Strid, der endte med, at D. S. endelig i Sept. s. A. kaldtes
tilbage til Kjøbenhavn. Det lykkedes ham dog denne Gang ved
Sigbrits Hjælp at afvende det truende Uvejr. Da Kongen netop
paa denne Tid var kommen i Strid med Jørgen Skodborg (ovfr.
S. 54), havde han allerede i nogen Tid, om end under megen
Vaklen, søgt at virke i Rom for D. S.s Udnævnelse til
Ærkebiskop og udvirkede ogsaa, at Paven udnævnte ham til
Ærkebiskop, saaledes at han tillige beholdt Skara Bispedømme. Ved
store Pengesummer blev Kardinal de Cesi (ovfr. S. 55) bevæget til
at opgive sine formentlige Krav til Fordel for D. S., og 25. Nov.
1521 holdt denne paa en pralende og simpel Maade sit Indtog i
Lund Kirke til Forfærdelse for Kannikerne. Strax efter blev hans
Fjende Jens Andersen (Beldenak) atter fængslet og sad i nogen
Tid paa Flyginge Bispegaard, udsat for D. S.s Haan. Dennes
eget Fald forestod imidlertid; en pavelig Legat var kommet til
Kjøbenhavn for at undersøge Forholdet med de ved det
stockholmske Blodbad henrettede Biskopper. Alt vendte sig nu mod
D. S.; den svenske Opstand havde bredt sig med rivende Hast;
Kongens Vrede mod D. S.s Færd i Sverige og hans Mistanke om
dennes Uredelighed som Statholder bleve stedse større. En Proces,
hvis Akter des værre ere tabte, rejstes mod ham, som det synes i
Anledning af hele hans Færd i Sverige; han lagdes paa Pinebænken, 
domfældtes og førtes 24. Jan. 1522 i et stort Optog, iført
en pralende og brammende Dragt, til Gammeltorv, hvor han først
førtes hen til den der staaende Galge, blev ledet op ad Stigen og 

fik Strikken om sin Hals, men derpaa af Bøddelen atter blev ført ned
af Galgen og hen til et paa Torvet oprejst Baal og brændt. Denne
raffinerede Straf udtydede man som Gjengjæld (jus talionis), fordi
han havde været Skyld i, at saa mange Svenskere vare blevne baade
hængte og brændte. «Saalunde gaa det alle, som fordærve Fyrsternes 
Sind ved deres falske Raad», skrev Poul Helgesen samme
Dag i et til Christian II dediceret Skrift. Paa en lignende Maade
havde allerede tidligere Jens Andersen skrevet til Kongen, og den
samme Hilsen havde den kongl. Sekretær Jesper Brochmand (III, 72)
sendt Mester D. paa Vejen til Retterstedet. Alle vare overbeviste
om hans Brøde og hans Slethed.

Svaning, Hist. Chr. II (1652) S. 432 ff. 
Huitfeldt, Danm. Riges Krøn. S. 1128. 1181. 
Allen, De tre nord. Rigers Hist. II og III (jvfr. Hist. Tidsskr. 4. R. IV, 65 ff.). Paludan-Müller, De første Konger af d. oldenborgske Slægt S. 374 ff. 405 ff. 

A. Heise.



Slagheck, Henrik, --1523--, Kriger, ovenstaaendes Broder,
tjente Kong Christian II under Toget til Sverige 1520. Da Kongen i
Dec. 1520 forlod Stockholm, indsatte han ham til Høvedsmand i
Stockholm, og da hans Broder Diderik S. tilbagekaldtes i Sept.
1521, blev «Junker Henrik» tilbage som Kongens Statholder i
Stockholm. Under de forskjellige Angreb af Gustav Vasa, hvorved
Stockholm flere Gange blev indesluttet, og under den langvarige
Belejring 1521-23 viste han stort Mod og uforfærdet Dygtighed,
saa at han kommer til at staa i et lige saa godt Lys som Broderen
i et slet. Han gjør Indtryk af at have været en fuldstændig
hæderlig Karakter. Først 17. Juni 1523 kom Stockholm i Gustav Vasas
Magt. H. S. og hans Folk fik fri Afmarche til Tyskland mod ikke
mere at tjene mod Sverige. I April 1524 tilskrev Christian II fra
Wittenberg Søren Norby paa Gulland om at skaffe H. S. og hans
Hustru Skibsfart til Rusland. Allerede i Avg. s. A. blev han dog
i Kongens Ærende sendt til Hertug Carl af Geldern for at fremme
Kongens Sager. Senere omtales han næppe. 

A. Heise.



Slanbusch, Theodor Georg, d. 1829, s. Schlanbusch (XV, 168).

<chapter name="Slange, Niels Pedersen, 1656-1737, Kancelliembedsmand,
Historieskriver">

Slange, Niels Pedersen, 1656-1737, Kancelliembedsmand,
Historieskriver, var født 26. Juli 1656 i Slagelse, hvor hans Fader,
Mag. Peder Villadsen, da var Præst ved St. Mikkels Kirke og
Provst i Slagelse Herred. Moderen, Dorethe, var en Datter af
Orientalisten Professor Niels Pedersen Aurilesius (I, 381). Navnet 
Slange har N. P. vistnok antaget efter et Emblem, der fandtes i
hans Farmoders Faders, Viborgbispen Peder Thøgersens, Segl; senere
lavede han (uvist paa hvilket Grundlag) en Historie om, at en af
hans Forfædre skulde være bleven adlet af Kong Hans med en
Slange som Vaabenmærke. Da hans Fader, der som Deltager i
Rigsdagen 1660 havde arbejdet ivrig for Enevældens Indførelse,
1661 kaldedes til Biskop i Viborg, kom Sønnen i denne Bys
Latinskole, der den Gang forestodes af Mag. Niels Jensen (Aars), en
af hin Tids mest ansete Skolemænd. Faderen døde 1673; Aaret
efter afgik Sønnen til Universitetet og var kjendelig en af de mest
lovende af dette Aars Studenter. Hans Indtrædelse i den akademiske 
Verden skete i det Tidsrum, da Griffenfeld var den altformaaende 
Rigskansler, og da der var gode Udsigter til, at begavede
unge Mænd af anset borgerlig Slægt, om Lykken var dem god,
kunde bane sig Vej til de højeste Pladser i Samfundet. Desuden
var S. en smuk og anselig Person, skrev en god Haand og var
gjennem sin Moders Slægt ret nøje knyttet til det akademiske
Aristokrati, særlig til Historieskriveren og Digteren Vitus Bering,
hvis første Hustru var en Søster til S.s Moder (II, 123). Den unge
Mand gik derfor ikke Præstevejen; men da han 1676 havde
afsluttet sine Studier i Kjøbenhavn, begav han sig udenlands for at
uddanne sig til Statstjenesten.

I 4-5 Aar færdedes han gjennem Tyskland, Nederlandene,
England og Frankrig. Især kan mærkes, at han 1678-79 opholdt
sig i Nimwegen, medens Fredsunderhandlingerne stode paa, og gjorde
Tjeneste som Sekretær hos den danske Ambassadør Just Høg.
Siden fulgte han Grev Anton af Aldenburg paa hans Ambassade
til England, og efter at denne var sluttet, dvælede han længere
Tid i Oxford og Cambridge. I Frankrig studerede han bl. a.
Han-delsforholdene og overbragte endelig i Marts 1681 Depecher fra
Just Høg, der nu var Gesandt i Paris, til Christian V, der da
opholdt sig i Pinneberg. Fulgte saa i et Par Maaneder Hoffet under
dets Ophold i Holsten og Slesvig, indtil han i Maj s. A. fik
Tilladelse til at rejse til Kjøbenhavn, hvor hans Moder havde taget
Bolig. Kort efter (25. Juni) blev han ansat som Sekretær i det
danske Kancelli, ganske vist indtil videre uden Løn; men han
havde dog faaet Foden inden for Centraladministrationens Dør, og
han forstod, jævnt avancerende paa Rangstigen (som Kancelli-,
Justits-, Etats- og Konferensraad), at fylde sin Plads indtil sin høje
Alderdom. I en Række Aar var han Lenssekretær og Assessor i 
Kancellikollegiet. Men dermed forbandt han forskjellige andre
Embedshverv, som Assessor i Hof- og Borgretten (fra 1688) og
siden som Præses i samme Ret, som Medlem af Politiretten (fra
1701), som Assessor i Højesteret (fra 1702), som Kommitteret i
Politi- og Kommercekollegiet (1708-28), som mangeaarigt Medlem
af Kjøbenhavns Fattigdirektion (1708-36) og endelig som Medlem
af flere kongelige Kommissioner, særlig vedrørende Rets-, Forvaltnings- og 
Næringsvæsenet. I det hele gjør han Indtryk af at have
været en meget brugbar Embedsmand med et sundt Blik paa det
borgerlige Livs Forhold og derfor meget benyttet. Et Udtryk for
den Anseelse, han nød, finde vi mulig deri, at han 1731 blev
ophøjet i Adelstanden.

Efter sin Fader og sin Onkel Historiografen Vitus Bering
havde S. arvet en Del historiske Samlinger og Udarbejdelser, som
han fra Tid til anden syslede med og søgte at fuldstændiggjøre.
Det omtales, at han 1720 var færdig med en Historie om
Regeringsforandringen 1660, der dog ikke blev trykt, men i Haandskrift 
findes i det kongl. Bibliothek (GI. kongl. Saml., Fol., Nr. 905) og
utvivlsomt i alt væsentligt er bygget paa hans Faders og Berings
Forarbejder. Sidstnævnte havde ogsaa gjort Samlinger til Christian
IV's Historie og maaske udarbejdet noget deraf, navnlig
Mindreaarighedsperioden (1588-96). Paa dette Grundlag fortsatte S. nu,
særlig med Benyttelse af de Uddrag, han i sine yngre Aar havde
gjort af Registranter og Dokumenter i Kancelliets Arkiv samt af
Udlandets store historiske Samlerværker («Theatrum Europæum»,
Aitzema, Londorp o. a.), og da S. baade synes at have været
flittig til Arbejdet og at have haft Lethed i Fremstillingen, saa
lykkedes det ham virkelig at faa en meget udførlig Christian IV's
Historie saa vidt i Stand, at han kunde overrække Kong Christian
VI det omfangsrige Manuskript med Anmodning om Tilladelse til
at lade Værket trykke samt om Understøttelse til Afholdelse af
Omkostningerne derved. Efter at Kongen havde gjort sig noget
bekjendt med Arbejdet, befalede han (Sept. 1732) Hans Gram at
gjennemlæse det og at udtale sig om, hvorvidt det fortjente at trykkes.
Gram fandt ganske vist meget at udsætte, men han maatte dog
tilraade Trykningen, forudsat at S. først rettede flere paaviste Fejl.
Kongen lovede da med paaskjønnelsesværdig Liberalitet at afholde
Trykkeomkostningerne, og det blev overdraget Gram, under
passende Hensyn til den højt bedagede og noget ømtaalige Forfatter,
at føre Tilsyn med, at der ikke indløb noget i Værket, der stred 

mod den historiske Sandhed eller kunde være til Vanære for den
Konge, hvis Levned og Regering fremstilledes. -- Saa længe S.
levede derefter, vedblev Gram at konferere med ham om Enkeltheder 
i Skriftet, medens Trykningen samtidig gik for sig, og mange
Rettelser og Forbedringer lykkedes det at faa ind i Texten, skjønt
S. undertiden vaandede sig under Grams Kritik, der vel heller ikke
altid var holdt i de varsomste Udtryk. S. døde 21. Juli 1737. Nu
kunde Gram rette og tilføje saa meget, han vilde; men det gik
langsomt med Gjennemsynet og Trykningen, saa Gram selv døde
(1748), inden Arbejdet var helt afsluttet. Langebek gjorde da de
sidste Ark færdige, hvorpaa det omfangsrige og smukt udstyrede
Værk, et af de mest monumentale i vor historiske Litteratur,
endelig udkom 1749 i Folio, forsynet med en Fortale af Etatsraad Peder
Fogh (V, 230).

9. Dec. 1691 havde S. ægtet Margrethe Byssing, f. Ernst (f.
1661 d. 1732), en velhavende Kjøbmandsenke og Søster til de IV,
574 og 575 omtalte Brødre J. B. og J. C. E. Med hende havde
han faaet noget Jordegods i Holbæk Amt, deriblandt Viskinde og
flere Kirker, som han sørgede godt for. Børn havde han ikke (en
Søn døde spæd); men da Konen af sit tidligere Ægteskab havde
2 Døtre (deriblandt Helene Byssing, gift 3. Gang med ovennævnte
P, Fogh), bleve disse S.s Arvinger og forhandlede siden hans
Historieværk, der var blevet deres Ejendom.

Thottske Saml., 8°, Nr. 546. 
Kirkehist. Saml. 3. R. IV. 
Giessing, Jubel-Lærere III, 253. 
Danske Saml. 2. R. I, 367 ff. 
Nyt hist. Tidsskr. VI, 246 ff.
Hist. Tidsskr. 5. R. IV, 51. 65 ff. 

H. F. Rørdam.



Slangerup, Hans Olufsen, --1596, Professor, var født i
Slangerup, hvor hans Fader var Raadmand. Grundvolden til sin
betydelige Lærdom lagde han ved Kjøbenhavns Universitet; derpaa
blev han ansat som Præst og Skolemester i Sorø. 1577 drog han
udenlands, støttet af Rentemester Christoffer Valkendorf. I
Wittenberg tog han Magistergraden og begyndte sin litterære Virksomhed
med Skrifter vedrørende Oldtidslitteraturen. Disse maa have vakt
gode Forhaabninger, da han fik det kongl. Rejsestipendium og en
sjællandsk Kongetiende (1580) «til Hjælp at kontinuere hans Studia
med udenlands». 1584 vendte han hjem, udrustet med den
theologiske Doktorgrad og «vel øvet i den Ramistiske Terminologi».
Da der ingen Plads var ledig ved Universitetet, viste Kongen sin
Interesse for ham ved at beskikke ham til extraordinær Professor
i de theologiske og filosofiske Discipliner og ved at lønne ham af 
det kongl. Rentekammer, indtil en ordinær Professorplads kunde
blive ledig. Dette skete 1586, hvorpaa S. blev ordentlig Professor
i det theologiske Fakultet. Som saadan vandt han megen Anseelse
og udgav en Række Skrifter, alle i det latinske Sprog. Blandt
disse kunne især mærkes hans Sørgetale over Kong Frederik II (1588,
udkom ogsaa Aaret efter paa Dansk ved N. H. Saxild) og hans
«In Ecclesiasten Salomonis &#945;&#965;&#964;&#959;&#963;&#967;&#949;&#948;&#953;&#945;» (1590). Af Kong Frederiks
Død tog han her Anledning til med Studenterne at gjennemgaa
«Prædikerens Bog», der saa stærkt udtaler al denne Verdens
Forfængelighed. I denne Forklaring er indstrøet adskillige interessante
historiske Notitser. Hans Tale «De initiis doctrinæ religionis,
propagatione et incrementis in Daniæ et reliqvorum septentrionalium
regnis» (1591) er holdt ved en theologisk Doktorpromotion og er
det første Forsøg fra Universitetets Side paa at behandle Æmner
af Nordens Kirkehistorie. 1593 valgtes S. til Universitetets Rektor,
og 1594 førte han Ordet ved den akademiske Sørgefest i
Anledning af Kansler Niels Kaas' Død, i det han med Kjærlighed
skildrede sin afdøde Velynders Levned og udmærkede Fortjenester.
Selv døde S. efter læggere Tids Svagelighed, endnu ikke 50 Aar
gammel, 27. Dec. 1596. Blandt hans efterladte utrykte Forelæsninger 
kan mærkes «Reconciliationes sacræ scripturæ», der bestaar
i ret sindrige Opløsninger af tilsyneladende Modsigelser mellem
forskjellige Udsagn i den hellige Skrift. -- Hans Hustru, Marike, som
han havde ægtet 1587, overlevede ham i mange Aar med Sønnen
Oluf Hansen S., der var en lovende ung Videnskabsmand, en af
Holger Rosenkrantz' Disciple, men som døde allerede 1624 under
sine Studier i Padua.

Rørdam, Kbhvns Universitets Hist. 1537-1621 II, 648 ff.

H. F. Rørdam.



Slecht (Schlecht) Tileman, --1480--, Jurist, født i
Ruremonde i Geldern, hørte til den ældste Stamme af Lærere ved
Kjøbenhavns Universitet, som Dr. Peder Albertsen (I, 174) førte
her ind til Landet fra Højskolen i Køln. Han var da Magister
og juridisk Bakkalavr. Ved Universitetets Indvielse 1479 kreeredes
han til Doktor i Kirkeretten. 1480-81 var han dets Rektor og
forekommer i Tiden der omkring som Meddommer i adskillige
Gejstligheden i Kjøbenhavn vedrørende Retssager. Efter 1482
nævnes han ikke mere og er da vistnok bortrejst eller død.

Werlauff, Kbhvns Universitet indtil Reform. S. 63. 75. 

H. F. Rørdam.




Sledanus, Christian, --1646, Præst, var født i Rostock,
hvor hans Fader, Mag. Oswald S., var Superintendent (d. 1613).
Efter at have lagt en god Grund ved sin Fødebys Universitet gik
S. 1600 til Wittenberg, hvor han 1601 disputerede for Magistergraden. 
1604 blev han theologisk Professor i Rostock og tog i
sit Rektoratsaar 1610 Doktorgraden. 1614 modtog han Kaldelsen
som Præst ved Slesvig Domkirke. Vi kjende ikke hans Grunde
til dette Skridt. Men Forholdene i Slesvig vare vanskelige, og S.
var ikke den Mand, der særlig egnede sig til at bringe Ro.
Hertug Johan rAdolf havde til Fremme for Kalvinismen, som han
yndede, indkaldt Philip Cæsar (IV, 125) fra Marburg til sin
Hofpræst. S. blev nu, om end næppe med rette, anset for at høre
til samme Parti, og det var maaske Grunden til, at Domkapitlet
1615 befalede ham at afholde sig fra de præstelige Forretninger.
Samtidig søgte den nævnte reformerte Hofpræst at komme i
nærmere Forbindelse med ham; men S. forholdt sig dog reserveret
over for Indbydelsen, saa at Omvæltningen efter Hertug Johan Adolfs
Død (1616), der fejede Ph. Cæsar af Vejen, ikke kom til at gaa
ud over S. Dennes kirkelige Holdning frembød dog svage Punkter,
der kunde benyttes af Angribere; thi hans Bønner og Prædikener
indeholdt besynderlige Ting. I det hele synes han at have været
af de Mennesker, der have svært ved at tøjle deres Tunge. Følgen
var, at han paadrog sig Fjendskaber. Hans theologiske Lærdom
synes desuden at have været af den Art, som mere opblæser end
opbygger. Alligevel blev han i en Menneskealder staaende i
Slesvig. 1634 blev Pladsen som første Professor i Theologien ved
Universitetet i Rostock tilbudt ham af Hertug Adolf Frederik af
Meklenborg; men Forholdene her under Trediveaarskrigen vare saa
ulystelige, at han undslog sig, skjønt han vistnok tidligere havde
fortrudt, at han havde forladt Universitetet. Han døde da som
Præst i Slesvig 1646. Hans Skrifter bestaa mest i talrige
akademiske Dissertationer fra Rostockperioden og en Række
Ligprædikener fra hans Præstetid i Slesvig.

Moller, Cimbria lit. II. 
Krafft, Zwey-Hundert-Jährige Jubel-Feyer S. 598 ff. 
Jensen u. Michelsen, Schlesw.-Holst. Kirchengesch. IV, 2. 

H. F. Rørdam.



Slenitz (Slenz), Thomas, --1500, Landsknægtfører. Junker
T. (ikke Jørgen) S., der etsteds siges at være fra Køln, nævnes
i 1490erne som en af Førerne for de under Navnet «den sachsiske
Garde» bekjendte Landsknægte og tjente sammen med dem 

forskjellige Fyrster i Nederlandene og Nordvesttyskland. 1497 traadte
han i Kong Hans' Tjeneste i Anledning af Kongens forestaaende
Sverigestog; senere var han atter i Tyskland, hvor Hertug Magnus
af Sachsen-Lauenborg i 1499 ved Hjælp af Garden gjenvandt Landet 
Hadeln. Først derefter synes Junker S. at være blevet øverste
Befalingsmand for den nu ogsaa med Navnet «den store» betegnede 
Garde, med hvilken han i Begyndelsen af Aaret 1500 paa ny
gik i Kong Hans' Tjeneste, da Krigen mod Ditmarskerne var
besluttet. I Anledning af de omfattende Forberedelser til denne
Krig skal han spottende have spurgt, om Ditmarsken da laa i
Skyerne; under selve Felttoget viste han imidlertid Klogskab nok
til at fraraade den skæbnesvangre Fremmarche mod Hemmingstedt
17. Febr. Men Raadet blev ikke fulgt, og skjønt han og Garden
paa Slagdagen gjorde, hvad de kunde, over for Ditmarskernes Skanse,
hjalp det intet under de fortvivlede Naturforhold. Dog var det
først, efter at Junker S. selv var faldet, dræbt af Reimer fra
Wimerstedt, at al Orden opløstes i Gården og derefter i den øvrige Hær.

Allg. Deutsche Biographie XXXIV, 461 f. 

William Christensen.



Sletter, Christopher, d. 1688, s. Schletter (XV, 194).



Slewert, Gert (ell. Gerard Slewart), --1570, Superintendent,
var født i Campen i Provinsen Over-IJssel og var oprindelig Munk.
Under sit Ophold i Augustinerklosteret i Magdeburg fik han Luthers
Skrifter at læse og blev vunden for Reformationen. Siden blev
han af Hertug Christian (III) indkaldt til at være evangelisk
Prædikant ved St. Nicolai Kirke i Flensborg. Sin første Prædiken her
skal han have holdt 1. Søndag i Advent 1526. For øvrigt er der
ikke meget bekjendt om hans tidligste Virksomhed her; men saa
meget synes afgjort, at han har været det vigtigste Redskab til
Reformationens Gjennemførelse i Flensborg. Han var en af de 7
slesvigske Prædikanter, som vare indkaldte for at arbejde med paa
Kirkeordinansen, og hvis Navne derfor findes under den latinske
Udgave af samme (1537). Kort efter blev han Provst i
Flensborg-Bredsted Provsti, som hans endnu bevarede Visitatsbog, der
begynder med Aaret 1538, viser. Da Kong Christian III paa
Landdagen i Rensborg 1540 havde faaet friere Hænder i Ordningen af
Kirkevæsenet, fik S. 1. April s. A. en kongl. Bestalling som
«Superintendent», i det hans Visitationsdistrikt ogsaa udstraktes til
Tønder Provsti. Dette afgav han dog atter 1543; men 

Flensborg-Bredsted Provsti beholdt han, saa længe han levede; dog bortfaldt
Superintendenttitelen. 1541 blev det overdraget S. tillige med de
2 andre Sognepræster i Flensborg at begive sig til Klostrene i
Løgum og Ry for at reformere dem i evangelisk Aand. Da Ry
eller Ry de Kloster laa i Flensborg Provsti, blev det fremtidige
Overopsyn paalagt S., som ogsaa senere havde meget at gjøre
dermed, da en vis klosterlig Orden endnu søgtes opretholdt, og
Klosterets Jordegods og Ejendomme krævede en omhyggelig Administration, 
hvorfor han aarlig maatte indfinde sig hos Kongen for at
aflægge Regnskab. Da dette i Tidens Løb faldt ham besværligt,
blev han 1561 paa Ansøgning befriet derfor. -- Saa længe Kræfterne 
strakte til, var S. for øvrigt en nidkjær og omhyggelig Provst,
og som Præst i Flensborg nød han stor Anseelse. I sine sidste
Aar var han trykket af Alderen. Han døde henimod. Slutningen
af Aaret 1570. -- Var gift med en Borgerdatter fra Flensborg.

Kirkehist. Saml. 3. R. VI, 654 ff. 
Zeitschr. d. Gesellsch. f. d. Gesch. d. Herz. Schlesw., Holst. u. Lauenb. XIX, 9 ff.                            

H. F. Rørdam.



Slüter, Severin Walther, d. 1697, s. Schlüter (XV, 196).



Smed, Niels, 1655-1716, Biskop, blev født i Bergen 14. Juli
1655 og var Søn af Raadmand Peder Hansen Smidt og Margrethe
Nielsdatter. Han blev efter privat Undervisning Student 1672.
Efter 2 Aars Ophold i Kjøbenhavn besøgte han Universiteterne i
Leipzig, Wittenberg og Leiden og foretog derefter omfattende
Rejser i Italien, Frankrig og andre Lande. Under sit Fravær blev
han 1678 beskikket til Vicelektor i Bergen. 1680 var han atter i
Kjøbenhavn og tog Magistergraden. Efter Formandens Død 1684
blev han virkelig Lektor og fik det med Lektoratet forbundne Fane
Præstekald, hvor han selv overtog de gejstlige Forretninger. Ved
den store Ildebrand, som 1702 ødelagde den største Del af Bergen,
brændte hans Hus og Indbo tillige med hans gode Bibliothek.
Som en Slags Erstatning fik han 1703 Løfte om Bispestolen, naar
den blev ledig. Han androg ogsaa om Tilladelse til at indrette
et Lotteri i Bergen og forpligtede sig til Gjengjæld til at stifte et
offentligt Bibliothek for Byens Folk, hvortil han selv vilde skjænke
200 Bøger. Tilladelsen blev given, men hverken om Lotteriet eller
Bibliotheket hører man siden noget. Uagtet N. S. som Lektor var
knyttet til Latinskolen, holdt han som andre fornemme Folk Privatlærer 
for sine mange Børn (paa denne Tid 12, til sidst 20), og i 
1704 gjorde hans fordums Discipel Ludvig Holberg Tjeneste som
saadan. Holberg fortæller, som bekjendt, selv, at det var Læsningen 
af N. S.s Rejsedagbøger, som hos ham vakte Lysten til at
se sig om i Verden. Disse Dagbøger bevaredes længe i Bergen
og benyttedes af Personalhistorikere endnu 1775, men ere nu
vistnok gaaede tabt.

N. S. udnævntes 1711 til Biskop over Bergens Stift. Som
saadan virkede han for kort til at kunne faa udrettet synderligt.
Uagtet han synes at have været en Mand med litterære Interesser,
hvorom bl. a. hans Brevvexling med Torfæus vidner, har han intet
efterladt paa Tryk uden en Prædiken i Anledning af Christian V's
Død. Trods det ved Byens Brand lidte Tab var han en
formuende Mand og ejede bl. a. den adelige Sædegaard Ask ved
Bergen. Han døde 1716 (begravet 28. Febr.), overlevet af sin
Hustru, Magdalene Fleischer, Datter af Apotheker i Kjøbenhavn
Gregorius F.

Hist. Tidsskr. 3. R. I, 99 ff. 
Lampe, Bergens Stifts Biskoper og Præster I, 13 f. 
Personalhist. Tidsskr. VI, 5 ff. 
(Norsk) Hist. Tidsskr. II, 273.

A. E. Erichsen.



Smidt, jvfr. Schmid, Schmidt, Smidth og Smith.



Smidt, Claus Langhaar, 1761-1822, Regeringsraad, fødtes
30. Sept. 1761 paa Gaarden Rønshave (i Smidstrup Sogn,
Koldinghus Amt), som Faderen, Niels P. S., ejede. Moderen hed
Catharina Margrethe f. Weiss. 1779 blev han sat i Tjeneste i
Fredericia som Skriver og Kramboddreng, men rejste 1788 til Kjøbenhavn,
hvor han s. A. tog dansk-juridisk Examen. I de 6 følgende Aar
var han Sessionsskriver ved Extrasessionskommissionen, og støttet
af glimrende Anbefalinger fra denne sin Virksomhed udnævntes han
1796 til Birkedommer over Vesterland-Før og Amrum. 1799 blev
han Birkedommer i Kronborg Distrikts Birk og s. A. Skifteforvalter
i Christianssted paa St. Croix. Overalt vandt han den største
Paaskjønnelse af hans udmærkede Embedsførelse, 1798 fik han gjennem
Kancelliet bevidnet Bifald med hans Konduite ved en Udskrivning
af Søfolk, og i 1803 udnævntes han til Kammerraad paa Grund af
sin «Orden, Flid og Retskaffenhed» under de vanskelige Forhold,
medens de vestindiske Oer vare i Englændernes Besiddelse, da han
bl. a. som Medlem af den vestindiske Gjældslikvidationskommission
(fra 1800) traf Foranstaltninger til megen Gavn for sit Fædreland.
1807 blev han Regeringsraad, og under Englændernes anden 
Okkupation viste han atter sit Fædreland vigtige Tjenester. Selv hos
Englænderne var han en højt betroet Mand, og hos Befolkningen vakte
hans Død, 28. Dec. 1822, almindelig Sorg. S. blev 1821 Etatsraad.
Han havde i Okt. 1795 ægtet Christiane Schouboe (f. 13. Okt. 1773,,
d. 13. Avg. 1869 i Kjøbenhavn), Datter af Sognepræst Christian S.

Thaarup, Fædrenelandsk Nekrolog 1821-26 S. 154 f. 
Personalhist. Tidsskr. 4. R. V.                                                                  

G. L. Grove.



Smidt, Claus Langhaar, f. 1841, Grosserer. Han er ældste
Søn af ndfr. nævnte Grosserer Wilhelm S. af Firmaet Smidt & le
Maire og fødtes i Kjøbenhavn 22. Marts 1841. Efter at have gaaet
i Efterslægtselskabets Skole uddannede S. sig som Forretningsmand,,
først 2 1/2 Aar i Bordeaux, senere et Par Aar i Kjøbenhavn og et
Par Aar i Bremen samt 3 Aar i London, hvor han ved Baron
Hambros Hjælp blev ansat som Klerk i det store amerikanske
Bankierhus Mess. Brown Shipley & Co. 1868 indtraadte han i
Smidt & le Maires Bankierforretning i Kjøbenhavn, hvor navnlig
de store Havari-Agenturer, Søassurance m. m. underlagdes ham.
Da Firmaet i 1884 i Følge en ved Husets Oprettelse truffen
Bestemmelse traadte i Likvidation, i det den ene af Stifterne afgik
ved Døden, overtog S. en større Del af Husets Inkasso- og
Bankierforretning, som han stadig driver.

Den betydelige Virksomhed, S. har udfoldet som Tillidsmand
paa en Mængde Omraader, væsentligst af filanthropisk Natur,
begyndte han i 1878 ved at afløse sin Fader som Revisor ved
Rysensten Søbadeanstalt, indtil han i 1885 indtraadte i Anstaltens
Direktion. 1881 valgtes han til Revisor i det kongl. oktroierede
Søassurancekompagni; 1893 indtraadte han i Repræsentantskabet,
hvor han endnu har Sæde. I 1881 traadte han til som Hovedkasserer 
for Arveprinsesse Carolines Legat for Sygeplejersker; senere
har han tillige overtaget Sekretærforretningerne. Siden 1881 har
han været knyttet til Musikforeningens Bestyrelse; fra 1890 Revisor
ved Kjøbenhavns Musikkonservatorium. Han virkede som Kasserer
i «Foreningen af 10. Dec. i884», der havde til Maal at oprette en
ny Koncertsal i Koncertpalaiset. Efter i en Aarrække at have
været Revisor ved Rosenborg Brøndanstalt blev han i 1897 valgt
ind i dennes Bestyrelse. I Kjøbenhavns Handelsbank var han
Revisor fra 1885, indtil han i 1896 indvalgtes i Bankraadet. For
den frivillige Selvbeskatning til Fædrelandets Forsvar (1885) virkede
han som Hovedkasserer og udfoldede et overordentlig omfattende 
og betydningsfuldt Arbejde, der først afsluttedes 1897, og han har
i det hele været Medlem (ofte som Hovedkasserer) af mange af
de Komiteer, der i de senere Aar ere traadte sammen for at
foretage offentlige Indsamlinger. 1886 valgtes han til Medlem af
Centralkomiteen i Kjøbenhavn til Understøttelse af de saaredes og
faldnes efterladte m. m. samt til Medlem af den kjøbenhavnske
Komité for Kronprins Frederiks Fond. Siden 1887 har han været
Medlem af Direktionen for Bibelselskabet for Danmark, siden 1893
af Kontrolkomiteen i Aktieselskabet Christiansholms Fabrikker og
siden 1895 Kassedirektør i det kvindelige velgjørende Selskab og
Kurator for Waisenhuset. 1896 valgtes han til Decisor i
Kunstforeningen. Han er Revisor ved Kjøbenhavns
Forskjønnelsesforening og Dronning Louises Asylselskab.

S., der i 1892 udnævntes til Etatsraad og i 1897 til Kommandør 
af Danebrog af 2. Grad, ægtede i 1872 Elisabeth Andrea Sass
(f. 4. Maj 1845), yngste Datter af Etatsraad M. W. S. (XIV, 613).

C. Christensen.



Smidt, Franz Christopher, 1832-96, Bankdirektør, var født
i Kjøbenhavn 25. Okt. 1832 og var en Søn af Hof kasserer Anton
Ferdinand S. (d. 1841) og Emilie Marie f. v. d. Wettering. Han kom
efter endt Skoletid paa Kontoret hos H. Puggaard & Co., hvor han
efterhaanden fik en meget betroet Stilling og som Prokurist deltog
i Forretningens Ledelse, indtil han 1873 blev valgt til Direktør i
Nationalbanken. Han udmærkede sig som Forretningsmand og
Bankdirektør ved betydelige merkantile Kundskaber, et sundt og
roligt Blik paa Forretningsforholdene og en overordentlig stærk
Arbejdslyst og Arbejdsevne, som han trods en alvorlig og
smertefuld Sygdom vedligeholdt indtil faa Dage før sin Død. Uden for
sin Embedsvirksomhed nærede han megen Interesse for Kjøbmandsstandens 
faglige Uddannelse, og han var Medstifter og til sin Død
Formand for Bestyrelsen af Foreningen for unge Handelsmænds
Uddannelse. End videre var han Medlem af Bestyrelsen for de
Puggaardske Legater. 1878 udnævntes han til Etatsraad. S. var
gift med Cathinca Ulrica f. Lindberg, Datter af Sekretær og
Kasserer ved Ordenskapitlet Hans Jørgen L. Han døde 26. Jan. 1896.

Illustr. Tid. 1895-96, Nr. 19. 

E. Meyer.



Smidt, Wilhelm, 1801-84, Handelsmand, var født paa St.
Croix 29. Okt. 1801 som Søn af ovfr. omtalte Regeringsraad Claus
Langhaar S. Han kom i sit 11. Aar til Kjøbenhavn og 
uddannedes efter sin Skoletid en kort Tid paa P. C. Knudtzons Kontor.
1820 ansattes han i Joseph Hambros Forretning. Da Hambro
bosatte sig i London, ledede S. - der i Vinteren 1835-36 havde
ledsaget Hambro paa en længere Udenlandsrejse og derved gjort
Bekjendtskab med adskillige af hans Forretningsforbindelser
sammen rned E. le Maire (XI, 68) Bankierforretningen i
Kjøbenhavn, som de 1848 overtoge under Firmanavnet Smidt & le Maire.
S. var fra 1862 i en Aarrække Medlem af Nationalbankens
Repræsentantskab. Han var 1836 Medstifter af Musikforeningen og blev
Medlem af dennes Repræsentantskab. End videre var han Medlem af
Direktionen for Bibelselskabet. Han var en meget godgjørende
Mand og efterlod ved Testamente betydelige Beløb til velgjørende
Øjemed. S. ægtede 7. Juni 1840 Claudine Emilie Oxholm (f. 2.
Febr. 1816 d. 10. April 1864), Datter af Provst Jørgen Nicolai O.
Han døde 21. Juli 1884. 

E. Meyer.



Smidth, Anton Julius, 1809-68, Skuespiller og Fiskerikonsulent, 
var Søn af nedennævnte Sognepræst Jens Hansen S. og dennes
anden Hustru og fødtes 21. Maj 1809. 1827 blev S. Student fra
Herlufsholm, men opgav efter 2. Examen snart Studeringerne for
Theatret og debuterede 21. April 1834 under Navneskjulet «Ansicky» paa
Christiania Theater som Clavigny i Scribes «Gesandten». Ved sin
Debut gjorde S. ikke Lykke, men vandt efterhaanden i et betydeligt
Repertoire af saa vel unge Helte som Karakterroller stor Anseelse
ved sin forstandige Opfattelse, der støttedes af et smukt og mandigt
Ydre, og forblev ved Christiania Theater til Udgangen af 1852-53.
Det følgende Theateraar spillede han sammen med sin ndfr. nævnte
Hustru Betty S., som han havde ægtet i Christiania 11. Juni 1838,
ved M. V. Bruns Selskab i de danske Provinser. 14. Sept. 1855
viste han sig første Gang som Skuespiller i Kjøbenhavn paa
Kasino, blandt hvis Personale han i de følgende Aar -- en enkelt
Sæson (1862-63) var han knyttet til Folketheatret -- indtog en
smuk Plads, indtil han for helt at dyrke sine Fiskeriinteresser ved
Udgangen af 1864-65 trak sig tilbage fra Scenen; hans sidste
Fremtræden var 18. Maj 1865 som Baron Ebersdorf i «En Spurv i
Tranedans». Allerede inden S. forlod Scenen, havde han i flere
Aar, bl. a. ved hyppige Rejser, arbejdet paa Fiskeriets Fremme,
og nu blev han, der tidligere (1862) havde modtaget Fortjenstmedaillen 
i Guld, Regeringens Konsulent i Fiskerisager; 1866 var
han den danske Regerings Kommissær ved Fiskeriudstillingen i 
Boulogne og modtog her Udstillingens Broncemedaille for sit Skrift
«La mer». Han døde 1. Avg. 1868 i Kjøbenhavn efter et langt
Sygeleje.

Leth og Wad, Dimitt. fra Herlufsholm I, 210 f. 
E. Bøgh, Min første Forfattertid S. 179. 200. 

Arthur Aumont.



Smidth, Betzy (kaldet Betty) Christiane, 1818-92,
Skuespillerinde, hvis Fader var Sergent i Artilleriet Christensen, fødtes
5. Marts 1818, fremtraadte første Gang ved Musikkonservatoriets
Aftenunderholdning 24. Marts 1833 og fik 5. April 1836 sin Debut
paa det kongl. Theater som Catharine i «Lestocq»; Aaret efter
gik hun til Christiania, hvor hun blev en meget yndet Skuespillerinde 
og udviklede sig til «en af de kvikkeste og smukkeste
Soubretter» (E. Bøgh). Ved Udgangen af 1848-50 forlod Mad. S.,
som hun var bleven 11. Juni 1838 ved Ægteskab med ovfr. nævnte
Anton S., Christiania for atter at prøve Lykken paa det kongl.
Theater i Kjøbenhavn, men heller ikke nu slog hun, til Trods for
sin vindende Fremtræden, igjennem og søgte derfor Aaret efter til
Kasino; her stilledes hun dog i Skygge af Mad. A, Rosenkilde,
hvorfor hun fra 1851-52 tog Engagement ved M. V. Bruns
Provinsselskab. Med 1855-56 vendte hun tilbage til Kasino og vandt
sig nu hurtig en fast Plads i det kjøbenhavnske Publikums Gunst,
som hun ved sin borgerlige Ærlighed bevarede, skjønt hun 2 Gange
(1868-69 og 1873-75) udvandrede til Bergen, først paa Kasino
og senere paa Folketheatret under sin Udvikling fra tækkelig
Vaudevilleelskerinde til hyggelig Husmoder og myndig
Bedstemoder. Efter at hun paa sin 65aarige Fødselsdag havde fejret 50
Aars Skuespillerindejubilæum, trak hun sig ved Aarets Udgang
tilbage fra Scenen; senere optraadte hun som Gjæst paa Kasino som
Stine i «Erik Ejegods Pilegrimsfærd», sidste Gang 23. Dec. 1885.
B. S. døde 31. Jan. 1892 i Kjøbenhavn.

Dansk Theater-Aarbog 1891-92, S. 128 ff. 
Schmidt, Skuespil og Theaterforhold i Odense S. 140 f. 
E. Bøgh, Min første Forfattertid S. 179. 200. 205 f.

Arthur Aumont.



Smidth, Ellen Marie, s. Heger (VII, 213).



Smidth, Hans Ludvig, f. 1839, Maler. S. er født i Nakskov
2. Okt 1839 og Søn af Prokurator, senere Byfoged i Skive,
Kancelliraad Edvard Philip S. (f. 1807 d. 1878) og Karen Cathrine f.
Berg (f. 1812 d. 1855). Efter i 1858 at være bleven Student fra
Viborg Kathedralskole lagde han sig et Par Aar efter Medicinen, 
men opgav denne for i 1861 at lade sig indskrive som Elev af
Kunstakademiet; noget senere begyndte han at male under N.
Simonsen, men allerede 1866 nødte pekuniære Vanskeligheder ham
til at forlade Kjøbenhavn for fremtidig at uddanne sig væsentlig
paa egen Haand under Studier ved Limfjorden og i Jyllands Hede
egne. I 1867 debuterede han paa Charlottenborg med 2 Landskabsbilleder 
og udstillede i de følgende Aar adskillige større og
mindre Arbejder, dels Landskaber med mere eller mindre
fremtrædende Staffage af Dyr og Mennesker -- 1875 saaledes det
nydelig formede «Gæssene drives hjem» --, dels Billeder af jysk
Almueliv, alt sammen Ting, der vakte de kyndiges Opmærksomhed
ved Præget af ærlig og dyb Naturopfattelse og grundigt
Formstudium, medens en vis Tørhed i Farve og Foredrag gjorde dem
mindre tilgængelige for det store Publikum. Alt som Aarene gik,
udviklede S., der i 1877 fik den Neuhausenske Præmie for «En
fremmed spørger om Vej i Bondegaarden paa Heden», sig imidlertid 
stærkt ogsaa i teknisk Henseende og vandt navnlig frem til
en Finhed i Tonerne, der i Forening med hans andre gode
Egenskaber har sikret ham ikke ringe Anseelse. Først og fremmest er
han den jyske Hedes og dens Befolknings Maler og indtager som
saadan en meget smuk og selvstændig Plads i de udpræget
nationale Maleres Række. Han er en stærkt og vemodsfuldt følende
Natur, der saa vel med Hensyn til Æmnerne som til Fortolkningen 
af disse altid holder sig paa det jævne, men hvis Frembringelser, 
saa vel Landskaber som Folkelivsbilleder, ere sikre paa
at gjøre et varigt Indtryk i Kraft af den kjærlighedsfulde Respekt
for Opgaven, hvorom de helt igjennem bære Vidnesbyrd.

Weilbach, Nyt Kunstnerlex. 
S. Müller,  Nyere dansk Malerkunst.

Sigurd Müller.



Smidth, Jens Hansen, 1769-1847, Præst og Forfatter. S.,
en Søn af Inspektør paa Fideikommisset Korselitse Hans Jensen S.
og Agathe f. Bech, blev født 19. Juli 1769. Han kom 1781 paa
Landkadetakademiet, men forlod det igjen, paa Grund af
Øjensvaghed, for at studere. 1787 tog han Examen artium og 1796
theologisk Embedsexamen. 4 Aar efter blev han Præst i Allesø
og Næsbyhoved-Broby paa Fyn og 1804 i Aastrup paa Falster,
hvor han levede til sin Død, 20. Jan. 1847. Han var en afgjort
Rationalist, men formaaede dog lige til sin Død at samle ikke faa
fra Nabosognene i sin Kirke paa Grund af sit letflydende, 
blomstrende Foredrag. Han var 2 Gange gift: 1793 ægtede han
Johanne Cathrine Sophie Greiff, f. Stammer, en Hamborgerinde, fra
hvem han blev separeret 1807; 3 Aar efter giftede han sig med
Ellen Friedlieb, f. Jessen (d. 1851), Datter af Forpagter J. J. og
Enke efter Provst Ph. H. F.

S. udfoldede en meget broget Forfattervirksomhed: han skrev
lyriske Digte, Dramer, Romaner, pædagogiske Afhandlinger,
sproglige Undersøgelser, Prædikener og Andagtsbøger, Bemærkninger om
Havevæsenet m. m. Sin egentlige Debut som Digter havde han
i «Idunna, Almanak for i799», som han udgav sammen med Fr.
Høegh-Guldberg (VI, 287). En Anmelder spaaede de 2 unge
Digtere en Fremtid, der kun skulde staa tilbage for Ewalds. Hans
«Poesier» I (1807) -- II kom heldigvis aldrig -- godtgjør, hvor
grundforfejlet denne Spaadom var. Af hans andre digteriske
Arbejder kunne nævnes: «Messenierne», Drama (1813), «Ulrikkes
Flugt», Roman (I-II, 1829) og «Danske Haver» (1823), udgivet
med Understøttelse af de skjønne Videnskabernes Selskab, et
Arbejde, som i sin Tid vakte nogen Opsigt, men for Resten er
yderst tarveligt. Af hans videnskabelige Arbejder skulle her blot
fremhæves «Danske Ordsprog og Talemaader», i. Hæfte (1822) og
hans Bidrag til Videnskabernes Selskabs danske Ordbog.

Erslew, Forf. Lex. 

F. Rønning.



Smidth, Jens Kjørbo, 1840-1900, Præst, Søn af foranførte
Skuespiller Ant. Jul. S., blev født 12. Okt. 1840 i Christiania, hvor
Forældrene da optraadte. Han blev Student 1859, studerede
Theologi, men gik frivillig med som Officersaspirant i Krigen 1864; som
Skansekommandør (Sergent) i Skansen Nr. 3 udmærkede han sig
ved Forsvaret af Dybbøl (omtalt med Ros i den preussiske
Generalstabs Beretning om Krigen) og faldt haardt saaret i Fangenskab
18. April, blev s. A. Sekondlieutenant, men tog i Begyndelsen af
1865 Afsked fra Hæren med Tilladelse til at bære Uniform som
invalid Officer. 1867 blev han Cand. theol., arbejdede derefter
meget for Havfiskeriets Fremme ved Vesterhavet, Færøerne og
Island og var i et Par Aar Sekretær i Selskabet for de norske
Fiskeriers Fremme i Bergen; i øvrigt virkede han som Lærer. Men da
han følte Trang til at blive Præst, maatte han først søge
Indfødsret 1882 og blev da s. A. Præst paa Fæmø, forflyttedes der fra
1888 til Havrebjærg og 1892 til Rudkjøbing. Han døde 6. Okt.
1900 i Rudkjøbing. -- Blev gift 14. Maj 1881 med Betty Alvilda 
Andersen (f. 19. Dec. 1845), Datter af Vinhandler Jens Andreas A.
og Caroline f. Zwergius.

Elvins, Danmarks Præstehist. 1869-84 S. 134. 

Sofus Elvius.



Smidth, Peter Hersleb Classen, 1809-69, Søofficer, var
Søn af Inspektør paa Korselitse Thomas S. (f. 13. Maj 1774 d. 6.
Marts 1839) og Marie Elisabeth f. Friedlieb (f. 10. April 1783 d. 22.
Avg. 1851). Han fødtes 14. April 1809, blev Sekondlieutenant i
Marinen 1831, avancerede til Premierlieutenant 1840, til 
Kapitajnlieutenant 1849 og til Orlogskapitajn (Kommandør) 1857. Ved
Reduktionen i Slutningen af 1864 erholdt han Afsked. Som ung
Officer var S. jævnlig udkommanderet med Øvelsesskibene; blandt
andre Togter kan nævnes, at han 1832-33 var med Korvetten
«Diana» i Vestindien, 1842 med Fregatten «Thetis» i det græske
Arkipelag, 1844-45 som næstkommanderende med Dampskibet
«Hekla» i Middelhavet. Ved Hjemkomsten her fra traadte han i
Tjeneste hos daværende Kronprins Frederik, til hvem han i
Aarenes Løb knyttedes meget nøje. 1846 ledsagede han Prinsen paa
dennes Togt med Fregatten «Gefion». Efter Christian VIII's Død
udnævntes han til Kong Frederik VII's Adjudant. I Krigsaarene
1848-50 var han Chef for den kongl. Kutter «Neptun», en Tid
lang næstkommanderende i Korvetten «Galathea» paa Blokade.
1854 førte han Briggen «Mercurius», 1857 Briggen «Ørnen» til
Vestindien, 1861-63 Kongens Dampskib «Slesvig», med hvilket
han overførte daværende Prinsesse Alexandra til England.

Foruden disse Togter sejlede S. ofte med Kongens private
Dampskib «Falken», naar Frederik VII benyttede det; for øvrigt
var han næsten bestandig hos Kongen; da Branden 1859 lagde
Frederiksborg Slot i Aske, var det S., der først opdagede Ilden;
s. A. var han bleven Kammerherre. Efter Frederik VII's Død overgik
han i Christian IX's Adjudantskab, men blev, som anført, Aaret
efter afskediget. Han døde i Carlsbad 10. Juni 1869. S. var en
ualmindelig smuk og statelig Officer, hvis elegante, fornemme
Skikkelse egnede sig fortrinlig for Hoflivet. Han var Kommandør af
Danebrog af 1. Grad. -- S. var gift med Nicoline f. Benzon (f.
14. April 1818 d. 18. Febr. 1887), Datter af Kjøbmand i Stubbekjøbing 
Lorentz Jacob B. (f. 1790 d. 1864) og Kirstine f. Hansen
(f. 1793 d. 1862) og Søster til Apotheker Alfr. Nic. B. (II, 69).

C. With.

Smidth, Verner Frederik Læssøe, 1850-99, Ingeniør">

Smidth, Verner Frederik Læssøe, 1850-99, Ingeniør, er 
født 28. Maj 1850 i Kjærteminde, hvor hans Fader, Eduard Philip
S., var Byfoged; Moderen var Karen Cathrine f. Berg. 1866 blev
han sat i Lære paa et mekanisk Værksted i Randers, og efter
endt Læretid kom han 1870 til Kjøbenhavn, hvor han arbejdede
som Svend og studerede paa Polyteknisk Læreanstalt. 1873 rejste
han til Tyskland, hvor han bl. a. i 1 1/2 Aar var Tegner paa en
stor Fabrik i Chemnitz; da han igjen kom til Kjøbenhavn, blev
han fra 1875 Konstruktør hos Rudolph Koefoed & Co. 1882
etablerede han under Firma «F. L. Smidth & Co.» en selvstændig
Ingeniørvirksomhed med Møllerianlæg som Specialitet.
Tidsforholdene lode ham imidlertid snart lægge Vægten paa Anlæg af
Teglværker, og saa rivende voxede nu hans med Energi førte
Virksomhed, at han 1884 optog Cand. polyt. Poul Larsen som Kompagnon
og 1885 endnu Cand. polyt. Alexander Foss. Ved den nordiske
Udstilling i Kjøbenhavn 1888 opgav Firmaet som sine Specialiteter
Anlæg af Teglværker, Mørtel- og Cementfabrikker, og dets dygtige
Udstilling indbragte det en Medaille af 1. Klasse. Forretningen
voxede endog op til en Verdensforretning, hvis Hjælp blev
paakaldt baade i og uden for Evropa. Den udarbejdede Planer for
Anlæg ikke alene i Sverige, Tyskland og Rusland, men ogsaa i
Kanada, Kina og Avstralien, sendte Maskiner til Anlæggene, og
ved Siden af Hovedkontoret i Kjøbenhavn fik den Kontorer i
Paris, London og New-York. 1898 byggede den sin egen Maskinfabrik 
i Valby. S. stod som en anerkjendt Dygtighed, da han 2.
Juni 1899 afgik ved Døden; den danske Ingeniørstand mistede i
ham et fremragende Medlem, der paa praktiske Omraader havde
vidst at gjøre et dansk Navn agtet og anset over snart hele
Verden. -- 27. Maj 1887 havde han ægtet Katharina Dagmar Charlotte 
Gundersen Harboe (f. 15. Juni 1862), Datter af, Skibsreder og
Brænderiejer Jørgen Gottfried Thuerecht H. i Skjelskør og Laurine
Frederikke f. Møller.

Ingeniøren 1899, S. 179.

C. Nyrop.



Smith, Axel Christian, 1744-1823, Præst og Forfatter, 
Søn af Kjøbmand Anders S. og Sophie Amalie f. Prahl, var født i
Stavanger 8. Maj 1744, blev Student 1761 og theologisk Kandidat
1768. Efter 5 Aars Huslærervirksomhed blev han 1773 personel
Kapellan i Elverum og Tryssil. Ved Præstegjældets Deling blev
han 1780 Sognepræst i Tryssil, hvorfra han 1787 befordredes til 
Elverum, og s. A. blev han Provst over Østerdalen. 1794 fik han
det store Øjestad Præstekald og blev Provst i Nedenæs. Her
døde han 20. Juni 1823. Han var gift 1. med Mette f. Dop (d.
1791), Datter af Oberst Hans Vilh. D. og Anne Margrethe f.
Grüner, 2. med Hilleborg f. Dop, Søster af hans første Kone. -- S.
er Forfatter af en Beskrivelse over Tryssil (trykt i «Topogr.
Journal for Norge» og atter udgiven 1895), som baade med Hensyn til
Indhold og Fremstilling maa regnes blandt vor topografiske
Litteraturs værdifuldeste Frembringelser. Om Vaccinationens Udbredelse
blandt den norske Almue skrev han en Afhandling, som
Landhusholdningsselskabet besørgede udgivet (1773), hvorhos hans
Virksomhed for denne Sag skaffede ham Selskabets Guldmedaille.

Halvorsen, Norsk Forf; Lex.

A. E. Erichsen.



Smith, Carl Vilhelm Daniel Røhl, 1848-1900, Billedhugger,
var Søn af nedennævnte Docent Casp. Wilh. S. og født 3. April
1848 i Roskilde. Fra 1865-70 var han Elev af Kunstakademiet
og det meste af denne Tid tillige af H. V. Bissen. I 1868-71
udstillede han paa Charlottenborg sine første Arbejder, nogle Buster
og en Gruppe, «Kæmpende Drenge»; Statuen «Philoktet», der 1873
indbragte ham den mindre Guldmedaille, blev kjøbt af Kong Georg
af Grækenland, og Kunstneren havde allerede begyndt at vække
Opmærksomhed i Hjemmet, da han 1875 drog til Berlin for at
uddanne sig videre under den ansete Billedhugger Alb. Wolff. I
dennes Atelier udførte han Statuen «Ajax» (udstillet 1876), der
erhvervedes til Statens Skulptursamling paa Christiansborg, hvor den
gik til Grunde ved Branden 1884. I Italien, hvor S. opholdt sig
2 Gange, 1877 med det Anckerske Legat, 1878-80 med
Akademiets Stipendium, gjorde han Bekjendtskab med Bygmesteren
Theophilus Hansen, og denne skaffede ham flere Bestillinger paa
Statuer til Parlamentsbygningen i Wien. Under et Ophold i Hjemmet
ægtede han 12. Juli 1878 Sara Birgitte Christiane Heramb (f. 1847),
Datter af Sognepræst Thor Johan Christian H. (f. 1816 d. 1858)
og Sara Mariane f. v. Ditten (f. 1818 d. 1887). I Kjøbenhavn
udstillede S. i de følgende Aar foruden nogle Buster og en Portrætstatuette 
2 Relieffer, «Bellerophon» og «Demosthenes», af hvilke det
sidstnævnte blev kjøbt til Ny Carlsbergs Glyptothek; af større
Statuer modellerede han 6 til Eremitagen og 4 til Frederikskirken,
Moses, Døberen Johannes, Irenæus og Athanasius, end videre, i
1885, en Gruppe, «Legende Bakkanter». Dette sidste Arbejde, 
der ved Salg kom til Chicago, gjorde der saa megen Lykke, at
Kunstneren derved følte sig opmuntret til at søge sig en ny og
større Virksomhed paa den anden Side Verdenshavet, og i Efteraaret 
1886 forlod han Fædrelandet for kun at gjense det paa kortere
Besøg; under et af disse var det, at han, der i længere Tid havde
været svækket, dels af en Nyresygdom, dels af Overanstrængelse,
døde i Kjøbenhavn 20. Avg. 1900.

Det blev i Amerika, at S. kom til at udfolde sin største og
betydningsfuldeste Virksomhed. I den første Tid, han levede der
ovre, maatte han indskrænke sig til at udføre Buster og
Gravmæler, men allerede i 1891 fik han Bestilling paa det store
Franklin-Monument, der nu staar foran Universitetet i Philadelphia, og
snart havde han fuldt op at gjøre med Udførelsen af kolossale
Mindesmærker, til Dels figurrige Kompositioner, til forskjellige af
Fristaternes Byer; nævnes blandt disse kunne «Soldatermonumentet»
i Iowa, 24 Fod højt, og den vældige «Indianergruppe» paa et
Gadehjørne i Chicago. Den kolossale Rytterstatue af General
Sherman, der havde optaget hans bedste Kræfter i de sidste 3
Aar af hans Liv, maatte han efterlade ufuldendt.

S. var en Kunstner med rig Fantasi, betydelig Kompositionsevne, 
fremragende Sans for dekorativ Virkning og sjælden
Arbejdsdygtighed -- et meget energisk, mere robust end fintfølende
Talent, der utvivlsomt valgte det rette, da han søgte et Virkefelt,
der bød kvantitativt større Opgaver end dem, Fædrelandet kunde
stille ham.

Weilbach, Nyt Kunstnerlex. 
Politiken 24. Avg. 1900. 
Illustr. Tid. XLI, Nr. 49.                                                                              

Sigurd Müller.



Smith, Caspar Wilhelm, 1811-81, slavisk Filolog, var Søn 
af Hof- og Stadsretsprokurator Casp. Wilh. S. (d. 16. April 1811,
30 Aar gammel, Svoger bl. a. til N. J. Marstrand (XI, 144 f.) og
Chr. G. Kratzenstein Stub) og Catharine Jacobine f. Tauber (f 20.
April 1879, over 90 Aar gammel). S. fødtes i Kjøbenhavn, 2
Maaneder efter Faderens Død, 16. Juni 1811. Moderen flyttede
snart efter til Roskilde til sin Fader, Rektor J. H. Tauber. 1818
giftede hun sig imidlertid igjen med Peder Grib Fibiger (V, 145),
da Overlærer i Nykjøbing. Her gik S. da i Skole, indtil han, da
Stiffaderen 1822 blev Rektor i Kolding, overførtes til Skolen der,
hvorfra han 1829 dimitteredes til Universitetet. Han led i denne
Periode jævnlig af en Art epileptiske Anfald, som hemmede hans 
Fremskridt en Del; men efterhaanden fortoge de sig helt. Hans
Interesser delte sig paa denne Tid mellem Filosofien og Filologien;
den sidste valgte han til sit Fagstudium og tog 1840 filologisk
Embedsexamen. Da han ikke følte Lyst til strax at søge Embede,
besluttede han at rejse udenlands, hvad han da gjorde, først paa
egen Bekostning ved Hjælp af en lille Fædrenearv, senere med
nogen offentlig Understøttelse. Hans Tanke var at forbinde
filosofiske Studier med muligst omfattende Sprogstudier. I
Overensstemmelse med denne Plan studerede han først i Berlin en Del af
Aarene 1841 og 42; men han indsaa efterhaanden, at han maatte
begrænse sig, og besluttede da at indskrænke sig til de slaviske
Sprog, af hvilke han allerede i Berlin havde sat sig grundig ind
i Polsk. Disse Studier fortsatte han derefter i Krakov, Wien, Pest
og Prag og endelig atter et Aar i Berlin, hvor han 1845 udgav sit
første Arbejde, «Grammatik der polnischen Sprache» (2. Udg. 1864),
og hvorfra han samme Efteraar vendte tilbage til Kjøbenhavn.
Hans Ønske var nu ogsaa at besøge Rusland, men det blev
hverken da eller senere til Virkelighed; han opnaaede ikke den
dertil fornødne Understøttelse, kun saa meget, at han i 1846 kunde
opholde sig nogle Maaneder i Kønigsberg for at studere Litauisk.
Da Fremtidsudsigterne ad den Vej, han hidtil havde fulgt, vare
saa usikre, og da han tilmed i Berlin havde forlovet sig, bestemte
han sig til at søge en ledig Adjunktplads ved Roskilde
Kathedralskole og fik den i 1847. Hans Hovedfag her blev Dansk. 18.
Avg. s. A. holdt han i Berlin Bryllup med sin forlovede, Anna
Maria Sophie Frederikke Johanne Louise Christiane Røhl (f. i
Neu-Brandenburg, Meklenborg-Strelitz, 25. Dec. 1816, d. i Kjøbenhavn
22. Okt. 1892).

Endelig viste der sig en Udsigt for ham til en Virksomhed
ved Universitetet i hans gamle Yndlingsfag, som det blev mere og
mere ønskeligt at faa repræsenteret der. Efter en Del Betænkning
bestemte han sig til at gribe Lejligheden. Der hengik dog endnu
2-3 Aar, hvilke S., til Dels med Fritagelse for sin Skolegjerning,
benyttede til at udarbejde og udgive 3 Afhandlinger med
Fællestitelen «De locis qvibusdam grammaticæ lingvarum Balticarum et
Slavonicarum» (1857-59). Ved den tredje af disse Afhandlinger
erhvervede han 1859 den filosofiske Doktorgrad, hvilket var stillet
som Betingelse for hans Ansættelse. Da der ikke den Gang
fandtes nogen her hjemme, der kunde bedømme den, nøjedes man
med, at han fra Fagmænd i Udlandet tilvejebragte Vidnesbyrd om 
dette og hans øvrige Arbejders videnskabelige Værdi, hvorhos han
fritoges for det mundtlige Forsvar. 31. Okt. 1859 udnævntes han
derefter til Docent i slavisk Sprog og Litteratur ved Kjøbenhavns
Universitet. I 1865 blev der tillagt ham Titel af Professor; men
hans Sky for alle tomme Titler gjorde, at han, saa snart det lod
sig gjøre, frasagde sig den, og han vedblev derefter bestandig kun
at være Docent. 1876 optoges han i Videnskabernes Selskab.

Som den første Repræsentant for sit Fag ved Universitetet
virkede han nu indtil sin Død med stor Samvittighedsfuldhed, selv
om han navnlig i de første Aar havde mange Vanskeligheder at
kæmpe med, inden Bibliothekerne efterhaanden bleve forsynede
med den nødvendigste Litteratur, og selv om hans Tilhørerkreds
efter Sagens Natur altid kun var meget begrænset. Men ved Siden
deraf arbejdede han flittig som Forfatter. Ved en Række mere eller 
mindre populære Afhandlinger i forskjellige Tidsskrifter stræbte
han at udbrede Kjendskab til slaviske Forhold, saaledes «Serbisk
Folkepoesi» (1857), «Russisk Folkepoesi» (1869), «Om de i den
første Del af dette Aarhundrede fundne Levninger af gammel
bøhmisk Poesi og deres Kritik » (1862-63), «Den bøhmiske
Nationalitets Kamp og Sejer gjennem Hussitismen» (1867), «Om
Moskoviternes eller Storrussernes Nationalitet» (1870) o. fl. a. Af 
strængt videnskabelige Arbejder maa nævnes «Kortfattet Lære om de
russiske Verber» (1871) og «De verbis imperfectivis et perfectivis in
lingvis Slavonicis» (1875). Et Hovedværk af stor Fortjeneste og
Betydning ogsaa for den nordiske Historie er hans fortræffelige, af
udførlige Anmærkninger ledsagede Oversættelse af Nestors russiske
Krønnike (1869), der behandler den russiske Historie fra de ældste
Tider til Aar mo. Efter hans Død udkom hans «Russisk
Litteraturhistorie fra Peter den stores Tid til Begyndelsen af dette 
Aarhundrede» (1882, udgivet af hans Svoger S. B. Thrige), et Arbejde,
som han med stor Kjærlighed havde syslet med i sine sidste
Leveaar og ogsaa benyttet til Forelæsninger. Des værre fik han det
ikke helt afsluttet efter sin oprindelige Plan, men til den i Titelen
angivne større Del deraf forelaa Manuskriptet dog fuldt færdigt.

S.s litterære Virksomhed var imidlertid ikke indskrænket til
det slaviske Omraade. Særlig maa han tillige mindes som den
fine Kjender af Holberg. Om sit indgaaende Kjendskab og sin
varme Kjærlighed til dennes Værker har han aflagt Vidnesbyrd i
sin smukke Bog «Om Holbergs Levned og populære Skrifter»
(1857). Endelig maa nævnes, at hans gamle Kjærlighed til 
Filosofien heller aldrig forlod ham, og endnu i sin ældre Alder optraadte
han med et polemisk Indlæg i Striden om Tro og Viden («Credo
qvia absurdum», 1870).

Efter omtrent et Aars tiltagende Sygelighed, hvorfor han
forgjæves søgte Bedring ved en Rejse til Carlsbad, døde han 4. Sept.
1881. S. var en ikke almindelig Personlighed, der aldrig gik paa
Akkord med sin Overbevisning, og hvis hele Færd var præget af
Retsindighed, Samvittighedsfuldhed og Sandhedskærlighed, parret
med stor Beskedenhed og en ejendommelig Humor.

Universitetsprogr. til Reformationsfesten 1859. 
Illustr. Tid. Nr. 1147 (18. Sept. 1881). 
Smith, Russ. Litteraturhist., Fortale. 
J. Fibiger, Mit Liv og Levned.                                                                                   

Vilh. Thomsen.



Smith, Christen, 1785-1816, Botaniker, Søn af Proprietær 
Anders Gabriel S. (d. 1813) og Alhed f. Stillesen, er født paa
Gaarden Strøm i Skoger ved Drammen 17. Okt. 1785, blev 1801
Student fra Kongsberg Skole og 1808 medicinsk Kandidat i Kjøbenhavn. 
1809-10 var han konstitueret som Fysikus i Jarlsberg, 1810-11 
var han Kandidat og 1811-12 Reservelæge ved Frederiks
Hospital. Han var i Kjøbenhavn allerede som Student bleven
bekjendt med Vahl, der interesserede sig for ham, og senere med
Hornemann. Han berejste, til Dels i Selskab med denne, Norge
forskjellige Gange i Tiden fra 1803-12 og gjorde omfattende
økonomiske og botaniske Studier, navnlig over dette Lands lavere
Planter, Mosser og Laver. S. blev opfordret til at søge Professoratet 
i Botanik og Statsøkonomi ved Universitetet i Christiania,
hvortil han ogsaa blev udnævnt 1814, men betingede sig i Forvejen 
Tilladelse til at rejse i Udlandet 1-1 1/2 Aar, inden Embedet
skulde tiltrædes. Han rejste da til London og berejste s. A.
Skotland, Irland og Wales. Besøgte 1815 sammen med Leopold v. Buch
de kanariske Øer, hvis Undersøgelse interesserede ham i høj Grad,
og hvis Flora det var hans Hensigt at bearbejde; men ved sin
Tilbagekomst til England blev han af Præsidenten for Royal society,
Jos. Banks, opfordret til at følge som Botaniker og Geolog med
en Expedition, som den engelske Regering 1815 lod udruste til at
gaa op ad Kongofloden under Anførsel af Kapitajn Tuckey.
Saaledes droges han længere og længere bort fra sine hjemlige Fjælde,
og den sidste Rejse blev skæbnesvanger for ham som for saa mange
andre af Expeditionen. I Febr. 1816 afsejlede denne fra England
og naaede efter en vidtløftig Rejse Kongos Munding i Begyndelsen 
af Juli. Efter et Par Maaneders Rejse op ad Floden nødtes 
Expeditionen til at vende tilbage paa Grund af Regntidens Indtræden,
men saa ivrig var S. for sine Undersøgelser, at det kostede megen
Møje at faa ham til at følge med tilbage; paa Tilbagevejen blev
han syg, naaede i en elendig Tilstand Transportskibet, om Bord
paa hvilket han døde i Kongefloden 22. Sept. Dette tidlige
Dødsfald blev modtaget med Sorg i hans Fædreland, hvor hans
Dygtighed og brændende Iver for sin Videnskab havde vakt berettigede
Forhaabninger. Sin Rejse til Kongo har han skildret i en
Dagbog, der blev udgivet efter hans Død (1819), ligesom mange Aar
senere (1889) hans Dagbog paa Rejsen til de kanariske Øer. Hans
botaniske Samlinger bleve bearbejdede af Rob. Brown.

Kiær, Norges Læger.
Halvorsen, Norsk Forf. Lex.

O. G. Petersen.



Smith, Daniel Peter, 1782-1871, Præst, Søn af Provst Troels 
S. (d. 1823) og Anna Agnete f. Plum, er født 23. Sept. 1782 i Mern
ved Præstø. Han blev Student fra Roskilde 1800 og tog theologisk
Embedsexamen 1804 med Udmærkelse, hvorefter han blev Alumnus
paa Elers' Kollegium og paa Pædagogisk Seminarium, ved hvilket
han 1806 «underkastede sig den Farce, som kaldes Seminariets
Di-missionsexamen». S. A. blev han Adjunkt ved Roskilde Skole,
1814 Overlærer; han stod i Venskabsforbindelse med Grundtvig,
der boede hos ham, da han 1811 ved Landemodet oplæste
«Roskilderim». Ogsaa hos andre havde han tiltrukket sig
Opmærksomhed som en dygtig ung Mand; Grev F. A. Holstein gjorde
Anstrængelser for at faa ham til Forstander for Brahetrolleborg
Skolelærerseminarium. Deraf blev der dog intet, 1815 blev han
Sognepræst i Saxkjøbing. Her ruinerede han sig økonomisk ved at
ombygge Præstegaarden, men det forhindrede ham ikke fra at tage
energisk fat paa sit Embede. Han bestræbte sig for at gjøre
Gudstjenesten højtidelig, f. Ex. ved at synge Litaniet Store Bededag.
1819 forflyttedes han til Horslunde og Nordlunde, ligeledes paa
Laaland, og blev Provst, først i Nørre-, senere (1829) ogsaa i
Sønderherred. Her vandt han den gamle Statsminister Grev C. D. F.
Reventlows Yndest og blev fra 1820 Meddirektør for Vesterborg
Seminarium. Ogsaa andre vare opmærksomme paa ham som en
ualmindelig dygtig Præst; Biskop Münter opfordrede ham saaledes
til at søge Helligaandskirken i Kjøbenhavn. 1834 forflyttedes han
til Stege, hvor han tillige var Provst for Mønbo og Baarse
Herreder (henholdsvis til 1855 og 1845). Han tog sin Afsked 1858 og 
døde i Stege 4. April 1871. -- Han ægtede 1806 Nicoline Sophie
Friis Colding (f. 1783 d. 1864), Datter af Søkapitajn Andr. C.

Hans Eftermand i Stege, F. E. Boisen, giver ham det Vidnesbyrd, 
at han havde en frisk, kraftig Natur, et glad, fornøjet Sind,
livlig deltagende for alt, Kunst, Musik, Poesi, Litteratur, Politik;
han kunde glæde sig med de glade og sørge med de sørgende.
Hans Forfattervirksomhed var ikke betydelig, men han har
efterladt sig interessante Erindringer, som delvis ere blevne
offentliggjorte.

Erslew, Forf. Lex.
Kirkehist. Saml. 3. R. IV, 657 ff.
Personalhist. Tidsskr. 2. R. I, 161 ff.; II, 1 ff.; III, 1 ff.
Budstikken 1871, S. 242.

L. Koch.

 1829-93, Læge">

Smith, Frederik Ludvig Erik, 1829-93, Læge, Personalhistoriker, 
var en Søn af Proprietær Rasmus S. og Caroline Louise
f. Heiberg og fødtes 30. Juni 1829 paa Toftegaard i Vendsyssel.
Han blev 1849 Student fra Horsens Skole, studerede Medicin,
fungerede 1853 som Koleralæge i Kjøbenhavn og tog 1857
Lægeexamen, hvorefter han i flere Aar var Kandidat ved Almindeligt
Hospital. 1862-64 foretog han en Rejse særlig for Studiet af
Hygiejne og Retslægevidenskab -- han aspirerede den Gang til
det planlagte nye Professorat i disse Fag --, men dyrkede samtidig
Studiet af den kliniske Medicin og udgav 1863 en af de studerende
gjennem en lang Aarrække benyttet «Ledetraad i Brystsygdommenes 
fysikalske Undersøgelse» (2. Udg. 1871). 1865-67 var han
medicinsk Reservelæge ved Kommunehospitalet og nedsatte sig
1869 i Vejle, hvor han derefter virkede som en meget anset og
beskæftiget Læge, fra 1877 tillige som Sygehuslæge. Hvad han
her havde af Otium, anvendte han til en allerede tidligere
paabegyndt energisk Syslen med de danske Lægers Personalhistorie,
og som Frugt heraf udgav han sammen med sin stadige Medhjælper 
Curtius Bladt meget udvidede og forbedrede nye Udgaver
af «Den danske Lægestand» (4. Udg. 1872, 5. 1885). Efter længere
Tids Sygelighed døde han ugift 12. Sept. 1893. Hans righoldige,
med den yderste Paapasselighed og Samvittighedsfuldhed nedskrevne
personalhistoriske Samlinger kom efter hans Død til det store kongl.
Bibliothek.

Carøe og Selmer, Den danske Lægestand, 6. Udg.
Bibl. f. Læger 7. R. IV, 580.
Ugeskr. f. Læger 4. R. XXVIII, 383 f. og 5. R. III, 1112.

Jul. Petersen.



Smith (Smyth ell. Smid), Henrik, --1563, Humanist, 
var født i Malmø i Slutningen af det 15. Aarhundrede. Hans Fader,
Peiter Veigere, var formodentlig Stadens Vejer og Maaler; tillige
synes han at have haft en Beværtning, der besøgtes af ansete
Gjæster; han døde 1519, medens hans Hustru, Bente, levede endnu
en Menneskealder derefter. H. S. kaldtes undertiden, ligesom
Broderen, den som Forfatter bekjendte Herman Veigere, med
Faderens Tilnavn. Hvorfra Navnet Smith (Faber) stammer, er os
ubekjendt. Men under dette Navn blev han i Juni 1514 indskreven
ved Universitetet i Rostock. Her indviedes han i Humanismen,
der paa hans Tid greb de mest begavede blandt den studerende
Ungdom med saa vældig Magt, at hele deres følgende Liv kom
til at bære Præg deraf. I den siden bekjendte Peder Parvus fra
Roskilde (XII, 556) fik H. S. en tro Studiefælle, der delte hans
Interesser. Efter at have taget Bakkalavrgraden i Rostock drog
han til Leipzig, hvor han 1517-18 var sysselsat med Korrekturen
af ny Udgaver af flere af Christiern Pedersens Skrifter. At han
paa denne Tid har besøgt Wittenberg, maa af Mangel paa sikre
Efterretninger henstaa som en Formodning. Hen imod Slutningen
af 1519 kom han hjem og udgav nogen Tid derefter «Hortulus
synonymorum» (Hafn. 1520), der var bestemt til at yde et
Hjælpemiddel ved Udarbejdelsen af latinske Vers og Breve. H. S. var
her dog kun Bearbejder, da et Skrift af en tysk Forfatter laa til
Grund. Noget af det mærkeligste ved Udgaven er et Brev til H.
S. fra ovennævnte P. Parvus, hvormed Bogen er indledet, og som,
trods en vis Dunkelhed, der har givet Anledning til Misforstaaelser,
sætter Læseren godt ind i den aandelige Atmosfære, som den Gang
omgav Humanismens Forkæmpere.

Man skulde af det nævnte Skrift have ventet, at H. S. vilde
have viet sig til Skolens Tjeneste, men hans Bane blev dog én
helt anden, vistnok fordi han kom i nær Forbindelse med den
bekjendte Malmøborgmester og Politiker Hans Mikkelsen (XI, 326).
Til denne mærkelige Personlighed, der var et af Christian II's
vigtigste Redskaber i hans Reformbestræbelser, traadte H. S. i et
Tjenesteforhold som hans «Svend» -- nærmest vel, hvad vi vilde
kalde Sekretær --, hvilket for en Tid synes at have gjort ham til
en indflydelsesrig Person -- «alle Lutheraneres Ynder og
Beskytter» kaldes han --, men ogsaa førte til, at da Hans Mikkelsen
1523 fulgte sin Konge i Udlændigheden, blev H. S.s Skæbne for en
lang Tid knyttet til de vexlende, men som oftest yderst trange 
Kaar, som den lille landflygtige Skare i sin Trofasthed mod Kong
Christian maatte gjennemgaa. Fra Efteraaret 1523 finde vi H. S.
i Wittenberg sysselsat med «Rettelse» af den danske Bibeloversættelse, 
som den landflygtige Konge lod foranstalte (udkom 1524),
Og som almindelig gaar under Hans Mikkelsens Navn. Selv har
H. S. etsteds berørt, at han under dette sit Ophold i Wittenberg
støttedes af den som Rigens Kansler siden bekjendte Antonius
Bryske (III, 194). Senere opholdt han sig mest i Nederlandene
blandt Kongens Omgivelser og i Hans Mikkelsens Tjeneste.
Tillige med denne blev han 1528 paa Grund af sin lutherske
Bekjendelse fængslet efter Befaling af Regentinden i Nederlandene;
men begge slap dog ved Kongens Mellemkomst derfra med Livet,
medens en af deres Kammerater, Fouréren Willem van Zwoll, blev
Martyr for sin Tro. Ved denne Tid indgik H. S. Ægteskab med
Barbara Ananiasdatter, en ung hollandsk Kvinde, i hvem han synes
at have faaet en kraftig og dygtig Hustru, der senere fulgte ham,
da han, efter at Haabet for Kong Christian var udslukket, og
Frederik I død, endelig vovede sig tilbage til Fædrelandet.

I sin Fødeby Malmø tog H. S. Bolig; men intet er os
bekjendt om hans Skæbne under Grevefejdens blodige Omskiftelser.
1536 udgav han «En Bog om Pestilenses Aarsag, Forvaring og
Lægedom derimod» (udkom paa ny 1557 i forbedret Udgave). En
Tid gav han sig af med praktisk Lægevirksomhed, men opgav det
senere, da det kun bragte ham Tab. Derimod fik han en jævn,
borgerlig Stilling, da han, uvist naar, blev Vejermester i Malmø,
noget, der gav Anledning til, at han i daglig Tale ofte kaldtes
Veigere ligesom Faderen og Broderen. I denne, som det synes,
ret indbringende Stilling, der bragte ham i daglig Forbindelse med
mange Mennesker, forblev han til sin Død. Men for øvrigt var
det hans flittige litterære Virksomhed, der gav ham Betydning for
Samtid og Eftertid. At sysle med Pennen var aabenbart hans
Lyst, og naar Dagens travle Gjerning hindrede ham i at følge
denne sin Tilbøjelighed, tog han Natten til Hjælp. Kort efter at
Krigstummelen var endt, udgav han «En liden Dialogus eller Katekismus» 
(1537), Samtaler om kristelige Troslærdomme, sikkert efter
fremmede Forbilleder. Senere gjennemgik han med Flid alle Haande
fremmede Læge- og Apothekerbøger og samlede dels af disse, dels
af egne Erfaringer og Iagttagelser en Mængde Stof, som han i
Tidsrummet 1546-57 offentliggjorde under forskjellige Titler,
saasom: «En skjøn, lystig ny Urtegaard, prydet med mange adskillige 
Urter, som tjene til Menneskens Legemes Sundheds Opholdelse»
(1546); «Tredje Urtegaard, ordentlig og flittelig til Hobe samlet af de
bedste og lærdeste Lægers Bøger, indeholdende nogre skjønne og
udvalgte Lægedomsstykker» (1557); «Fjerde Urtegaard, flittelig
tilsammenlæst af lærde Lægers Bøger for Kvindfolks og unge
Spædbørns Sygdomme» (1557); «En skjøn, nyttelig Lægebog» (1557);
«En liden Bog om Menneskens Vand» (1557). Alle disse tillige
med Bogen om Pestilens udkom senere samlede under Titel: «H.
S.s Lægebog», i en Række Udgaver gjennem et Aarhundrede og
mere, ja ere endog udgivne paa ny i Midten af det 19. Aarhundrede. 
Nu ere disse Skrifter dog kun af kulturhistorisk Betydning,
men yde ganske vist i den Henseende et rigt Stof. -- Endnu maa
nævnes H. S.s «Tavle og Register» til den hellige Skrift (1560),
der af Regeringen anbefaledes til Anskaffelse ved alle Kirker.
Hans sidste trykte Arbejde, «Libellus vocum Latinarum cum
interpretatione Danica» (1563), minder endnu om hans Ungdomsstudier
og hans Interesse for den klassiske Litteratur. For øvrigt er Skriftet
ikke uden Betydning for vor Kundskab om den Tids Ordforraad
i det danske Sprog. -- I Haandskrift efterlod H. S. en Art
verdenshistorisk Aarbog, der ved sine talrige Bidrag til dansk Historie,
særlig fra hans egen Tid, har afgivet Stof, som er kommet Mogens
Madsen og Arild Huitfeldt til Nytte. I sin Helhed er Haandskriftet 
tabt, men der er endnu bevaret ret udførlige Uddrag deraf
(udg. af Rørdam i «Hist. Kildeskrifter» I).

H. S. var ganske vist ingen fremragende Skribent; det
allermeste af, hvad vi have fra hans Haand, hviler paa andres
Forarbejder. Alligevel har han vundet et Navn, der fortjener at
mindes, blandt Humanismens danske Repræsentanter fra
Reformationens Dage. Han døde 1563 under den da i Malmø grasserende
pestagtige Epidemi. Hans tidligere nævnte Hustru overlevede ham.

Skånska Saml. 1894-95, IV, 1. 
Aarsberetn. fra Geheimearch. VI, Till. S. 15. 
Ny kirkehist. Saml. I, 261 f. 
Allen, De tre nord. Rigers Hist. III, 2. 422. 

H. F. Rørdam.



Smith, Hother, 1821-1902, Højesteretsassessor. H. S., en Søn 
af Regimentskirurg og praktiserende Læge Henrik S. (f. 23. Sept.
1779 d. 19. Dec. 1842) og Anne Margrethe f. Achen (f. 6. Febr.
1784 d. 2. Marts 1822), fødtes i Sønderborg 22. Marts 1821, blev
1839 Student fra Sorø Akademis Skole, 1845 juridisk Kandidat og
virkede i de følgende Aar som en meget søgt juridisk Manuduktør,
indtil han i Foraaret 1848 efter det slesvig-holsten-lauenborgske 
Kancellis Opfordring begav sig til Haderslev og stillede sig til
Disposition for den derværende Regeringskommission. Denne
konstituerede ham først til Politimester i Haderslev og senere til
Herredsfoged i Frøs og Kalvslund Herreder, men efter kort Tids
Forløb fjærnedes han her fra af de fremrykkende tyske Tropper. 1849
blev han Avditør i Armeen, var desuden i Vinteren 1849-50
ansat paa Flensborg Amtshus og konstitueredes sidstnævnte Aar af
den overordentlige Regeringskommissær for Hertugdømmet Slesvig
som Aktuar for Flensborg Amt. 1851 udnævntes han til Justitiarius
for de graastenske Godser samt til Herredsfoged i Lundtoft
Herred og Birkefoged i Varnæs Birk. Her forblev han, indtil han
1862 beskikkedes til Medlem af Appellationsretten i Flensborg, fra
hvilken Stilling han entledigedes 1864 efter Tabet af Slesvig. 1866
blev han Herredsfoged i Holmans, Elbo og en Del af Brusk Herreder, 
og 1874 udnævntes han, der under al sin Embedsgjerning havde 
vist sig i Besiddelse af stor praktisk Dygtighed og ualmindelig 
skarp Dømmekraft, til Assessor i Højesteret, hvilket Embede
han endnu beklæder. 1877-80 var han tillige Medlem af
Kjøbenhavns Overligningskornmission, og 1879-81 havde han Sæde i
Folketinget som valgt for Fredericiakredsen. 1884 fik han
Danebrogsordenens Kommandørkors af 2. Grad, 1888 af 1. Grad og 1898
dens Storkors. -- Han blev 17. Juni 1852 gift med Alida Henriette
Emilie Oest (f. 10. Marts 1831), Datter af Byfoged Nicolai O. og
Henriette Emilie f. Wolgand. Han døde 23. Okt. 1902.

Hennings, Studd. fra Sorø Akademis Skole S. 44 f. 
Wulff, Den danske Rigsdag S. 291 ff. 

G. Kringelbach.



Smith, Jeppe Hansen, 1759-1821, Læge og fysisk Instrumentmager. 
Han er født 1. Marts 1759 i Skjoldborg ved Thisted,
hvor Faderen, Hans Christensen, var Smed; Moderen var Dorothea
Poulsdatter. Han kom tidlig i Lære hos en Urmager der paa
Stedet, men uheldige Forhold lode ham vandre fra Lære til Lære,
indtil han 1776 blev Snedkersvend, hvorefter han til 1782 var
selvstændig Haandværker i Torsted. Saa blev imidlertid den
Kundskabstrang, der boede i ham, saa stor, at han trods levende
Forestillinger fra Stedets Præst solgte det lidet, han ejede, og drog til
Aalborg for at besøge Latinskolen der. Aaret efter stod han i
Kjøbenhavn med kun 29 Skill. i Lommen. Alt saa mørkt, for ikke
at sige fortvivlet, ud, men saa blev han hjulpen af Lægen Professor
C. F. Rottbøll (XIV, 379), til hvem han havde et Anbefalingsbrev. 
Han kom nu i vor Frue latinske Skole, men fik samtidig Plads
som Medhjælper hos en Kirurg ved Holmen, hvad der efterhaanden
førte til, at han maatte opgive Skolen. 1786 blev han udlært hos
Kirurgen, og nu samlede han sig om at læse til Examen. 1789
blev han Student, 1791 fik han Valkendorfs Kollegium, og 1794
blev han, omtrent 35 Aar gammel, medicinsk Kandidat. Han
begyndte nu at praktisere, men opgav ikke derfor at undervise, hvad
han allerede tidligere havde gjort. Han underviste navnlig i Fysik,
og da han gjærne vilde gjøre Undervisningen levende ved
Experimenter, begyndte han paa selv at forfærdige de dertil nødvendige
Instrumenter. Kjøbenhavn var den Gang kun daarlig forsynet med
fysiske Instrumentmagere. Og denne Begyndelse førte lidt efter
lidt til Oprettelsen af det senere i lang Tid bekjendte «Professor
S.s Etablissement». 1806 blev han udnævnt til titulær Professor.
I de første Aar efter, at han havde taget medicinsk Examen, var
det hans Maal at blive Prosektor i Anatomi, men da dette ikke
lykkedes for ham, kastede han sig, ved Siden af at passe sin for
øvrigt voxende Praxis, mere og mere over Instrumentmageriet. Han
indrettede sine Værksteder i en dertil kjøbt Ejendom, og de
fysiske, optiske og mathematiske Instrumenter, der udgik fra hans
Etablissement, skaifede ham et Navn. 1812 skjænkede han Valkendorfs 
Kollegium et Legat for dermed ligesom at tilbagebetale, hvad
det havde ydet ham. Fra 1813 begyndte han at holde videnskabelige 
Forelæsninger over teknisk Kemi, og jævnsides med dem holdt
han i nogle Aar ogsaa Forelæsninger over dette Fag for Haandværkere, 
Fabrikanter og Kunstnere. Han døde ugift 5. Nov. 1821.

J. Smiths Levnetsløb, forf. af ham selv (1823).
Erslew, Forf. Lex.
C. Nyrop, Bidrag t. d. danske Industris Hist. S. 63 ff.
Industriforeningens Tidsskr. 1887, S. 215. 276.

C. Nyrop.



Smith, Johannes Lem, 1789-1849, Legatstifter, blev født
29. Avg. 1789 i Kjøbenhavn og var Søn af Etatsraad, Kontorchef
og Sportelkasserer i Admiralitetet Fred. Chr. S. (f. 28. Jan. 1761
d. 25. Avg. 1821) og Hedevig f. Aagesen. Han blev Student 1809,
Cand. jur. 1813, indtraadte kort efter i Admiralitetet, hvor han
allerede 1815 blev Fuldmægtig, udnævntes 1822 til Avditør ved
Søetatens samlede Ret og 1824 til 3. Assessor i Kjøbenhavns
Politiret; men det følgende Aar fik han et apoplektisk Tilfælde, som
hindrede ham i at varetage sit Embede, saa han maatte søge sin
Afsked 1827. Imidlertid levede han endnu 22 Aar og døde 7.
April 1849 i Kjøbenhavn, ugift. Efter sine Forældre havde han 
arvet ikke ubetydeligt Jordegods; dette og sin øvrige Formue
skjænkede han ved Testamente af 26. Avg. 1848 til Kjøbenhavns
Universitet. Legatet, som udgjør over 1/2 Mill. Kr., og som er det
største, Universitetet nogen Sinde har faaet, bestemte han til
Understøttelse for unge studerende, der «have opvakt grundet Haab om,
at de med Tiden ville præstere noget mere end almindeligt».

Selmer, Nekrolog. Saml. II, 92 ff.
Saml. af de f. Universitetets Legater gjæld. Bestemmelser (1890) S. 540 ff.

Sofus Elvius.



Smith, Juliane (Julie) Margrethe, s. Paetz (XIII, 312).



Smith, Laurids, 1754-94, Præst, Forfatter, Søn af
Toldbetjent Hans Jørgen S. og Anna Christiane f. Schytte, er født i
Kjøbenhavn 12. April 1754. Han blev Student fra Kjøbenhavns
Skole 1772 og blev 1776 Lærer i Filosofi og de skjønne
Videnskaber ved Landkadetakademiet, hvorhos det paalagdes ham at
holde filosofiske Forelæsninger for Landofficererne. 1780 blev han
tillige Lærer for Søkadetterne, efter at han Aaret i Forvejen var
ble ven titulær Professor philosophiae. 1780 blev han Rektor ved
Nykjøbing Skole paa Falster, men inden et Aars Forløb forflyttedes 
han i samme Egenskab til Throndhjem, hvor han 1784 blev Sekretær 
i det derværende Videnskabernes Selskab. Efter at være
bleven fritaget for at underkaste sig theologisk Embedsexamen blev
han 1785 Sognepræst i Vejle (1786 Provst) og 1788 i Frederiksberg
og Hvidovre. S. A. fik han den theologiske Doktorgrad fra
Gøttingen, 1789 blev han 2. resid. Kapellan ved Holmens Kirke i
Kjøbenhavn, 1792 Sognepræst for Asminderød-Grønholt og
Slotspræst paa Fredensborg. Han døde i Kjøbenhavn 22. Maj 1794. --
Han ægtede 1779 Christiane Frederikke Speerfeldt fra Pommern.

Som Ovenstaaende viser, var det ikke uden Grund, naar han
begynder sine avtobiografiske Optegnelser saaledes: «Multum ille
in terris jactatus et alto», hvilket han udlægger saaledes:
«Mennesket var i nær Slægtskab med Jerusalems Skomager». Det var
dog ikke alene de mange Flytninger, der vidnede om, at S. var
en urolig Natur, der higede efter bestandig at opleve noget nyt;
han havde ogsaa en stor Lyst til at tage Del i Samtidens
litterære Stridigheder. Allerede som Student havde han været saa
ivrig en Opponent ved Akademiets Disputatser, at han gik under
Navnet «S. ex auditorio». Han redigerede 1779-80 «Alm. dansk
Litteraturjournab, 1780 deltog han i Olavidesfejden (VII, 342 f.), 
hvorover, som han selv siger, «Hennings blev bindegal og ....
skrev en 7 Ark fulde af alle Haande Gallimathias og erklærede,
jeg var en Hund af en Filosof». 1782 recenserede han Bastholms
Oversættelse af det nye Testamente, og 1790 deltog han i Striden
om Gamborgs «Nysa». S. var saaledes en ivrig Polemiker, og
man faar det Indtryk, at selve den litterære Strid var ham en
Glæde. Hans betydeligste Arbejde er dog af en anden Art; i
Aarene 1789-91 udgav han: «Om Dyrenes Natur og Bestemmelse
og Menneskets Pligter imod Dyrene», maaske det af alle Theologernes 
Skrifter i denne Tid, der i Fremstilling og Aand har den
største Lighed med Bastholms (N. M. Petersen). For øvrigt har
han udgivet en Del filosofiske Afhandlinger og «hellige Taler».
En Samling af disse udgaves efter hans Død.

S. havde mange Uvenner, fordi han var meget frittalende.
Iblandt dem var ogsaa Hertugen af Augustenborg. Da S. søgte
Embede i Kjøbenhavn, skrev Hertugen til Kronprinsen og bad
ham, han maatte endelig ikke ansætte ham. Han mente, vistnok
uden al Grund, at man paa den Maade vilde rejse de orthodoxe
en Trone, og at S. vilde anstille Kjætterjagt. Hovedsagen var dog
sikkert, at S. havde talt om, at Kronprinsen burde regere selv og
ikke lade sig regere af «Kong Augustenborg og de andre
Næssekonger». Han havde imidlertid en Beskytter ved Hove, der den
Gang var mægtigere end Hertugen, nemlig J. Bülow. Med ham
stod han i et nært Venskab, og han var ham tro, ogsaa da han
var faldet i Unaade. Hans Breve til Bülow ere bevarede og
blotte tit de skjulte Traade i Tidens Begivenheder. S., der ikke
kunde lide Balle, var en Beundrer af H. F. Janson, og det var
ham en stor Glæde, da denne af Schack-Rathlou fik det Hverv at
udarbejde den nye Universitetsfundats; han indskærper Bülow, at
den endelig maa sendes Kancelliet med Ordre til, at det ufortøvet
skal gjøre Forestilling om den, da de ellers lægge Sagen hen eller
trække den ud, og at han skal bede Schack-Rathlou tage sig i Agt,
at Bernstorff «ikke smører os Cramer paa Halsen».

Som Præst gjaldt S. for en veltalende Mand. Han har vist
ogsaa her ladet sig opflamme, naar der var noget særdeles paa
Færde. Medens han var i Vejle, brændte en stor Del af Byen,
ved hvilken Lejlighed der blev begaaet mange Tyverier. Da en
ved Branden omkommen Kvinde blev begravet, lyste han i
Ligprædikenen formelig Band over Tyvene og endte med: «Al
Menigheden skal sige Amen!» Dette, siger han, gjorde stort Indtryk 
paa de uskyldige, men han haaber dog, at det ogsaa har gjort
Virkning paa de andre.

Nyerup, Lit. Lex.
Sorø Akademis Progr. 1874-77.
Daae, Throndhjems Stifts geistl. Hist. S. 194 ff.
Samme, Af Joh. Bülows Papirer S. 136 ff.

L. Koch.



Smith, Ludvig August, f. 1820, Genremaler. S. er født i
Kjøbenhavn 22. Nov. 1820 og Søn af Skibsfører Morten Peter S.
(f. 1776 d. 1835) og Lene Dorothea f. Scheel (f. 1780 d. 1853). Fra
1831-41 var han Elev af Kunstakademiet og malede derhos en
Tid under Eckersberg. Sit første Billede, «En Familiescene»,
udstillede han 1839 og malede i den følgende Tid foruden enkelte
Historiemalerier en Række Portrætter og Genrestykker, af hvilke
sidste enkelte som «Supplikanter» (1853), kjøbt af Kunstforeningen,
og især «En kjøbenhavnsk Familie» (1861), der udkom i Lithografi,
gjorde Lykke i vide Kredse som meget populære Skildringer af
pudsige Hverdagssituationer. S., der i 1864 ægtede Margrethe
Petersen (f. 1843 d. 1877), udstillede sidste Gang i 1894.

Weilbach, Nyt Kunstnerlex.

Sigurd Müller.



Smith, Morten, 1722-1800, Præst, fødtes i Stavanger 11.
Febr. 1722. Han var Søn af den rige og ansete Stadskapitajn og
Kjøbmand Laurids Andersen S. og Johanna Margrethe f. Leigh.
Fra Bergens Skole blev han Student 1742, theologisk Kandidat
1744, hvorefter han 1746 blev personel Kapellan i sin Fødeby.
Han tog Magistergraden 1750. 1751 udnævntes han til Sognepræst
i Søborg og Gilleleje paa Sjælland, hvorfra han 1765 befordredes
til Slotspræst paa Frederiksborg og Sognepræst i Hillerød. 1778
blev han Stiftsprovst og Sognepræst i Christianssand. 1779 blev
han fraværende kreeret til Doktor i Theologien. Han udnævntes
1787 til Sognepræst i Ringsted og døde der 20. Marts 1800. Siden
1753 var han gift med Mette Kirstine f. Petersen (døbt 23. Avg.
1737, d. i Christianssand 18. Febr. 1786), Datter af Kjøbmand
Jørgen P. i Næstved. -- M. S. fik som Kapellan det Skudsmaal af
sin Biskop, at han var en af de gudfrygtigste, skikkeligste og
lærdeste Præster, han kjendte, og i Christianssand høstede hans
Virksomhed den største Anerkjendelse.

A. Kielland, Fam. Kielland (1897) S. 238.
Stamtavle ov. Fam. Petri (1883) S. 23.
Lassen, Beretning om Stiftsstaden Christianssand S. 113 f.
Hundrup, Biogr. Efterretn. om Doctores S. 59.

A. E. Erichsen.



Smith, Sophus Laurits Henrik Christian Julius Birket,
f. 1838, Bibliothekar og Historiker. S. B. S. fødtes. 28. April 1838 
i Randers som Søn af Exam. jur., Boghandler, senere Proprietær, 
J. F. S. og Henriette f. Tommesen og blev Student fra Byens
Latinskole 1855. Det begyndte medicinske Studium opgav han,
fængslet af den klassiske Oldtid og dens Minder, som han flittig
havde studeret, især ved Besøg i Antikkabinettet og Møntkabinettet.
Som Vidnesbyrd om denne Interesse udkom hans 2 første Skrifter:
«Kort Vejledning i Antikkabinettet» (1861; 2. Opl. 1864) og «De
malede Vaser i Antikkabinettet» (1862). Ogsaa det filologiske
Studium maatte S. forlade, da han ansattes som Assistent ved
Universitetsbibliotheket (1863) og desuden snart efter indkaldtes som
Infanterist og deltog i Felttogets Slutning; Kugler hullede under
Kampen paa Als hans Chakot og Kappe, men lode ham uskadt. Efter 
Fredslutningen vendte han tilbage til Bibliotheket, til hvilket
hans Løbebane skulde være knyttet, og hvis øverste Styrelse han
16 Aar efter overtog.

Krigen og den nye Stilling havde draget hans Interesse mod
det danske Folks egen Fortid og til Bogskattene og Manuskripterne. 
Hans første Arbejde paa det nye Omraade var Udgaven
af «Ludus de Sancto Kanuto duce, et fædrelandshistorisk
Skuespil fra Reformationstiden» (1868) med dens omhyggelige
litteraturhistoriske Indledning. Denne Bog efterfulgtes af en lang Række
Arbejder til Oplysning om Skuespillets Historie i Danmark,
saaledes «Grevens og Friherrens Komedie» (1871; 2. Udg. 1874), «De
3 ældste danske Skuespil («Christiern Hansens Komedier»)» (1874),
«Hieronymus Justesen Ranchs danske Skuespil og Fuglevise» (1876-77), 
«Tobiæ Komedie» (1887), «Comoedia de mundo et paupere»
(1888). Alle disse gamle Skuespil udgaves med fortræffelig
Nøjagtighed -- S. er en meget kyndig Haandskriftlæser --, og de
ledsagedes af grundige Undersøgelser om deres Forfatter, hans Kilder
og hans Arbejdes litteraturhistoriske Betydning. Enkelte Sider af det
gamle Skuespils Karakter behandlede S. ogsaa i særegne Afhandlinger, 
der offentliggjordes i «Danske Samlinger», af hvilket Tidsskrift 
han var Medudgiver fra 1870 til dets Ophør 1879. S. har samlet
sine forskjellige Undersøgelser paa dette Omraade i Skriftet
«Studier paa det gamle danske Skuespils Omraade» (1883; 2. Række
1896). -- Imidlertid havde et andet Udgiverarbejde ført S. til et
Æmne, som han ligeledes belyste i en Række vigtige Arbejder.
Udgivelsen af Haandskriftet af Leonora Christinas «Jammersminde» var 
af den østerrigske Ejer bleven S. betroet, og Bogen udkom 1869
(3. Udg. 1885, Folkeudgaver 1887 og 1900); den overordentlige
Interesse, som den vakte, maatte tilskynde S. til yderligere at belyse
den  berømte Kongedatters Historie. Han udgav saaledes hendes
franske Selvbiografi i «Danske Samlinger» (1871), «Leonora Christina 
(Ulfeldt) paa Maribo Kloster» (1872) og til sidst som Slutsten
det store Værk «Leonora Christina Grevinde Ulfeldts Historie»,
I-II (1879-81; en sammentrængt Fremstilling til Almenlæsning
udkom 1887). Dette Arbejde udmærker sig ikke blot ved den
indtrængende Skildring af Hovedpersonen og hendes store Slægt, men
tillige ved hele det givne Tidsbillede; med Omhu og Skarpsindighed 
søges hvert enkelt Punkt belyst fra alle Sider, saa at Læseren
bliver i Stand til at dømme i de mangfoldige Spørgsmaal om Skyld
eller Ansvar, som denne Tids Historie frembyder; Bogen er i det
hele et Hovedværk inden for den nyere historiske Litteratur. 
Studiet af denne Tidsalder fortsatte S. ved Udgaver af andre
Levnedsskildringer, saaledes  «Dr. med. Otto Sperlings Selvbiografi, 
oversat i Uddrag» (1885), «Etatsraad Johan Monrads Selvbiografi» (1888).

S. har end videre udgivet det vigtige Skrift «Om Kjøbenhavns 
Universitetsbibliothek før 1728, især dets Haandskriftsamlinger» 
(1882); «Til Belysning af litterære Personer og Forhold i
Slutningen af det 18. og Begyndelsen af det 19. Aarhundrede» (1884);
«Kjøbenhavns Universitets Matrikkel 1611-1740) (2 Bd., 1890-94).
Efter 1894 indtræder en Standsning i S.s litterære Produktion, i det
han paatog sig den store Opgave at udarbejde en Fortsættelse af
Erslews Forfatterlexikon, hvortil Staten bevilgede en Understøttelse.

S.s litterære Virksomhed var dog kun en Gjerning ved Siden
af hans Embedskald, som S. har røgtet uforstyrret og med megen
Berømmelse. Han var 1880 bleven udnævnt til Bibliothekar (1893
ændredes denne Titel til Overbibliothekar). Energi, Trang til
stadige Fremskridt og dernæst Evne til at imødekomme Publikums
Ønsker have været Særkjendet for S.s Virken, hvorfor ogsaa
Regering  og Rigsdag gjærne  have imødekommet  hans Ønsker  og
Forslag. Et Seddelkatalog har gjennem en lang Aarrække været
under Udarbejdelse, en større  Læsesal med et rigt Haandbibliothek 
er bleven indrettet og holdt aaben om Aftenen, efter at
elektrisk Lys er blevet indlagt.

S. har rejst flere Gange i Udlandet, ogsaa for at gjøre sig
bekjendt med Bibliothekers Organisation. Han er Universitetets
Arkivar og var 1878-80 konstitueret som Bibliothekar ved Kongens 
Haandbibliothek. 1879 blev S. optaget i det kongl. danske
Selskab for Fædrelandets Historie og Sprog, 1883 indtraadte han som
Medlem af den Arnamagnæanske Kommission; han var Medstifter
af Selskabet for Udgivelse af Kilder til dansk Historie. 1894
kreeredes han af Universitetet til Æresdoktor i Filosofien, 1898
udnævntes han til Kommandør af Danebrog (2. Grad). S. ægtede
20. Avg. 1875 Balletdanserinde Hansine Albertina Ludovica Nielsen.

Universitetsprogr. til Reformationsfesten 1894 S. 131 ff.

Johannes C. H. R. Steenstrup.



Smith, Troels, 1672-1730, Generalfiskal, er født i Bragernæs 
og Søn af Assessor i den norske Overhofret, Kommercekommissarius 
Laurits Lauritsen S. (d. 1686) og hans 1. Hustru, Anne
Mortensdatter Sand. Efter Moderens Død sendtes han til Aalborg,
fra hvis Latinskole han dimitteredes 1688, hvorpaa han studerede
Jura, først i Kjøbenhavn og siden i Udlandet, saaledes 1697 i
Oxford. 1702 fik han Bestalling som Prokurator ved Højesteret samt
alle Over- og Underretter i Danmark og Norge, udnævntes 1716
til Kancelliraad og Generalfiskal og 1729 til Justitsraad. S., der
1719 havde kjøbt Daverupgaard (Skippinge Herred), døde i
Kjøbenhavn 30. Juni 1730. Hans efterladte Enke, Ellen f. Kaasbøll
(f. 1682), Datter af Præsident Peter K. (IX, 74), døde 4. Marts
1748 paa Bækkeskov hos Svigersønnen Justitsraad B. v. Munthe af
Morgenstierne (XI, 545).

C. E. A. Schøller.



Smith, Troels Frederik Plum, 1813-80, Præst, Søn af ovfr. 
anførte Provst Dan. Pet. S., er født 31. Dec. 1813 i Kjøbenhavn.
Han blev Student fra Metropolitanskolen 1833, tog theologisk
Embedsexamen 1838, og levede derefter som Alumnus paa Borchs
Kollegium og Manuduktør. I Aarene 1845-47 var han udenlands
og opholdt sig især i Italien og Skotland. 1850 blev han resid.
Kapellan ved Aarhus Domkirke og 1861 Sognepræst ved vor Frue
Kirke i Svendborg, hvorfra han 1870 forflyttedes til Skjelskør, hvor
han døde 24. Jan. 1880. Han ægtede 1851 Franciska Elisabeth
Koch (f. 1825), Datter af Gartner paa Ledreborg Joh. Mart. K. -- 
S. har udgivet en Del enkelte Prædikener og mindre Afhandlinger
samt Rejsebreve (i «Fædrelandet» 1849). Efter hans Død udkom
en Postil (1881). G. P. Brammer kalder ham i Fortalen «en
evangelisk Prædikant, som Aar efter Aar med større Bestemthed
og varmere Begejstring aflagde Vidnesbyrd om Christus». 1884
udkom hans «Ungdomsdigte», der vel ikke ere meget betydelige, 
men hvori der dog findes træffende Ytringer, som naar han 
karakteriserer Christian VIII's Regering: «I Kronen var en Revne, --
jeg lodded efter Evne».

Erslew, Forf. Lex.

L. Koch.



Leigh-Smith, Antonio Gustav Gottlieb, 1848-1905, Nationaløkonom. 
L.-S. er født 26. Dec. 1848 paa Eskemosegaard i Birkerød 
Sogn som Søn af Jægermester, Cand. jur. Michael Frederik
Gustav S. til Rudbjærggaard (f. 24. Maj 1816 d. 9. Juni 1893) og
Emma Eleonore Henriette f. Tichy (f. 1. Juli 1826 d. 11. Avg. 1892).
Han blev Student fra Sorø i 1866, det følgende Aar Reserveofficersaspirant 
i Artilleriet og 1872 Premierlieutenant. Da hans Onkel
General Raasløff i 1874 udsendtes til Østasien (XIII, 339),
ledsagede han denne som Sekretær og benyttede Lejligheden til at
sætte sig ind i Handels- og Skibsfartsforholdene der ovre. Efter
sin Hjemkomst i 1876 studerede han Nationaløkonomi og tog i
1880 statsvidenskabelig Examen. I det følgende Aar traadte han
uden for Nummer i Artilleriet og overtog Redaktionen af «Fædrelandet». 
Efter at Bladet var gaaet ind (1882), tog han sin Afsked
fra Artilleriet (1883) og levede nogle Aar paa Landet, sysselsat
med nationaløkonomiske Studier. l 1884 blev han Kapitajn i
Artilleriets Forstærkning og arbejdede fra 1889 som Medhjælper i
Rigsarkivet. 1896 udnævntes han til udsendt Konsul i Shanghai.
--  Han døde 13. April 1905.

L.-S. har særlig beskæftiget sig med Kreditspørgsmaalet, og
en Frugt af hans Studier i denne Retning er hans i 1892 udkomne
Fremstilling af «Landbrugets Kreditinstitutter i Sverige»,
indeholdende en kyndig og omhyggelig Redegjørelse for Hypothekbankens
Virksomhed; men han har ogsaa syslet med andre Æmner, hvorom
forskjellige Tidsskriftsartikler bære Vidnesbyrd, saaledes om
Handelsforholdene i Østasien, om Arbejderforsikring og Arbejdsgivernes
Organisation, om Ølskatten og om engelske Landbrugstilstande.

H. Westergaard.



Smither (Smyther), Ditlev, --o.1538, Retslærd og Diplomat, 
var af Fødsel en Nederlænder (fra Brabant) og forekommer
1500 som Magister og juridisk Repetent ved Kjøbenhavns
Universitet. Senere gjorde han vidtløftige Rejser og blev kreeret til
Baccalaureus juris i Løwen og Decretorum Doctor i Bologna. 1512
blev han Professor juris ved Kjøbenhavns Universitet og Kannik i
Kapitlet sammesteds. I Okt. s. A. var han i Rom paa den
udvalgte Biskop Lage Urnes Vegne for at skaffe ham pavelig 
Komfirmation, ligesom han forud havde været en af de Kommissærer,
der vare tilstede paa Hjortholm, da Biskop Johan Jepsen
Ravensberg nedlagde Bispestaven. 1513 og 1524 beklædte han
Rektorværdigheden ved Universitetet. 1514 og oftere var han den danske
Konges Sendebud til Henrik VIII i England. Han deltog 1515 i
Ærkebiskop Erik Valkendorfs Sendefærd til Nederlandene for at
hente Christian II's Brud og holdt ved denne Lejlighed en latinsk
Oration i Haag (trykt i Ser. rer. Dan. VIII, 479 ff.). 1516 gik han
som Gesandt til Kongen af Polen, til de tyske Ridderes Ordensmester, 
til Riga og flere af de østersøiske Stæder. 1517 var han
i lignende Hverv i Lybek, og 1520 var han en af Christian II's
Kommissærer ved Forhandlingerne i Segeberg med Hertug Frederik. 
Paa Grund af det Ry, hvori han stod for Indsigt og Kyndighed, 
blev han saaledes idelig brugt i offentlige Forretninger. Der
hengik, siger Allen, fra 1514-23 næppe noget Aar, hvori han
ikke benyttedes i en eller anden Sendelse, snart i Vest, snart i
Øst. Til Løn for disse diplomatiske Tjenester forlenede Christian
II, hvis Tillid han i høj Grad nød, ham med Domprovstiet i Lund,
som han dog mistede igjen 1524, efter at Frederik I var kommen
til Magten. Han var ogsaa Besidder af St. Nicolai Alters Vikariat
i Roskilde. I Følge sin Stilling i Kjøbenhavns Kapitel var han i
en Række Aar Sogneherre til St. Peders Kirke; 1526 blev han
Kantor i Kapitlet og forestod i den følgende Tid ofte dettes
Anliggender paa Grund af Dekanens hyppige Fraværelse i kongelige
Hverv. Som Besidder af Kantordømmet, der var det 2. Prælatur
i Kapitlet, var han tillige Sogneherre til Herstedvester Kirke. Hans
Død indtraf 1538 eller i Begyndelsen af 1539.

Werlauff, Kbhvns Universitets Hist. indtil Reform. S. 71. 
Allen, De tre nord. Rigers Hist. II, 140 f.; III, 1, 261. 
Rørdam, Kbhvns Kirker og Klostre i Middelald. S. 121 ff.                                                          

H. F. Rørdam.



Sneedorff, Frederik, 1760-92, Historiker,  Søn af ndfr. 
anførte Professor Jens Schielderup S. og dennes 2. Hustru, blev født
1. Sept. 1760 paa Sorø Ridderakademi. 4 Aar gammel mistede
han Faderen; Moderen, der synes at have været en fortræffelig
Kvinde, beholdt han til sit 16. Aar. Efter hendes Død kom han
i Huset hos Præsten Poul Egede. 1778 blev han Student med
Udmærkelse og fik s. A. Regensen og Kommunitetet. I Arveprinsen, 
hans afdøde Faders sidste Elev, fik han en Velynder, der
bidrog til, at han kunde fortsætte sine Studeringer uden noget
økonomisk Tryk. Studierne bleve drevne efter en ikke almindelig 
Maalestok og bidroge vistnok til at gjøre hans i Forvejen sarte
Konstitution endnu mere nervøs, men paa den anden Side holdt
de ham borte fra adspredende Fornøjelser og alt for lystige Kammeraters 
Selskab. En lærd Pedant blev dog S. aldrig, og Steffens
fortæller, at han for en Gangs Skyld godt kunde være med til en
Studenterkommers. Helst søgte S. dog begavede Studiefællers
Selskab, saaledes den klassiske Filolog Oluf Worms, Rasmus Nyerups
og Andreas Birchs, den senere Biskop. 1781 fik han Borchs
Kollegium. Hans Hovedstudium var klassisk Filologi og Historie. I
det sidste Fag har den lærde Abraham Kall kunnet forøge hans
Kundskaber; men et mægtigt Stød fremad har dette Studium faaet,
da han begyndte at besøge Suhms Bibliothek; han blev snart den
gamle Historikers Yndling, og Suhms Hus S.s andet Hjem.

1783 fik S. Rejsestipendium og opholdt sig over 2 Aar i
Gøttingen, hvor han med Flid og Iver studerede Historie under
Schløzer og Spittler, men navnlig græsk Arkæologi og Litteratur
under Heyne. Fra Gøttingen drog han til Leipzig, hvor han 1786
udarbejdede sin Magisterdisputats: «Om de gamle græske Hymner».
Man havde nu ventet, at S. skulde skride videre paa de klassiske
Studiers Bane; men Suhm har utvivlsomt paavirket ham til Gunst
for Historien, og som Privatdocent heri begyndte den unge
Magister sin Optræden ved Kjøbenhavns Universitet. Hans
Forelæsninger over de 3 sidste Aarhundreders Historie vandt et
overordentligt Bifald. «Det er maaske enestaaende hos os», siger A.
Birch, «at en Privatdocent har haft 136 Tilhørere, og Antallet vilde
have været større, om Avditoriet havde kunnet rumme flere. S.s
Foredrag var lyst, bestemt og behageligt. Tilhørerne kunde spore,
at han nøje havde gjennemtænkt, hvad han foredrog, og at han
forstod at vælge, hvad der ret egentlig hørte til Sagen.» 1788
blev S. Professor extraordinarius. Som Student havde han haft
Hang til Railleri, men efter Opholdet i Gøttingen var der
foregaaet en Forandring i hans Væsen, og nu vandt han de studerende
ved sin vakre Personlighed. Da han som Professor i Historie
ogsaa skulde holde Foredrag over politisk Geografi og ønskede at
gjøre Studier paa første Haand, berejste han 1790 Norge. Hans
utrykte Dagbog vidner om Nøjagtigheden af hans Iagttagelser. I
det hele taget var S. en af de første Historikere her hjemme, der
indsaa, hvor nødvendigt for Faget et ethnografisk Kjendskab til
Evropa var. Han greb derfor 1791 med Glæde den Lejlighed, der 
tilbød sig for ham til en længere Udenlandsrejse, og fik foreløbig
Fritagelse for at holde Forelæsninger.

S.s Rejse gik til Tysklands store Stæder, Schweits, Lyon,
Paris, London og Oxford. Fra denne Rejse sendte han danske
Venner lange, indholdsrige Breve, der for største Delen bleve trykte
i «Minerva». Endnu kunne disse Breve læses med udelt Interesse,
Videnskabelige Fremtoninger, det 18. Aarhundredes pædagogiske
Bestræbelser, sociale Institutioner, politiske Forhold, intet er
und-gaaet hans Opmærksomhed. Størst Betydning have dog Pariserbrevene. 
--- Til Paris kom S. i Okt. 1791, ikke længe efter at
den lovgivende Forsamling paa Grundlag af den ny Konstitution
var traadt sammen. Af den da herskende Brydning giver S. en
overlegen og ræsonneret Skildring. Han er tilstede ved Jakobinerklubbens 
larmende Forsamlinger og bliver Medlem af Feuillanternes
Klub, der vilde værge Kongens Ret og den ny Statsforfatning. Og
til Trods for sin politiske Optagethed faar S. alligevel Lejlighed til
at lære Pariserlivet at kjende saa vel fra dets mørke som dets
glimrende Side. Den anskuelige Maade, hvorpaa han beskriver Palais
Royal og Salpetrière, overgaas næppe af nogen Nutidsjournalists
løbende Pen. -- Fra Paris rejste S. til England, hans politiske
Længslers Land. Han skuffedes ikke i sit Indtryk og overværede
med beundringsværdig Udholdenhed Parlamentets timelange Møder.
Efter et Par Ugers Ophold i Oxford gik Rejsen videre ind i
Landet. Det fremgaar af S. s Breve, at han uden for sit Fødeland
aldrig har befundet sig bedre end her. -- Da fik hans rige
Ungdomsliv en brat og sørgelig Afslutning. Da S. 14. Juni 1792
befandt sig i Diligencen til Penrith, løb Hestene pludselig løbsk. S,
vilde redde sig ved et Spring fra Vognen, men faldt paa Hovedet
og fik et Stød paa Hjærnen, der i Løbet af Natten havde Døden
til Følge. - Sjælden har en Universitetslærers Død voldt hans
Venner og de studerende mere Sorg; thi til S. vare store
Forventninger knyttede. Ingen følte dog dette Tab dybere end gamle
Suhm: han havde elsket S. som en Søn. Ikke uden Rørelse læser
man den gamles latinske Mindeord over ham. A. Birch udgav
sin uforglemmelige Vens «Samlede Skrifter» I-IV med et
kobberstukket Portræt efter Juels Maleri.

Naar man gjør sig bekjendt med S.s i «Saml. Skrifter» trykte
Forelæsninger over dansk og fremmed Historie, er det let at blive
det ufærdige vår, der altid knytter sig til ubearbejdede Foredrag.
Men man forstaar paa den anden Side til fulde den Opsigt og 
Opmærksomhed, disse Forelæsninger vakte, da de første Gang bleve
holdte. Her er et afgjort Brud med det gamle skolastiske
Kathederforedrag. Sønnen tog her Arv efter Faderen: han
behandlede Modersmaalet i elegante, smagfulde Vendinger og Perioder
og fremstillede de historiske Begivenheder ikke blot med Indsigt
og Forstand, men tillige med en Takt og Humanitet, som gjør S.
til en smuk Type paa den Tids Videnskabsmænd. Den gamle
Tids Mand Abraham Kall kunde slet ikke finde sig i, at en
Docent ved Universitetet i sit Foredrag henvendte sig til alle
dannede: dette burde bære Mærke af en omfattende Forsknings tunge
Apparat og turde blot interessere akademiske Lærdomsaspiranter.
Derfor kaldte den lærde Polyhistor sin unge Kollegas Forelæsninger
«en Roman». Rigtigere dømte Suhm, da han i sin Nekrolog over
S. udtalte sit nu bristede Haab, at S. skulde have været i Stand
til en Gang at levere «en skjøn pragmatisk Historie paa Dansk af
Evropa og især af Danmark i de sidste Aarhundreder». -- Tabet
af S. forblev uerstattet. Den, som for menneskelige Øjne synes at
have været bestemt til at hæve hans Arv, Laurids Engelstoft
nemlig, lod den ligge.

F. Sneedorffs Saml. Skrifter I (1794). 
F. Nygård, F. S. (1893). 
Nyerup, Lit. Lex. 
Personalhist. Tidsskr. 3. R. V, 173 ff. 

H. Schwanenflügel.



Sneedorff, Hans Christian, 1759-1824, Søofficer, Søn af
nedennævnte Professor Jens Schielderup S. og hans 2. Hustru, var
født i Kjøbenhavn 22. Maj 1759 og mistede kun 5 Aar gammel
sin Fader. Med Moderen, en udmærket begavet og elskværdig
Personlighed, flyttede han 1764 fra Sorø til Kjøbenhavn, blev
ved Grev Fr. Danneskjolds formaaende Protektion 3 Aar efter
indskreven som Volontærkadet og fik 1772 Bolig paa Søkadetakademiet. 
1776 udnævntes han som Nr. i af sit Hold til Sekondlieutenant 
i Marinen med det Skudsmaal: «Har godt Geni og god
Konduite». Han førte paa den Tid et livligt Ungdomsliv, blev
Medlem af Litteraturselskabet, omgikkes Rahbek, Nyerup o. a.
Skjønaander og var jævnlig Gjæst i Kammerherre Suhms Hus. S.
avancerede derefter 1781 til Premierlieutenant, 1789 til Kapitajnlieutenant, 
1796 til Kapitajn, 1803 til Kommandørkapitajn, 1811 til
Kommandør og blev 1816 Kontreadmiral. Sine Kundskaber
udvidede han som ung Officer dels ved hos den geniale H. Gerner
at tage Undervisning i Konstruktion, hvorefter han blev Avskultant
i Konstruktionskommissionen (1789 virkelig Medlem af denne), dels 
ved 1783 at høre Professor Bugges Forelæsninger. 1779-85 var
han udkommanderet som subaltern Officer med Øvelsesskibe,
deriblandt 1781 til Norge, hvor han med en Snav tog en amerikansk
Kaper, og 1782 med Fregatten «Bornholm» (Kapitajn M. Bille),
der paa et hængende Haar nær var strandet paa Irland efter at
have udholdt en Række forfærdelige Storme. Aaret efter (1786)
ansattes han som Skoleofficer for Søkadetterne, hvortil han
medbragte fortrinlige Anlæg. Ved Akademiet vedblev S. at virke i
en lang Aarrække, først som subaltern Officer, fra 1789 tillige som
Lærer i Sømandskab og s. A. som næstkommanderende; han
deltog i dette Tidsrum i Kadetskibstogterne, hver Gang Saadanne
bleve udrustede. 1797 ansattes han som Chef for 1. Artillerikompagnis 
1. Division, men forflyttedes her fra allerede s. A. for at
overtage det vigtige Hverv som Chef for Søkadetakademiet efter
Kommandørkapitajn A. H. Stibolts Afgang.

S.s Udnævnelse til denne Post betegner et betydeligt Opsving
i Kadetternes Uddannelse. Han fik indført, at der fra nu af aarlig
udrustedes særlige Øvelsesskibe for Kadetterne; disses Antal
forøgedes, saa at det fra 1802 endog blev nødvendigt at anvende et
Linjeskib som Kadetskib; tillige sørgede han for, at selve den
theoretiske Undervisning blev bedre reguleret og lettet ved
Udgivelsen af forbedrede Lærebøger. Endnu større var dog den
Indflydelse, han personlig fik over de unge Mennesker ved de
Grundsætninger, han forstod at bibringe dem. Med en glødende
Veltalenhed, der set med Nutidens Øjne dog af og til forekommer os
noget svulstig, opflammede han deres Fædrelandskj ærlighed og
Æresfølelse og bibragte dem høje Forestillinger om deres Pligter som
Søofficerer; samtidig med at være Stræng viste han sig som sine
underordnedes faderlige Ven, saa at han paa en Gang var baade
frygtet og elsket, og hans Ry som Organisator og Opdrager fløj
ud over Landets Grænser. Admiral van Dockum siger om S. i sine
Livserindringer: «Han var en Mand, der satte sin Ære og
Stolthed i at bringe det mest mulige ud af Kadetternes Opdragelse,
fremmende disses Æresfølelse, Kammeratskab og Selvstændighed . . .
en højt dannet Personlighed, om end ikke uddannet til Pædagog,
men med gode Evner til at behandle og udvikle Ungdommen».
Hvad der bidrog til at give S. en Del af hans Prestige, var sikkert
ogsaa det smukke og fyldige Familieliv, han førte sammen med
Hustruen, Marie Elisabeth (Betzy) f. Tønder, med hvem han blev
gift 14. Avg. 1789; hun var født 1. Dec. 1770 og døde 16. Juni 
1815 paa Villaen «Betzyshytte» ved Fredensborg, var Datter af
Kontreadmiral R. H. Tønder (f. 1740 d. 1814) og Elisabeth f. de
Hemmer (d. 1808). I hans Hjem færdedes Datidens lærde Mænd
og gode Hoveder, der direkte paavirkede S. selv og udviklede
hans Lyst og Anlæg for Poesi. Efter sin 1. Hustrus Død indgik
han 19. Juni 1818 Ægteskab med den da 31aarige Marie Margrethe 
Skibsted (f. 10. Marts 1787 d. 25. Maj 1874), Datter af
Justitsraad, Generalfiskal Poul Fred. S. (f. 1753 d. 1812) og Christiane
Magdalene f. de Fine Olivarius (f. 1759 d. 1816).

I Aarene 1798-1800 var S. Chef for Kadetskibet, Fregatten
«Frederiksværn». 1801 bragte, som naturligt var, en Forstyrrelse 
i de vanlige Udrustninger. I Slaget paa Reden 2. April kom
han ikke til at spille nogen aktiv Rolle; dog har han ved denne
Lejlighed sat sig et Minde, i det han efter Kampen paatog sig at
skrive den Saarede Kommandør Olfert Fischers Rapport for ham.
Fra 1802-6 førte S. atter Kadetskibene, først Linjeskibet «Sejeren»,
sluttelig «Louise Augusta». Der er næppe nogen Tvivl om, at
han paa disse Togter har udviklet sit Uddannelsessystem saa meget,
som gjørligt var, saa meget mere som han var en fortrinlig Manøvrist; 
derimod staar det til at antage, at han selv samtidig blev for
meget methodisk paa Bekostning af det raske, ofte skiftende
Initiativ, som Forholdene under en Krig kræve af den kommanderende. 
Under alle Omstændigheder er det en Kjendsgjerning, at
han i det paafølgende Krigsaar, hvori han optraadte aktivt, ikke
naaede saa gode Resultater, som hans Samtid havde ventet. 1807
udsendtes S. som Chef for Kadetskibet, Linjeskibet «Prins
Christian Frederik», med dette fulgte Briggen «Lovgen» som Tender;
i Juli oplagdes Skibene i Christianssand, men ved Efterretningen
om Krigens Udbrud udrustedes de paa ny. S. blev da Chef
for «Louise Augusta», Kapitajn Jessen for «Prins Christian», og
med disse Skibe foretog S. et kort Kryds. Under sit Ophold i
Norge paabegyndte han -- under Prins Christian Augusts Avspicier 
-- en Ordning af Sødefensionen i Norge, der senere overtoges 
af og energisk udvikledes under Lorentz Fisker. Paa
Hjemturen i Dec. s. A. undlod han at bemægtige sig en stor engelsk
Konvoi, hvilket senere er regnet ham stærkt til Last. Ved
Ankomsten til Kjøbenhavn oplagdes S.s Skib, der var gammelt og
skrøbeligt, og hermed var hans Rolle som aktiv Søkriger udspillet.

Tabet af Flaaden 1807 forandrede i væsentlig Grad S.s
Virksomhed; under hele den paafølgende langvarige Krig ophørte 
Kadetskibstogterne, og det blev mere de yngre Søofficerers Lod at
hævde Flagets Ære i deres ofte heltemodige Kampe med Kanonbaadene. 
Han vedblev dog at staa i Spidsen for Akademiet lige
til sin Død, hævdede her vedblivende den smukke Stilling, han
en Gang havde vundet, men udviklede samtidig sin Selvbevidsthed,
saa at han til sidst fik farlige Modstandere. Hans tidligere
fortrolige Forhold til Kongen kølnedes, og da han endelig 1824 over
for Chefen for Kadetbriggen, Kapitajn P. S. Wulff, vilde tiltvinge
sig en Myndighed, som denne fandt uberettiget, desavouerede
Admiralitetskollegiet ham og foranledigede ham tildelt en kongelig
Irettesættelse, som dybt krænkede den ærekjære Mand og vistnok
bidrog til at fremskynde hans Død. Denne indtraf 13. Okt. 1824.
Som Paaskjønnelse for sin fortrinlige Virksomhed erholdt S. 1811
Kammerherretitelen.

Ved Siden af sin militære Virksomhed, under hvilken han har
forfattet en Lærebog: «Søtaktik» (1799), fandt S., som foran berørt,
Stunder til at beskæftige sig en Del med Poesi. Der foreligger
fra hans Haand ikke faa Digte, dels samlede af Rahbek («Efterladte 
Digte», 1829), dels spredte i periodiske Skrifter o. l., f. Ex.
«Til Selinde», «Til Danmarks unge Søkrigere», Elegier over Henrik
Gerner o. fl., der dog ville forekomme Nutiden alt for sentimentale; 
det samme kan ogsaa til Dels siges om hans efterladte
Foredrag og Taler («Arkiv f. Søvæsen»), om man end maa anerkjende
den varme patriotiske Aand, hvoraf de ere besjælede.

Erslew, Forf. Lex. 
Personalhist. Tidsskr. 2. R. VI, 273 ff. 
C. J. Anker, H. C. S.s Personlighed og Virksomhed (Chra. 1884). 
H. C. S.s efterladte Breve 1807-14, ved C. J. Anker (Chra. 1899). 
C. van Dockum, Livserindringer S. 140 ff. 

C. With.



Sneedorff, Jens Schielderup, 1724-64, Forfatter, blev født
22. Avg. 1724 i Sorø, hvor Faderen, Mag. Hans S. (d. 1742), var
den sidste Rektor før Akademiets Oprettelse; Moderen, Anna
Margrethe f. Schielderup (f 1756), var en Provstedatter fra Sorø. Kun
15 Aar gammel blev S. Student fra Kjøbenhavns Skole og laa
derefter i 5 Aar (1742-47) paa Borchs Kollegium sammen med sin
Hjærtensven, Navigationsdirektør C. C. Lous (X, 406), hvis Søster
han senere ægtede. 1746 tog han Magistergraden; tillige var han
Dekan paa Kommunitetet. Hans Disputatser paa Kollegiet vare af
religionsfilosofisk Art. Han studerede derefter i længere Tid -- 
vistnok med Understøttelse fra J. H. E. Bernstorff -- i Gøttingen
og lagde sig her især efter Diplomati og fransk Sprog under 
Vejledning af Professor Is. Colom du Clos, der var Docent i Fransk.
Under sit Ophold i Gøttingen udgav han en fransk Exempelbog og
en Anvisning i diplomatisk Brevstil (1750 og 1751), hvilken sidste
senere paa ny blev trykt i gjennemset og forbedret Udgave af Colom
(Hannover 1775). S. skrev saaledes paa Fransk, før han udgav
noget i Modersmaalet. Foruden Gøttingen besøgte S. ogsaa andre
af Tysklands Universiteter og rejste der fra til Frankrig. I
Efteraaret 1751 kom han hjem. Allerede før Udenlandsrejsen var han
med H. Grams varmeste Anbefaling som den lærdeste og skarpsindigste 
ved Universitetet foreslaaet til historisk Professor ved Sorø
Akademi, men -- Wadskjær blev foretrukket for ham. Nu efter
Hjemkomsten blev han indstillet til Professor juris et politices ved
Akademiet, denne Gang efter Holbergs Ønske, og Overhofmesteren,
Grev Reuss, lagde i sin Indstilling ikke Skjul paa, at det kunde
have meget farlige Følger for Akademiet, hvis Holbergs Ønske ikke
blev efterkommet; Udnævnelsen lod da ikke længe vente paa sig,
og i Dec. 1751 fik S. Bestallingen. De vare nu 5 Professorer ved
Akademiet, men Elevernes Tal var ikke stort, aldrig i disse Aar
over 20. Der var rig Lejlighed til litterær Virksomhed, og S.
forsømte ikke Lejligheden. I 10 Aar virkede han i Sorø, indtil han
1761 blev Tyge Rothes Afløser som Lærer for den 8aarige Arveprins 
Frederik; men allerede 3 Aar efter, 5. Juni 1764, bortreves
han som Offer for Koppesygdommen, knap 40 Aar gammel,
efterladende et dybt Savn ikke alene for Litteratur og Videnskab, 
men tillige paa Grund af sin ualmindelige humane og elskelige
Karakter. Baade som Forfatter og som Menneske maa hans Minde
holdes højt i Agt og Ære.

S.s Forfattervirksomhed tilhører udelukkende Frederik V's
Regeringstid. Den, der ønsker et klart Indblik i den aandelige
Udvikling i Landet i disse Aar, vil i S.s Skrifter faa den fyldigste
og bedste Vejledning. Der er tillige hos S. en Ungdomsfriskhed,
en Veltalenhed, der river Læseren med; og vanskeligt er det at
fatte, at der kun ligger et Par Aar imellem de sidste af Holbergs
«Epistler» og saa S.s Skrifter. Det er en hel ny Sprogform,
beriget særlig ved Paavirkning af Fransk, og S. er en af de vigtigste
Førere for Sprogbevægelsen og Sprogrensningen fra Midten af det
18. Aarhundrede. Hans største Interesse var knyttet til Statsvidenskaberne. 
Embedet førte det med sig, at han holdt Forelæsninger
over Montesquieus «Lovenes Aand», som han i høj Grad beundrede. 
Det fremkaldte S.s første større Arbejde: «Om den 
borgerlige Regering» (1757; oversat paa Tysk, Wien 1780), der vel er
stærkt paavirket af Montesquieu, men ingenlunde afhængigt deraf.
Det er det første Forsøg her hjemme paa at give en udførlig
systematisk almindelig Statsret. Hans Plan gik oprindelig ud paa at
udarbejde et Værk i 5 Bind med Fremstilling af de forskjellige
Hovedstaters Forfatning og øvrige Samfundsforhold; men mere end
1. Bind udkom aldrig. I 3 Afsnit behandler han Regering i
Almindelighed, Republikker og Monarkier; det enevældige
Kongedømme med Kollegiestyrelse anser han som den rette Type for
Monarkierne og som den Regeringsform, der lettest kan fremme
det almindelige bedste. -- 1758 udgav S. en Oversættelse af
Voltaires «Verden, som den er, eller Babues Syn» og «Memnon»,
som i østerlandsk Iklædning satirisere over Samtidens Sæd og
Skik. Disse Oversættelser dannede kun Indledning til et originalt 
Arbejde af S., «Fortsættelse af Babues Syn» (1759), hvori der
under opdigtede Navne drages til Felts mod forskjellige danske
Forhold. Det fremkaldte et lille Modskrift af T. Rothe, hvorpaa
S. svarede med et Par mindre Flyveskrifter. Dette Forfatterskab
fortsattes nu uden den billedlige Iklædning i en Række (40) «Breve»
(Sorø 1759; ogsaa aftrykte i «Saml, af Prof. S.s smaa Skrifter» I;
overs. paa Tysk af J. Baden, 1764), hvori alle Haande Æmner i
social og litterær Retning drøftes. S. søger i en let og tiltrækkende 
Form at faa sine Landsmænd i Tale og øve Indflydelse paa
deres Smag og Tænkemaade.

Det samme Øjemed forfulgte han i sit Tidsskrift «Den patriotiske 
Tilskuer», der udkom 2 Gange om Ugen fra Begyndelsen af
1761 til Udgangen af 1763 og blev en Afløser af Cramers «Der
nordische Aufseher» (IV, 102), begge med de moraliserende
engelske «Spectators» som Mønster. «Det er min Hensigt», siger S. i
det 1. Blad, «at udbrede Sandheder, som kunne forbedre Tænkemaaden, 
Smagen og Sæderne, oplyse Menneskene om deres sande
Fordele og gjøre dem nidkjære til at opfylde Pligterne i alle
Stænder.» Bladet havde i Begyndelsen lidt Vanskelighed ved at trænge
igjennem, men fik snart vid Udbredelse, og der skjænkedes det stor
og vel fortjent Opmærksomhed; det var fritaget for Censur. Endnu
vil det kunne læses med Interesse, ikke mindst ved de Indblik, det
giver i Tidens kulturhistoriske Forhold. S. er Talsmand for de
«skjønne» Videnskaber, den belletristiske Retnings Betydning lige
over for den strængt logisk-mathematiske Methode, fremelsket ved
den Wolfiske Filosofi. At gavne og fornøje maa være Løsenet 
og det lærde Pedanteri maa erklæres Krig, under hvilken videnskabelig 
Maske det end vil give sig Skikkelse. Det er ikke nok,
at en Tanke er sand; den maa ogsaa møde i en smuk Dragt.
Mathematik og Dialektik ere hver for sig fortræffelige, men de
maa efter S.s Paastand ikke øve Herredømmet ud over deres eget
Omraade. Den mathematiske Professor i Sorø J. Kraft (IX, 420)
følte sig i den Anledning udæsket og forsvarede «de grundige
Videnskabers» Overlegenhed fremfor «det skjønne» i sine «Kritiske
Breve til Videnskabernes Fremvæxt og Smagens Forbedring» (1761).
Denne første filosofiske Fejde her hjemme blev ret hed og blev
ikke af nogen af Parterne ført uden Ensidighed. S. overgaar sin
Modstander i Smidighed og Vittighed og har i Kampmaaden lært
ikke saa lidt af Voltaire. -- Særlig Opmærksomhed fortjener det,
at S. gjentagne Gange peger paa Ønskeligheden af Foreningen af
de nordiske Sprog, saa at «Indbyggerne i de 3 Riger udgjorde
kun ét Selskab i Henseende til Videnskaberne»; han bliver
saaledes Forfægter af en praktisk Skandinavisme.

I nær Forbindelse med S.s Virksomhed som Forfatter af «Brevene» 
og Udgiver af Tidsskriftet staar vistnok Oprettelsen af
«Selskabet til Forfremmelse af de skjønne Videnskaber og til Smagens
Udbredelse» (1759). Hviler der end et Slør over Selskabets
Udspring, tør det siges, at selv om S. ikke er den egentlige Stifter,
har han været med i Stifternes Kreds, og sikkert er det, at han
til sin Død var Sjælen i Selskabet. Dets Formaal var at opmuntre
den hjemlige Litteratur ved Udsættelse af Prisopgaver og ved at
støtte Udgivelsen af gode Skrifter. Det blev derved ogsaa en
Slags Censuranstalt for de unge Digtere, hvis Arbejder bleve
«affilede» af Selskabets Medlemmer. Johs. Ewalds første digteriske
Arbejde havde faaet Impulsen fra S.; hans «Lykkens Tempel» blev
i Haandskrift sendt til S., og Ewald skriver selv derom i Fortalen
til «Sam ti. Skrifter»: «Det blev fundet værdigt til vor store S. s
Omdømme; den patriotiske Tilskuers ædelhjærtede Forfatter lærte
mig at sætte Pris paa mit Arbejde ved en Opmuntring, der langt
overgik mit Haab, og det var efter hans Raad, at jeg foreviste
det til Selskabet for de skjønne Videnskaber».

Efter S.s Død udgav Bogtrykkeren i Sorø J. Lindgren som
Vidnesbyrd om sin Erkjendtlighed for flere end én Velgjerning en
Samling af den afdødes smaa Skrifter (2 Bind, 1770) i «et ganske
lidet Oplag». 5 Aar efter udkom S.s «Samtlige Skrifter» i 9 Bind
(1775-77); der havde tegnet sig 700 Subskribenter derpaa, og 
dette forholdsvis store Tal blev med Føje anset som Vidnesbyrd
om det smukke Navn, Forfatteren havde efterladt sig. De 6 første
Bind optages af «Den patriotiske Tilskuer».

S. var 2 Gange gift: 1. (1752) med Inger Andrea f. Lous; 
2. (1757) med Øllegaard Wilhelmine f. Thestrup (f 11. Nov. 1775),
Datter af Etatsraad, Professor Christian T. -- 2 af hans Sønner
ere anførte ovfr.

Museum 1893, II, 34, 41 ff. 
E. Holm, Om Synet paa Kongemagt .osv. i Midten af 18. Aarh. (1883) S. 52 ff. 
O. Hansen, Filosofien i Danmark i 18. og 19. Aarh. I, 50 ff. 
N. M. Petersen, Den dsk. Lit. Hist., 2. Udg., V, 1, 89 ff. 
Personalhist. Tidsskr. 2. R. VI, 263 ff. 
Nyerup, Lit. Lex. 

A. Jantzen.



Sneedorff Birch, Frederik, d. 1869, s. Birch (II, 285).



Snell, Johan, --1482--, Bogtrykker. Efterretningerne om
denne, den første Bogtrykker, der udøvede sin Kunst i Norden, 
ere meget sparsomme; de indskrænke sig egentlig til de Oplysninger, 
som han giver i de 2 fuldstændig bevarede Skrifter fra
hans Presse. I 1482 trykkede han i Odense den første Bog trykt i
Danmark: Caorsins latinske Beretning om Rhodus' Belejring af
Tyrkerne, og det er sandsynligt, efter de anvendte Typer at dømme,
at han samtidig trykkede et latinsk Breviar for Odense Stift, hvoraf
der kun kjendes et ufuldstændigt Exemplar. Han synes at være
kommen til Odense fra Nordtyskland, hvis vi tør slutte fra hans
typografiske Materiel og Praxis. Allerede 1483 trykkede han i
Stockholm den første i Sverige trykte Bog: «Dialogus creaturarum
moralizatus»; men derefter tabes hans Spor. Hans Typer ere til Dels
blevne i Sverige, i det de i Aarene 1510-15 anvendtes i Skrifter,
der udgik fra Poul Griis' Bogtrykkeri i Upsala.

Hist. Tidsskr. 6. R. III. 

H. O. Lange.



Sofie, s. Sophie.



Soldenfeldt, Joseph Carl, 1806-91, Legatstifter, blev født
26. Jan. 1806 i Kjøbenhavn, hvor hans Fader, Abraham Soldin,
var Boghandler. Han var født Jøde, men blev tillige med sin
Broder Ferdinand Vilhelm døbt med Navnet Soldenfeldt. 1822
blev han Student, 1827 Cand. jur. og traadte derefter ind i
danske Kancelli, hvor han blev Kancellist 1834, Fuldmægtig 1841
og s. A. Kontorchef i Brandforsikringskontoret. 1859 tog han sin
Afsked der fra med Titel af Etatsraad. Sammen med sin Broder
havde han arvet Faderens Forlagsboghandel, der væsentligst 
omfattede saadanne kurante Ting som Skudsmaalsbøger og Skolebøger, 
og derved samlede de sig en meget stor Formue. De vare selv
nøjsomme og tarvelige, men udviste en enestaaende Godgjørenhed,
og der var næppe noget, der blev samlet ind til, hvor de ikke
med Glæde ydede Bidrag; en stor Almisseuddeling fandt Aarrækker
igjennem Sted hver Fredag fra den fædrene Gaard i Fortunstræde.
Deres efterladte Formue, henved 2 Mill. Kr., bestemte de til
Legater for Kvinder, væsentligst af de arbejdende og tjenende Klasser:
Lærerinder, Husjomfruer, Syjomfruer, Tjenestepiger; en Del af
Beløbet brugtes til at bygge et Par store Stiftelser for. F. V. S,
døde 9. Nov. 1881, J. C. S. 14. Febr. 1891. Begge Brødre vare
ugifte.

Illustr. Tid. XXXII, Nr. 23. 

Sofus Elvius.



Sommer, Andreas Gartner, 1804-71, Læge, var en Søn af
Professor Morten S. og Elise Cathrine f. Brus og fødtes i
Kjøbenhavn 20. Febr. 1804, dimitteredes 1822 af sin Fader til
Universitetet, tog 1827 den kirurgiske, 1828 den medicinske Examen, var
i de følgende Aar kirurgisk Kandidat ved Frederiks Hospital og
disputerede 1833 baade for Licentiatgraden og for Doktorgraden i
Medicin ved 2 Afhandlinger om Dødstegnene, der røbede megen
Dygtighed og Forskerevne og erhvervede ham videnskabelig
Anseelse ogsaa i Udlandet. Allerede i Forvejen havde han i øvrigt
henledet Opmærksomheden paa sig som en ung Mand af livlig og
lovende Begavelse, 1831 ved at deltage i Konkurrencen til det da
ved Møhls Død ledige Professorat og det følgende Aar ved at
være en af de «tre Læger», der rejste den skarpe litterære Strid
mod Professor Gundelach Møller (XII, 63). 1833 grundede han
sammen med flere jævnaldrende Videnskabsmænd «Journal for
Medicin og Kirurgi», 1834 foretog han en Studierejse, 1835 blev
han Distriktslæge i Kjøbenhavn, 1836 konstit. Reservekirurg ved
det kirurgiske Akademi (1838 fast ansat), begyndte 1837 som
Privatdocent at holde medicinske Forelæsninger ved Universitetet,
blev 1840 ansat som Docent, 1842 Lektor (med Titel af Professor),
1843 Professor extraordinarius og 1850 Professor ordinarius.

I hans Egenskab af akademisk Lærer kom hans let bevægelige 
Aand, hans Evne til hurtig at sætte sig ind i forskjelligartede
videnskabelige Æmner og hans livlige Foredrag ham meget til
gode. Han udfoldede ogsaa i en Del Aar en rastløs Virksomhed
baade i Forelæsninger og litterært, søgte ogsaa at popularisere 
Videnskabens Resultater og optraadte som Hygiejniker, var ved
Koleraens truende Nærmelse ved Aarhundredets Midte ganske særlig
virksom og indlagde sig efter den store Koleraepidemi i 1853 og
under den tilspidsede Divergens i Lægernes Anskuelser om
Sygdommens Udbredelsesmaade væsentlig Fortjeneste ved paa
Grundlag af de i Provinserne indsamlede Erfaringer at fastslaa dens
Smitsomhed, i Modstrid med den i Hovedstadens officielle Kredse
herskende Opfattelse. Men de store Forventninger, man fra først
af nærede til ham, bleve dog ikke opfyldte. Det faldt i hans Lod
at docere Lægevidenskabens vigtige Grundfag, almindelig
Pathologi og pathologisk Anatomi, hvilke netop i hans Professortid
undergik en gjennemgribende Omdannelse og en banebrydende
Udvikling, som han ikke havde Energi og Stadighed nok til at følge
og virkelig tilegne sig. Og allerede tidlig i Treserne udviklede
sig en skæbnesvanger Hjærnesygdom hos ham, hvorved han 1864
nødtes til at tage sin Afsked, og hvoraf han i tiltagende Grad led,
indtil hans Død indtraf 11. Febr. 1871, -- 1837 havde han ægtet
Catharina Elisabeth Eller (d. 1891), Datter af Farver Hans Vilhelm E.

Smith og Bladt, Den danske Lægestand, 4. Udg. 
Erslew, Forf. Lex.
Bibl. f. Læger 6. R, I, 339 f. 
Ugeskr. f. Læger 3. R. XI, 135. 
J. Petersen, Koleraepidemierne S. 82 og 128. 

Jul. Petersen.



Sommer, Frederik Laurentius Fiedler, 1813-78, Søofficer,
var Søn af Regimentskirurg Otto Joachim S. (f. 31. Okt. 1781 d. 2.
Dec. 1823) og Christiane Caroline f. Fiedler (f. 24. Marts 1793 d. 
19. Jan. 1858). S. er født 11. Febr. 1813, han blev Sekondlieutenant 
i Marinen 1830, avancerede 1840 til Premierlieutenant, 1848
til Kapitajnlieutenant, 1856 til Orlogskapitajn, hvilken Titel 1868
forandredes til Kommandør, og 1874 til Admiral; sidstnævnte Charge
erholdt han paa et Tidspunkt, hvor der i Marinen kun fandtes én
saadan, med Kontreadmirals Rang. Efter en Vestindierejse med
Fregatten «Fortuna» 1830-31 gjorde S. en Tid Tjeneste ved
Søopmaalingen, for hvilken han 1836 blev Chef; efter nogle Togter
som subaltern var han 1848 Chef for Skonnerten «Delfinen», 1849
for Dampskibene «Ægir» og senere «Hertha», 1855 for Briggen
«Ørnen» i Vestindien, 1862 for Exercerfregatten «Thetis»; 1864
havde han først samme Kommando, senere Fregatten «Jylland»,
1866 førte han Panserfregatten «Peder Skram»; 1873 var han
Flaadeinspektør og Chef for Panserbatteriet «Gorm», 1874-76 og 77 Chef
for de udrustede Øvelseseskadrer. Foruden disse Kommandoer var
han 1845-48 Postdampskibsfører samt 1852 og 53 adskillige Gange 
Vagtskibschef, 1856-61 Ekvipagemester paa Nyholm samt Medlem
af Konstruktions- og Regeringskommissionen. Med sin betydelige
Sørnandserfaring tog S. i sin Tid en kraftig og virksom Del i
Diskussionen af Marinens indre Anliggender, navnlig angaaende de
bedste Typer for Orlogsskibenes Dampmaskiner, i hvilken Sag han
indtog en Særstilling, som han dog ikke formaaede at hævde, og
var derfor ved Admiral van Dockums Afgang selvskreven som Chef
for Søofficerskorpset, hvilken Stilling han beklædte til sin Død, 20.
Juli 1878. S. blev 1841 gift med Margrethe Oline Leopoldine
Redsted (f. 2. Maj 1814 d. 2. Maj 1879), Datter af Oberstlieutenant
Johan Fr. R. (f. 1790 d. 1857) og Ane Kirstine Bolette f. Qvist (f.
1790 d. 1861).

Tidsskr. f. Søvæsen  1879.
Trier,  Gaarden Nr. 8 Amagertorv S.  155 f.

C. With.



Sommer, Hans Georg Krog, 1792-1864, Forfatter, blev i
Dec. 1792 født i Norge, og efter at have taget Studenterexamen
fra Helsingørs Skole og senere den filologisk-filosofiske Examen
gav han sig af med at være Sproglærer. I nogle Aar opholdt han
sig i Jylland og senere i Kjøbenhavn, hvor han fandt et fredeligt
Asyl hos en velvillig Familie, hos hvem han døde 30. Juni 1864.
Han var en godmodig, stilfærdig lille Mand, som aldrig kom nogen
for nær. Intet notabelt Dødsfald, ingen høj Persons Fødselsdag,
ingen mærkelig Begivenhed indtraf, uden at han meldte sig med
et Digt i «Adresseavisen», «Dagen», «Kjøbenhavns Morgenblad»
eller lignende Steder. «Ved sin Digten drev han det aldrig videre
end til Rimeri, men havde stor Modtagelighed for det poetisk
skjønne og udtalte sig lige saa rigtigt dømmende og belærende
som begejstret om de mange ypperlige Digterværker, han havde
læst i de gamle og nyere Sprog.» Disse Ord ere af Overskou,
hvem han vejledede ligesom ogsaa forskjellige andre unge. Han
har oversat nogle Romaner fra Tysk, været Medudgiver og
Medredaktør af «Diversa, et Politi- og Morskabs-Ugeblad» (1836),
udgivet «Smaakvad» (1823) osv.

Th. Overskou, Af mit Liv og min Tid S. 220 ff.
Flyveposten 1864, Nr. 154.
Erslew, Forf. Lex.

Nic. Bøgh.



Sommer, Hans Morten, 1735-91, Højesteretsassessor, var
født 24. Maj 1735 i Alstahov i Nordland, hvor hans Fader, Morten
S., var Sognepræst; Moderen, Abel Margrethe f. Dass, var
Sønnedatter af Digteren Peter D. Han blev Student fra Throndhjems 
Skole 1752. Som Alumnus paa Borchs Kollegium 1754-59, hvor
han tillige var Inspektør, lagde han sig især efter de gamle Sprog
og Historie, senere dyrkede han med Interesse Lovkyndigheden.
Efter at have taget juridisk Examen blev han 1762 Assessor i
Hofretten. 1766 opgav han denne Stilling og rejste til Nordland, hvor
han kjøbte en Landejendom. Her opholdt han sig til 1775, da
han atter begav sig til Kjøbenhavn og, efter anden Gang at have
taget juridisk Examen, blev Assessor i Højesteret 1777 og
Justitsraad 1779. Han døde 26. Marts 1791. Han var gift med Abel f.
Hammond, Datter af Kommerceraad William H.

Som ung Student udgav S. 1756 en Afhandling «De injusto
solidioris eruditionis contemptu», som vakte adskillig Opsigt; man
beundrede Forfatterens elegante Latin, men Anmelderne kritiserede
den Ensidighed, hvormed han hævdede de klassiske Studier som
det eneste Grundlag for al Dannelse. Et andet Udslag af hans
filologiske Interesser var den Undersøgelse, som han 1778 udgav
om Fejl i de danske Oversættelser af det nye Testamente, et
Arbejde, som vandt den største Anerkjendelse. Der udtaltes Ønske
om, at S. vilde paatage sig en ny Oversættelse, men han satte sig
et meget større Maal, i det han i de følgende Aar arbejdede paa
en kritisk Udgave af den græske Text med ny latinsk og dansk
Oversættelse og ledsaget af Kommentar. Arbejdets Omfang
hindrede dets Fuldbringelse. S. havde i det hele Navn som en Mand
af grundig Lærdom, og da Gunnerus udkastede sin Plan til et
norsk Universitet, tiltænkte han S, et juridisk Professorat.

Worm, Lex. ov. lærde Mænd. 
Nye kritisk Journal 1778, S. 289 ff.

A. E. Erichsen.



Sommer, Hinrich Hieronymus, 1804-61, Lægprædikant,
«den sønderjyske Hans Sachs», fødtes i Husum 22. Marts 1804.
Hans Fader, en drikfældig Skomager, satte den opvakte Dreng
til sit eget Haandværk, og 1825 gik S. til Flensborg som
Skomagersvend. Der fik han, som han selv siger, «Øje paa
Guds-Lammet». Senere angav han 27. Juni 1827 som den Dag, da han,
paa Hjemvejen fra et Skyttegilde, i Marieskoven ved Flensborg,
var kommen til Tro paa ham, «som har en dyb, en lang, en
bred -- en himmelhøj Barmhjærtighed». Efter sin Opvækkelse
sluttede han sig til en Kreds af fromme Lægfolk, der stod i
Forbindelse med Christiansfeld, men efter nogen Tids Forløb fandt
han det rettest, «i Lydighed mod det 4. Bud», at vende tilbage 
til sin Faders Hus. I Husum fortsatte han Skomagerhaandværket
og giftede sig, og hans Hjem blev et Brændpunkt for den religiøse 
Vækkelse i Husumegnen og en Vugge for Missionsinteresserne.
Lidt efter lidt tilegnede han sig mange Kundskaber. Han lærte
Græsk for at kunne læse det nye Testamente i Grundsproget,
Engelsk for at have Adgang til den engelske Opbyggelseslitteratur; 
Dansk talte han med de danske Soldater, der under Krigen kom
i hans Nærhed. Efter at have overstaaet en haard Sygdom traadte
han i den indre Missions Tjeneste og rejste rundt som Lægprædikant. 
Han døde 20. Dec. 1861. Den sønderjyske Skomager havde
en lille Digteraare, og hans fromme Hjærte gav sig Luft i ikke
faa aandelige Sange til kjendte Melodier, der efter hans Død bleve
udgivne af J. C. Schmidt. Han har ogsaa efterladt sig et Par
Traktater («Das Anschauen des Herrn» og «Bekehrung der
Diakonissin Mary Steinhusen»).

Kortfattede Meddelelser om Rejseprædikanten for den indre Mission, 
  H. H. S.s Liv (Haderslev 1862). 

Fr. Nielsen.



Sommer, Magnus (Mons), 1762-1848, Præst, Søn af
Skolelærer Magnus S. og Ane f. Toxværd, fødtes 7. Maj 1762 i
Bodilsker paa Bornholm. 16 Aar gammel kom han i Helsingørs
Latinskole, hvor Jacob Baden blev hans Lærer, og 1781 blev han
dimitteret til Universitetet. 1784 underkastede han sig den
theologiske Embedsexamen, 1785 tog han den saakaldte store filologiske
Examen, og 1787 blev han Magister for en Afhandling «De soloecismo 
et barbarismo lingvæ Latinæ». Strax efter blev han Decanus
paa Kommunitetet og 1790 udnævnt til Sognepræst paa Fæmø ved
Laaland. 30. Juli s. A. ægtede han Eleonore Marie Borup (d. 1836),
Datter af Urtekræmmer B. i Kjøbenhavn. 1798 blev han kaldet
til Sognepræst i Sorø med Udsigt til et Professorat ved det
Akademi, der paatænktes oprettet der; men da Akademiet 30 Aar
senere under helt ændrede Forhold endelig kom i Gang, fik han
ingen Funktion ved det. 1813 erhvervede han den theologiske
Doktorgrad for en Afhandling om de katholske Breve, særlig
Jacobs-Brevet. Han var en meget læsende Mand, der tidlig og silde
sad i sit Studerekammer, sysselsat ikke alene med historiske og
filologiske, men ogsaa med naturvidenskabelige Studier. Foruden
nogle Prædikener og Taler og de ovenfor nævnte Disputatser har
han givet et Par videnskabelige Bidrag til Sjællands Stifts
Landemodeforhandlinger. Han døde 31. Okt. 1848. 
Selmer, Nekrolog. Saml. I, 392 f. 
Universitetetsprogram f. 1813. 
Erslew, Forf. Lex. 

Fr. Nielsen.



Sommer, Mogens Abraham, 1829-1901, Lægprædikant og
politisk Agitator, blev født 4. Juni 1829 i Ribe og var Søn af
Toldbetjent Abraham S. af jødisk Slægt og Maren Petersen f.
Kjær. Efter en tarvelig Skoleundervisning kom han først i
Snedkerlære og senere i Skrædderlære, blev Svend 1848 og arbejdede
som saadan et Par Aar. Han blev derefter Skriver paa et
Toldkontor; sin Fritid her benyttede han til at erhverve sig nogle
Kundskaber og blev, efter at have aflagt en Prøve for Biskop
Mynster, ansat som Lærer i Rørvig. Her begyndte han snart at
holde gudelige Forsamlinger, kom paa Kant med Sognepræsten og
fik Afsked 1853. Det lykkedes ham dog kort efter at blive ansat
som Lærer i Haderslev, stærkt paavirket af Søren Kierkegaard
kom han i Strid med Præsten Fred. Helveg (VII, 315), hvem han
beskyldte for at føre falsk og ukristelig Lære, og søgte saa Afsked
fra Skolen 1856. Han rejste derefter, mest i Jylland, og holdt
Møder, hvor han ivrede stærkt mod Folkekirken, ofte i en saa
voldsom Form, at det gav Anledning til store Opløb, saaledes i
Kolding 1857 og i Langstrup paa Sjælland 1862, hvor han nær
havde tilsat Livet; da han samtidig udgav Blade og Piecer, hvori
han stærkt angreb Kirkestyrelsen, og da han ogsaa gjorde sig
skyldig i Kvaksalveri, maatte Øvrigheden skride ind, og han blev
ilere Gange fængslet. Han gjorde Forsøg paa at faa stiftet
Frimenigheder, men da det ikke lykkedes ham, tog han Ophold i
Kjøbenhavn, hvor han holdt Forsamlinger i Dansesalonen Fønix
og paa Nørrefælled. Samtidig virkede han som Udvandringsagent
og foretog mangfoldige Rejser til Amerika, hvor han optraadte
som Læge og Prædikant.

Hans Oppositionslyst førte ham ogsaa ind paa Politik. Et
Par Gange stillede han sig til Folketingsvalg; i Skrift og Tale
søgte han at virke for en republikansk Forfatning, men hans Sprog
var saa voldsomt, at han blev straffet for Fornærmelser mod
Kongen. Da Socialistbevægelsen begyndte i Danmark, sluttede han
sig til den; hans krasse Personlighed og religiøse Tilsnit bevirkede
imidlertid, at Førerne holdt ham uden for Partiledelsen, men
derover søgte han at hævne sig; efter at Pio var bleven arresteret 1872
(XIII, 124), skrev S. fra Chicago et Brev til denne med den 
bestemte Bagtanke, at det skulde falde i Hænderne paa
Forhørs-dommeren og skaffe Pio en forhøjet Straf.

S. har skrevet en stor Mængde Smaabøger, Tidsskrifter og
Sange, som oftest med meget skrigende Titler; han yndede meget
at datere Fortalerne til disse Skrifter fra et eller andet Fængsel
og derved optræde som Martyr. I de senere Aar var han næsten
helt gaaet i Glemme, og hans Død indtraf meget ubemærket i
Aalborg 5. Febr. 1901. -- Hans Hustru, Johanne, som han i mange
Aar ikke havde levet sammen med, opholder sig i Nordamerika.

M. A. Sommer, Stadier paa Livets Vej (Aalborg og Chicago 1868-91).
Erslew, Forf. Lex. 
Dansk Tidsskr. 1901, S. 282 ff. 

Sofus Elvius.



Sommerfelt, Christian, 1746-1811, Amtmand, Forfatter, var
Søn af Sorenskriver paa Thoten David S. (d. 1773) og Benedicte
Christine f. Hoff (d. 1774) og født paa Sukkestad i Thotens
Præstegjæld 6. Jan. 1746. Allerede 1759 blev han, 13 Aar gammel,
Student fra Christiania Skole, fik Valkendorfs Kollegium og tog
1765 theologisk Embedsexamen. Han skal nogen Tid have
studeret Historie ved Sorø Akademi (altsaa under G. Schøning), og
der fortælles, at han senere skulde have haft Tilbud om at blive
historisk Professor der. S. gik ikke den gejstlige Bane, men
indtraadte 1776 i Økonomi- og Kommercekollegiets norske Kontor,
blev 1779 Kammerraad og Renteskriver i Rentekammeret samt
1781, ved Delingen af det store Oplandenes Amt, den første
Amtmand i Christians Amt, i hvilket Embede han blev staaende til
sin Død, 30. Maj 1811. Han ejede og beboede den Gaard, hvor
han var født.

Han ansaas almindelig som en af Norges mest udmærkede
Embedsmænd og var derhos en ret bekjendt Forfatter. Hans
geografiske Lærebog (1776, siden i 5 Oplag, ogsaa oversat paa
Tysk) holdt sig i en Menneskealder i Danmarks og Norges Skoler,
og hans Beskrivelse over Christians Amt («Topogr. Journal» IV)
hører til de bedste Arbejder af den Art. Som ivrigt Medlem af
det danske Landhusholdningsselskab skrev han efter dettes
Opfordring et Par Bøger. Et Ungdomsarbejde om Rydningsvæsenet i
Norge fortjener ogsaa at nævnes. S. levede i Rationalismens Tid,
men holdt til sin Død fast paa sin kristne Tro. Han var 2 Gange
gift: 1. med Karen Magdalene f. Mandal, en Præstedatter fra
Sørum paa Romerige (f. 1764, gift 1784, d. 1791), hvem han har sat
et Minde i «Minerva» (1791, II, 251 ff.); 2. med Anne Sophie f. 
Hagerup (f. 1775, gift 1793, d. 1849), Datter af Byfoged H. i
Christiania. I det sidste Ægteskab havde han Sønnen Søren Christian
S. (d. 1838 som Sognepræst til Ringebo), der vandt et Navn som
lærd Botaniker.

Stamtavle ov. Slægten Sommerfeldt (Chra. 1873) s. 14 ff.

L. Daae.



Sommerfeldt, Elisæus Janus, 1842-1903, Officer. S. er født 5. 
Febr. 1842 i Randers og er Søn af Snedkermester sammesteds
Niels Brock Hansen S. (f. 1802 d. 1860) og Mette Kirstine f. Meden
(f. 1809 d. 1898). I 1859 indtraadte han i Landkadetkorpset og
blev ved sammes Nedlæggelse udnævnt til Sekondlieutenant af
Infanteriet 1. Nov. 1861 og ansat ved 3. Infanteribataillon. Han
forsattes i 1863 til 6. Infanteribataillon, men indtraadte s. A. som
Elev paa den kongl. militære Højskole. Undervisningen her blev
afbrudt ved Krigen 1864, i hvilken han fra Febr. gjorde Tjeneste
ved 11. Regiment og med dette deltog i Fægtningen ved Vejle 8.
Marts. Efter Krigen forblev han staaende i Nummer ved Regimentet, 
men gjenindtraadte paa Højskolen, som han, der i 1867 ved den ny 
Hærlovs Ikrafttræden blev forfremmet til Premierlieutenant 
af Fodfolket og ansat ved 6. Bataillon, efter at have taget
Afgangsexamen forlod i 1868, i det han da samtidig forsattes til
Ingeniørkorpset som Premierlieutenant. Her gjorde han først
Tjeneste ved 1. Ingeniørbataillon, men overgik i 1871 til 1.
Ingeniørdirektion, hvor han i 1873 forfremmedes til Kapitajn. S. A. gjordes
han tjenestefri for at forberede sig til at overtage Pladsen som
Lærer i Civilbygningskunst i Officersskolens ældste Klasse, hvilken
Stilling han beklædte fra 1874-84. Fra 1873-80 var han tillige
Chef for 2. Ingeniørbataillons (Reservebataillon) 4. Kompagni og
fra 1880-84 for Ingeniørregimentets 7. Kompagni (Reservekompagni). 
1880-81 fungerede han som teknisk Revisor, Bibliothekar
og Sekretær i den tekniske Komité ved Ingeniørkorpset. Ved
Afgangen som Lærer ved Officersskolen i 1884 overtog han et
Bygningsdistrikt under 1. Ingeniørdirektion, men blev i 1885 Chef for
2. Ingeniørdirektion og s. A. Oberstlieutenant. Da Kjøbenhavns
Landbefæstning 1886 skulde paabegyndes, bleve Anlæggene underlagte 
en nyoprettet 4. Ingeniørdirektion, for hvilken S. overtog
Chefsposten, og han beholdt denne, da 4. Direktion, efter at
Befæstningsanlæggene i alt væsentligt vare afsluttede, i 1891
sammendroges med 2. Direktion. Aaret i Forvejen var han bleven
udnævnt til Oberst. Fra 1893-99 var han tillige Chef for 
Fæstningsingeniørkommandoen. I 1896 afgik han fra 2. Direktion for at
overtage Ingeniørregimentet, som han i 1900 atter forlod for at
blive Chef for 1. Ingeniørdirektion. Han har gjentagne Gange
været Medlem af Ingeniørkorpsets tekniske Komité og foretaget
talrige Rejser til Udlandet, navnlig da han stod i Spidsen for
Anlægget af Kjøbenhavns Landbefæstning. Der har været overdraget
ham adskillige tjenstlige Hverv som Medlem af Kommissioner o. L,
og han har fra 1897 været Formand for det krigsvidenskabelige
Selskab. Han deltog ivrig i den i Firserne under Navnet
«Fædrelandets Forsvar» rejste Agitation og byggede paa «Selvbeskatningens» 
Vegne Garderhøjfortet. Som Lærer ved Officersskolen udgav
han i 1878-80 sine «Forelæsninger over Husbygningskunst», og
han har udarbejdet et Lønskriftssystem, der i 1883 afløste det
tidligere i Hæren benyttede. Han blev Kommandør af Danebrog af
2. Grad 1893.

S. var 1882-94 Borgerrepræsentant i Kjøbenhavn og har i
Tidernes Løb beklædt flere andre civile Tillidshverv samt været
knyttet til forskjellige Aktieselskaber som Medlem af deres
Bestyrelser. Ligeledes har han fra 1882 deltaget i det politiske Liv, i
en Aarrække som Formand for 1. Kreds af «Højres Arbejder- og
Vælgerforening» og som Medlem af Foreningens Hovedbestyrelse.
Fra 1882 har han været Medlem af Bestyrelsen for de Brockske
Legater paa Christianshavn. Han ægtede 29. Dec. 1876 Anna
Fernanda Dreyer (f. 9. Dec. 1859), Datter af kongl. Hofbogtrykker,
Justitsraad Ferdinand D. (f. 1833) og Marie Margrethe Frederikke
f. Clausen (f. 1826 d. 1886) og døde 18. April 1903 i Algier.

Tychsen, Fortifikations-Etaterne og Ingenieurkorpset 1684-1893.

V. E. Tychsen.



Sommerfelt, Ole Hannibal, 1753-1821, Amtmand, var født
5. Marts 1753 i Thotens Præstegjæld og Broder til ovennævnte
Amtmand Chr. S. Efter at være bleven Student 1768 og juridisk
Kandidat 1773 blev han først Lensmand i Gudbrandsdalen, antagelig 
i Gavsdal, og kom derefter, antagelig 1781, til Finmarken som
Foged. Ved Omreguleringen af de nordligste Amter i 1787 blev
han udnævnt til Amtmand over Finmarkens Amt, hvorunder da
ogsaa henlaa det nuværende Tromsø Amt. Med Handelens
Frigivelse og de nye Kjøbstæders Anlæg begyndte til samme Tid
disse Landsdeles Opkomst. 1800 blev S. udnævnt til Amtmand
over Romsdals Amt. Efter Broderen Chr. S.s Død erholdt han 
1811 Amtmandskabet over Christians Amt. Som Amtmand repræsenterede 
han dette Amt paa det overordentlige Storting 1814.
Efter Ansøgning fik han Afsked 21. Febr. 1821 og døde 6. April
s. A. «Han var erkjendt for en retskaffen og hæderlig Mand.»
Men han naaede ikke sin Broder og Forgænger i Amtmandskabet
i Begavelse og Kundskaber. Denne anses ogsaa for at være den
virkelige Forfatter af den Beskrivelse over Finmarken, som 1799 i
«Topogr. Journab blev trykt i O. H. S.s Navn. For øvrigt har
O. H. S. udgivet nogle mindre litterære Arbejder. Gift 1. (1780)
med en Bondepige fra Bø i Gavsdal, 2. (2. Juli 1801) med Anne
Cathrine Lemvig f. Bull, Enke efter Provst J. Aussig i Stangvik.

Moe, Eidsvolds-Repræsentanter. Saml. t. d. norske Folks Sprog og Hist. V, 677 f. Halvorsen, Norsk Forf. Lex. 

Yngvar Nielsen.



Sommerhielm, Matthias Otto Leth, 1764-1827, norsk
Statsminister, var Søn af Major Otto Matthias Sommer, adlet
Sommerhielm, og Anne f. de Leth, og blev født i Kolding 22. Avg. 1764.
I sine yngre Aar foretog han Rejser i Tyskland og Frankrig og blev
efter Hjemkomsten Student 1782 samt tog 1785 latinsk-juridisk
Examen. 1786 blev han Prokurator ved Hof- og Stadsretten i
Kjøbenhavn samt ved Rigernes Overretter. 1789 udnævntes han til
Assessor i den norske Overhofret og var senere bestandig knyttet
til Norge. Da Overhofretterne i 1797 ophævedes, blev han overflyttet 
som Assessor til Akershus Stiftsoverret. 1801 udnævntes han
til Generalavditør i Norge og 1803 til Deputeret i det norske
Kommissariatskollegium. 1810 udnævntes han til Amtmand over
Smaalenenes Amt og blev Konferensraad, hvorhos han fra Jan. 1809
havde faaet Sæde i den interimistiske Regeringskommission for
Norge, hvor han forblev, indtil denne i 1810 afsluttede sin
Virksomhed. S. boede som Amtmand paa sin Gaard Tom i Smaalenene. 
I disse forskjellige Stillinger vandt S. Renommé som en
kundskabsrig Jurist og dygtig administrativ Embedsmand. Han var
en af Deltagerne i det navnkundige Notabelmøde paa Ejdsvold
16. Febr. 1814, og da Christian Frederik i Marts 1814 udnævnte
S. til Medlem af sit Regeringsraad, var dette begrundet i den
Anseelse, han nød. S. udnævntes i Maj s. A. til Statsraad og var
efter Konventionen i Moss 14. Avg. en af de 4 Regeringsmedlemmer, 
der bleve tilbage og førte Regeringen. S. deler saaledes med
N. Aall, J. Collett og M. G. Rosenkrantz Æren for at have ført
Norge gjennem den farlige Krise og at have undgaaet alt, som 
kunde kompromittere Riget og Stortingets Handlefrihed under de
paafølgende Forhandlinger.

Efter 4. Nov. 1814 blev han med Collett staaende i
Regeringen, de eneste af dennes Medlemmer, som den i Længden
beholdt, der tidligere havde været Christian Frederiks Raadgivere.
Endnu i 1815 stod S. i Brevvexling med sin gamle Konge, hvem
han i Brevene titulerede «Deres Majestæt». Men snart ophørte
denne Forbindelse, og S. forandrede sin hele Holdning. Den
danskfødte Mand blev ikke alene en ivrig Tilhænger af Foreningen
med Sverige, men han følte sig tiltrukken af Livet og Forholdene
i dette Land og opførte sig oftere paa en Maade, som om han
foretrak dette for Norge. Under gjentagne Ophold i Sverige fik
han der mange personlige Forbindelser. Livet i Stockholms
fornemme Kredse synes at have tiltalt ham meget. Medens andre
norske Statsraader følte sig mere isolerede under sine Ophold i
den svenske Hovedstad, var han vel tilfreds med at leve der.

Under den Spaltning, der efterhaanden opstod mellem Carl
Johan og Grev Wedel og navnlig efter 1818 fremtraadte med en
væsentlig voxende Styrke, hældede S. til Kongens Side. Hans
Kolleger saa ikke med ubetinget Tillid til hans Holdning og
mistænkte ham derhos for vel stærkt at sympathisere med de i
Sveriges højerestaaende Kredse raadende, mod Norge fjendtlige
Stemninger. Det sande er vistnok, at S., hvor han blev stillet alene,
uden Vejledning, laa under for Tryk, og at han, der-ved sit tredje
Giftermaal var kommen i nær Forbindelse med Sveriges højeste
Adel, lod sine Meninger bestemme fra dette Hold. I Forholdet
til Kongen bøjede han sig for dennes Krav paa at være den eneste
Leder, der i alle Dele vilde bestemme Administrationens Gang.

Flere Gange havde S. i Statholderens Fravær forrettet som
den norske Regerings Formand, navnlig fra Nov. 1818 til
Begyndelsen af Maj 1819. Da i 1822 Grev Wedel og Peder Anker
traadte ud af Regeringen, og denne derved helt blev Organ for
den kraftige Konges Vilje, blev S. i Juli 1822 Ankers Efterfølger
sorn Statsminister og Chef for den norske Statsraadsafdeling i
Stockholm. Denne Stilling beholdt han til sin Død, der indtraf 15. Nov.
1827 i Stockholm, efter at han i nogen Tid havde været sengeliggende. 
Hans epikuræiske Tilbøjeligheder havde i de senere Aar
taget stærk Overhaand og bidroge vistnok til at undergrave hans 
Helbred og forringe hans Dygtighed. Som Statsminister vides han
ikke at have udmærket sig paa nogen Maade. Han lagde næppe 
ved nogen Anledning større Selvstændighed for Dagen. Derimod
synes han at have ofret meget paa den selskabelige Repræsentation.

S. havde betydelige litterære Interesser og samlede et stort
og prægtigt Bibliothek. Da hans økonomiske Forhold vare
daarlige, blev dette efter hans Død kjøbt af Carl Johan, efter Sigende
til en Pris af 1 £ pr. Bind. Det danner nu Grundstammen i det
kongl. Haandbibliothek i Christiania. -- Gift 1. (1791) med
Frederikke Dorothea f. Sehested (d. 1797), Datter af J. Fr. S. til
Rodsteenseje. 2. (1800) med Henriette Hermine f. Fuglberg (f. i
Lavrvik 1778, d. 1819), Datter af Salomon F.; 3. (1823) med Christine
Marie f. Grevinde Lewenhaupt (f. 1790 d. 1845).

Thaarup, Fædrenelandsk Nekrolog 1827. 
Nicolaysen, Norske Stiftelser III. 
Personalhist. Tidsskr. IV. 
Halvorsen, Norsk Forf. Lex.

Yngvar Nielsen.



Sonne, Carl Edvard, 1804-78, Kobberstikker, var Broder
til nedennævnte Jørg. Val, S. og født i Birkerød 1. Dec. 1804.
Sin første Vejledning i Kunsten modtog han af sin Fader og paa
Akademiet, som han besøgte fra 1819-28; en Tid tegnede han
ogsaa privat hos J. L. Lund. I 1826 udstillede han paa Charlottenborg 
6 Konturstik efter forskjellige danske Kunstnere; 2 Aar
efter rejste han til Parma, studerede under den berømte Kobberstikker 
Toschi og arbejdede med paa det store Galleriværk, som
den Gang forberedtes til Udgivelse der; senere havde han en
lignende Virksomhed i Turin. Under sit Ophold i Udlandet havde
han hjemme fra modtaget nogen Understøttelse af offentlige Midler
og holdt Myndighedernes Interesse ved lige ved at hjemsende
forskjellige Arbejder, saaledes i 1834 en Sepiategning efter
Ghilandajo, der erhvervedes af Kunstforeningen, samt Stik efter et
Bataillestykke af Philip Wouwerman og efter Rafaels Portræt af
Pave Julius II, hvilke vare udstillede 1837. Til Kjøbenhavn vendte
han tilbage 1847 og blev kort efter agreeret ved Akademiet;
Medlem af dette blev han dog først i 1868.

Det første Arbejde, S. udstillede efter sin Hjemkomst, var
hans Stik efter J. Juels «Maleren Juel og hans Kone»; det
udstilledes 1851 og er ved Siden af Gjengivelsen af N. Simonsens
«Den gjerrige» det bedste, S. har udført. Som andre bekjendte
Blade af ham kunne nævnes «Karnevalsscene» og «De smaa Naboer» 
efter Exner (det sidstnævnte stukket i Staal), «En lille Pige
med en Kat» efter Marstrand, «Abbaten og den unge Pige» efter
Ernst Meyer samt de store Blade «Luther paa Rigsdagen i Worms» 
efter Adam Müller og «Slaget ved Fredericia» efter J. V. Sonne.
Gjennemgaaende ere S.s mindre Stik hans mest tiltalende, for saa
vidt man i dem ikke saa stærkt som i de mere omfangsrige føler
den Tørhed, Stofløshed og Mangel paa malerisk Fortoning, der
hos S. vare uadskillelig forbundne med hans Nøjagtighed i
Tegningen og hans ikke ringe manuelle Færdighed. Adskillige af hans
Arbejder ere udførte som Medlemsblade for Kunstforeningen og
have saaledes faaet ikke ringe Udbredelse. S. udstillede sidste
Gang 1876 og døde ugift 3. Jan. 1878.

Weilbach, Nyt Konstnerlex.

Sigurd Müller.



Sonne, Hans Christian, 1817-80, Præst, er født 16. Avg.
1817 i Nexø, hvor hans Fader, Herman Jacob S., var Kjøbmand;
Moderen var Johanne Dorothea f. Saxtorph. Han blev Student
fra Rønne 1836, tog theologisk Examen 1841 og var derefter en
Tid Huslærer hos Grev Lerche paa Lerchenborg. Han udnævntes
1845 til Sognepræst i Møgeltønder, kaldedes 1864 til Thisted, hvor
han (1872) blev Provst for Hundborg og Hillerslev Herreder, og
forflyttedes endelig 1875 til Store og Lille Fuglede, hvor han (1879)
blev Provst for Arts og Løve Herreder og døde 26. Jan. 1880. -- 
Hvad der har gjort hans Navn bekjendt, er, at han blev Skaber
af den første danske Husholdningsforening. Da han i Vinteren
1865-66 holdt en Række Møder Søndag Aften med Arbejderne i
Thisted, gave Tilhørerne ham at forstaa, at vilde han deres Gavn,
maatte han først hjælpe dem til at faa det daglige Brød. Han
gjorde sig da grundig bekjendt med de engelske Husholdningsforeninger 
(nu kaldes de paa Dansk Forbrugsforeninger) og fik en
saadan stiftet i Thisted 1866. Den Opmærksomhed, denne Forening 
vakte, lod S. udgive et lille Skrift «Om Arbejderforeninger»
(2. Opl. 1867), hvad der i væsentlig Grad bidrog til, at der rundt
om i Landet opstod en Række lignende Foreninger. Som naturligt 
er, indledede S. baade det første og det andet Fællesmøde for
Danmarks Husholdningsforeninger 1871 og 74, ligesom han stod i
Spidsen for den Fællesforening, de dannede 1871. -- 19. April 1849
ægtede han Margrethe Caroline Rothe (f. 28. Juli 1823), Datter af
Konferensraad Christian R. (XIV, 357).

Erslew, Forf. Lex. 
Elvius, Danmarks Præstehist. 1869-84 S. 132.
Arbeideren 1874, S. 17.                                                                       

C. Nyrop.



Sonne, Jørgen Valentin, 1801-90, Maler, fødtes i Birkerød 
24. Juni 1801; hans Forældre vare Kobberstikker ved Mønten Jeppe 
S. (f. 1771 d. 1833) og Cathrine f. Zimmer (f. 1771 d. 1851).
Oprindelig var han bestemt for Militærstanden og kom som Dreng
ind paa Landkadetakademiet, men forlod dette efter et Aars
Forløb og blev Elev af Kunstakademiet. Omtrent samtidig begyndte
han at arbejde under Gebauer, i hvis Atelier han malede en Del
Kopier dels efter Lærerens, dels efter hollandske Mestres Billeder,
dog ogsaa adskillige mere selvstændige Værker, særlig Jagt- og
Bataillestykker, udførte aldeles uden Naturstudier, helt «ud af
Hovedet»; et af dem, «En Vildsvinejagt» (Kunstneren havde den Gang
aldrig set et Vildsvin), kom paa Udstillingen 1818 og efterfulgtes
af flere lignende «Kompositioner», hvoraf et Par blev indkjøbt
til Nationalgalleriet. I det hele manglede det ikke den unge
Kunstner paa Opmuntring og Paaskjønnelse, og i 1828 fik han paa
Akademiets Anbefaling en større Rejseunderstøttelse, med hvilken
han drog til Miinchen. Her gav han sig i Lære hos den navnkundige 
Historiemaler Peter v. Cornelius og tegnede i Løbet af
1 1/2 Aar flittig paa dennes Aftenskole; en anden højt anset Mester,
Peter Hess, tog sig ogsaa venlig af ham og støttede ham med
sine Raad; egentlig Elev af Hess har dog S. aldrig været. Under
sit 3aarige Ophold i Bajerns Hovedstad gjorde S. hyppige
Udflugter ind imellem Bj ær gene, hvor han tegnede, men kun
undtagelsesvis malede Studier til større og mindre Billeder; af disse
solgte han de fleste i Miinchen, rnen enkelte bleve dog udstillede
hjemme, saaledes «En Fægtning i Tyrol med de franske», der blev
indlemmet i Nationalgalleriet; det er et i formel Henseende ganske
dygtigt Arbejde, men ufrisk og, væsentlig set, interesseløst som alle
den Slags Konstruktioner.

Med fornyet Understøttelse rejste S. i 1831 til Rom, hvor han
strax kjøbte sig en Del Farver og Pensler samt en Jagtbøsse; den
sidste brugte han i Begyndelsen af sit Ophold der nede adskillig
ivrigere end de første; han blev en vældig Jægersmand, færdedes
som saadan Dag efter Dag ude i Kampagnen og skød en Mængde
Fugle, baade spiselige og uspiselige. Det væsentligste Udbytte af
Jagtturene blev dog det, at S. paa dem fik den italienske
Landbefolkning at se paa nært Hold og i dens daglige Sysler. Mere
og mere vakte Bønderne og deres Husdyr, stærkere og stærkere
den sydlandske Natur hans Interesse, og snart havde han en
Mængde af sine Iagttagelser fæstede paa Lærredet. Hans Studiemappe 
fyldtes med Tegninger og malede Skitser, og i hans Bolig
i Rom bleve disse udnyttede til hele Malerier, hvori han gav 
trofaste og følelsesfulde Skildringer af Italiens Natur og Folkeliv,
særlig af dette sidste. Vel vedblev han endnu nogen Tid af og til
at «komponere», som han havde lært det af Gebauer, der
udtrykkelig advarede sine Disciple imod at male efter Naturen, og i
München; «Morgenen efter Slaget», der i 1833 blev solgt til
Kunstforeningen, og som nu tilhører Thorvaldsens Musæum, er
Vidnesbyrd derom. Men dette Billede blev det sidste, hvori han
behandlede et Æmne, som han ikke kjendte af Selvsyn; i alle sine
senere Frembringelser holdt han sig til, hvad han personlig var
fortrolig med, og fra de følgende Aar af hans Romerperiode skriver
sig saa ægte og paalidelige Ting som «Et Skib trækkes op ad
Tiberen ved Hjælp af Bøfler», «Romerske Bønder, som drage til
Marked» (Nationalgalleriet) og «Høstmesse i den romerske
Kampagne» (Musæet i Aarhus).

I 1841 kom S. tilbage til Fædrelandet og tog strax fat paa
de hjemlige Æmner; i de nærmest følgende Aar udstillede han
vel endnu en Del Arbejder, der vare blevne til paa Grundlag af
de italienske Studier, saaledes «Et Marked i Omegnen af Rom»
1843 og «Scene ved en Brønd i en neapolitansk By hen imod
Aften» 1845 (begge solgte til Kunstforeningen), men allerede i 1844
kom det ægte danske «En gammel Fisker med sin Datter sætter
sit Garn», i 1846 «En Flok Kvæg søger Køling i Vandet» og i
1847 det vidt bekjendte Hovedværk «De syges Søvn paa St. Helenes
Grav ved Tisvilde St. Hans Nat»; alle disse 3 Billeder tilhøre
Nationalgalleriet. I 1846 blev S. optagen som Medlem af Akademiet
paa «Søndag Morgen; en Familie i Begreb med at tage til Kirke».
Dette Arbejde hører ikke til hans mest fremragende; ganske anderledes 
betydeligt er «De syges Søvn» med dets stærke og primitive
lyriske Stemning, dets aandfulde Redegjørelse for den stille
Midsommernats Poesi og for de stakkels syges Længsel og Lidelse,
deres Hvile og Haab. I dette Kunstværk ere alle S.s væsentlige
Fortrin paa ejendommelig Maade forenede; først og fremmest
vidner det om den Styrke og Inderlighed, hvormed han mægtede at
fastholde en Situation i Sammenhæng med en dybt greben Naturstemning. 
Billedet virker, skjønt Landskabet i og for sig ingenlunde 
er fortræffelig gjort, og der vel ogsaa kan være et og andet
at sige paa Formgivningen i Figurerne, ligesom saa mange af
Kunstnerens andre Frembringelser næsten som et lyrisk Digt, der
ikke opfordrer til Dvælen ved Enkelthederne, men kun til 
Hengivelse i den Stemning, der strømmer os i Møde fra Kunstværket
som Helhed.

Bataillemaleriet syntes opgivet, men saa kom Krigen 1848, og
med den blussede S.s Ungdomskjærlighed op med fornyet Kraft
og paa ny Vis; nu gjaldt det ikke mere at fortælle om fantasifostrede 
Tyrolere, Kosakker og Tyrker, nu var det blevet til Alvor. 
S. fik Lov at følge med en Hærafdeling, kom til Sønderjylland, 
var med, hvor det gik hedt til, og vovede sit Liv saa godt
som nogen Krigsmand; mange af dem, som toge Del i Krigen,
kunne fortælle om den lille graaklædte Mand, der stod saa rolig
og tegnede løs af alle Kræfter, medens Kuglerne pebe om ham.
Det blev Bod for Ungdommens udspekulerede Slagbilleder, disse
Studier, tagne i Marken; efter dem malede han, da han var
kommen hjem, sine store Billeder «Angrebet 5. Juni 1848 fra
Dybbøl Bjærg», «Udfaldet fra Fredericia 6. Juli 1849», «Istedslaget;
Fjenden angriber Centrum og højre Fløj», «Slutningen af Istedslaget», 
«Morgenen efter Slagdagen ved Isted», der alle erhvervedes 
af Nationalgalleriet, medens andre kom til Musæet i Aarhus.
Efter Fredslutningen malede S. endnu enkelte Krigsbilleder,
saaledes i 1864 det meget store «Slaget ved Fredericia», der blev
ophængt i Fredericias Raadhussal, og endnu i 1881 «Kavalleriangrebet
ved Stolk; General Schleppegrell falder». I 1863 drog den
aldrende Mand for anden Gang til Hæren, færdedes i Dybbølskanserne 
og var i Sønderborg under Bombardementet af denne By;
en af Frugterne af dette hans sidste Felttog var det store «Fra
Dybbøl, først i April i864», der var udstillet 1871. Men mest
viede han sig dog nu til fredelige Æmner, saadanne, til hvis
Behandling han kunde bruge «friske Studier». Her skulle da nævnes
hans «St. Hansfest i Tisvilde med Valfart til Helenes Grav», 1858,
(Nationalgalleriet) og -- fra Kunstnerens 80. Aar -- det vidunderlig 
friske og stemningsrige «Sommernat; Præsten bliver hentet
over Aaen til en syg». Endnu i 1886 kom et elskværdigt Stuebillede: 
«Der vaages hos en syg».

Uden for Rækken af S.s Slag- og Folkelivsmalerier staar den
monumentale Billedrække, hvormed han udsmykkede det ydre af
Thorvaldsens Musæum; paa den ene Side af Bygningen ses
Mesterens Modtagelse paa Kjøbenhavns Red i 1838, paa den anden
Udlosningen af hans Værker og disses Overførelse til Musæet. Det
er et som Helhed Overmaade originalt Arbejde, i adskillige
Enkeltheder sært og groftskaaret, men i hele Kompositionen, i 
Hovedlinjerne og i Opbygningen af Grupperne saa ædelt og storslaaet
som et Værk af en fremragende Historiemaler.

Faa ydre Begivenheder var S.s Liv alt andet end rigt;
anføres skal endnu blot, at han i 1865 var i Italien med det
Anckerske Legat; han giftede sig aldrig. I det sidste Par Aar, han
levede -- han lukkede sine Øjne 24. Sept. 1890 --, var han for
svag til at arbejde; ogsaa Synet slog ham fejl. Men endnu nær
oppe imod denne Tid følte han sig dog stærk og sund, og med
fuld Friskhed kunde han endnu paa sin 80 Aars Fødselsdag modtage 
og venlig besvare den Hyldest, danske Kunstnere i Sang og
Tale bragte deres Oldermand.

Som Maler var S. udpræget konservativ, som det sømmede
sig en af «den Høyenske Gruppes» bedste Mænd. Ensidig var
han, for saa vidt som han nærede den dybeste Foragt for alt,
hvad der hedder malerisk Teknik, eller i alt Fald betragtede denne
med en høj Grad af Mistænksomhed som noget, der egentlig kun
var indrettet paa at dække over Mangelen paa et virkeligt
Indhold. Han var en solid Tegner, men ingen Kolorist og havde
kun ringe Begreb om den maleriske Behandling, der giver hvert
Stof dets særlige Karakter; Ansigter, Hestelød, Klædningsstykker,
Kanoner, alt er hos ham mere eller mindre «træet». Men ser
man gjennem den tarvelige Overflade, faar man snart Øje for, at
S. har været en af de dybeste poetiske Naturer, vor Kunst har
kjendt. Ikke, at han skulde være nogen særlig indtrængende
Skildrer af den enkeltes Sjæleliv; det er betegnende, at han vist
aldrig har malet et Portræt. Men hvor det gjælder om at give
en Situation, en Fortælling om Menneskenes Sammenspil, om
Ud-vexling af Følelser, der naar S. højt. Hvor man møder ham, har
han noget at meddele, noget, der i Sandhed ligger ham paa Hjærte,
og for hvilket han evner at vække Sympathi. Sundt, rent og
følelsesfuldt, altid digterisk bevæget -- og endda stedse stilfærdig,
aldrig i Lidenskab -- ser han paa Livet og tolker det sete med
ubestikkelig Sanddruhed. Om faa Malere gjælder det i det Maal
som S., at han i sin modne Alder ingen Si|ide har gjort et
Penselstrøg «for Effektens Skyld».

Weilbach, Nyt Kunstnerlex. 
S. Müller, Nyere dansk Malerkunst.

Sigurd Müller.



Sonne, Ole Christian Saxtorph, f. 1859, Landmand. Chr.
S., født 21. April 1859 i Møgeltønder, er Søn af ovfr. nævnte 
Provst Hans Christian S. (d. 1880). 14 Aar gammel kom han til
Landbruget, og efter at have faaet en grundig Uddannelse i dette
tog han 1880 Examen som Landbrugskandidat (med Udmærkelse).
I Efteraaret 1882 blev han Leder af Landhusholdningsselskabets
Hvede- og Maltbygforsøg, som han otadig forestaar. Ikke blot
Selskabet, men ogsaa S. har indlagt sig betydelig Fortjeneste af
Landbruget ved disse Forsøg, der have fastslaaet vigtige Dyrkningsregler 
for de 2 Sædarter og skaffet nye og bedre Sorter Indpas i
vort Landbrug. Ved den store nordiske Udstilling i Kjøbenhavn
1888 var S. Sekretær i Landbrugsafdelingen, og for sin Virksomhed
her hædredes han med Fortjenstmedaillen i Guld. 1889 overtog
han Forpagtningen af Knuthenborg Avlsgaard, som han stadig
driver. I Besiddelse af en stor Arbejdskraft har han spillet en
betydelig Rolle i Landbrugets Foreningsliv -- han er saaledes Medlem
af Landhusholdningsselskabets Bestyrelsesraad -- og deltaget meget i
det offentlige Liv; navnlig gjorde [han sig i nogle Aar bemærket
som veltalende Talsmand for en moderat Landbrugsbeskyttelse. Han
har udgivet et Par Smaaskrifter om Toldspørgsmaalet og var
Medlem af den af Regeringen i 1899 nedsatte Landbrugstoldkommission. 
21. Okt. 1886 ægtede han Sofie Gøttig, Datter af Fabrikant
G. i Flensborg. 

H. Hertel.



Sophie, o.1140-98, Dronning, var en Halvsøster til Kong
Knud, Magnus' Søn, i det hans Moder Richiza havde efter Magnus' 
Fald ægtet en russisk Fyrste Volodar, som hun dog havde
forladt for at ægte Kong Sverker i Sverige (XIV, 92). Efter at
Valdemar, Knud Lavards Søn, havde begyndt at vende sig fra
Forbundet med Svend og at udsone sig med Knud, blev et Giftermaal 
mellem Valdemar og S. aftalt; hun var kun halvvoxen, men
tegnede til at blive udmærket smuk, og da hun ikke havde
Ejendomme her i Landet, lovede Knud at give hende 1/8 af sin
Fædrenearv som Medgift. S. overgaves til en Kvinde Bodil til
Opdragelse, men efter Knuds Mord i Roskilde ægtede Valdemar sin
Brud i Viborg (1157); efter Sejeren paa Gradehede prægedes nogle
Brakteater, som bære hans og S.s Billeder. S. fødte Kongen
Sønnerne Knud (IX, 264) og Valdemar og Døtrene Sophie (s. ndfr. S.
j68), Richiza (XIV, 93), Ingeborg (VIII, 279) og Helene (VII, 288)
samt tvende, der bleve Nonner. Svend Aagesen udtaler sig med
største Beundring om S.s Skjønhed, som kun en Ovid eller Virgil
kunde udmale; hun synes i øvrigt at have været en selvbevidst, 
højtstræbende Personlighed. Efter Valdemars Død 12. Maj 1182
friede Landgrev Ludvig af Thüringen, som havde forskudt sin
Ægtefælle, til den danske Dronning; han var en af Tysklands
mægtigste Fyrster, djærv og voldsom. Kong Knud førte sin Moder,
ledsaget af et anseligt Følge og udstyret med kostbare Ejendele,
til Ejder, hvor Landgreven modtog hende. Men Ludvig skiftede
hurtig Sind og sendte S. beskæmmet tilbage til Danmark; han
drog paa Korstog og døde under Hjemfarten (1190). S. døde 5.
Maj 1198 og begravedes i Ringsted Kirke ved Kong Valdemars
Side. 

Johannes C. H. R. Steenstrup.



Sophie, 1498-1568, Dronning, var en Datter af Hertug
Bugislaus X af Pommern (f. 1454 d. 1523). 20 Aar gammel ægtede
hun 9. Okt. 1518 i Kiel den da allerede aldrende Hertug Frederik
af Holsten-Gottorp, der 4 Aar i Forvejen var bleven Enkemand.
Angaaende hendes personlige Egenskaber vides intet, og hun synes
ikke at have spillet nogen som helst politisk Rolle. Hun synes at
have besiddet en vis Lærdom og Interesse for religiøse Spørgsmaal;
en tysk Salme, «Gott ist mein Heil, mein Hülf und Trost»,
tilskrives hende. Hendes Kroning som dansk Dronning fandt, uvist
af hvilken Grund, ikke Sted samtidig med Frederik I's Kroning,
men først Aaret efter, 13. Avg. 1525. Samtidig fik hun Laaland
og Falster tillagt som Livgeding i Kongeriget; i Hertugdømmet
havde hun faaet Slottene Kiel og Pløen med tilhørende Byer og
Amter. Efter Frederik I's Død blev hun dog foreløbig boende
paa Gottorp med sine Børn, først for at afvente det endelige
Udfald af Kongevalget, siden fordi hendes Livgeding under Grevefejden 
kom i fjendtlig Besiddelse. 1538 forlangte Christian III, at
hun skulde tage Ophold paa Slottet i Kiel og tiltræde sit
Livgeding, da Udgifterne ved Opholdet paa Gottorp, der gik paa
hans Regning, syntes ham for store. Dette skete ogsaa, men der
var dog en Del Stridigheder mellem hende og Christian III
angaaende Styrelsen af Livgedinget, som hun vilde have Eneraadighed 
over, medens Kongen og Rigsraadet krævede Medbestemmelsesret 
ved Besættelsen af Lensmandsposterne og forlangte, at
Slotslovene skulde lyde paa Kongen. 1540 kom det til en Overenskomst, 
hvorved S. i det væsentlige gav efter. Hun døde 13. Maj
1568 paa Slottet i Kiel. -- I sit Ægteskab med Frederik I blev
hun Moder til Sønnerne Hans, Adolf og Frederik og Døtrene
Elisabeth, Anna og Dorothea. 

L. Laursen.



Sophie, 1557-1631, Dronning, Datter af Hertug Ulrik af
Meklenborg-Schwerin og Kong Frederik I's Datter Elisabeth (IV,
497), blev født i Wismar 4. Sept. 1557. 14 Aar gammel blev hun
1571 forlovet med sin Fætter Kong Frederik II, 20. Juli 1572
fejredes deres Bryllup paa Kjøbenhavns Slot, og Dagen derpaa
foretoges Dronningens Kroning i vor Frue Kirke. Ægteskabskontrakten
tilsikrede hende Krongodset paa Laaland og Falster som Livgeding
efter Kongens Død. Forbindelsen havde ingenlunde været sluttet
under de gunstigste Varsler; den 37aarige Fyrste havde ikke
indgaaet den af personlig Tilbøjelighed for den 14aarige unge Pige.
Ikke desto mindre blev Ægteskabet fredeligt og roligt og efter al
Sandsynlighed lykkeligt. Hun knyttede sig til ham med oprigtig
Ømhed, og han var hende trofast og hengiven. Hun blev Moder
til 7 Børn, fulgte ham paa hans Rejser igjennem Landet, deltog
med ham i Hoffets Fester og Jagtens Glæder, plejede ham ogsaa
med Omhu, naar han var syg. Hun var huslig og økonomisk,
viste ogsaa Interesser i flere Henseender, saaledes ved gjentagne
Besøg hos Tyge Brahe paa Hven og ved at opfordre Anders
Sørensen Vedel til at udgive Folkeviserne. Af aandelige
Spørgsmaal var hun dog mest optaget af Kjærlighed til den lutherske
Orthodoxi og Had til Kalvinismen, dette Djævelens Værk. Men
fuldstændig havde Kongen holdt hende ude fra alt Kjendskab til
Regeringens Anliggender, og dette havde til Følge, at hun trods
alt stod som en fremmed i Danmark, kun knyttet til dette Land
ved sine Børn og sin Ægtefælle. Da denne døde 4. April 1588,
stod hun alene og følte sig alene i sit nye Hjemland.

Men da var det ogsaa, at hun pludselig viste sig som en hel
anden end den, der kun havde været sin Konges Dronning. Næppe
havde nogen anet, at der i den hidtil saa lidet fremtrædende
Kvinde laa gjemt et heftigt Temperament og en Kampiver, der
skulde præge Danmarks Historie i de nærmest følgende Aar. Med
en vis storslaaet Ensidighed traadte hun i Skranken for, hvad hun
ansaa for sin Ret. Overbevisningen om denne blev Ledestjærnen
for hendes Færd. Og hvad hun saa som sin Ret, var at erhverve
sit Livgeding paa den fordelagtigste Maade og dernæst at kunne
vaage over sine Børns Opdragelse, faa sine Døtre gifte og
udstyrede saa godt som muligt og hindre, at hendes 2 yngre Sønner,
Ulrik og Hans, tilsidesattes for den ældste, Tronfølgeren Christian
IV. Hun udviklede i Kampen herom med Rigsraaderne og en
stor Del af Hertugdømmernes Ridderskab en bitter  
Lidenskabelighed, der gav sig Udtryk i de voldsomste Ord og Skrivelser, men
ganske vist langtfra en lige saa stor Sikkerhed i Valget af Midler
eller Selvstændighed i Handlemaade. Lige fra det Øjeblik, at
Frederik II var død, havde hun søgt sin Støtte hos sin Fader,
Hertug Ulrik, til hvem hun stadig havde været nøje knyttet, men
med hans Indflydelse over hende forenedes andre Mænds, der
vidste at benytte hende til deres egne, personlige eller politiske,
Øjemed.

Hendes Kamp kan her kun berøres i sine Hovedtræk. Først
var der nogen Tvivl mellem hende og Rigsraadet om Arven efter
Frederik II og om Livgedinget, kort efter om hendes Datter Annas
Udstyr, da hun skulde ægte Jacob VI af Skotland. Snart blev
dog Spørgsmaalet om Hertugdømmerne brændende. 1590 var S.
bleven Formynderinde i disse Landsdele for Christian IV; men
hurtig kom hun i aaben Strid med Statholderen Henrik Rantzau
(XIII, 441) og tillige med Regeringsraaderne i Kongeriget.
Aarsagen var hendes Frygt for, at Ridderskabet skulde faa for megen
Magt, i Forening med hendes Bestræbelser for at opnaa en Deling
af den kongelige Del mellem hendes 3 Sønner. Af stor
Betydning var det imidlertid, at hun havde knyttet sig nøje til
Amtmanden over Haderslev Amt Hans Blome (II, 425), der var en
bestemt Modstander af Henrik Rantzau og hans Venner og tillige
af Regeringsraadet, og som nu drev hende frem. Samtidig var
det imidlertid ogsaa af en anden Grund kommet til et afgjørende
Brud mellem hende og Regeringsraaderne, i det hun var
misfornøjet med den Hofmester, Hack Ulfstand, som de havde givet
Christian IV, og med dennes Lærer Hans Mikkelsen (XI, 329). Fra
Sommeren 1591 staar Striden i fuld Lue, og 1592 faar den
yderligere Næring ved, at hun end stærkere hidses af den Raadgiver,
Juristen Dr. Sibrandt, som hendes Fader havde sendt hende. Aaret
efter led hun dog et betydeligt Nederlag. I Foraaret 1593 havde
Regeringsraaderne faaet Kejseren til at erklære Christian IV for
myndig i Hertugdømmerne, og trods hendes heftige Indsigelser
overtog Kongen i Sept. som fuldmyndig Styrelsen her; hun mistede
herved ikke alene Magten, men ogsaa Udsigten til at kunne sikre
sine yngre Sønner Andel i de kongelige Amter. Og hendes
Nederlag kom ikke til at indskrænke sig hertil. Rigsraadet nødte hende
1594 til at flytte til sit Livgeding, hvor hun tog Ophold paa
Nykjøbing Slot, og formindskede endda selve Livgedinget. Under
alt dette var ogsaa Forholdet mellem hende og Christian IV blevet
køligere. Dog indtraadte snart en delvis Forandring i Stillingen.
Det danske Regeringsraad gik sin Opløsning i Møde, Kongen selv
ønskede en Udsoning med sin Moder, og denne blev øjensynlig
fredsommeligere stemt efter Sibrandts Død 1595. I Løbet af 1596
kom det til et Forlig, hvor S. ganske vist kun opnaaede ubestemte
Løfter med Hensyn til Hertugdømmernes Deling, men visse
Fordele med Hensyn til Hans Blome.

Fra det Øjeblik, Christian IV i Avg. 1596 havde overtaget
Regeringen i Kongeriget, var det gode Forhold mellem Moder og
Søn ogsaa gjenoprettet. Ganske vist kom der ingen Deling af
Hertugdømmerne, men ved andre Indrømmelser affandt Kongen
Brødrene og imødekom i det hele paa forskjellig Maade S. Hovedsagen 
var dog, at hun havde resigneret, opgivet sin kortvarige
politiske Rolle og vendt sine Interesser andensteds hen. Hvad
der optog hende i Resten af hendes Liv, var Styrelsen af hendes
Godser og hendes Pengesager, og hendes husholderiske Sans kom
hende her i højeste Grad til gode. Med megen Iver kastede hun
og hendes Lensmænd sig over Hovedgaardenes Drift og have uden
Tvivl gjort sig dem meget indbringende, men ganske vist
ledsagedes dette af en meget haard Fremgangsmaade mod Bønderne. [Det
er hende, der i en særlig Grad har bragt den nordtyske Skik at
nedlægge Bøndergaarde for at udvide Hovedgaardenes Omraade
ind i Danmark. Det bliver dog hidtil uforklarligt, hvorledes det
paa denne og andre Maader er lykkedes hende at samle de store
Kapitaler, hun sad inde med. Vist er det, at hun har haft dem,
thi hun drev med dem en ligefrem Bankierforretning, forstrakte
Fyrster rundt om med Laan, og da ikke mindst Christian IV.
Atter og atter fik han store Summer hos hende, særlig til sine
Krigsforetagender. Forholdet imellem dem var ogsaa efterhaanden
blevet, om end næppe hjærteligt, saa dog venskabeligt, og Besøg
imellem dem udvexledes flere Gange. Nogle Gange tog hun ogsaa
til Tyskland, saaledes 1601 til Meklenborg med Christian IV og
1602 til Dresden til sin Datter Hedevigs Bryllup. Nykjøbing var
dog hendes Hovedresidens, hun byggede om paa Slottet, og hun
smykkede Kirken, bl. a. med den saakaldte meklenborgske
Stamtavle. Her døde hun ogsaa 4. Okt. 1631; 14. Nov. s. A. bisattes
hun i Hellig 3 Kongers Kapel i Roskilde Domkirke.

Chr. Janus, Sermo fun. in exequiis S. reginæ (1632). 
Hist. Tidsskr. III, i ff. 
Personalhist. Tidsskr. 3. R. I, 1 ff. 
T. Lund, Christian IV's Skib p. Skanderborg Sø I-II. 
Christian IV's egh. Breve I-II. 
Erslev, Aktstykker t. Rigsraadets Hist. u. Krist. IV I-II.

J A. Fridericia.



Sophie af Langeland (1300), s. IV, 556.



Sophie, Markgrevinde af Brandenborg, --1247, var en Datter
af Kong Valdemar Sejer og Berengaria og blev gift med Markgrev
Johan I af Brandenborg, der med stor Dygtighed styrede sit Land
i Fællesskab og i den skjønneste Samdrægtighed med Broderen
Otto III. S. maatte derimod se, hvorledes hendes Brødre Kong
Erik og Abel laa i uophørlig og ulykkelig Strid. Greben af Sorg
herover ilede hun, skjønt højt frugtsommelig, ved Vintertid til
Danmark for at mægle. Rejsen kostede den opofrende Kongedatter
Livet (1247); med et nyfødt Barn ved sin Side blev hun begravet
i Flensborg. Hun havde født sin Ægtefælle 4 Sønner og i Datter.
Johan døde 1266. 

Johannes C. H. R. Steenstrup.



Sophie, Hertuginde af Meklenborg-Schwerin, 1569-1634, Datter 
af Hertug Adolf (II) af Gottorp (I, 108), ægtede 17. Febr. 1588
Hertug Johan VII af Meklenborg-Schwerin. Efter dennes Selvmord
1592 styrede hun en Tid med megen Dygtighed sit Hertugdømmes
Anliggender, indtil hendes ældste Søn 1608 blev myndig. Hun
synes at have staaet i venskabeligt Forhold til Christian IV og
døde 14. Nov. 1634.

Allg. Deutsche Biographie XXXIV, 674 ff. 

J. A. Fridericia.



Sophie, Grevinde af Orlamünde, --1181--, ældste Datter af
Kong Valdemar og Dronning Sophie; hun blev i Slesvig bortgiftet
til Grev Sigfred af Orlamiinde i Thiiringen (1181). Han sendtes
et Par Aar senere af Kejser Frederik til Kong Knud med
Forlangende om, at denne skulde hylde Kejseren som Lensherre, men
blev djærvt afvist. Om S.s Skæbne vides i øvrigt intet; hun fødte
sin Ægtefælle 7 Børn, af hvilke Albert, hvis Historie tilhører
Danmark (I, 168), var den ældste. Sigfred døde 1206.

Johannes C. H. R. Steenstrup.



Sophie, Dronning af Sverige, --1286, Datter af Erik
Plovpenning. Efter Faderens Død havde saa vel S. som hendes Søstre
Krav paa stort Arvegods, og da de voxede til, bleve de derfor
Gjenstand for Frierier fra Nabofyrsterne. Allerede i Christoffer I's
Levetid blev der saaledes truffet Aftale om et Ægteskab mellem
S. og Birger Jarls Søn, den svenske Kong Valdemar, og pavelig
Dispensation til Ægteskabet indhentedes; med Udførelsen trak det
dog ud til efter Christoffers Død, men i 1260 holdtes Brylluppet, 
og S. kronedes i Jønkøping. Hun fødte sin Mand talrige Børn,
mest Døtre, men lykkeligt blev Ægteskabet ikke, og Valdemars
Letsindighed førte ham endog til en Elskovsforbindelse med S.s
Søster Jutta (VIII, 626). Kort efter blev han afsat af sin Broder
Magnus Ladelaas, og S. førte siden indtil sin Død, der indtraf
1286, Titel af «fordums de Sveers Dronning». En Søn af S., Erik
Valdemarsen, overlevede baade hende og Faderen (d. 1302) og
optraadte 1327 i Danmark med Krav paa Arv efter Moderen.

Kr. Erslev.



Sophie Amalie, 1628-85, Dronning. Hun var en Datter af
Hertug Georg af Brunsvig-Lyneborg og Anna Eleonore af
Hessen-Darmstadt og blev født 24. Marts 1628. Hun tog i Arv fra sin
Fader, der var en af Trediveaarskrigens ejendommeligste Skikkelser, 
en urolig, intrigesyg Energi, fra hele sin Slægt et excentrisk,
lidenskabeligt Temperament, forenet med Higen efter Fornøjelser
og Magt. Om hendes Opdragelse og Ungdom vides dog intet,
før hun 12 Aar gammel, i Marts 1640, trolovedes i Celle til
Ærkebisp-Hertug Frederik (III) af Danmark. 1. Okt. 1643 stod deres
Bryllup paa Glücksborg Slot ved Gluckstadt. Hurtig vandt hun
Indflydelse over sin Ægtefælle i de for ham saa bevægede Aar,
der fulgte paa, de Aar, i hvilke han mistede sine Stifter og
derefter tog Ophold i Flensborg, trykket af Pengeforlegenheder, men
med det stadig stærkere Haab om snart at blive Danmarks Konge.
Dette skete ogsaa 1648, og 24. Nov. kronedes S. A. til Dronning
i vor Frue Kirke i Kjøbenhavn.

S. A. har i mange Maader præget Danmarks Historie, baade
kulturelt og politisk. I den første Henseende var hun en stærk
Kraft til at fremme den dog allerede før hendes Dage begyndte
Indflydelse af franske Moder og Sæder. Hun forskrev sine Dragter
og adskillige andre Fornødenheder fra Paris, hun havde hos sig
en fransk Sangerinde, men navnlig lod hun alle Hoffester
paavirkes af den franske Smag, om end vel med en Tilsætning fra
de samtidige tyske Fredsfestskuespil og maaske delvis med hendes
brunsvigske Slægtninges Hoffer som Mellemled. Til Dagens Orden
kom nu at høre Balletter, mythologiske Fremstillinger og Optrin,
der fremstillede Hyrde- og Landlivet. Hun udstyrede disse Fester
med den mest udsøgte Elegance, dansede selv med ved dem, lagde
for Dagen en betagende Ynde, skjønt hun ikke var smuk,
optraadte afvexlende i Kostumer som Bondepige, som Hyrdinde, som 
Amazone, men helst som Diana, Gudinden for hendes Yndlingstilbøjelighed, 
thi fortrinsvis elskede hun Jagten, og ofte forlod hun
Hovedstaden for at dyrke den, især Jagten paa Svaner. Optaget
af sin Higen efter Fornøjelser tog hun intet Hensyn til Statens
medtagne Finanser; for Hoffets Ødselhed bærer hun i første Række
Ansvaret. Men den direkte politiske Rolle, hun spillede, var ikke
synderlig ringere. Allerede ved hendes Ægtefælles Tronbestigelse
havde den danske Adel set hen til hende med Mistillid og
navnlig frygtet hendes tyske Hof. Mistilliden voxede med Aarene og
ikke uden Grund. Hun saa sine Brødre i hendes Fødeland stræbe
efter forøget, næsten enevældig Magt, og hun fulgte deres Exempel,
saa meget mere som hun vedblev at være nøje knyttet til dem,
især til Johan Frederik af Hannover, den mest excentriske og mest
vidtstræbende af dem. Deres hyppige Besøg ved det danske Hof
satte ondt Blod. Og snart viste sig ogsaa hendes Indflydelse paa
Frederik III. Hun uddybede Fjendskabet mellem ham og Corfits
Ulfeldt, og det tilmed fordi hun hadede Leonora Christina, i hvem
hun saa en Medbejler til Stillingen som Danmarks første Kvinde;
hun beskyttede deres Fjender og havde sin Del i deres Fald 1651.
Personlig fik hun ogsaa Fordel deraf; hun fik Ulfeldts Len
Hørsholm, hvilket Slot hun derpaa udstyrede (prægtig, maaske endog
med en Række Scener af hendes eget Liv, malede af Karel van
Mander; fra 1654 fik hun tillige Hven. Hun var dernæst den,
som i høj Grad bidrog til at holde Kongen borte fra Kongeriget
i over et Aar i 1654-55; lystig levede Hoffet i den Tid paa
Flensborghus til Rigsraadets store Bekymring. Men betydningsfuldest 
var det, at hun, støttet af Theodor Lente og den senere
saa bekjendte Frederik Ahlefeldt, uden Tvivl har været ivrig for
at drive Kongen frem til Fredsbruddet 1657.

Under den første svenske Krig ledsagede hun i Avg. 1657
Frederik III til Frederiksodde; under Fredsforhandlingerne 1658
opnaaede hun at forhindre, at Hørsholm skulde gives tilbage til
Ulfeldt; kort efter maatte hun dog finde sig i, at Carl X Gustav
rejste Krav paa Hven. Da kom under den anden Krig de eneste
virkelig store og stolte Dage i hendes Liv, de, i hvilke hun viste
sandt Heltemod og Udholdenhed under Kjøbenhavns Belejring, saa
vel i de lange og trange Tider, hvor hun med sin Ægtefælle
færdedes til Hest paa Volden og opmuntrede Forsvarerne, som
under selve Stormnatten 11. Febr. 1659. Men vedblivende saa
Adelen hen til hende med den største Mistillid; næppe 
ubegrundede Rygter udbredte sig om hendes Uvilje mod alle fornemme
danske og hendes Forkjærlighed for de fremmede Raadgivere. Og
heller ikke kan der tvivles om, at hun har været en Drivkraft til
at paavirke Kongen i Retning af Forfatningsforandringen; sikkert
har hun haft sin Del i Sammensværgelsen til Arveregeringens
Indførelse og rimeligvis ogsaa i Bestræbelserne for at forandre
Arveregeringen til Enevælde.

Hun naaede sit Maal, Enevælden kom. Hun vidste at udnytte 
den til sin egen Behagelighed. Midt under Rigets elendige
økonomiske Tilstand begyndte atter med hende som den ledende
store Hoffester og Jagter, og 2 nye Slotte rejste sig til hendes
Person. Det ene, Dronninggaard, blev allerede paabegyndt 1661
og blev, da det nogle Aar efter var færdigt, Skuepladsen for
elegante Fester i Hyrdestilens og Rokokoens Smag. 1664 lod hun
begynde Indretningen aT en prægtig fransk Have i det ny Kvarter
i den østlige Del af Kjøbenhavn, og i Baggrunden af den byggedes, 
vistnok fra 1669, Slottet Sophie-Amalienborg, senere kaldet
Amalienborg. Hun fik ogsaa under de nye Forhold Lejlighed til
at tilfredsstille personlig Hævn, saaledes over for Cai Lykke og
Corfits Ulfeldt, mest dog over for Leonora Christina; sikkert har
hendes Had været en Hovedaarsag til dennes strænge Behandling
i Fængselet, lige saa vel som til, at hun i saa lange Tider forblev
siddende i dette uden Dom. Men S. A. havde dog allerede under
Frederik III store Skuffelser. Hun stod midt i Intrigekampen ved
Hoffet, støttede Hannibal Sehested, benyttede mærkelige Parvenuer
som Kammertjeneren Jacob Pedersen (XII, 623), men havde ogsaa
netop derfor sine Modstandere. Og imellem disse var Gabel, uvist
fra hvilket Tidspunkt, trods det Fællesskab imellem dem, der laa
i Modsætningen til den danske Adel. Hans Ophøjelse 1664 til
Statholder i Kjøbenhavn og Jacob Pedersens umiddelbart paafølgende 
Flugt betegnede hendes Nederlag. Men heller ikke Frederik 
III's øvrige Dispositioner, især de, han traf ved Kongeloven,
vare efter hendes Ønske; hun havde haabet at beholde en sikret
Stilling for sin Magt selv efter hendes Ægtefælles Død. Et
ejendommeligt Bevis paa den ængstelige Uro, der kunde gribe hende,
var den rimeligvis ubegrundede Mistanke om et Forgiftningsforsøg
paa Dronninggaard 1668.

Dog havde hun beholdt saa megen Indflydelse, at Frederik
III's Død i Febr. 1670 yderligere kunde indskrænke den. Hun
tog fra den Tid afvexlende Ophold paa sit, ved hendes Ægteskab 
bestemte Enkesæde Nykjøbing paa Falster, til hvilket laa som
Livgeding Krongodset paa Laaland og Falster, der yderligere var
blevet forøget 1665 med Maribo Kloster og dets Tilliggende, paa
Hørsholm, hvor hun drev et stort Landbrug, og Dronninggaard og
i Kjøbenhavn paa Sophie-Amalienborg. Saa vidt muligt søgte hun
at bevare sin Magt over den ny Konge, men denne kjededes ved
hendes Paatrængenhed. Hertil kom, at hun nærede den største
Skinsyge . over for sin Svigerdatter Dronning Charlotte Amalie.
Hver Gang hun opholdt sig i Kjøbenhavn, kom det til Stridigheder 
imellem dem om Forrangen. I visse Henseender opretholdt
hun dog sin Indflydelse, saaledes med Hensyn til Leonora Christinas 
fortsatte Fangenskab. Men for øvrigt søgte hun at erstatte
Tabet i den Magt, hun tidligere som Ægtefælle havde haft over
den regerende Konge, ved alle Haande Intriger. Hun havde foreløbig 
2 Formaal for sin Politik, det ene Var, at Danmark skulde
holde sig gode Venner med Frankrig, fordi hendes Broder
Hertug Johan Frederik stod paa den franske Side i det evropæiske
Sammenstød, det andet var at faa sin Datter Ulrikke Eleonora til
svensk Dronning ved Ægteskabet med Carl XI. Hun haabede at
kunne faa Griffenfeld med til begge Dele, og der herskede i alt
Fald paa Overfladen et venskabeligt Forhold imellem dem. Krigens 
Udbrud 1675 og Griffenfelds Fald bleve hende nye Skuffelser.
Ogsaa efter den sidste Begivenhed søgte hun at virke for snarlig
Fred af Hensyn til Datterens Ægteskab, og Intrigekampen herom
forenedes med Modsætningen mellem hende og Charlotte Amalie,
der stod paa Brandenborgs Side. Hun havde ogsaa den Tilfredsstillelse 
at opleve Ulrikke Eleonoras Bryllup 1680. Efter at have
været syg et Par Maaneder døde hun 20. Febr. 1685 paa
Sophie-Amalienborg, i alt Fald til Held for Leonora Christina. Kongen
kuldkastede hendes Testamente, som havde været deponeret hos
hendes Brødre i Hannover, og som begunstigede Prins Jørgen;
derimod fandt hendes Ligfærd og Bisættelse i Roskilde Domkirke
Sted med stor Pragt 27. Marts s. A.

Becker, Saml. t. Frederik III's Hist. I-II. 
Danske Saml. 2. R. III-V.
Hist. Tidsskr. 5. R. VI, 730 f. 
Fridericia, Adelsvældens sidste Dage. 
A. D. Jørgensen, Peder Schumacher Griffenfeld I-II. 
Christensen, Hørsholms Hist. 

J. A. Fridericia.



Sophie Caroline, Fyrstinde af Ostfriesland, 1707-64, Søster
til ndfr. nævnte Dronning Sophie Magdalene af Danmark, fødtes 
31. Marts 1707 og ægtede 8. Dec. 1723 Georg Albert, Fyrste 
af Ostfriesland (f. 13, Juni 1690). Fyrstens korte Regering var
langtfra lykkelig. Hans Undersaatter gjorde Oprør mod ham, og Kong
Frederik IV maatte efter hans Anmodning sende ham Tropper til
Beskyttelse, der forbleve i Landet paa dettes Bekostning gjennem
en længere Aarrække. Georg Albert døde 12. Juni 1734, og hans
Enke, der maatte dække hans store Gjæld, kom allerede Aaret
efter til Danmark efter Indbydelse fra hendes Svoger Kong
Christian VI og fik Bolig paa Fredensborg. Senere vendte hun
tilbage til Ostfriesland, men havde fra 1740 blivende Ophold i
Danmark. Fra 1756 til sin Død, 7. Juni 1764, levede hun paa
Sorgenfri Slot. Fyrstinden omtales af samtidige som en elskværdig og
tiltalende Personlighed. Den store Opmærksomhed, Christian VI
viste sin Svigerinde, skal have vakt Sophie Magdalenes Skinsyge,
og onde Tunger have endog udspredt Rygter om et utilladeligt
Forhold mellem dem. 1770 fremstod et ildeberygtet Kvindfolk, der
gjorde gjældende at være Frugten af denne Forbindelse. Hendes
Paastand viste sig at savne enhver Grund (s. I, 293).

Koch, Christian VI's Hist. S. 320 f. 

Louis Bobé.



Sophie Elisabeth, 1619-57, Datter af Christian IV og
Kirstine Munk, blev født paa Skanderborg 20. Sept. 1619. I sit
3. Aar kom hun til Bedstemoderen Ellen Marsvin paa Dalum for
at opdrages; hun blev der til 1627, da hun sendtes til
Friesland hos Christian IV's Søsterdatter Prinsesse Sophie Hedevig,
der var gift med Statholderen Grev Ernst Casimir af Nassau-Dietz. 
Vistnok kort efter sin Hjemkomst til Danmark 1629 blev
hun trolovet til Christian Pentz (XIII, 4), hvem hun havde
Bryllup med 10. Okt. 1634. Allerede fra sin Barndom havde hun
været ustyrlig og misundelig, og hendes slette Egenskaber, der ofte
gik over til ligefrem farlig Voldsomhed, skulle have forbitret hendes
Mands Liv. Derimod synes Kirstine Munk at have holdt særlig
meget af hende, og det var hendes Besøg hos Moderen paa Boller,
der 1646 gav Anledning til Christian IV's skarpe Optræden mod
denne. Efter sin Mands Død i Elendighed i Sept. 1651 sluttede
hun sig dog nøje til Søsteren Leonora Christina og Corfits Ulfeldt.
Det hedder saaledes, at det var hende, som lod hans
«Æresforsvar» uddele i Danmark 1652, og 1654 førte hun deres Søn Leo
til Sverige og opholdt sig i flere Aar hos dem, navnlig paa Barth
Slot i Pommern. I Dec. 1656 var hun dog tilbage i Danmark,
boede da paa Kirstine Munks Gaard Lellinge i Sjælland, men 
tog kort efter over til hende selv paa Boller, hvor hun døde 29.
April 1657.

B. Smith, Leonora Christina Grevinde Ulfeldts Hist. I. 
Bobé, Af Ditlev Ahlefeldts Memoirer S. 61. 119 f. 
Saml. t. Fyens Hist. og Topogr. VII, 311 ff.

J. A. Fridericia.



Sophie Frederikke, 1758-94, Arveprinsesse, var Datter af 
Hertug Ludvig af Meklenborg-Schwerin (f. 1725 d. 1778) og født 24.
Avg. 1758. Hun ægtede 21. Okt. 1774 Arveprins Frederik af
Danmark (V, 325). Prinsessen siges ved sit første Møde med sin Mand
at være bleven noget skuffet over hans mindre fordelagtige
Udseende og synes med sit muntre Sind at have haft lidt vanskeligt
ved at- finde sig til rette ved det danske Hof, over hvis
Kjedsommelighed hun gjentagne Gange klager. Bernstorff fælder en ret
gunstig Dom om hende og roser hende for hendes gode Hjærte
og tiltalende og elskværdige Væsen. Hun besad megen Indflydelse
over sin Mand, der var meget forelsket i hende, og man var i de
første Aar efter Ægteskabet i Hofkredsene bange for, at hun
derigjennem skulde komme til at spille en betydelig politisk Rolle.
Hun døde allerede 29. Nov. 1794. I sit Ægteskab blev hun Moder
til Christian VIII, Arveprins Ferdinand og Døtrene Juliane Sophie
og Louise Charlotte.

L. Laursen.



Sophie Hedevig, 1677-1735, Prinsesse,  var Datter af 
Christian V og født 28. Avg. 1677. Allerede som Barn blev hun
forlovet med sin Fætter Kurprins Johan Georg (IV) af Sachsen, og i
1689 blev det bestemt, at Brylluppet skulde finde Sted om 2 Aar.
Forinden blev dog den unge Kurprins ved Faderens Død i Sept.
1691 selv Herre, og hans Hjærte havde allerede i nogen Tid været
fuldstændig optaget af en anden Dame. I Dec. s. A. maatte
Moderen, Enkekurfyrstinde Anna Sophie, Christian V's Søster, til
sin store Fortvivlelse meddele, at hendes Søn havde erklæret ikke
at kunne elske Prinsessen, og Christian V hævede da strax
Forlovelsen. Der kom snart nye Partier paa Bane. Allerede i 1692
var der Tale om Prinsessens Ægteskab baade med Fætteren Carl
XII af Sverige og den romerske Konge (senere Kejser) Josef I. I
Aarene 1694-97 forhandledes der meget ivrig om Ægteskabet
med den sidstnævnte. Det var særlig Religionsspørgsmaalet, som
voldte Vanskeligheder, da man fra kejserlig Side stillede den
Fordring, at Prinsessen skulde gaa over til Katholicismen. I
Begyndelsen afviste man det bestemt fra dansk Side, men siden skiftede 
Christian V selv Mening, hvorimod Prinsessen bestemt vægrede sig
ved at gaa over til Katholicismen. Ikke bedre Udfald fik de
Forhandlinger, der navnlig i 1698 førtes om et Ægteskab mellem
hende og Carl XII af Sverige; Carl XII havde absolut ingen Lyst
til at gifte sig, og Partiet stødte desuden paa stærk Modstand hos
det holstenske Parti i Sverige. Prinsessen forblev ugift til sin Død;
de senere Rygter om et hemmeligt Ægteskab mellem hende og
Overkammerherre C. A. v. Plessen (XIII, 144), der var saa nøje
knyttet til hende og Broderen Prins Carl, savne sikkert ethvert
Grundlag.

Saa længe Moderen levede, opholdt Prinsessen sig hos hende
og efter hendes Død i 1714 ved selve Hoffet, indtil Frederik IV's
Ægteskab med Anna Sophie og dennes paafølgende Kroning
hidførte et Brud inden for Kongefamilien. Prinsessen og Prins Carl
forlode nu Hoffet og toge Ophold paa Vemmetofte. I de sidste
Aar af Frederik IV's Regering kom der dog en Slags Udsoning
i Stand. Efter Moderen havde Prinsessen arvet Gjorslev og
Erikstrup, som hun 1716 tilskiftede Kongen for Dronninglund,
Dronninggaard og Børglumkloster i Jylland. Ved Broderens Død 1729
arvede hun dennes Besiddelser Vemmetofte og Højstrup og
Charlottenborg i Kjøbenhavn, men ogsaa hans ret betydelige Gjæld.
Det lykkedes hende dog inden sin Død at faa den omtrent helt
afbetalt, dels ved at sælge sine jyske Godser, dels ved Hjælp at
den meget rigelige Appanage, som Christian VI ved sin Tronbestigelse 
tilstod hende. Prinsesse S. H. var en velbegavet Kvinde
med levende religiøse Interesser og betydelig Sans for Musik og
Malerkunst, som hun ogsaa selv dyrkede. I sine sidste Aar var
hun meget svagelig. Hun døde 13. Marts 1735 paa Charlottenborg.
Ved sit Testamente oprettede hun i Overensstemmelse med Moderens 
Vilje et adeligt Jomfrukloster af Vemmetofte og Højstrup med
tilliggende Gods.

Nyt hist. Tidsskr. I, 492; II, 250 f. 555 ff. 
Brasch, Vemmetoftes Hist. II-III.                                                                                    

L. Laursen.


 
Sophie Magdalene, 1700-70, Dronning. Hun var født 28. 
Nov. 1700 og Datter af Markgrev Christian Henrik af
Brandenborg-Kulmbach og Sophie Christiane af Wolfstein, og hun var 
den niende af 14 Søskende. Moderen sad efter Faderens Død i smaa
Kaar, og det højeste, Datteren kunde vente af Fremtiden, syntes
at maatte være at faa en eller anden tysk Smaafyrste til Ægte; 
men det kom til at gaa anderledes. Da Frederik IV af Danmark
havde overladt sin Søn Kronprins Christian, at han selv maatte
afgjøre, hvem han vilde have til Hustru, faldt hans Valg paa S. M.
Lige saa forbavsende dette Valg nu forekommer os at være, lige
saa stor Forundring vakte det den Gang; men efter al Rimelighed
valgte Kronprinsen hende, fordi han, der allerede paa den Tid stærkt
hældede til Pietismen, efter hvad han hørte om hende og hendes
Familie, ventede i hende at faa en Hustru, der religiøst stemmede
med ham. Han rejste derfor i Juli 1721 til Slottet Pretsch i
Sachsen, hvor S. M. den Gang opholdt sig hos August II's
Dronning. Det Indtryk, han fik af den unge Prinsesse, var saa
fordelagtigt, at han strax skrev til Faderen, at han var bestemt paa at
leve og dø med hende, og Frederik IV samtykkede uden Tøven i
Forbindelsen. 7. Avg. fejredes Brylluppet.

De Forhold, der modtoge hende, da hun kom til Danmark,
vare som bekjendt ikke lykkelige, da Frederik IV's Giftermaal med
Anna Sophie havde skabt et Brud i Kongefamilien, og dette holdt
sig, saa længe Kongen levede. S. M. indtog strax fra først af
det samme Standpunkt som hendes Ægtefælle, der som bekjendt
hadede Stifmoderen, og hun gjorde intet Skridt for at mildne
Bruddet. Uagtet hendes kongelige Svigerfader paa forskjellige
Maader søgte at vinde hende, lykkedes det ham ikke. Medens
hun sammen med Kronprinsen i Tiden indtil Kongens Død levede
et ret tilbagetrukket Liv, kom Øjeblikket for hende til at røre sig
friere som den dansk-norske Stats Dronning, da Frederik IV's Død
12. Okt. 1730 aabnede Vejen for hende til at bestige Tronen
sammen med Christian VI.

Det var paa visse Maader et lykkeligt Ægteskab, hvori hun
levede med denne. Han satte overordentlig Pris paa hende, og
hun synes at have været glad derved. Som et Vidnesbyrd derom
lod hun paa sin Bryllupsdag 1732 stifte Ordenen de l'union
parfaite, et Navn, der tydelig nok pegede paa Følelsen af
ægteskabelig Lykke, og da Kongen var død 1746, nedskrev hun i sit
Testamente en Tak til Gud, fordi han, som hun udtrykte sig, «har
givet mig en saadan uforlignelig Konge og Ægtefælle, med hvem
jeg i 25 Aar har levet i uforanderlig Kjærlighed og Glæde». Men
saa lyst et Indtryk man end faar heraf, tyder Kongeparrets
Historie ikke paa, at hun har forstaaet at virke opmuntrende paa
den alvorlige, tungsindige Konge. Hendes Religiøsitet havde det
samme tunge Præg som hans, og hun, der aldeles ikke havde 
noget lyst Sind, var desuden tit sygelig, hvad der yderligere
trykkede hende og dermed ogsaa ham.

Værre var det imidlertid, naar vi tale om hende som Landets 
Dronning, at hun virkede sit til, at han kom til at staa
underlig afsondret fra sit Folk, og her falder der et ikke ringe
Ansvar paa hende. Flere Portrætter, vi have af hende, malede af
Wahl, vise hende som en statelig Dame med regelmæssige Ansigtstræk 
og en høj, slank Figur. Hun har aabenbart kunnet tage sig
endog meget godt ud, og saaledes som hun ser ud paa disse
Billeder, er der noget af en Dronning ved hende. Men uheldigvis 
var der, hvad Portrætterne ogsaa give Indtryk af, noget stolt
og stift ved hende, og det var det, der blev hendes Forbandelse.
Skjønt der egentlig ikke kan siges noget i og for sig ondt om
hendes Karakter, har næppe nogen Dronning her hjemme i den
nyere Tid været saa lidt Gjenstand for Folkeyndest som hun, og
dertil virkede det Præg af Stolthed, der var over hende, maaske
mere end noget andet. Det var, som om hun vilde lade der
være en Kløft imellem sig og Folket i det hele, og som om hun
kun kunde finde en passende Kreds i Herrer og Damer med mange
Aner og helst i tyske fyrstelige Personer, baade af hendes egen
Slægt og i, hvem der ellers af Saadanne søgte her ind i Landet.

Forkjærlighed for alt, hvad der var tysk, var det andet Træk,
der fjærnede Folk her hjemme fra hende, og selv om man har
overdrevet hendes Tyskhed, om hun end vitterlig baade forstod,
talte og skrev Dansk, var hun dog den, der mest bærer Ansvaret
for, at Hoflivet paa denne Tid i endnu højere Grad fik et tysk
Præg, end det tidligere havde haft. Det var, for blot at nævne
et Par enkelte Træk, betegnende for hende, at hendes Fødselsdag
i Aaret 1738 bl. a. fejredes med, at 3 tyske Rigsgrever bleve
gjorte til Elefantriddere, og at det, da hun havde faaet oprettet
«Vallø Stift» (1737), med det stærkest mulig adelige Præg, var
en tysk Fyrstinde, hun lod komme i Spidsen for det som dets
Abbedisse.

Hertil kom, at hun var umaadelig ødsel og pragtlysten. Det
var, som om hun, da hun blev Dronning, vilde have Oprejsning
for de smaa Kaar, hun havde haft, førend hun blev gift. Hendes
Forkjærlighed for ydre Glans hang for en Del sammen med et
vist Hang til Ødselhed, der laa i hendes Natur, dels stod den i
Forbindelse med, at hun, med sine Tanker om Kongemagtens
ophøjede Plads i Verden, ønskede at sprede et Skjær af lysende 
Storhed om sig, og heri mødtes hun kun alt for meget med sin
Ægtefælles Synsmaade. Jo mere man tænker paa, at det Hofliv,
de førte, var mærket af en halv asketisk Uvilje hos dem imod
lettere Forlystelser, og jo sjældnere der var Lejlighed til ved store,
glimrende Fester at prange med prægtige Klæder eller med Juveler
og Smykker, desto mere forbavses man over, at de brugte urimelig 
store Summer baade til Anskaffelse af Kostbarheder og til Opførelse 
af Pragtbygninger, af hvilke Hirschholm Slot særlig byggedes
for Dronningens Penge. Selv de økonomiske Sorger, hun havde
derved, og som kunde plage hende svært, formaaede ikke at
nemme hendes Ødselhed.

Under Frederik V's Regering førte hun et stille Liv som 
Enkedronning. Modsætningen imellem Sønnens og hendes Personligheder
og Temperamenter var for stor til, at der kunde være nogen ret
Sympathi imellem dem, og desuden kunde hun ikke udstaa hans
Yndling A. G. Moltke, som hun mente skilte ham fra hende.
Paa en vis Maade kom hun i Christian VII's første Tid atter til
at indtage en noget mere fremskudt Stilling. Hun synes, hvad
man ikke venter efter det Hovedindtryk, hendes Personlighed gjør,
at have holdt af Børn, og hun saa gjærne hos sig baade Christian
VII som Barn og ligeledes de unge hessiske Prinser, der opdroges
her i Landet, deriblandt den siden saa bekjendte Prins Carl (III,
360). Rimeligvis var det en Virkning heraf, at Christian VII efter
sin Regerings Begyndelse viste hende en ikke ringe Opmærksomhed. 
Ja, paa et enkelt Punkt var hun endog i Stand til at udøve
Indflydelse, i det hun aabenbart virkede med til, at Moltke i Juli
1766 faldt i Unaade, og maaske har det ogsaa hjulpet Frederik
Danneskjold til for en kort Tid igjen at spille en Rolle under
Christian VII (IV, 193), at hun satte stor Pris paa ham. Men
dette var dog kun forbigaaende, og senere, da Struensees
Indflydelse begyndte, blev hun endog Gjenstand for en stødende
Hensynsløshed fra Kongens og Dronningens Side, der baade stærkt
viste sig under hendes Dødsleje og tillige gjorde, at Hofsorgen
over hende blev indskrænket til en imod al Skik og Brug
stridende kort Tid. Endnu mere lægger man dog Mærke til, at
hendes Død 27. Maj 1770 tydelig nok, med Undtagelse af nogle
ganske enkelte som netop den nylig nævnte Prins Carl, lod Folk
være ganske ligegyldige. Det kunde med Grund strax efter skrives
i et Brev om hende: Dronning S. M. er død, begravet og glemt.

Til Trods for, at hun saa lidt forstod at vinde Yndest, bør 
det dog ikke glemmes, at hun ved sine forstandige Reformer paa
Hørsholm Gods har faaet en Plads blandt dem, som først gave
Stødet til den heldbringende Bevægelse paa Landboforholdenés
Omraade her hjemme, og naar hun fik Christian VI til at anskaffe
kostbare Juveler, viste hun dog, at hun opfattede dem ikke som
sin, men som Kongefamiliens Ejendom. I Følge hendes testamentariske 
Bestemmelse danne de en Del, og det en vigtig Del, af
Kronens Regalier.

J. Møller, Mnemosyne. 
E. Holm, Danmark-Norges Hist. 1720-1814.

E. Holm.



Sophie Magdalene, Dronning af Sverige, 1746-1813, var
Datter af Frederik V og født 3. Juli 1746. Allerede i 1750
indledede den danske Udenrigsminister gjennem den franske Regering
Underhandling med Sverige om en Ægteskabsforbindelse mellem
Prinsessen og den svenske Tronfølger Adolf Frederiks ældste Søn,
den senere Gustav III. Det i Sverige da herskende Hatteparti
drev Sagen igjennem trods Modstand baade fra Adolf Frederiks
og navnlig hans Gemalindes Side. Det næste Aar bleve de endelige 
Aftaler trufne, men en formel Forlovelse fandt ikke Sted, dels
formedelst de paagjældende Personers store Ungdom -- ingen af
dem var endnu fyldt 5 Aar --, dels fordi man ikke ønskede at
binde sig alt for stærkt fra nogen af Siderne. 1765 begyndte den
danske Regering at drive paa Ægteskabets Fuldbyrdelse; den fik
nu en kraftig Forbundsfælle i Kronprins Gustav selv, der hidtil
havde været uvillig stemt mod Partiet, men nu erklærede sig for
det, da han var kjed af Moderens strænge Formynderskab. Til
sidst maatte det svenske Kongepar give efter, og i. Okt. 1766
fandt Formælingen Sted paa Christiansborg Slot. Ægteskabet blev
dog i alle Henseender en Skuffelse. De heldbringende politiske
Følger for de 2 Landes fremtidige indbyrdes Forhold udebleve ganske,
og de nygiftes Lykke var hurtig forbi. De passede slet ikke
sammen; Gustav III blev snart kjed af sin noget tilbageholdne og
stille Gemalinde, og Svigermoderen pustede af al Magt til
Uenigheden. I 1777 lykkedes det dog Staldmester Adolf Fredrik Munck
at tilvejebringe en Forsoning mellem dem. Glæden herover blev
saa meget større, da det kort efter rygtedes, at Dronningen, der
hidtil ingen Børn havde født, var frugtsommelig. I de højere
Selskabskredse i Stockholm gav denne Begivenhed dog ogsaa Anledning 
til Rygter om, at Staldmester Munck og ikke Gustav III var 
Barnets Fader, og da Gustav III stadig viste Munck stor Yndest,
antog man endog, at han selv havde begunstiget Forbindelsen for
at skaffe Riget en Tronarving. Sandsynligheden af disse Rygter
er dog meget tvivlsom. Baade som Dronning og siden som
Enkedronning levede S. M. et meget tilbagetrukkent Liv. Hun døde
21. Avg. 1813.

Hist. Bibl. 1877-79. 
Holm, Danmark-Norges Hist. 1720-1814 III.
Svenskt biogr. Lex., ny följd, X.

L. Laursen.



Sorterup, Julius Benjamin, 1815-49, Numismatiker og Arkæolog, 
blev født i Hjortespring ved Kjøbenhavn 8. Febr. 1815 og
mistede 2 Aar gammel sine Forældre. En Dame tog sig af ham, og
han blev Student fra det v. Westenske Institut 1832, theologisk
Kandidat 1838 og underviste i flere private Skoler og fra 1842 i
Metropolitanskolen (1844 Adjunkt). Men allerede tidlig havde han ved 
Siden heraf syslet med numismatiske og arkæologiske Studier. Hos Chr.
J. Thomsen var han Medhjælper ved det kongl. Musæum for nordiske 
Oldsager fra 1832, i 1841 udgav han Fortegnelsen over General 
Krebers Mønt- og Medaillesamling (2 Afdelinger), et overmaade
nyttigt og omhyggeligt Arbejde med mange selvstændige Bemærkninger 
og Oplysninger, væsentlig til den danske Mønthistorie. Til
videre Uddannelse foretog han 1842-43 en Rejse i Tyskland,
Schweits og Italien med offentlig Understøttelse og blev 1845
Arkivsekretær, 1847 Arkivar ved det historisk-arkæologiske Arkiv under
Kommissionen for nordiske Oldsagers Opbevaring. Skrev i «Annaler
for nord. Oldkyndighed» om Bjernede Kirke og en Del arkæologiske
Afhandlinger. I 1848 blev han Præst i Langaa paa Fyn, men
døde allerede 17. Febr. 1849. Han mindes som en elskværdig
Personlighed og dygtig ung Videnskabsmand. -- S. havde 10. Maj
1845 ægtet Anna Jeannette Caroline Nathalia Petersen (d. 1856),
Datter af en Haandværker i Søetaten.

Selmer, Nekrolog. Saml. II, 74 ff. 
Erslew, Forf. Lex. 
Hundrup, Lærerstanden ved Metropolitanskolen S. 158 f.                                      

C.Jørgensen.



Sorterup, Jørgen Jørgensen, 1662-1723, Præst og Digter,
er født i Ottestrup ved Slagelse og Søn af daværende Kapellan,
senere Sognepræst til Sorterup og Ottestrup, Jørgen Madsen Aarby
(d. 1685) og Anne Jørgensdatter Morsing, Datter af Formanden i
Kaldet. S. blev Student fra Kjøbenhavns Skole 1683 og of 1687
Huslærer for de unge Baroner Güldencrone fra Vilhelmsborg, hvis 
Moder, Regitze Sophie Vind, 1686 var indtraadt i andet Ægteskab,
med Baron Jens Juel til Juellinge i Stævns. 1690 tog S. Magistergraden, 
og da hans Elever 1692 skulde optages paa det nystiftede
ridderlige Akademi, ansøgte han i et Nytaarsvers Moderen om at
skaffe ham Præstekald, hvad han ogsaa opnaaede et Par Maaneder
efter, da Juel kaldede ham til Lyderslev og Frøslev i Stævns, 1.
Sept. 1692 (ell. 93) ægtede han Anna Cathrine, Datter af
Boghandler Chr. Hjort i Kjøbenhavn, der formodentlig har haft noget
til bedste, da det fremgaar af et Brev til Biskop Jens Bircherod,
at dette Synspunkt for S. som for mange samtidige har været det
afgjørende for Ægteskabet. Efter hendes Død 1694 blev S. gift
med Birgitte Frederiksdatter Lorentzen, som overlevede ham til
1752. Med sine Hustruer havde han 4 Sønner og i Datter og
sad vistnok i gode Kaar-, han efterlod Bibliothek og Samlinger,
som splittedes ved Avktion efter hans Død.

S. var en meget stridbar Mand, som i det meste af sin
Embedstid førte bitre Kampe for Kaldets formentlige Ret. Først
angreb han i sine Prædikener Ejeren af Frøslevgaard, Rasmus Ibsen,
der plagede sine Bønder saaledes, at de fleste Gaarde laa øde, og
S. mistede sin Tiende af Annexet. Det kom til Sag; men inden
den var endt, kjøbte Enkedronning Charlotte Amalie Godset 1704
og forenede det med sine andre store Ejendomme i Stævns. Da
hun imidlertid her nedlagde Hovedgaarde og oprettede andre af
ufrit Bøndergods, fik S. en fleraarig Strid med hendes Forvaltere
om Tiendens Ansættelse, hvilken dog 1709 ved en Kommissions
Kjendelse endtes til Fordel for ham. Men nu havde han fattet
Nag til Godsinspektøren Terkelsen og indgav psevdonymt til
Dronningens Sekretær Neuhausen et latinsk Anklageskrift: «Præstigiæ
oeconomiæ ruralis revelatæ» («en Godsbestyrelses afslørede
Bedragerier»). Det indeholdt en Række lumsk maskerede Beskyldninger 
paa et Sprog, som de angrebne ikke forstode, og forsmaaede
end ikke den Insinuation, at Forvalterne ringeagtede Neuhausen
som fremmed og Tysker. Hvor meget begrundet der er deri,
lader sig nu vanskelig afgjøre; men S. var selv en dygtig
Landmand og nøje inde i sjællandske Landboforhold, hvad der ogsaa
fremgaar af nogle Vers fra 1698 (i Wielandts Samlinger), hvor han
med utaalelig Snaksomhed væver op ad Vægge og ned ad Stolper
om en Egetrunte, han havde kjøbt i Skoven og ikke kunde faa
udleveret. Foruden at vidne om hans store Bjærgsomhed have
disse Vers ogsaa kulturhistorisk Interesse. Hans Anklageskrift er i 
alt Fald sikkert mere dikteret af personligt Nag end af Medfølelse
med de fortrykte Bønder og førte til, at adskillige af Godspersonalet, 
bl. a. Terkelsen, vistnok temmelig uforskyldt fik Afsked.
Hans egen Anseelse synes det ikke at have skadet; 1713 blev han
valgt til Provst i Stævns Herred, men ved Dronningens Død Aaret
efter kom Nemesis over ham. Terkelsen blev gjenindsat og glemte
naturligvis ikke sin gamle Fjende. S.s Tiender bleve atter
nedsatte, og hans Sognefolk klagede over, at han ikke holdt sine
Gærder lukkede og pløjede over fremmed Skjel, hvorfor han
maatte gjøre en ydmygende Afbigt. Han opnaaede heller ikke sit
Ønske om at faa en Skole i sit Sogn og efterlod ved sin Død
Aaret efter, 4. Okt. 1723, alt andet end et godt Navn. Falster
udtrykker, sig maaske vel stærkt, naar han kalder ham «en lærd
og sindrig Bagvasker, som ikke sjælden besmittede vort Modersmaals 
Helligdomme ved sin ulykkelige og smudsige poetiske Evne,
ilde stemt mod alle brave Folks Navn og Rygte og derhos selv
alle brave Folk forhadt». Men det er tydeligt nok, at han har
været mere frygtet end agtet og afholdt, hvad der ogsaa fremgaar
af Sagnene paa Egnen om, at han kunde mane og vise igjen.

Som gejstlig Forfatter var S. ikke frugtbar. Han lod trykke
et «Trøstebrev» ved sin første Hustrus Død og s. A., 1695, en
Ligprædiken over en ved Lynnedslag dræbt Mand. End videre
kan maaske herhen regnes hans «Levneds Ihukommelse» over
Borgmester og Politimester Claus Rasch (XIII, 481), alt i Tidens
Stil, langtrukket, højtravende og sprænglærd.

Langt mærkeligere er hans Digtning, der ligesom hans Liv
giver os Indtryk af en begavet, men smagløs og dertil myndig og
stridssyg Personlighed. Hans «Poetiske Smaasagers 1. Part»
udkom vel først 1714, men indeholder Nytaars- og Lykønskningsvers,
Bindebreve osv. fra hans Huslærertid og rettede til hans Elever
eller i disses Navn til deres Moder og Slægtninge. Det er
udtværet Moral og submis Smiger, spækket med lærde Noter i de
Dages trivielle Aand og Form. Kun den jævnlige Brug af gamle
og sjældne Ord særtegner Samlingen, og ikke bedre ere en Del
enkeltvis trykte eller haandskrevne Lejlighedsvers.

1701 rettede S. til den store Mæcen Rostgaard en skarp og
nærgaaende Satire mod en stor Del af Samtidens Poeter: «Ret
Tak, rar Skjæmt og ram Alvor ... for at afmale satyriskvis disse
Tiders Rimgjerrighed eller Cacoëthes carminincum». Han følger
her det Spor, Reenberg nogle Aar før var slaaet ind paa med 
«Forsamling paa Parnas» (XIII, 574), men i en langt plumpere,
mere skruet og uklar Stil, hvor den stærke Brug af forældede og
Dialektudtryk og den forblommede Omsætning af Digternes Navne
i haartrukne Ordspil nødvendiggjøre et stort Noteapparat, uden dog
altid at blive forstaaelige. Kun sjælden hæver han sig til større
Frihed og Lethed:

 «Der er Ord i Tvillings Vise,  som er Lyst at høre paa,
 Sangemestre maa jeg prise, naar de kun vil digte saa»,

eller:

 «Kingo skjænker os at drikke af sit kryded Digtervæld»,

og

 «Bordings lette Skrivemaade sætter Fjere paa vor Pen».

Digtet var lige saa lidt som Reenbergs bestemt til Offentliggjørelse, 
men blev snart udbredt, vakte stor Forbitrelse og affødte
den første større «Versekrig» i vor Litteratur, der afgiver et
sørgeligt Bevis for, hvor ringe Forstaaelsen af og Evnen til litterær
Satire endnu var, og hvorledes Kritik opfattedes som personligt
Angreb paa andres gode Navn og Rygte. S. havde dadlet Præsten
Frands Kyhns (IX, 6TI) bibelske Epos «Esther»:

 «Skuer den, der har en Dronning nylig klædt i ringe Dragt!»

Denne optraadte da med et versificeret «Gjensvar paa Tiltale»,
og S. riposterede først med «Ekko eller Gjenlyd» i latinske
Disticha og strax efter med «Svar mod et meget Fantastisk
Kryppelhoved», der utaalelig langtrukket Vers for Vers afviser Kyhn.
Dette tilsendte han Vicestiftsbefalingsmanden over Sjælland Chr.
Scheel med en ligeledes versificeret Klage over Kyhn. Alle disse
Vers ere utrykte og mest anonyme, i lige Grad raa og forvirrede;
Hovedargumenterne bestaa i Skjældsord og gjensidige Beskyldninger
for Smædeskriveri. Saaledes tiltaler Kyhn S.:

 «Sathanas! O Gud dig straffe! Du i Stilhed maatte bo
 og ej paa din Næste klaffe, som vil gjærne nyde Ro!
 -- -- -- -- -- -- -- -- -- 
 Tiden spildes paa dig ilde, ond Poet og værre Præst!»

I samme Tone er et Prosabrev fra Kyhn, der af indre Grunde
vist maa sættes efter S.s «Svar», og som i nogle Haandskrifter
dateres i. Nov. 1704. Den afsatte Rektor i Aalborg Mogens
Wingaard, om hvis aandelige Sange S. havde skrevet:

 «Sure Druer, halv opædte, i min Vingaard elskes ej», 
føjede et Par om muligt endnu jammerligere Vers-«Tilhæng» til
Striden.

S. var imidlertid ikke den Mand, der lod sig skræmme af
Angreb. Faa Aar efter, 1709, vakte han en ny Polemik ved sin
«Poetiske Skansekurv, fremsat til Beskjærmelses Brystværn» for
Præsten S. Lolcks «Saligheds Vandrebog», et opbyggeligt Læredigt,
hvis Fortale tydelig nok stiklede til S.s og Reenbergs litterære
Satirer. I Form af et satirisk Forsvar for sin fordums Lærer Lolcks
Makværk og med nye Angreb paa Skillingspoeterne hævder nu S.
Berettigelsen af sin egen Kritik. Som direkte Efterligning af
Reenbergs «Forsamling» begynder hans Digt med en Drøm, i hvilken der
for Skjalden Hjarnes, som hos Reenberg for Apollos, Domstol anstilles
en poetisk Retsforhandling om Lolcks Digterevne. Defensor, Poeten
Chr. Rose (XIV, 164), forsvarer ham som en vel anset Præst, der
har 8 andre gejstliges Æredigte at støtte sig til. Hans Medbejler
til Lavrbærkransen er en Bonde, hvis Sag føres af en anden
samtidig Rimer, Hans Nordrup, og begge komme kun daarlig fra
det. Som Bevis paa det danske Sprogs Rigdom, naar det kommer
i de rette Hænder, omsætter S. i Digtets anden Afdeling Lolcks
første Ode eller Rimsang i en Række forskjellige Versemaal,
deriblandt baade Sonet og Madrigal, og viser herved unægtelig
Rimefærdighed, men hverken Smag eller poetisk Sans.

Rose, hvis Oversættelse af Ovid S. for Resten før havde rost,
men hvem han nu mistænkte for Stiklerierne i «Vandrebogens»
Fortale, syntes ikke om den Rolle, han her havde maattet spille,
og svarede med det utrykte «Skjægge (Navnet paa en stor Kanon
fra Kronborg) .... opkjørt paa Parnassum for at beskyde og
sløjfe en Skansekurv osv.», plat og udtværet, uden Sans for
Betydningen og Berettigelsen af Kritik:

 «Her er opstanden i vort Land en sælsom Versevrager,
 en Ismael, dog Præstemand ....
 Hvo er saa blind, saa dum og døv, at han  ej ser og kjender,
 hvor Sorterup i Lydersløv af Avinds Lue brænder.»

Lolck, der havde ført et hæderligt Liv og nu var død, burde
nyde Fred og ligesaa hans efterladte Kone og Børn. I Modsætning 
til S. stilles Reenberg, hvem «al Verden ærer». I et andet
utrykt Digt skjælder en Psevdonym, Christen Sanddru, ligefrem S.
for Æretyv og raader ham hellere at bane sig Vej i Verden ved
Æredigte end ved Skandskrifter.

Hidtil havde S. hverken vundet synderlige Lavrbær eller vist 
synderlig Selvstændighed som Digter. Men med sine «Nye Heltesange 
om Kong Frederik IV's Sejervindinger» i den store nordiske
Krig (1716) gav han Bevis for, at han ikke alene kunde kritisere
andre, men selv anvise Digtningen nye Baner. Her førte han
Tidens historiske og patriotiske Lejlighedspoesi fra Alexandrinerne
og den 2. Schlesiske Skoles opstyltede Stil tilbage til Folkevisetonen, 
om ikke just til Folkeviseverset, med heldig Benyttelse af
Omkvædet («Af Herren er Sejren alene») og Stræben efter folkelig 
naiv Sprogfarve. Naturligvis kunde han ikke gjennemføre denne
Tone; Rokoko- og Parykstilen, som laa ham selv saa nær, skurrer
imod den, f. Ex. i den ellers saa berømte allegoriske Fremstilling
af Sejeren under Rygen:

 «Hr. Sehsted har avlet en Søn under Ø.»

Men med fuld Ret udtaler han sig i Tilegnelsen om det nye og
dristige i dette Forsøg paa at gjenoplive «nordisk Kæmpesang»
og sætte den i Steden for de fade Hyrde- og Lireviser, de franske
Arier og Tidens

 «Heltevers, der er paa Skruer drevet»,

pyntede med Mythologi og fladtraadte i Alexandrinere. De 5 Sange,
om Flaadens Udrustning, Gabels, Rabens og Sehesteds Sejre samt
Stralsunds Erobring, hvortil slutter sig et senere og svagere Digt
om Krigen i Norge og Frederikshalds Belejring, have derfor ogsaa
overlevet det meste af Tidens øvrige Poesi og endnu i vore Dage
fundet en Udgiver (F. Rønning 1889). Rahbeks og senere Grundtvigs 
Ros have maaske skabt S. et Digterry noget ud over Fortjeneste; 
men med rette er det sagt, at han danner et mærkelig enestaaende 
Overgangsled fra Vedel og P. Syv til den moderne fædrelandske 
Romance. Det er sikkert ogsaa P. Syv selv, hans ældre
Ven og indtil sin Død 1702 hans Nabo som Præst i Hellested i
Stævns, der har vakt hans Sans for den gamle Poesi saa vel som
for det ældre Sprog og Nordens Oldsager. Disse sidste dyrkede S.
nemlig ogsaa i sit Forsøg paa at tolke Guldhornsbillederne (1717) og
i en Afhandling om Runeindskrifter i Wielandts «Lærde Tidender»
1723, hvor der tillige refereres en Undersøgelse af ham «De mensa
Isiaca». Som Arkæolog naaede han dog ikke højere end til
sprænglærd Dilettantisme.

Brasch, Vemmetoftes Hist. II.
Rahbek og Nyerup, Den danske Digtekunsts Hist. IV.
Danske Saml. III,  227 ff.

J. Paludan.
 


Sovenbroder, Enwald (Ewald Søvenbroder), --1504,
Prælat, var en Holstener af Fødsel, sikkert fra Kiel, hvor hans
Morbroder Enwald Munter indtog en gejstlig Stilling. Havde
studeret og taget Magistergraden, blev Sekretær i Christian I's
Kancelli og Lærer for Kongens yngste Søn, Hertug Frederik, hvis
Yndest han synes at have vundet; thi naar Hertugen senere skriver
til ham, betegner han ham som «vor kjære, tro Tugtemester».
Enkedronning Dorotheas Tillid vandt han ogsaa i høj Grad, da
han var en brugbar Mand, vel øvet i verdslige Sager, saa han
kunde gaa hende til Haande i hendes Pengeforretninger i
Hertugdømmerne; bl. a. laante han hende 1485 500 Mk. lybsk.
Imidlertid var han bleven Kannik og senere Domprovst i Slesvigs
Kapitel, og da Biskop Helrik v. d. Wisch døde 1488, blev han, støttet
af Kong Hans og Hertug Frederik, valgt af Kapitlet til Biskop i
Slesvig Stift. Men Valget stødte paa Vanskeligheder i Rom, da
Innocentius VIII havde lovet Dr. Eggert Durkop fra Hildesheim,
Provst i Minden, pavelig Kapellan og «Auditor» ved Domstolen
«Rota» i Rom, dette indbringende Præbende. Kapitlet i Slesvig
opgav dog ikke lettelig sin Kandidat, men overdrog ham Bispeslottet 
Svabsted, som han for en Sum af 2000 Mk. lybsk pantsatte
til Hans Rantzau, der var Mand for at holde det fast. Piere Aar
gik hen med Striden, indtil Alexander VI 1492 udslyngede Trusel
om Bandlysning mod «hine Fordærvelsens Sønner», der modstode
Pavens Vilje. Nu maatte Kapitlet vel give tabt, og E. Durkop
blev 1493 indført i Slesvigs Domkirke; men Stillingen var ikke
hyggelig for ham, da ikke blot Kapitlet, men ogsaa Kongen og
Hertugen vare ham fjendske. Følgen var, at han tilbragte sin
meste Bispetid i Rom (Kirkehist. Saml. 4. R. VI, 712 f.). -- Efter
at E. S. havde maattet opgive Tanken om at blive Biskop, synes
han at have opholdt sig mest i Kiel, hvor han besad et Vikariat
i St. Nicolai Kirke. Han døde 14. Avg. 1504 og blev begravet
i den nævnte Kirke, som han havde betænkt rigelig i sit
Testamente.

Cypræus, Annales episc. Slesv. S. 394 ff. 
Moller, Das Geschlecht derer v. Ahlefeldt S. 22 f. 
Westphalen, Monum. ined. III, 559 Tab. 
Nye Danske Mag. I, 289 ff. 
Schwarze, Nachrichten von Kiel S. 100 ff. 

H. F. Rørdam.



Span, Henrik, 1634-94, Søofficer, er født 17. April 1634
i Oldendorf i Grevskabet Schaumburg, hvor hans Fader,
Bernhard S., var bosat; Moderen hed Elisabeth Beichmann. S. kom
allerede i en ung Alder til Søs, Forældrene døde tidlig, og han 
havde da kun sig selv at stole paa. Efter nogle Koffardirejser,
bl. a. til Guinea, under hvilke han en Tid lang maatte udholde
Fangenskab i Frankrig, lykkedes det ham at vinde den ældre
Tromps Yndest; under denne Admiral og senere under M. de
Ruijter tjente han derefter i den hollandske Orlogsflaade, hvor han
efterhaanden udviklede sig til en ualmindelig dygtig og modig
Sømand. I Krigen 1652-54 mellem Holland og England deltog
han i de forefaldne store Søslag, gik derefter som Overkonstabel i
venetiansk Søkrigstjeneste, hvor han samtidig med Cort Adeler
under Admiralerne Marcello og Mocenigo hæderlig deltog i
Krigen mod Tyrkerne til 1658. Ved sin Hjemkomst traadte S. paa
ny i hollandsk Orlogstjeneste, var med Hollands Hjælpeflaade i
de danske Farvande 1659 og kom hjem i Avg. 1660. 1662-63
tilbragte S. i de ostindiske Farvande dels som Styrmand, dels
som Skipper i den hollandske Flaade, der kæmpede mod
Kineserne; han hjemsendtes med Rapporter, førte derefter en
Gesandt ud til Kina med et Skib, forblev her indtil Fredslutningen
i Peking, gjorde derefter en Del Rejser i de østasiatiske
Farvande og vendte endelig hjem 1671. Aaret efter udnævntes han
til Kapitajn i den hollandske Flaade og udmærkede sig under
Ruijter i Søkampene mod Englænderne; efter Fredslutningen 1674
gik han atter paa Togt til Ostindien, kom hjem 1676 og kaldtes
da af Martin Tromp, der i Mellemtiden var traadt i Spidsen
for den danske Marine, til at gjøre Tjeneste under ham. I
Foraaret 1677 udnævntes han i Følge J. H. Lützow til dansk
Orlogskapitajn (efter en anden Opgivelse skal han i Slaget paa Kjøge
Bugt have været Kapitajnlieutenant); forinden havde han deltaget
i 25 Søslag.

I dansk Tjeneste gjorde S. fortrinlig Fyldest; vel kom han
for sent til Flaaden til at deltage i Niels Juels Slag ved Møen,
men Maanedsdagen derpaa viste han sig som en tapper Chef i
Kampen paa Kjøge Bugt, avancerede derefter til Viceadmiral (fik
Bestalling herpaa i. Jan. 1680) og deltog i Brandskatningen paa
Øland. 1678 indtraadte S. som Deputeret i Admiralitetskollegiet (med
Bestalling af 12. Dec. 1680), Aaret efter (1679) fulgte han
Hoved-flaaden, udmærkede sig i Kampene ved Kalmar Sund og ledede
20. Juli det Angreb, hvorved det svenske Regalieskib «Nyckelen»
blev ødelagt. Ved Hjemsejlingen til Kjøbenhavn strandede dog
hans Skib «Norske Løve» paa Bornholms Kyst. Efter Fredslutningen 
s. A. ansattes han som tilsynsførende for Bremerholm, en 
Stilling, der nærmere reguleredes, da han 1690 udnævntes til at
være Holmens Chef. Med sin rige Erfaring og sine solide Kundskaber 
baade i Skibsbyggeri og Artilleri viste han sig her meget
virksom; han havde en væsentlig Andel i Anlægget af Fæstningen
«Christiansø», byggede en Flydedok paa Bremerholm og gav selv
Tegning til flere gode Skibe. 1683 avancerede han til Admiral og
erholdt det paafølgende Aar Danebrogsordenen. 1693 skjænkede
Christian V ham Hørbygaard til Belønning for hans gode Tjeneste.
S. døde 27. Dec. 1694; han var en af de faa Hollændere, der
efter at være traadte i dansk Tjeneste uforbeholdent og ærlig
sluttede sig til deres nye Fædreland, for hvilket han med sin djærve
Karakter og store Dygtighed blev en god og nyttig Borger.

S. blev 1687 gift med Susanne Christine Schønbach (f. i Kiel
1657, d. 1722 paa Hørbygaard), Datter af Landkansler Johan
Christopher S., men efterlod sig ingen Sønner til at forplante Navnet.
Den ene af hans 2 Døtre blev gift med Konferensraad Chr. Braem
(II, 582).

J. H. Lützow, H. S.s Levnet og Bedrifter (1792). 

C.  With.

<chapter name="Spandemager (Sitularius ell. Urnarius), Hans Olufsen, --1571,
Præst">

Spandemager (Sitularius ell. Urnarius), Hans Olufsen, --1571,
Præst. Denne Mand, der var en af Reformationens Fædre i Skaane,
var født i Malmø, hvor hans Fader, Oluf S., endnu levede 1519.
Oprindelig var han Munk i Helligaandsklosteret i hans Fødeby, og
ligesom hans Bysbarn Claus Mortensen Tøndebinder sluttede han
sig tidlig til den lutherske Lære og begyndte at forkynde
Evangeliet, naar Lejlighed gaves. Men da den udvalgte Ærkebiskop
Aage Sparre gjorde Anstalter til at lægge ham alvorlige Hindringer
i Vejen, begav han sig med ovennævnte Cl. Mortensen i Sept.
1527 til Haderslev, hvor Reformationen under Hertug Christians
Beskyttelse var i fuld Gang. Her forbleve de i et Aars Tid og
vendte saa tilbage til Malmø, vel rustede til at optage Kampen og,
hvad der ikke var af mindst Betydning, forsynede med et kongeligt 
Værnebrev, der stillede dem uden for Ærkebispens Jurisdiktion. 
De mødte derfor ikke, da Aage Sparre i Nov. 1528 kom til
Malmø for at kalde dem til Regnskab og, efter i 3 Dage at have
ventet paa dem, maatte nøjes med i et Brev at advare Borgerne
mod deres Kjætterier. Da Munkene i Slutningen af 1529 maatte
forlade Helligaandsklosteret, blev Kirken af Borgmestre og Raad
indrømmet S. til at prædike 1. Han skal have hjulpet Cl.
Mortensen ved Affattelsen af danske Salmer til Brug ved den 
evangeliske Gudstjeneste. 1530 mødte han med mange andre lutherske
Prædikanter fra forskjellige Egne af Landet ved Herredagen i
Kjøbenhavn, hvor de af al Magt prædikede mod Papismen.
Hjemkommen der fra fortsatte han med Iver sin Gjerning i Malmø og
skal efter Hans Tausens Exempel have tilladt sig at ordinere
Præster. Hans Skæbne under Borgerkrigen er os ikke nærmere
bekjendt; men efter at der atter var kommet Fred i Landet, fik S.
i Nov. 1536 kongl. Præsentation til Højby Kirke ved Malmø. Snart
efter blev han Sognepræst ved Domkirken i Lund, hvormed Provstiet 
i Torne Herred var forenet. S.s ydre Vilkaar vare efter de
trange Tider, han havde gjennemgaaet, saa ringe, at Staden Malmø
betalte hans Gjæld, inden han drog bort. Ogsaa i Lund vare hans
økonomiske Vilkaar kun smaa, saa han maatte være glad ved at
blive forlenet med et Vikariat ved Domkirken. Under Kongens
Besøg paa Lundegaard i Nov. 1546 opnaaede han, at Kongetienden
af Nørre Hvidinge blev tillagt hans Embede, og at han fik Løfte
om det første Kanonikat, der blev ledigt i Kapitlet. -- Han døde
4. Maj 1571, vistnok i en høj Alder, da han allerede 1556 omtales
som trængende til Medhjælp. Lyskander tillægger ham «Expositiones 
evangeliorum dominicalium»; men denne Prædikensamling
har næppe været trykt.

Kirkehist. Saml. I. 
Ny kirkehist. Saml. II. 

H. F. Rørdam.



Spandet, Niels Møller, 1788-1858, Dommer og Politiker,
blev født 11. Febr. 1788 paa Øen Alrø nær ved Horsens som Søn
af Sognepræst Niels S. (f. 1751 d. 1826) og Maren f. Møller (f. 1748
d. 1810). Han blev 1807 Student fra Horsens Skole og tog 1811
juridisk Examen med særlig godt Udfald; blev kort efter Volontær
i Kancelliet og forfremmedes til Underkancellist 1815 og Kancellist
1819. Endelig blev han 1819 Assessor i Landsoverretten og
forblev i denne Stilling til sin Død; i de første 2 Aar maatte han
dog gjøre Tjeneste i Kjøbenhavns Politiret, og 1831-45 var han
desuden Kongens Foged. 1831 blev han Justits- og 1840 Etatsraad.

Allerede 1811 havde han gjort Bekjendtskab med Grundtvig
og var fra denne Stund nøje knyttet baade til hans Person og til
hans Gjerning. Han var saaledes i Jan. 1814 villig til at følge
Grundtvigs Opfordring til Studenterne om at drage ud i Folket og
søge at rejse det til alvorlig Kamp for Fædrelandet, og paa den
anden Side havde Grundtvig saa god Tro til S., at han 1815
udpegede ham for den norske Professor J. Sverdrup som egnet til 
at være Lærer i Filosofi ved Christiania Universitet, et Tilbud, S.
selv bestemt afviste. Et Par Aar tidligere havde Professor N.
Treschow beklaget, at S. ikke havde givet sig dybere ind paa
Retsvidenskabens Studium, da han i saa Fald kunde have egnet sig
til at blive juridisk Professor i Christiania. Da der 1826 var faldet
liom imod Grundtvig i den Sag, H. N. Clausen havde rejst imod
«Kirkens Gjenmæle» (III, 616), følte S. sig opfordret til offentlig
at fralægge sig enhver Del i denne Dom, som han fandt uretfærdig, 
og skjønt hans Embedsfæller ikke havde haft noget derimod,
fik Rettens Justitiarius dog Paalæg om at tilkjendegive S., at hans
Adfærd var upassende og misbilligedes af Kongen. Hvor fuldt S.
samstemmede med Grundtvig og Lindberg i deres Kamp for
Daabens Betydning, fremgik ogsaa af, at han 1828 indgav en
Ansøgning om at maatte faa sine Børn døbte paa ny efter Ritualet,
fordi hans Sognepræst i sin Tid havde tilladt sig væsentlige
Udeladelser i Daabsformularen. Dette blev vel ikke tilladt, men det
indskærpedes Præsterne for Fremtiden nøje at følge Ritualet. End
videre var S. 1831 med til at indgive en Ansøgning om, at Grundtvig 
maatte danne en Frimenighed, hvad man i højere Kredse fandt
saare upassende af en Mand i hans Embedsstilling. Da S. som
Kongens Foged 1832 viste en overordentlig Mildhed i at ordne, 
Afsoningen af nogle Bøder, som Litteraten Blok Tøxen var idømt,
med saadant Hensyn til hans Helbred, at Straffen blev næsten
illusorisk, havde dette -- i Forbindelse med hans tidligere
Optræden -- til Følge, at han ikke fik Lov til at gjøre Prøve som
Assessor i Højesteret. Han lod sig dog ikke paavirke mere deraf,
end at han 1842, ligeledes paa egen Haand og i største Skynding,
ordnede Orla Lehmanns Fængselsstraf (X, 174) efter Reglerne for
Gjældsfængsel for derved at undgaa, at han maaske overførtes til
Kastellet.

Aaret 1848 førte ogsaa S. ind i det politiske Liv. I Avg. blev
han Medlem af Valgre for m foreningen s Bestyrelse og tog Del i
Hippodrommøderne, og i Okt. stillede han sig i Aalborg til den
grundlovgivende Rigsforsamling, dog uden at opnaa Valg.
Derimod valgtes han 1849 til Folketinget i Sorø Amts 1. Kreds
(Ringsted) og gjenvalgtes baade 1852 og ved Omvalget i Febr. 1853,
medens han trak sig tilbage i Maj s. A., da han havde skilt sig
fra sine gamle Vælgere, Bondevennerne. Da disses Førere 1852
havde sluttet sig til Helstaten, brød han med dem og stemte baade
mod Toldgrænsens Flytning og sammen med Mindretallet i 
Arvefølgesagen. Han tog ikke megen Del i Forhandlingerne, men
opfattede sit Hverv med saadant Alvor, at han aldrig forsømte noget
Møde. Han nød ogsaa den største Agtelse fra alle Sider (var
næsten uafbrudt en af Viceformændene), skjønt han som Regel
stemte med yderste Venstre og særlig sammen med Grundtvig i
Spørgsmaalet om Pressens Stilling.

Ved et lille Forslag, han 1850 stillede sammen med H. E.
Schack, gav han Stødet til den senere Tyendelov, men mest Opsigt, 
ja ligefrem Forargelse vakte han ved sit Lovforslag om Trosfrihed 
1850. Det sigtede til at fjærne al kirkelig Tvang ved at
tillade borgerligt Ægteskab, fritage Forældre for Pligten til at lade
deres Børn døbe og give Folk uden for de anerkjendte Trossamfund 
Ret til at aflægge en højtidelig Stadfæstelse i Steden for den
sædvanlige Ed. Imod dette Forslag rejstes rundt om i Landet en
formelig Storm med Masseadresser, og den Opfattelse kom fra
mange Sider til Orde, at S., der var en alvorlig troende Mand,
havde villet omstyrte Kirke og Kristendom. Det gav dog Stødet
til Loven af 1851 om tilladt borgerligt Ægteskab for Folk uden
for Folkekirken eller af forskjellige Trossamfund samt senere til
Daabstvangens Afskaffelse.

S. var fremdeles Ordstyrer ved den store oppositionelle Grundlovsfest 
1854 saa vel som ved flere følgende og tog ligeledes Del
i Deputationen til Kongen sammen med Fakkeltoget i Dec. 1854
efter Ministeriet Ørsteds Fald. Derimod søgte han ikke senere
Valg til Rigsdagen. Endelig fremsatte han 1855 i «Fædrelandet»
det første Udkast til at forbedre Kvindernes retslige Kaar ved at
give dem lige Myndighed, Arveret og Næringsret osv. med Mændene; 
ogsaa dette vakte strax nogen Spot, men gjennemførtes dog
næsten helt 2 Aar senere.

Uden forudgaaende Sygdom døde han 9. Nov. 1858. Han
betegnedes af Grundtvig ved Jordefærden som «en stille Fyrste»,
og han var ogsaa en grundhæderlig, retsindig og frisindet Mand.
Han havde 18. Okt. 1822 ægtet Johanne Ipsen (f. 15. Sept. 1802
d. 27. Sept. 1872), Datter af Husmand Morten I. i Rerslev ved
Roskilde.

Erslew, Forf. Lex. 
Barfod, Rigsdagskal. 
Folke 1859, S. 169 ff.
Collegialtid. 1827, S. 7 ff. 
Kirkehist. Saml. 3. R. III, 704 ff. 

Emil Elberling.



Spang, Peter Johannes, 1796-1846, Præst, Søn af
Lysestøber, siden Møbelhandler, Johan Caspar S. (d. 1847) og Bente 
Ivarsdatter f. Svendsen, er født i Kjøbenhavn 30. Avg. 1796 og
blev Student fra Borgerdydskolen i Kjøbenhavn 1814. Han tog
theologisk Embedsexamen 1820 med Udmærkelse og levede af at
undervise, til han 1825 blev Sognepræst for Roslev-Ryberg Menigheder 
i Viborg Stift, hvorfra han 1830 forflyttedes til Udby-Ørslev
paa Sjælland. 1840 blev han resid. Kapellan ved Helligaandskirken 
i Kjøbenhavn og 1845 Sognepræst sammesteds. Han døde
i Kjøbenhavn 14. Jan. 1846. 1825 ægtede han Christiane Philippine 
Dormeyer (f. 1797 d. 1865), Datter af Ritmester Reinhold D. -- 
S. var en dygtig og anset Præst, en begavet Prædikant, der
samlede en stor Menighed i Kjøbenhavn, og som ved sin Alvor og
Kraft forenet med Mildhed og Livlighed blev en virkelig
Sjælesørger for mange. Han deltog med Iver i Kjøbenhavns
Præstekonvents Forhandlinger. Da Konventet 1844 besluttede at
udarbejde en ny Salmebog, blev han tillige med E. V. Kolthoff Medlem
af den Komité, der var nedsat til at overveje Salmebogssagen.
Samtidig var han Medlem af en anden Komité, der androg paa
en Del Lempelser i Lovgivningen om de gudelige Forsamlinger.
En Samling af hans Prædikener og Lejlighedstaler udgaves efter
hans Død.

Fortalen til den nævnte Prædikensaml. 
Erslew, Forf. Lex. 
Vinther, Oplevelser fra Menighedslivet i Kbhvn. S. 8 ff. 16 f.                                

L. Koch.



Spangberg, Morten, o.1698-1761, Opdagelsesrejsende, 
stammede fra Jerne ved Esbjærg, hvor der i Slutningen af det 17.
Aarhundrede levede en velhavende Slægt af dette Navn. 1720 traadte
han som Lieutenant ind i den russiske Flaade, førte i nogen Tid
Paketbaaden mellem Kronstadt og Lybek og deltog som næstkommanderende 
i Vitus Berings første kamtschadalske Rejse 1725-30 (II,
124). Paa denne udmærkede han sig ved Mod og Kraft og forfremmedes 
ved Hjemkomsten til Kapitajn. 1731 ansattes han atter
under Bering som Chef for den japanske Afdeling af den store
nordiske Expedition. Under utrolige Lidelser for sig og Mandskab
førte han 1733-34 store Transporter af Materiel og Proviant ad
Østsibiriens Flodveje til Stillehavet, hvor han anlagde Havnebyen
Okotsk og byggede en lille Flaade, Russernes første i disse Strøg
af Kloden. I Sommeren 1738 afgik han med 3 Skibe til Japan.
Fra Kamtschatka skulde han opsejle Nipon, knytte de russiske
Undersøgelser til den vestevropæiske Kartografi af Nordjapan og
kortlægge de mellemliggende Egne: Jesso og Kurilerne, der paa 
Grund af de yderst vanskelige Besejlingsforhold vedblivende vare
ukjendte og havde faaet aldeles urigtige Former paa Datidens Kort.
I 2 Togter løste S. delvis denne Opgave. Den første Sommer
omsejlede han den største Del af Kurilerne, og 1739 naaede han
Nipon samt besejlede en Del af Jesso og de sydligste af Kurilerne
fra Oceansiden. Hans slette Udrustning og Skjørbug tvang ham
dog til at vende om, før hans Hverv var helt tilendebragt; men
ikke des mindre havde hans Togter stor geografisk Betydning, thi
ikke alene gav han et delvis rigtigt Billede af Kurilerne, men han
bestemte ogsaa Nordjapans Plads og løste fuldt ud sin Hovedopgave:
at; vise Russerne Vej til det rige Østasien og at føje ogsaa dette
saa længe omtvistede Stykke af Nordostpassagen til de øvrige
Undersøgelser i samme Øjemed. Men hans Resultater fandt ikke
Tiltro i St. Petersborg, paa Hjemvejen til Evropa beordredes han
uventet til at gjentage sit Togt, hvilket dog ganske mislykkedes,
og senere begravedes hans Indberetninger i russiske Arkiver uden
ret at komme Almenheden til gode. Først ved Cooks sidste Rejse
rehabiliteredes han.

S. var en heftig og havesyg Natur, der ikke har efterladt sig
noget godt Minde i Sibirien, og da Medlemmerne af den store
nordiske Expedition aarevis, efter Berings Død, holdtes tilbage i
disse Ødemarker, forlod han 1745 egenmægtig sin Tjeneste og
rejste til St. Petersborg, hvor han dømtes til Døden, men slap
med en kortvarig Degradation til Lieutenant. Han døde som
Kapitajn af 1. Klasse 1761.

P. Lauridsen, Vitus J. Bering  og de russiske Opdagelsesrejser (1885).

P. Lauridsen.



Spannjer, Jeremias Elias, 1784-1872, Legatstifter, 
Søn af Skomagermester George Heinrich S. (d. 27. Dec. 1825) og Maren
Jensdatter, blev født 29. Jan. 1784 i Kjøbenhavn. Han etablerede
sig som Skomager i Huset ved Siden af hans Faders Ejendom i
Christen Bernikow-Stræde, og her blev han boende, saa længe han
levede, under de allertarveligste Forhold. I Besiddelse af et
betydeligt finansielt Talent samlede han ved Flid og systematisk
Sparsommelighed, men ikke ved uhæderlige Midler en Formue, der nu
udgjør henved 2 1/2 Mill. Kr. For disse oprettedes ved Fundats af
10. Juli 1879 Legater til at virke i «for det offentlige gavnlig
velgjørende Øjemed». S., der havde Bryllup 26. Sept. 1810 med
Johanne Marie Stieglietz (d. 26. Sept. 1859, 79 Aar gammel), Datter
af en Skomagermester, døde 24. Avg. 1872.

Sofus Elvius.

 1695-1761, Musiker">

Sparkiær, Peder, 1695-1761, Musiker, var født 6. Sept. 1695 og 
Søn af Christen Andersen S. og Kirsten Normann. Faderen, der havde studeret 
Theologi, blev i 1702 Kantor og Skolemester ved Holmens Kirke i
Kjøbenhavn. Sønnen, som blev Student 1711, uddannede sig som
Musiker, men lagde sig ogsaa efter at skrive Vers og gjorde sig først
bemærket som Forfatter af Lykønskningsdigte paa Hoffets Festdage.
Af Holbergs «Nyaars-Prologus» 1723 ses, at S. var knyttet til
den ældste danske Skueplads, i det han staar anført blandt «den
danske Bandes» Medlemmer som «Komponist af Musikken». 1724
fik han Ansættelse som Hofviolon, og 1731-41 var han tillige
Hoforganist. Et Protektorium, der udfærdigedes for ham i 1727, viser,
at han allerede da var Organist ved Trinitatis Kirke, som han
siden vedblev at være. S. har foruden større og mindre
Kompositioner skrevet en Del Musiktexter til Brug ved forskjellige
højtidelige Lejligheder. Digter var han ikke, men han havde Øje for
Betydningen af, at Landets eget Sprog blev benyttet i Musikkens
Tjeneste, hvad den Gang kun faa havde. Da han i 1719 skrev
en lille Afhandling om Musikken, som han tilegnede Frederik IV,
men som i øvrigt ikke udkom i Trykken, kunde han med Føje
rose sig af, at det var noget nyt at se en saadan Traktat «paa
vort kjære Fædrenemaal». Om hans Musik var bedre end hans
Vers, maa staa hen, da hans Kompositioner, der især bestode i
danske og tyske Fødselsdagskantater, ikke ere bevarede. Som
Textforfatter havde han bl. a. Del i Kantaten ved Tronskiftet 1730,
hvortil Bernardi komponerede Musikken, og for Scheibe skrev han
1740 Kantaten ved Slotskirkens Indvielse og 1746 «Klagesangen»
over Christian VI. S. blev i 1722 gift med Agnete Cathrine
Lindemann (d. 1760, 62 Aar gammel). Han døde 31. Dec. 1761.

Hjemme og Ude 1884-85, S. 117.

V. C. Ravn.



Sparre, Aage Jepsen, o.1462-1540, Ærkebiskop,  var Søn 
af Jep Tullesen til Skurup (Svanholm) i Skaane og Else
Henningsdatter Meinstrup. 1483 blev han indskrevet ved Universitetet
i Greifswald og tog her 1490 Magistergraden. Fra 1511 nævnes
han som Kannik i Lund, fik senere Degnedømmet i Kapitlet og
blev ved Ærkebiskop Birger Gunnersens Død 10. Dec. 1519 strax
af Kapitlet valgt til hans Efterfølger. Ved samme Lejlighed skal
der af Rigsraadet være blevet taget en Bestemmelse om, at kun
adeligfødte maatte vælges til Biskopper; dette behagede i alt Fald
ikke Christian II, der forkastede Valget og indtrængte sin langt 
yngre og langt dygtigere, borgerligfødte Sekretær Jørgen Skodborg
(ovfr. S. 55), medens Paven havde udnævnt Kardinal Paolo Emilio
dei Cesi til Ærkebiskop. Efter Jørgen Skodborgs Flugt indtrængte
Christian II først Diderik Slagheck, derpaa Johan Weze som
Ærkebiskop, og først da denne i April 1523 var gaaet i Landflygtighed
med Christian II, tiltraadte A. S. Ærkesædet, men det lykkedes
ham ikke at opnaa pavelig Konfirmation, da Kardinalen stadig
stod i Vejen. I Jan. 1524, efter Malmøs Overgivelse til Frederik I,
modtog han tillige med Albert Jepsen Ravensberg paa Kongens
Vegne Troskabseden af Borgerne. Selvfølgelig maatte han baade
som Adelsmand og som gejstlig slutte sig til Frederik I. Efter at
Søren Norbys Opstand i Skaane var dæmpet (1525), bidrog han
saaledes til, at Mester Christiern Pedersen maatte flygte til
Christian II En Tid syntes det dog, som om Jørgen Skodborg skulde
vinde Anerkjendelse baade hos Paven og Frederik I; men da
oven i Kjøbet borgerliges Udelukkelse fra Bispedømmerne var
fastslaaet i Frederik F s Haandfæstning, saa udstedte Kongen og en
Del verdslige Rigsraader 19. Avg. 1526 en Erklæring om, at A. S.
skulde beholde Lunde Stift, indtil der af Kongen og Rigsraadet var
fældet Dom mellem ham og Skodborg, og at Stiftet i hvert Fald
ikke skulde fratages ham, selv om en saadan Dom gik ham imod,
før de 3000 rhinske Gylden, som han havde laant Kongen under
Søren Norbys Fejde, vare tilbagebetalte. Dette var saaledes den
Sum, som Kongen tjente ved denne Handel; desuden havde A. S.
hos Fuggerne i Rom maattet deponere 5000 Dukater, der skulde
anvendes til den pavelige Konfirmation. Til en saadan Rigsraadsdom 
kom det aldrig, og A. S. beholdt saaledes Stiftet i Kraft ikke
af Pavens, men Kongens Magt, og da han ikke havde pavelig
Indvielse, stod han i mange Henseender magtesløs over for det
stærke Røre, som nu udbrød i Skaane, efter at Claus Mortensen
Tøndebinder 1527 var optraadt i Malmø, understøttet af Jørgen Kock.
Han nedlagde et Forbud mod hans Prædiken; Claus Mortensen
forlod ogsaa Byen og drog til Haderslev, men da han næste Aar (1528)
kom tilbage tillige med Hans Spandemager og forsynet med
kongeligt Beskjærmelsesbrev, stævnede A. S. dem begge til en
Religionsdisputats for at overbevise dem om Kjætteri, men de mødte ikke,
hvorpaa A. S. udsendte en Advarselsskrivelse til Indbyggerne i Malmø.
Dette fremkaldte atter et Modskrift af Peder Laurentsen, der var
bleven Læsemester i Malmø. A. S. skildres som en from og
gudfrygtig Mand, men uden større aandelig Dygtighed. Til sidst blev 
han træt af den frugtesløse Kamp; han var ogsaa nu o. 70 Aar
gammel og trængte til Afløsning af yngre Kræfter. I Juli 1532
oplod han sin Stilling til Dekanen i Kapitlet, Mester Torbern Bille,
der dog maatte udstede bindende Forpligtelser til Frederik I, inden
Sagen gik i Orden.

A. S. forbeholdt sig Stillingen som Dekan i Kapitlet samt
Forleningen med de 2 Nonneklostre: St. Peders i Lund og Bosø,
samt flere andre Indtægter. I den følgende Tid spillede han ingen
Rolle. Til den store Rigsdag 1536 indkaldtes ogsaa «Electus antiqvus
Mester A.»; i Rigsdagsrecessen nævnes han imidlertid ikke blandt
Rigsraaderne, men har beseglet øverst blandt den Skaanske Adel.
Senere kaldes han dog atter i Kongebreve «vor Mand og Raad».
Han havde, i alt Fald en Tid lang, Del i Skurup Gaard sammen
med sine Brødre, var i Besiddelse af ikke ringe Formue og havde
Pant i forskjellige Hovedgaarde. 12. Okt. 1540 gjorde han
Testamente, og kort efter døde han. 

A. Heise.



Sparre, Claus Nielsen, --o.1451, til Ellinge og Vik,
Rigsraad, førte selv aldrig, saa lidt som nogen af hans Slægt,
Navnet S., og det sikkert af gode Grunde, da den ikke som S.-Slægten
førte 3, men kun 2 Sparrer i sit Vaaben og altsaa utvivlsomt er
en hel anden Slægt. Han var Søn af nedennævnte Niels Svendsen S.
til Ellinge og Pernille Pedersdatter Thott og var som Godssamler
sin Fader op ad Dage. Han var i 1425 og 27 sin mægtige Morbroder 
Hr. Axel Pedersens Foged paa Varberg og opholdt sig 1435
længe i Stockholm, hvor han bl. a. nævnes som Forlover for Kong
Erik ved Forliget med det svenske Rigsraad. Formodentlig har
han her da fæstet sig en svensk Brud, Karen Stensdotter Bielke,
med hvem han 1438 holdt Bryllup i Stockholm. Han kom herved
i Svogerskab med selve den svenske Rigsforstander og senere
Konge Carl Knutsson, hvis Halvsøster hun var, men dette anselige,
om end for en dansk Mand farlige, Svogerskab synes ikke at have
rokket hans danske Sind, thi 1439 var han et af de danske
Sendebud til Mødet i Jønkøping. Kort efter Kong Christoffers
Tronbestigelse blev han Ridder og fik senere Plads i Rigsraadet, i alt
Fald før 1449. 1446 siges han at have faaet Brev paa Sølvitsborg
Len, men om han nogen Sinde fuldt har overtaget dette Len, er
vel tvivlsomt, da en anden skaansk Stormand, Hr. Niels Jensen til
Hammer, alt havde Brev derpaa. Derimod havde han Lykaa i
Pant, og dette Len sad hans Enke endnu 1458 inde med, skjønt 
de svenske i Mellemtiden havde spillet Herrer der. Som Rigsraad
deltog han 1450 i Forhandlingerne i K altnar med de svenske, men
er vistnok død snart efter. Efter sine Forældre havde han arvet
Ellinge; Vik i Upland fik han med sin Hustru. Hun bortforpagtede 
1458 Ellinge i sin Søns umyndige Aar til hans mægtige Frænde
Iver Axelsen Thott. 

Thiset.



Sparre, Gjørvel (Gjørrild) Fadersdatter, --1605, var født i
Sverige og Datter af Fader Nilsson S. til Hjulsta og Botilda Knutsdotter. 
Denne sidste var ogsaa af en oprindelig svensk Adelsæt (Tre
Roser), men hendes Faders Farfader og Fader havde begge ved
Giftermaal med norske Adelsdamer erhvervet sig udstrakte
Godsbesiddelser i Norge, og disse gik tillige med svensk Familiegods
over til G. F., der synes at være bleven forældreløs allerede som
Barn. Den rige Arving var naturligvis en eftertragtet Brud, og
1532 blev hun gift med den svenske Rigsraad Peder Nilsson Grip,
som imidlertid druknede allerede Aaret efter. Længe sad hun dog
ikke Enke, thi i Begyndelsen af 1534 blev hun gift med den danske
Rigsraad Truid Gregersen Ulfstand, som i Spidsen for et dansk
Gesandtskab var kommen til Sverige. Hun fik nu sit Hjem i
Danmark, foreløbig paa Varberg Slot, hendes Mands Forlening, og kom
her til at gjennemleve Grevefejdens urolige Tid, der ogsaa gik ud
over hende, i det den i Fangenskab paa Slottet hensatte Marcus
Meier, Grev Christoifers og Lybeks Landsknægtfører, i Marts 1535
pludselig gjorde sig til Herre over Slottet, medens Hr. Truid
ilsomt maatte flygte bort, efterladende sin unge Hustru og sine 7
Børn af første Ægteskab i Æventyrerens Hænder. I dette
Fangenskab, der varede i 14 Maaneder, indtil Hr. Truid i Maj 1536
tilbageerobrede sit Slot, fødte Fru G. (i Nov. 1535) en Søn, hendes
eneste Barn; men kun 13 Aar gammel døde Drengen, hvad der
gav Anledning til skandaløse Optrin mellem hendes Stifsønner og
hendes Mand -- ikke længer Truid Ulfstand, der var død i Nov.
1545, men hendes tredje Mand, Lave Brahe (II, 595). Medens
Sagnet vil vide, at Forholdet mellem hende og hendes anden
Mand var slet, skal hun have været meget lykkelig i sit tredje
Ægteskab, der varede i 20 Aar, indtil hun i Marts 1567 for tredje
og sidste Gang blev Enke.

Uden paarørende sad hun nu Resten af sit lange Liv i et
fremmed Land. Som hendes Rigdom tidligere havde fristet
Bejlerne, saaledes blev den nu Gjenstand for den danske Regerings 
Bestræbelser, i det man nødig vilde se hendes store norske Godser
gaa i Arv til hendes svenske Frænder. Da hun paa sin Side ikke
havde Interesse for disse, mødtes hendes og Regeringens Planer,
og en Række Transaktioner fandt Sted. 1574 afstod hun det
berømte Giske, og s. A. opgav hun en Gjældsfordring paa 8000 Rdl.
mod Livsbrev paa Verpinge Gods og Borreby i Skaane; 1582
afstod hun sit nordenfjældske Gods, i alt 236 Gaarde, hvoraf mange
meget store, og sine Besiddelser paa Shetlandsøerne mod at faa
Verpinge Gods til Eje og Børringe Kloster med Froste Herred for
Livstid; 1586 fulgte en ny Afstaaelse af norsk Gods mod Forlening
med Sørby i Skaane og 1599 en endnu større, tilsammen paa o.
300 Gaarde i det søndenfjældske; 1601 overlod hun Kongen sit
Arvegods i Sverige og Gods i Skaane og Halland samt en
Fordring paa Byen Danzig, der hidrørte fra hendes Mormoders
Morfader, den svenske Konge Carl Knutsson, og endelig indsatte hun
s. A. ved sit Testamente Christian IV til sin Universalarving. Man
kan ikke sige andet, end at de Opmærksomheder, der vare viste
hende fra de danske Kongers Side i Form af Forleninger (foruden
de alt nævnte: Heinekirke 1570, Skyts Herred 1599 og Lindholm
1601), Gaver, Tilladelse til at slaa Mønt og personlige Besøg,
betalte sig rigelig. 20. April 1605 døde Fru G. F. paa Børringe,
efter Sigende 96 Aar gammel.

Norsk Tidsskr. f. Vidskb. og Lit. IV (1850), S. 91 ff. 
(Norsk) Hist. Tidsskr. 3. R. III, 219 ff. 

C. F. Bricka.

<chapter name="Sparre, Henrik Aagesen, --1531, til Klogerup og Hageløs,
Rigsraad">

Sparre, Henrik Aagesen, --1531, til Klogerup og Hageløs,
Rigsraad, var Søn af Aage Tullesen til Klogerup og Mette Nielsdatter 
Banner. Han nævnes første Gang 1479, skrev sig fra 1487
til Hageløs og var altsaa sikkert da gift med Kirsten Knudsdatter
Has, hvis Fædrenegaard Hageløs var. 1496 var han Høvedsmand
paa Abrahamstrup og 1502 paa Søborg, hvilket sidste Len han beholdt 
til 1520, da han fik Tilladelse til at afstaa det til sin Datter.
Ogsaa senest fra 1502 havde han Plads i Rigens Raad; han nævnes
dette Aar blandt Dommerne saa vel i Oslo over Knud Alfsen som
over Poul Laxmand. Ligeledes er han 1505 med i Kalmar at
afsige Dom over de oprørske svenske, deltager 1508 i de svenske
Forhandlinger i Helsingborg og 1512 i Halmstad, ligesom han s. A.
tager Del i Forhandlingerne i Malmø med Hansestæderne. 1513
var han nærværende ved samtlige 3 Rigers Raads Sammenkomst i
Kjøbenhavn. Under Christian II's Regering synes han at have 
ført en mindre fremtrædende Tilværelse, dog blev han ved 
Kroningen 1514 Ridder. Skjønt han 1523 paa Skaane Landsting paa
ny tilsvor Christian II Troskab, har han dog sikkert snart efter
sluttet sig til Frederik I. Vistnok foranlediget ved denne Konges
bekjendte Henstilling til Adelen 1526 om Brugen af faste
Slægtnavne antog han allerede s. A. ligesom sine Fættere Navnet S.
efter Slægtvaabenet. 1529 afstod han vistnok Hageløs, til hvilken
Gaard han hidtil bestandig havde skrevet sig, til sin Datter -- 
med sin Søn har han, som det synes, levet paa Krigsfod -- og
skrev sig sine sidste Leveaar til sin Fædrenegaard Klogerup. 14.
Maj 1531 omtales han som nylig død, sikkert i en høj Alder.

Thiset.



Sparre, Jacob Mouridsen, --1573, til Svanholm, Søn af
nedennævnte Mourids Jepsen S. og Karen Høg, arvede efter disse
sine Forældre Svanholm, dog kun i Fællesskab med sin Svoger
Mogens Gyldenstjerne, et Sameje, der naturligvis gav Anledning til
adskillig Fortrædelighed mellem de to. End videre besad han,
maaske som Arv efter sin jyske Moder, Ellinggaard i Vendsyssel,
men den solgte han faa Aar før sin Død. Endnu havde han i
Fædrenearv faaet Pantelenet Fers Herred, der 1569 blev ham
overladt frit paa Livstid, mod at han gav Afkald paa Pantesummen.
Alt 1566 havde han erhvervet sig lignende Vilkaar paa et andet
Pant af Kronen, Søfde Len, som han da nylig havde giftet sig
til. Vel nærmest paa Grund af sine anselige Slægtskabsforbindelser, 
thi selv synes han ikke at have været nogen betydelig
Personlighed, var han blandt de Adelsmænd, til hvem Kong Christian 
II 1533 forgjæves henvendte sig om sin Gjenindsættelse paa
Tronen. 1535 og endnu 1548 nævnes han som Hofsinde. Han
var udset til at deltage i den anselige Brudefærd til Sachsen 1548,
men kom dog næppe afsted, hvorimod han ledsagede Prins
Frederik til Norge s. A. J. S., der døde paa Svanholm 16. Jan. 1573,
havde 1. Febr. 1540 ægtet Clara Andersdatter Bille, særlig kjendt
fra sin romantiske Trolovelse med Henrik Nielsen Rosenkrantz
(XIV, 223). Efter hendes Død (14. Juni 1560) ægtede han Rigsraaden 
Erik Bølles (III, 324) Enke, Margrethe Axelsdatter Urup,
der beholdt Søfde til 1587, da hun antagelig døde. 

Thiset.



Sparre, Jens, 1577-1632, til Sparresholm, var en Søn af
Villum Grubbe til Vinderup og Maren Basse. Baade Faderen og 
Farfaderen kaldte sig Grubbe, hvorimod J. S. gjenoptog det gamle
Slægtnavn. Født 21. Maj 1577 paa Vinderup (ved Ringsted)
begyndte han 1593 sine udenlandske Studier i Rostock og fortsatte
dem i 3 Aar sammen med sin jævnaldrende Barndomskammerat
Otte Steensen Brahe (II, 598), i hvis Hjem han som lille havde
været en kort Tid, og med hvem han senere havde gaaet i Skole
i Sorø Kloster. Med Theologen Cort Aslaksen (I, 358) som Hovmester 
besøgte de den bekjendte Skole i Herborn og Universiteterne 
i Heidelberg, Marburg, Strasburg og Basel, indtil J. S. 1596
kaldtes hjem og indtraadte i Kancelliet; men fuld af Lyst til at se
sig mere om i Verden opgav han alt Aaret efter denne Stilling
og blev Kammerjunker hos Hertug Hans, Kongens Broder, for at
følge denne til Tyskland. Rejsen afbrødes ved et Ophold ved
det danske Hof, men 1598 droge de ud paa ny, lede Skibbrud
paa Jyllands Vestkyst, men rejste videre til Lands til Holland og der
fra til Genf og Frankrig (Orleans, Paris). Efter Hjemkomsten
forblev han hos Hertugen indtil 1601, da han blev Hofjunker hos
Kongen, og ved dennes Hof rykkede han 1605 op til Skjænk og
1608 til Hofmarskal. I sidstnævnte Aar fik han sin første
Forlening, Bakke Kloster i Norge, som han beholdt til 1611. 
Imidlertid fik han ogsaa nu Lejlighed til at se fremmede Lande, i det
han 1603 sendtes til England, 1605 var i den til Polen udsendte
Gesandt Christian Holcks Følge, s. A. førte Hoffanen under
Belejringen af Brunsvig, hvor danske Tropper hjalp den brunsvigske
Hertug mod Byen, 1606 ledsagede Christian IV til England og
1609 repræsenterede denne ved Hertugen af Württembergs Bryllup
med Kongens Svigerinde. Da han 1610 endelig forlod Hoffet, forlenedes 
han med Christianopel og Sølvitsborg, og han var saaledes
Krigsskuepladsen nær, da Kalmarkrigen udbrød (1611). Fulgt med
Hæren til Kalmar var han fraværende fra Christianopel, da denne
By overrumpledes og plyndredes af de svenske. Om Efteraaret
udnævntes han til Generalvagtmester i Gert Rantzaus Lejr, og efter
at have hvervet en Fænnike drog han 1612 med denne Feltherre
ind i Smaaland, hvor han mistede mange af sine Folk.

Efter Krigens Afslutning havde J. S. 29. Avg. 1613 Bryllup
med Sidsel Parsberg, en Datter af Niels P. til Harrested og
Lisbet Sehested. Hun fødte ham i Aarenes Løb en talrig Flok Børn,
men kun 2 af dem naaede den voxne Alder. Imidlertid havde
han 1612 ombyttet sine blekingske Forleninger med Villands
Herred i Skaane, og her anlagdes i de nærmeste Aar efter Krigen 
under hans Tilsyn den nye By Christiansstad, hvis første Lensmand
han blev (1617). Allerede 1618 forflyttedes han dog til den vigtige
Fæstning Baahus, men her sad han saa til sin Død; samtidig fik
han ogsaa Elfsborg, der imidlertid Aaret efter leveredes tilbage til
Sverige. Nævnes bør endnu, at han 1614 paa ny fulgte Christian
IV til England, at han 1616 sloges til Ridder, at han 1619 under
de nordiske Kongers Møde i Halmstad fungerede som Hofmarskal
og ved denne Lejlighed vandt Gustav Adolf for sig, saa at han
nogle Aar senere (1624) blev indbudt til at besøge den svenske
Konge i Gøteborg og der modtog en kostbar Foræring; end videre,
at han 1622 stod Fadder til Kongesønnen Valdemar Christian, at
han 1623 deltog i Forhandlingerne om Sorø Akademis Oprettelse,
og at han 1625 og 1628 sad som Dommer paa Herredagene
henholdsvis i Throndhjem og Christiania. Da Kongen 1627 havde
spurgt Rigsraadet om, hvem det var rettest at gjøre til Rigsadmiral, 
udpegede de fleste Stemmer J. S., men hvor meget Kongen
end aabenbart holdt af denne sin jævnaldrende, tro Mand, fulgte
han ikke Forslaget. Da 1628 en norsk national Hær oprettedes,
udnævntes J. S. til Oberstlieutenant ved Baahus Lens Regiment,
men samtidig fritoges han for Hvervet.

J. S., som i sit Hjem stærkt lagde Vind paa Husandagt og i
Kongelv By (ved Båahus) øvede stor Godgjørenhed, og som roses
for sin Retfærdighed og Retsindighed, døde 1. Febr. 1632 paa
Baahus. Hans Enke, hvis Gods ansloges til over 1300 Tdr. Hartk.,
overlevede ham til 1640. I sine yngre Dage skrev han sig til
Vinderup, men efter at han 1607 fra Kronen havde tilmageskiftet
sig Paddeborg (ved Næstved), opførte han her en stor Gaard, som
han (1609) efter sig kaldte Sparresholm og senere skrev sig til.

H. Offuesøn, Ligpræd. ov. J. S. (1632). 

C. F. Bricka.



Sparre, Jens Torbernsen, --1460--, til Bringstrup, Rigskansler, 
var Søn af Torbern Jensen (af den sjællandske Sparre-Slægt) 
til Ørslev og Bringstrup og Karen Pedersdatter Krag.
J. T., der nævnes som Væbner 1429, var Lensmand paa Kalundborg 
1437 og ligeledes 1438, da Kong Erik forlod Danmark, og
da J. T. skal have afgivet et særlig bindende Løfte om at holde
Slottet for Kongens Slægt. At han har opfyldt dette Løfte, høres
der imidlertid intet om; derimod blev han under den ny Konge
Rigskansler og nævnes som saadan 1443-60; senere, i 1468-72,
beklædte hans Søn, Hr. Jep Jensen af Sandby, det samme 
Embede. J. T. var Væbner endnu 1447, men Ridder 1450 og har
vel altsaa faaet Ridderslaget ved Christian I's Kroning 1449; 
1451-71 forekommer han som Rigsraad, og ved Tiden 1460-63 har
han vistnok været Lensmand paa Skjoldenæs. Efter sin i 1438
afdøde Fader havde han arvet Bringstrup, og ved Giftermaal med
Sophie Pedersdatter (Sparre) kom han i Besiddelse af Viby (det
nuværende Vibygaard), som Sønnen Jep Jensen dog skrev sig til,
allerede længe før hans Fader døde. Naar dette Dødsfald er
indtruffet, vides ikke. 

William Christensen.



Sparre, Jep Tordsen, --o.1562, til Lyngbygaard, mistede
tidlig sine Forældre, Tord Jepsen til Lyngbygaard og Birgitte
Moltke -- Faderen blev dræbt af Niels Brahe --, en Omstændighed, 
der sikkert har haft en væsentlig Andel i hans senere skjæve
Livsførelse. Hans formaaende Farbrødre, bl. a. Ærkebisp Aage S.,
have dog næppe forsømt hans Opdragelse efter hans Breve at
dømme. 1528 var han blandt de Adelsmænd, der bleve udskrevne
til at følge Frederik I udenrigs, og 1533 blandt dem, Christian II
forgjæves henvendte sig til om at komme paa Tronen paa ny.
1535 var han Hofsinde og fik Brev paa Allehelgensklosteret i Lund,
dog kun en stakket Tid. Samtidig gjorde han Tjeneste som
Skibschef under Peder Skram, og selv beretter han senere, at han har
taget Del i Kjøbenhavns Belejring. Sammen med Ritmesteren
Busch van Velden havde han 1536 det Hverv at indtage Lunde
Stifts Slotte og Gaarde, hvorefter han selv erholdt Bosø Kloster
med Fultofte og Heglinge i Forlening. Bosø ombyttede han 1537
med Øvids Kloster, og 1539 ses han tillige at have haft Næsbyholms 
Len. Han maa altsaa antages at have gjort god Tjeneste
i Krigsaarene, hvad han ogsaa selv senere idelig paaberaabte sig,
men det skulde snart vise sig, at til de paafølgende fredeligere
Tider passede han ikke.

Saa daarlig styrede han sine Len, og saa slet forligtes han
med sine Standsfæller og andre, at han alt 1541 var undveget til
Stockholm, hvorfra han bad Kongen om Lejde. Dette har han
sikkert faaet, thi Kongen var ham endnu den Gang gunstig og
mæglede bl. a. for ham en Trætte, han havde med Hr. Mourids
Olsen Krognos. Han kom i alt Fald tilbage; men snart efter var
det lige galt igjen, bl. a. fordi han var en Mand af saare løse
Sæder. 1544 fik han en skrap Formaning om som andre Lensmænd 
at rette sig efter Kongens Breve, men saa lidet tog han 
Hensyn hertil, at han, da Borgerne i Væ beskyldte ham for at
drive ulovligt Kjøbmandskab og at have skrevet «ikke retfærdige
Breve», overfaldt Borgmesteren, skjønt denne havde et kongeligt
Beskjærmelsesbrev, ligesom han truede og undsagde Borgerne. Men
saa blev han stævnet til at møde i Lund, hvor han under Borgen
af 10 Adelsmænd maatte udstede en Stræng Forpligtelse til ikke at
overfalde Dommere med unyttige Ord, ikke gjøre Forsamling til
Tinge, ikke bruge Forprang med Sild, Korn osv. Mærkelig nok
tog han sig denne Tort saa nær - han beklagede altid bittert, at
Forpligtelsen var bleven ham aftvungen ved Fængsel trods given
Lejde --, at han forlod sit Fædreland, sine Len og sine Godser.
Han tyede først til Sverige, men gjorde sig formodentlig snart umulig
her -- der gik i alt Fald i hans Hjemstavn, til Fryd for hans
Uvenner, sære Rygter om hans Forhold i Sverige --, thi siden
flakkede han i flere Aar om i Udlandet, bl. a. i Frankrig, hvor
han blev saaret i Krigstjeneste, saa en Tid i kejserlig Tjeneste, i
Holland, Køln, Brandenborg, Wittenberg, Brunsvig osv., til han
endelig slog sig ned i Lybek; men ved en flittig Brevvexling, der
endnu til Dels er bevaret og af ikke ringe Interesse, vedligeholdt
han Forbindelsen med Hjemmet, navnlig med sin formaaende
«Svoger» Mogens Gyldenstjerne, stadig tilbydende at komme tilbage,
naar kun Kongen vilde fritage ham for den indgaaede Forpligtelse.
Men hverken hans godskjære Frænder, der for længst ved Pant og
paa anden mere eller mindre hæderlig Vis vare komne i Besiddelse 
af hans Gods, eller andre ønskede hans Tilbagekomst, skjønt
man med stor Interesse fulgte hans Skæbne, navnlig da man en
Tid troede, at han konspirerede med den landflygtige Peder Oxe,
hvad dog J. T. energisk fralagde sig. Sympathi for ham havde
man imidlertid ikke. «Onde J. T., som hver Mand ved af at
sige», er det Skudsmaal, Samtiden har efterladt ham. Han levede
endnu 16. Marts 1562 i Lybek, hvor han 21. Nov. 1561, da alt
sengeliggende, havde ægtet sin Kokkepige Catharine Schmedes,
med hvem han havde en Søn Hector. Hun var Enke 4. Febr.
1563. 

Thiset.



Sparre, Knud Henriksen, --o.1568, til Klogerup, var
Søn af ovennævnte Henrik Aagesen S. og maa være født omkring
1487, eftersom han alt nævnes 1507. Han fik af Samtiden det
Skudsmaal, at han var en daarlig Søn, og mulig staar hermed i
Forbindelse, at han færdedes udenlands som Peder Skrams Fælle 
i kejserlig Tjeneste, i hvilken de deltoge i den sachsiske
Bondekrig. Hjemkommen overtog han efter Faderen (eller Søsteren)
Søborg Len, som han endnu havde ved Grevefejdens Udbrud. Som
den sjællandske Adel for største Delen maatte ogsaa han sagtens
gaa Grev Christoffer til Haande, men undgik dog ikke den Skæbne,
der ramte flere af hans Standsfæller, i det Greven ogsaa lod ham
gribe 1535 i Kjøbenhavn og føre fangen til Meklenborg. Han kom
vel fri Aaret efter, men maatte som hans Lidelsesfæller udstede en
Stræng Troskabsrevers til det nye Regimente og navnlig forpligte
sig til ikke at arbejde for Bisperegimentets Gjenindførelse.
Søborg Len mistede han og fik kun en tarvelig Erstatning i et lille
skaansk Len, Vismerlev, som han havde fra 1540 til sin Død.
Medens han endnu paa den store Herredag 1536 i Kjøbenhavn
gav Møde som en af den sjællandske Adels deputerede, førte han
senere en ganske tilbagetrukken Tilværelse paa sin Fædrenegaard
Klogerup. Kun gjorde han i Begyndelsen af Krigen 1563 Tjeneste
som en af Proviantmestrene i Skaane. Han døde imellem 14. Okt.
1566 og 16. Maj 1568. Alt 1551 havde han mistet sin Hustru, Anne
Andersdatter Bille, hvem han 1538 havde ægtet. 

Thiset.



Sparre, Mourids Jepsen, -1534, til Svanholm, Rigsraad,
var Broder til Ovenstaaende Aage Jepsen S. Han var 1493 Hofsinde, 
havde 1506 Laholm Slot og senest fra 1510-16 Korsør Len.
Sidstnævnte Aar fik han efter en Broder som Pantelen Beritsholm
Slot, der 1526 blev nedbrudt og lagt under Lindholm Slot, som
han derefter fik i Pant og tillige med Bare og Froste Herreder
beholdt til sin Død. Han var blandt de Skaanske og sjællandske
Adelsmænd, som 1523 paa ny tiisvore Kong Christian II Troskab,
men denne Ed hindrede ham ikke i ved første gunstige Lejlighed
at slutte sig til Kong Frederik, der lønnede ham med Ridderslaget
og Sæde i Rigens Raad, hvorhos han fik Kjøbenhavns Slot i
Forlening, men det havde han kun et Par Aar. I Rigsraadet vides
han ikke at have spillet nogen fremragende Rolle; kun var han
1530 Sendebud til Forhandlinger i Varberg med Kong Gustav.
Ligesom sine Frænder havde han 1526 efter sit Vaaben antaget
Navnet S. Foruden sin Skaanske Hovedgaard Skurup, som han
henflyttede til en Holm i Svansø og derfor kaldte Svanholm, ejede
han Skjern paa Falster, men denne Gaard mageskiftede han 1520
til Kronen mod skaansk Gods. Han var 2 Gange gift, med Karen 
Pedersdatter Høg og Ide Thomesdatter Lange. Efter hans Død,
1. Jan. 1534, ægtede sidstnævnte Henning Jørgensen Qvitzow til
Sandager. 

Thiset.



Sparre, Niels Clausen, --o.1505, svensk Rigsraad, var
Søn af ovennævnte Claus Nielsen S. Da Faderen døde, var
N. C. et Barn, og Moderen, som var Søster til den senere
Rigsforstander Sten Stures Moder og Halvsøster til Kong Carl
Knutsson, bosatte sig med Drengen paa sin Fædrenegaard Vik
i Upland, medens N. C. mistede Lykaa Len, som hans Fader
havde haft, og som nu tillige med i alt Fald en Del af hans
danske Ejendomme inddroges af Christian I. Men i hvilket Omfang 
dette er sket, er ganske vist uklart; Lykaa synes i det mindste
i 1458 at være i N. C.s Moders Hænder, og N. C. har ogsaa senere 
under Christian I øjensynlig været i Besiddelse af sin Faders
Gaard Ellinge i Skaane. Sikkert er det dog, at N. C. (der efter
Moderen arvede den svenske Gaard Vik) hele sit Liv igjennem
viser sig som Tilhænger af det svenske Selvstændighedsparti. 1473
gjorde Sten Sture ham til Lensmand paa Elfsborg, og i denne
Stilling forblev han indtil 1497, da han maatte overgive Slottet,
som havde været et Midtpunkt for det vestlige Sveriges Modstand
mod de danske, og saaledes mistede Lenet. I alt Fald siden 1480
havde han været svensk Rigsraad; nu blev han Ridder ved Kong
Hans' Kroning i Sverige 1497, men dette forsonede ham ikke med
de ny Forhold; da Sten Sture paa ny rejste sig, var han strax
med, og han var en af Deltagerne i Vadstenaforbundet af 1501.
Da Svenskerne vare faldne ind i Bleking og i Marts 1503 havde
afbrændt Lykaa Slot, blev N. C., der ved denne Tid var forlenet
med Stäkeholm, ogsaa sat til Høvedsmand over Lykaa Len. Hvor
længe det svenske Herredømme har varet her, er dog usikkert;
Lenet synes at have været i de danskes Hænder i 1505, og i alt
Fald nævnes N. C. sidste Gang s. A., saa at han maa antages at
være død ved denne Tid.

Han havde i 1477 ægtet Margrethe, Datter af Lave Brock
(III, 90) og Else Poulsdatter Laxmand. Hun levede som Enke
endnu 1522; men hendes Mands Rejsning i 1501 havde bevirket,
at Kongen inddrog ikke blot N. C.s eget Gods, men ogsaa den
Arv, som tilfaldt Fru Margrethe efter hendes Fader. I 1540 lovede
dog Christian III atter at udlægge hendes Arvinger i Sverige 
hendes Gods;  men at det samme er sket med N. C.s eget Gods,
høres der intet om.

Styffe, Bidrag t. Skandinaviens hist. IV, S. cccxv f.

William Christensen.



Sparre, Niels Svendsen, --o.1435, til Eliinge, henregnes,
som ovfr. ved hans Søn Claus Nielsen berørt, kun med urette til
Slægten S. Han synes snarere at have været af jysk Herkomst,
men ved at træde i Tjeneste hos Hr. Jep Muus (XI, 555) og siden
ægte en Søster til dennes bekjendte Hustru Kirsten Pedersdatter
Thott blev han knyttet til Skaane og blev Ejer af Ellinge, i det
Kirsten Pedersdatter 1395 tilskjødede ham denne Gaard dels som
Medgift med Søsteren, dels for tilgodehavende Løn. Ved Pant og
Kjøb, bl. a. af Hovedgaarden Tostrup i Haragers Herred, erhvervede 
han sig efterhaanden saa betydelige Besiddelser, at han maa
henregnes til Datidens største Jorddrotter i Skaane. Af hans
Forleninger kjendes kun Hagenskov, som han havde 1409, men senest
fra 1411 var han Ridder og formodentlig ogsaa Rigsraad. Han
beseglede i alt Fald s. A. som Forlover for Kongen Forliget i
Kolding, ligesom 1419 i Kjøbenhavn Forbundet med Kongen af
Polen. Han levede endnu i April 1434. Efter sin første Hustrus,
Pernille Pedersdatter Thotts, Død havde han før 1417 ægtet en
svensk Adelsjomfru Merete Jonsdotter Hjarne. 

Thiset.



v. Speckhan, Frants Eberhard, 1628-97, Gehejmeraad,
var født 2. April 1628 i Kønigsberg af Forældrene Johan Eberhard
S., Oberst og Kommandant i Frederiksstad i Norge, og Anna
Jeckel. Om hans Ungdom vides kun lidt; han tjente under
Turenne i Frankrig og kom i en Alder af o. 30 Aar i den danske
Konges Tjeneste, hvor han forstod at gjøre sig yndet af Frederik
III; 1658 blev han Major ved Livregimentet til Fods, og 1661
udnævnte Kongen ham til Ceremonimester, uagtet han ikke var
Adelsmand. Endnu under samme Konge, der ogsaa synes at have
anvendt S. i diplomatisk Ærende, blev han 1669 Oberstlieutenant ved
Livgarden til Hest. Af Christian V blev han 1670 optagen i
Adelstanden; 1681 fik han Overhofmarskalsembede, og som saadan
forestod han i Forbindelse med Overkammerjunker Knuth og
Rentemester Peder Brandt Hof holdningen; men 1 1/2 Aar efter fjærnedes
han fra Hoffet, uden at vi kunne se, hvad Grunden dertil har
været, og udnævntes (1683) til Stiftsbefalingsmand over Ribe Stift
samt Amtmand over Riberhus Amt. Samtidig fik han Titel af  
Gehejmeraad, Aaret efter gav Kongen ham det hvide Baand.
Død i Ribe 26. Dec. 1697. S. var gift med den 1646 afdøde
Borgmester Reinholt Hansens (VII, 43) Enke, Birgitte Dichmann,
der stod i nøje Forhold til den Ulfeldtske Familie; hun levede
endnu i Juli 1660, da Corfits Ulfeldt og Leonora Christina efter
deres Flugt fra Malmø toge' ind i hendes Hus. Faktisk er det
imidlertid, at S. 26. Jan. s. A. fik Bevilling til at vies i Hjemmet
til Birgitte, afgangne Vilhelm Edingers; muligt er det, at de 2
Kvinder af Navnet Birgitte ere identiske, uagtet der ellers intet
vides om Birgitte Dichmanns Ægteskab med denne Edinger; muligt
er det ogsaa, at der i Kancelliregistranten, hvori Bevillingen er
indført, er en Skrivfejl. Efter sin 1. Hustrus Død ægtede S. 26.
Okt. 1670 Elisabeth v. Raben (f. 10. Nov. 1640 d. 29. Avg. 1706),
der havde været Hofjomfru hos Dronning Sophie Amalie.

Terpager, Inscript. Ripenses S. 87. 
Danske Mag. 5. R. IV, 178.

G. L. Wad.



Speil, Hans, d. 1599, s. Spiegel.



Spend, Christen Nielsen, o.1630-1678, Præst, var Søn af
Sognepræst ved Holmens Kirke i Kjøbenhavn, Mag. Niels
Christensen S. (d. 1664) og Anne Lauridsdatter (d. 1689). Han blev født
i Sæby i Jylland, hvor Faderen paa hans Fødselstid var Præst,
men denne forflyttedes til Kjøbenhavn, da Sønnen var 10 Aar
gammel. S. blev Student fra Kjøbenhavns Skole 1651 og ansattes
1655 som 2. Kapellan ved samme Kirke som Faderen. Efter
Kongens Ønske blev han allerede i Begyndelsen af 1657 Præst i
Vordingborg, og han maa rimeligvis have staaet i ét særligt Forhold
til Kongen; der findes nemlig en Begjæring af Maj s. A. fra ham
om, at Kongen vilde staa Fadder til hans Søn. Han tog Magistergraden 
1664, var i adskillige Aar Herredsprovst og døde 1678.
Aaret før sin Død skrev han en Afhandling: «Helvedes Forstue»,
hvori han ivrer mod Brugen af Latin som den apokalyptiske Drages 
Sprog. Det burde fuldstændig bandlyses fra Skole og Universitet, 
og Græsk og Hebraisk læses og bruges i dets Sted. Muligvis
er han paavirket af Puritanerne i England i denne besynderlige
Fordring. Piecen blev en Del bekjendt gjennem Afskrifter og
vakte mest Morskab. Et spottende Modskrift af Præsten i Sest
(ved Kolding) Knud Larsen Morsiet udbredtes ligeledes i Haandskrift 
(jvfr. Thottske Saml., 4°, Nr. 341). Om S. vel, som det
siges om ham, har været en lærd Mand, endog «erfaren i Kemi», 
har han tillige været en stor Pedant. Derom vidne en Aargang
Prædikener i 4 Foliobind med særskilt lang allegorisk Titel til hver
Prædiken (Thottske Saml., Fol., Nr. 31-34) og en Tale ved en
Præsts Brudevielse i et yderlig Opskruet Sprog, spækket med
hebraiske Citater (Rostgaardske Saml., 4°, Nr. 3); selv som Digter
forsøgte han sig (smstds. 4°, Nr. 259). Tillige skrev han om Biavl
og forsikrede, at der var mange Tønder Guld at vinde ved dens
Fremme. -- Han var gift med Marie Elisabeth Mese (eller Mesing)
og Morfader til Prokansler E. Pontoppidan (jvfr. XIII, 229).

Pontoppidan, Annales eccl. Dan. IV, 588 f. 
Giessing, Jubel-Lærere II, 2, 238 f.                                                                              

A.Jantzen.



Spendrup, Peter Mathias, 1747-1827, Brændevinsbrænder,
er født 12. April 1747 i Kjøbenhavn, hvor Faderen, Mads Petersen
S., var Brændevinsbrænder; Moderen var Ane Madsdatter f. Lund.
Efter at være bleven Student og theologisk Kandidat overtog han
Faderens Virksomhed og fremmede væsentlig Brændevinsbrænderiet
ved at konstruere et Alkoholometer, som han (1809) erholdt
Videnskabernes Selskabs Guldmedaille for og (1810) 10 Aars Eneret paa.
Det avtoriseredes til Brug for Toldvæsenet og holdt sig uforandret
til 1844. For øvrigt synes 2 Sønner at have medvirket i hans
Bedrift, men de døde begge før ham. Der foreligger flere Breve til
ham fra Johannes Ewald, af hvilke det ses, at han var den syge
Digter en hengiven Ven. Han døde 1827 og var 2 Gange gift:
1. med Bodil Cathrine f. Lange (f. 12. Okt. 1752 d. 18. Febr. 1788);
2. (11. Juni 1788) med sin Søsterdatter Ane Kirstine f. Woldum
(f. 5. Jan. 1765 d. 1825), Datter af Provst Morten W. til Hvirring
og Hornborg og Ane Clara Madsdatter f. Spendrup.

Thannings Stamtavle Peter Tygesen. 
Erslew, Forf. Lex. 
L. V. Scheel, Brændevinsbrændingen i Danm. S. 114. 
A. D. Jørgensen, Johs. Evald S. 114. 254.                                                                                    

C. Nyrop.



Spengler, Johan Conrad, 1767-1839, Kunstkammerforvalter,
Søn af ndfr. nævnte Lorenz S., er født i Kjøbenhavn 22. Juli 1767.
Efter at have besøgt Kunstakademiet rejste han udenlands 1787-90 
for at studere Kunst i Frankrig, Italien og England og fik under
sin Fraværelse 1789 Exspektance paa sin Faders Embede som
Kunstkammerforvalter, i hvilken Stilling han strax efter sin Hjemkomst
begyndte at virke. Ved Christiansborg Slots Brand 26. Febr. 1794
fik han Lejlighed til at udmærke sig, i det han ved Hjælp af
nogle af de vagthavende Gardere fik reddet en betydelig Mængde 
Malerier fra Slottet, ligesom han ogsaa, da Ilden truede
Kunstkammeret, sørgede for Redningen af dettes Skatte.

Ved Siden af sin Virksomhed ved Kunstkammeret var S. ogsaa
i en længere Aarrække knyttet til Handelsverdenen, i det han kort
efter sin Hjemkomst fra Udlandet fik en Ansættelse paa sin Svoger
Agent Johan Jacob Frølichs Kontor; i denne Egenskab foretog han
i Vinteren 1794-95 i et Handelsanliggende en Rejse gjennem
Sverige til Norge og fulgte 1798 med kongelig Tilladelse som
Superkargo med Svogerens Fregatskib, der var bestemt til Ostindien med
en kostbar Ladning; Skibet blev imidlertid i Marts 1799 taget af
en fransk Kaper og opbragt til Bordeaux. Efter en lang Proces
blev det frigivet i Slutningen af 1800, men da Ladningen
imidlertid var bleven næsten værdiløs, vendte S. tilbage til Kjøbenhavn,
hvor han fortsatte sin Virksomhed ved Kunstkammeret, samtidig
med at han 1801 efter Svogerens Død overtog Bestyrelsen af
Handelshuset, som han forestod, indtil begge hans Søstersønner 1811
vare blevne myndige. I Mellemtiden havde han 1803 foretaget en
Rejse til Berlin, Dresden og Wien for at studere Kunst og efter
Faderens Død 1807 overtaget Bestyrelsen af Kunstkammeret. Efter
dettes Omordning i Tyverne, hvorved bl. a. Malerisamlingen kom
til at udgjøre en selvstændig Samling, og det tilbageblevne af
Kunstkammeret efter Udsondringen af en Del af dettes Sager blev
benævnt Kunstmusæet, blev han 1825 Inspektør ved Koinstmusæet
og Malerisamlingen og fik senere (1837) Prædikat af Direktør; efter
at han 1825 var bleven udnævnt til Justitsraad, blev han 1837
Etatsraad. 1817 blev han Medlem af det kongl. danske Selskab.
Foruden forskjellige kunsthistoriske Afhandlinger har han 1827
udgivet en stor Katalog over Malerisamlingen paa Christiansborg Slot.

S., der var ugift, boede sammen med en Søster, der delte
hans Interesse for Kunst, men efter hendes Død 1835 gik det
tilbage med hans Helbred; han døde 1. Marts 1839. Han efterlod
en betydelig Samling af Haandtegninger af danske og fremmede
Kunstnere; den danske Afdeling blev af hans Arvinger afhændet
til Staten, medens største Delen af de fremmede Kunstneres
Haandtegninger ved Avktion blev solgt til Udlandet.

Geneal. og biogr. Archiv S. 292 ff.
Erslew, Forf.  Lex.

P. Brock.

 1720-1807, Kunstdrejer, Kunstkammerforvalter, Naturforsker">

Spengler, Lorenz, 1720-1807, Kunstdrejer, Kunstkammerforvalter, 
Naturforsker, Søn af en Murer i Schaffhausen, Johan Conrad
S. (f. 1676 d. 1748), som ved sin Dygtighed svang sig op til 
Stadsbygmester og Medlem af Stadens Raad, og Maria f. Peters, er
født i nævnte By 1720 (døbt 22. Sept.). I en Alder af 14 Aar
kom han i Lære hos en af Datidens dygtigste Kunstdrejere, Teuber
i Regensburg, hvor han forblev i 5 Aar. Herefter arbejdede han
som Kunstdrejersvend i Bern i 4 Aar, men 1743 drog han til
England; her lykkedes det ham dog ikke at skabe sig en Stilling,
hvorfor han s. A. rejste til Kjøbenhavn tillige med Kunstnerne J.
L. Natter og Marcus Tuscher, som han havde lært at kjende i
London. I Kjøbenhavn kom han, navnlig ved Tuschers Hjælp,
snart i Forbindelse med Hoffet, hvor alle interesserede sig for
Kunstdrejeriet, og det varede ikke længe, før han (1745) blev
udnævnt til Hofkunstdrejer og som saadan fik anvist et Værelse paa
Christiansborg Slot til Værksted. Her underviste han bl. a. Kong
Christian VI, Dronning Sophie Magdalene, hendes Søster Enkefyrstinde 
Sophie Caroline af Ostfriesland, Kong Frederik V og begge
hans Dronninger samt Prinserne Carl, Frederik og Vilhelm af
Hessen i Drejning; af de fleste af disse kongelige og fyrstelige Elever
opbevares Arbejder paa Rosenborg, ligesom denne Samling ogsaa
er i Besiddelse af en Mængde prægtige Arbejder af ham selv.
Foruden sit officielle Atelier havde S. et privat Værksted, hvor
han uddannede Elever, og som blev ham en Kilde til Velstand.

Da den unge Kunstner strax fik Lykken med sig her i Landet, 
blev han, som han skriver, «unaufhörlich mit Heirathsvorschlägen 
bombardirt», men han stod standhaftig imod i adskillige
Aar; først 30. Juli 1756, i sit 36. Aar, giftede han sig med en
17 1/2 aarig Jomfru, Gertrud Sabina Trott, Datter af den i Sachsen
fødte Toldbodskriver Johan Caspar T., hvis Hustru, Bernhardine f.
Munzinger, var fra Basel; Bruden hørte, ligesom han selv, til den
tysk-reformerte Menighed. Med sin Hustru levede S. i et langt,
lykkeligt Ægteskab til hendes Død, 12. Maj 1789. S. var i det
hele taget ret en Lykkens Yndling; det er en Fornøjelse at læse
hans Breve og deri at se hans Glæde over al den Velvilje, der
blev vist ham, ikke alene fra Kongefamiliens, men ogsaa fra de
fornemmes Side; aldrig klager han over Tilsidesættelser eller
Misundere.

Endnu større Betydning end som Kunstdrejer og Elfenbensskærer 
fik S. som Mekaniker, Elektriker og Naturforsker, navnlig
som Konkyliolog (s. ndfr.); han stod i Brevvexling med de
betydeligste Naturforskere, skrev en Mængde naturvidenskabelige
Afhandlinger og blev optagen som Medlem eller Æresmedlem af mange 
forskjellige videnskabelige Institutioner i Udlandet og af
Videnskabernes Selskab i Kjøbenhavn (1778). Som Elektriker helbredede
han mange Mennesker for Gigt og Lamhed, og der var en saa
stor Tilstrømning af lidende til ham, at han næsten hver Aften
maatte afvise over 30 Personer. S. s Syslen med Elfenben førte
ham ogsaa til Forfærdigelse af kunstige Tænder, især af
Narhvaltand, med hvilke han hjalp mange Mennesker.

Som fremragende Kunstner og Naturforsker var S. selvskreven
til Posten som Kunstkammerforvalter, da dette Embede, til hvilket
han 1769 var bleven destineret som adjungeret og eventuelt
succederende, var blevet endelig ledigt ved Gerhard Moreils Død 1771.
I hen ved 40 Aar beklædte han denne Stilling og omviste de
besøgende med usvækket Lyst og Elskværdighed til sin høje
Alderdom; først sent overlod han Omvisningen til sin ovfr. nævnte Søn.

S., der under sit 64aarige Ophold i Danmark efterhaanden
var bleven det danske Sprog fuldstændig mægtig saa vel i Tale
som i Skrift, kom saa godt som aldrig uden for sit nye
Fædrelands Grænser. Han døde efter et kort Sygeleje 20. Dec. 1807.
Han efterlod en betydelig Samling af Kunstarbejder, Malerier,
Haandtegninger og Kobberstik; sin store Konkyliesamling, som
Kejserinde Cathrine II i sin Tid forgjæves havde ønsket at
afkjøbe ham, men som han nødig vilde slippe af Øjesyn, havde han
nogle Aar før sin Død, 1804, afhændet for 5000 Rdl. til det Land,
hvor han havde tilbragt største Delen af sit lange Liv; den
opbevaredes en Tid lang paa Rosenborg.

Weilbach, Nyt Kunstnerlex. 
8.-9. Neujahrsblatt des Kunstvereins zu Schaffhausen (1898-99). 
Berlingske Tid. 1. Febr. 1899. 
Brock, Hist. Efterr. om Rosenborg II, 125.                                                                      

P. Brock.

-- Som videnskabelig Zoolog har L. Spengler kun ringe
Betydning, men som Dilettant og Samler indtager han en fremragende
Stilling. Hans Navn som saadan var kjendt og skattet overalt i
Udlandet, særlig blandt Konkyliologerne, for hvem hans mange
registrerende Arbejder havde betydeligt Værd, nærmest paa Grund
af de i dem indeholdte talrige Artsbeskrivelser. Som Forvalter
ved Kunstkammeret, i hvilket der opbevaredes forskjellige, efter
Datidens Forhold temmelig rige, naturhistoriske Samlinger, havde
han let Adgang til Materiale, og selv besad han en stor
Konkyliesamling, der i 1804 forenedes med den kongl. Samling og nu er
indlemmet i Universitetets zoologiske Musæum, hvor den paa Grund
af sine mange Originalexemplarer er af Interesse. S. var Medlem 
af Videnskabernes Selskab og publicerede i dets Skrifter adskillige
Smaaafhandlinger, alle ledsagede af Tavler, saaledes: «Beskrivelse
over et ganske besynderligt Koralprodukt, hvilket man kunde kalde
en Snække-Madrepore» (1781), «Beskrivelse over en meget sjælden
sexskallet Pholade tillige med Dyret fra den siamske Havbugt»
(1784) o. fl. a. -- I Naturhistorieselskabets Skrifter findes ligeledes
en Række deskriptive og med Afbildninger forsynede Arbejder af
ham, mest over Konkylier, med Opstilling af en Mængde nye Arter
(bl. a. «Beskrivelse over et nyt Slægt af de toskallede Konkylier,
forhen af mig kaldet Chæna» (1793), «Over det toskallede Slægt
Tellinerne» (1798) osv.). Desuden har S. offentliggjort lignende
Afhandlinger i fremmede Tidsskrifter og leveret Bidrag til Texten i
det bekjendte, af F. M. Regenfuss (XIII, 582) udgivne Billedværk:
«Auserlesne Schnecken, Muscheln u. andere Schaalthiere» (1758).

Gosch, Danmarks zoolog. Lit.

Jonas Collin.



v. Sperling, Joachim Ulrik, 1741-91, Hofmand, var Søn 
af Oberst Joachim Albrecht v. S. til Rubow i Meklenborg og
Frederikke Elisabeth f. Reventlow og fødtes 2. Okt. 1741 paa
Alt-Rubow, kom i meget ung Alder til Danmark og udnævntes til
Page hos Kong Frederik V, blev 1759 Kammerpage, 1763 Kammerjunker 
hos Kronprinsen, 1766 Kammerherre og Rejsestaldmester.
1767 udnævntes han til Oberst og fik det hvide Baand. S. var i
høj Grad yndet af Christian VII og var tidlig og sent om hans
Person, men maatte, da hans Morbroder Overkammerherre Ditlev
Reventlow faldt i Unaade, 1768 forlade Hoffet. I Juni 1770
udnævntes han til Amtmand over Gottorp Amt, en Stilling, han
beklædte til sin Død. 1790 blev han Gehejmekonferensraad og
Ordenssekretær. S. afgik ved Døden i Slesvig 1. Juli 1791. Han
var 2 Gange gift: 1. (10. Juni 1769) med Anna Catharine f.
Revenfeldt (d. 1778), Datter af Kammerherre, Landraad Christian Ditlev
R. og Augusta Christine f. Reventlow; 2. (1781) med Wilhelmine
Christine f. v. Barner (f. 22. Juli 1749 i Meklenborg, d. 3. April
1805 i Slesvig), Datter af Konferensraad Magnus Friedrich v. B.
til Bülow og Enke efter Friedrich v. Bernstorff.

Louis Bobé.



Sperling, Otto, 1602-81, Læge og Botaniker, blev født i 
Hamborg 28. (ell. 30.) Dec, 1602; hans Fader var nedennævnte
Mag, Poul S. 1617 blev han sendt til Universitetet i Greifswald
og 1619 til Leiden, hvor han, der tidlig havde vist Interesse for 
Planter, i et Par Aar ivrig studerede Medicin og Botanik. Efter
et kortvarigt Ophold i sin Fødeby kom han til Danmark 1622 i
Haab om. at blive Hovmester for en eller anden ung Adelsmand;
dette opnaaede han ikke, men han gjorde Bekjendtskab med flere
danske lærde og fik derved Lejlighed til endnu s. A. at foretage
en Rejse til Norge, hvis Naturforhold interesserede ham i høj
Grad, og hvor han kom i Forbindelse med Kansleren Jens Bielke.
Den følgende Vinter studerede han i Rostock, men kom 1623 atter
til Danmark, denne Gang for paa Opfordring at ledsage Dr. Jørgen
Fuiren paa en botanisk Rejse i de Skaanske Provinser. 1624
sendte hans Fader ham til Universitetet i Padua, og henved 4 Aar
tilbragte han nu dels her, dels paa Rejser i Italien; 1627 blev han
Dr. med. Efter sin Hjemkomst til Hamborg 1628 var det hans
Agt atter at vende tilbage til Italien, men over England og
Frankrig. En stærk Modvind og en Diinkerkerkapers Efterstræbelser
bevirkede imidlertid, at det Skib, der skulde føre ham fra
Rotterdam til London, søgte ind til en norsk Havn.

Dette blev den første afgjørende Begivenhed i hans Liv. Thi
under sit Ophold i Norge fik han Opfordringer fra flere af de
fornemste adelige til at slaa sig ned der som Læge, og han
efterfulgte disse Opfordringer. Han nedsatte sig først i Bergen, og her
gjorde han Bekjendtskab med Margrethe Schwendi, Datter af
Andreas S., hvis Fader, Sebastian S., havde været Sekretær i tyske
Kancelli, og Enke efter Lægen Poul Andersen. Følgen blev deres
Bryllup i Roskilde 6. Juni 1630, og umiddelbart derefter fik han
Kongebrev paa et Kanonikat i Bergen som Provinsialmedikus. Det
følgende Aar lod han sig dog bevæge til at flytte til Christiania,
men Forholdene her tilfredsstillede ham saa lidt, at han 1634 helt
forlod Norge og bosatte sig i Sønder Jærnløse paa Sjælland, hvor
hans Hustru ejede en Gaard. Heller ikke her blev hans Ophold
dog langvarigt. En lille Begivenhed havde allerede tidligere lagt
Grunden til hans senere Skæbne. Som Læge i Christiania var
han en Gang blevet kaldt til Corfits Ulfeldt, der da var
Lensmand paa Baahus. Ulfeldt havde fattet stor Sympathi for ham og
fik nu Christian IV til at tilbyde ham Pladsen som Læge ved
Børnehuset i Kjøbenhavn. S. modtog Stillingen 1637, flyttede til
Hovedstaden og blev det næste Aar tillige Forstander for Kongens
Have ved Rosenborg og kongl. Botaniker; 1639 blev han desuden
af Kjøbenhavns Magistrat ansat som Stadsfysikus.

Der begyndte nu en lykkelig Periode for S. Han nød 
Anseelse som Læge og kaldtes saaledes med til Raadslagning om
Christian IV's Tilstand efter Slaget paa Kolberger-Heide, han drev
Studier og fandt en Virkeplads for sin vistnok stærkeste Interesse
i Styrelsen af den botaniske Have, over hvis Bestanddele han
udgav 2 Kataloger, og han blev fremfor alt nøje knyttet til Ulfeldt
og Leonora Christina; som Huslæge og Husven færdedes han med
dem til Stadighed, lærte Leonora Christina Latin og nød og
gjengjældte deres Fortrolighed. En kort Afbrydelse i dette Forhold
indtraadte dog, ved at han 1640 fulgte Hannibal Sehested som
Læge paa hans Sendelse til Spanien; 1642 var han med Ulfeldt i
England. Men der trak snart Skyer op. Det er ikke usandsynligt, 
at han selv noget har forskyldt det ved sin Pengebegjærlighed, 
der ikke alene bragte ham til at indlade sig paa Handelsforetagender, 
men rimeligvis desuden til at tilegne sig ulovlige
Fordele ved Levering af Lægemidler til Børnehuset; sikkert har dog
ogsaa hans Venskab med Ulfeldt skaffet ham Fjender, især da fra
1644 Rigshofmesterens Indflydelse begyndte at blegne. I Slutningen
af det nævnte Aar faldt han i Unaade hos Kongen, mistede begge
sine Embeder hos denne, maatte se en Kommission nedsat til at
undersøge hans Embedsstyrelse og fik tilmed noget senere sin
Stilling som Stadsfysikus opsagt. Men han svigtede ikke Ulfeldt.
Han sluttede sig til ham paa hans Rejse til Nederlandene og
Frankrig 1646-47 og fulgte ved denne Lejlighed tillige Leonora
Christina paa hendes lille Afstikker til England. Imidlertid var
Ulfeldts Magt over Christian IV jo i dennes sidste Tid paa ny i
Stigning, og dette virkede tilbage paa S., der atter blev taget til
Naade; han fik vel ikke sine gamle Embeder tilbage, men Løfte
om at blive kongl. Kemiker paa Rosenborg; han kaldtes ogsaa
som Læge til Christian IV's sidste Sygdom paa Frederiksborg og
fulgte ham til hans Dødsleje paa Rosenborg.

Foreløbig bragte ikke heller Frederik III's Tronbestigelse nogen
afgjørende Forandring i S.s Stilling. Det blev ganske vist ikke til
noget med det lovede Embede, men han fik i Stedet Bestalling
som Hofmedikus, uden at dog Kongen benyttede ham, og han var
med Ulfeldt i Holland 1649. Da kom det for S. som for Ulfeldt
skæbnesvangre Aar 1651. S. var ikke i Kjøbenhavn, da de
Walter-Dinaske Intriger begyndte, i det han var rejst til Hamborg og
Holland for at lede efter sin Søn Poul, der var løbet bort, men da
han kom tilbage, vare Begivenhederne i deres fulde Gang. Han
stod trolig Ulfeldt og Leonora Christina bi, saaledes med at 
bevogte deres Hus og undersøge Forholdene, blev ogsaa selv 
indviklet i Sagen ved Dinas Paastand om, at den Gift, som 
Rigshofmesteren skulde have villet ombringe Kongen med, var tillavet af
ham. Vel blev han renset for denne Beskyldning, men allerede
før Ulfeldts Flugt havde han søgt Kongen om Tilladelse til at 
forlade Danmark, og 14 Dage efter, at Rigshofmesteren var undveget,
fik han ogsaa Tilladelse til at nedsætte sig i Udlandet og Pas
der til. Han tog nu til Amterdam og bosatte sig der som Læge.
Men Venskabet mellem ham og Ulfeldt og Leonora Christina blev
ikke brudt; han delte deres Had til Magthaverne i Danmark,
ledsagede 1652 deres Børn fra Nederlandene til Stralsund og rejste
1653 paa Opfordring af Leonora Christina til Stockholm for at
tilse hendes syge Mand. Efter dennes Helbredelse forblev han en
Tid der og opnaaede Dronning Christines Udnævnelse til hendes
Læge, hvad der imidlertid blev uden videre Betydning, da hun
Aaret efter forlod Sverige. I Efteraaret 1653 var S. imidlertid rejst
tilbage til Amsterdam, hvor han 9. Jan. 1654 havde den Sorg at
miste sin Hustru. Han forlod nu Holland og nedsatte sig i sin
Fødeby Hamborg. Her fra blev han i den følgende Tid oftere
kaldt til Ulfeldt under dennes Ophold paa Slottet Barth i
Pommern. Og da saa Ulfeldt 1657 fulgte Carl Gustav paa hans Tog
til Danmark, efterkom han sin gamle Beskytters Opfordring til at
støde til ham. Han overværede Stormen paa Frederiksodde, men
skilte sig kort efter fra Ulfeldt under en kortvarig Forstemning
imellem dem og tog tilbage til Hamborg. Paa Tilbagevejen fra
en Forretningsrejse til Holland blev han imidlertid 1658 anholdt i
Gluckstadt af den danske øverstbefalende som beskyldt for at staa
i den svenske Konges Tjeneste og for at have talt ondt om
Frederik III. Hans Fangenskab var lemfældigt, men afsluttedes dog
først i Marts 1659, efter at han havde maattet afgive en skriftlig
Forpligtelse til ikke at indlade sig med Kongens Fjender eller
foretage noget til Skade for Danmark.

S.s venskabelige Forhold til det Ulfeldtske Hus var imidlertid
hurtig blevet gjenoprettet. Det viste sig navnlig fra 1662 og under
Familiens paafølgende Trængselstid. S. tog dens Løsøre i
Forvaring og den unge Leo Ulfeldt i Huset, han stod i brevlig
Forbindelse med Ulfeldt ogsaa efter hans Domfældelse 1663, var
Mellemmand ved Besørgelsen af hans Korrespondance paa Sverige, hjalp
til at gjøre den af ham forfattede Apologi bekjendt og var
Medvider i Planer til at befri Leonora Christina. Den danske 
Regering, der blev bekjendt hermed, kunde med Grund i hans Handlemaade 
se et Brud paa Forpligtelsen af 1659, og den hævdede tillige, 
at han trods Tilladelsen af 1651 til at bosætte sig i Udlandet
endnu var i Kongens Tjeneste. Den besluttede at faa ham i sin
Magt. Hovedgrunden hertil var dog uden Tvivl langtfra saa meget
Lyst til at straffe ham som Ønsket om at komme i Besiddelse af
de Ulfeldtske Ejendele, der vare i hans Værge, og Haabet om at
kunne tvinge ham til at afgive Bekjendelser saa vel om, hvad han
mulig vidste om Ulfeldts sidste Sammensværgelse, som om tidligere
Forbrydelser fra Leonora Christinas Side. Regeringen gjennemførte
sin Hensigt paa en svigefuld og brutal Maade. Det lykkedes 1664
Oberstlieutenant Hagedorn at lokke S. uden for Hamborgs Grund,
fængsle ham og føre ham til Gluckstadt, hvorfra han, belagt med
en Lænke, bragtes til Kjøbenhavn. Her blev han indsat i et
Fangehul i Blaataarn, og en Kommission nedsattes for at afhøre
ham med Regeringens Planer for Øje. Men det lykkedes den ikke
hverken at komme i Besiddelse af Ulfeldts Ejendele -- thi skjønt
S. nødtes til at skrive Breve til sine Børn om Sagernes Udlevering,
vægrede de sig derved -- eller at faa Oplysninger af Vigtighed.
Derimod blev han i Juli 1664 dømt af Hofretten som skyldig i
Majestætsforbrydelse til Tab af Ære, Liv og Gods. Men selv
Trusler om Pinebænken bragte ham ikke til at ytre sig yderligere.
Dødsdommen blev heller ikke udført, hvortil maaske bidroge
Indsigelser fra den svenske Regering, der antog sig S.s Paastand om,
at han stod under dens Jurisdiktion som Vikar i det hamborgske
Domkapitel. Men hans Gods paa Sjælland konfiskeredes og skjænkedes 
til Hagedorn, og han selv blev holdt i livsvarig Fængsling.
Især i Begyndelsen var dette meget haardt, senere og navnlig efter
Christian V's Tronbestigelse mildnedes det. Hans Søn Otto og en
af hans Døtre fik Lov til at besøge ham i Fængselet, og han saa
Lejlighed til at komme i Besiddelse af Skriveredskaber. Ved Hjælp
af disse forfattede han paa Tysk sin bekjendte Selvbiografi, der
naaede til 1659 med et Tillæg om hans Bortførelse fra Hamborg
og Fangenskab. Skriftet, der var bestemt for hans Børn, afsluttedes
1673. Det har sin store historiske Interesse, om det end
selvfølgelig som Kilde maa benyttes med megen Kritik. Den Tone af
Gudsfrygt og Ydmyghed, som gaar igjennem det, stemmer ikke
med den Frivolitet, som adskillige af hans efterladte Papirer bære
Vidne om, men det er præget af hans bedste Egenskab, hans
udholdende Troskab mod og Kjærlighed til Ulfeldt og Leonora 
Christina. -- Efter længe at have været svagelig døde han i sit
Fængsel 25. Dec. 1681.

Dr. med. O. S.s Selvbiografi, overs. af S. B. Smith (1885). 
Moller, Cimbria lit. I. 
Allg. Deutsche Biographie XXXV. 
Ingerslev, Danmarks Læger og Lægevæsen I, 326 ff. 
Leonora Christinas Jammersminde. 
S. B. Smith, Leonora Christina Grevinde Ulfeldts Hist. I-II. 

J. A. Fridericia.



Sperling, Otto, 1634-1715, Historiker, Søn af ovfr. anførte
Dr. med. Otto S., var født i Christiania 3. Jan. 1634 og kom i sin
spæde Barndom med sine Forældre til Danmark. Sin første Undervisning 
fik han i Hjemmet, indtil han blev sendt til Gymnasiet i
Bordesholm, hvis Rektor, Poul Sperling, var hans Farbroder; af
ham dimitteredes han 1652 til Universitetet i Helmstedt, hvor han
kom i Huset hos den berømte lærde Herman Conring. 1655 gik
han til Pommern som Lærer for den svenske Gouvernør Carl Gustaf 
Wrangels Søn, efter hvis Død han 1658, efter først at have
besøgt sin Fader i Hamborg, begav sig paa en Studierejse til
Nederlandene (immatrikuleret i Leiden i Sept. 1659 som politices
studiosus), Frankrig og England, hvorfra han 1662 vendte tilbage til
Hamborg, og han levede nu som Lærer for unge Mennesker, først
for Corfits Ulfeldts Søn Leo, siden for en Del holstenske
Herremænds Sønner, indtil 1670, da han efter Kong Frederik III's Død
tog til Kjøbenhavn for om muligt ved sine Bestræbelser at udvirke
Lettelser i sin fangne Faders Kaar. Stort Udbytte havde han dog
i denne Henseende ikke af sit næsten 3aarige Ophold i Kjøbenhavn; 
dog fik han Lov til at se sin Fader. Efter en Exkursion
til Lifland og Øsel vendte S. 1673 hjem til Hamborg, hvor han,
efter 1674 at have erhvervet den juridiske Doktorgrad i Kiel, fandt
sit Underhold som Sagfører. Imidlertid rejste han atter 1681
udenlands, som Hovmester for nogle unge Buchwalder, og paa denne
Rejse var han saa heldig i Paris at blive antagen til at ordne
Colberts Bibliothek, hvilket indbragte ham en aarlig Pension af
200 Rdl. indtil Colberts Død, der rigtignok indtraf allerede 1683.
Efter sin Hjemkomst fortsatte han sin juridiske Praxis; men da
denne paadrog ham Ubehageligheder, opgav han den 1687 og gik
i dansk Tjeneste som kongelig Raad og Assessor i den pinnebergske 
Overappellationsret, hvilken Stilling han dog kun beklædte til
1690; de Vanskeligheder, han, som saa mange af Datidens
Embedsmænd, havde ved at faa sin Lønning udbetalt, foranledigede
ham nemlig til at rejse til Kjøbenhavn, og her blev han med det
samme, i det han, ikke just efter sit Ønske, fik det Hverv at 
skrive en Historia metallica Daniæ et Norvegiæ, &#596;: en historisk
Beskrivelse af de under Kongerne af den oldenborgske Stamme
slaaede Medailler og Mindepenge. Herfor tillagde Kongen ham
1691 en Aarsløn af 200 Rdl., der formentlig ophørte, da han Aaret
efter uden Ansøgning blev ansat som Professor ved det nyoprettede 
Ridderakademi i Kjøbenhavn. Hans Professorat var først det
juridisk-historiske, hvilket han snart efter ombyttede med Professio
oratorio-historica. Men var han uden Ønske derom kommen i
dette Embede, saa kom han meget mod sin Vilje ud af det 1697; 
«foruden nogen Ret og Aarsag», siger han, blev han afskediget og
fordrevet ved Chikaner af Overhofmesteren Marcus Gjøe, der maaske
nok her som ved andre Lejligheder har ladet sin stive Egenraadighed 
løbe af med sig.

For S. var Afskedigelsen, om han end beholdt sin halve Gage,
et føleligt Slag; han fristede nu kun kummerlig Livet og tænkte
paa at følge de Tilbud, der gjordes ham fra Sverige og andensteds
fra, men holdtes tilbage ved Løfte om at blive kongl. Historiograf
i Hertugdømmerne og Grevskaberne. Det blev imidlertid ved
Løfterne, og forgjæves bad og bønfaldt den fattige lærde Chr. S. v.
Plessen og andre indflydelsesrige Mænd om at tage sig hans Sag
an. Havde ikke Hædersmanden Generalmajor Johan Rantzau (XIII,
460) støttet ham baade med Pengehjælp og ved at give ham
Adgang til sit Bord, havde det set sørgeligt ud for S. Da Frederik
IV besteg Tronen, benyttede S. Lejligheden til at anbefale sig hos
ham som Ansøger til et Embede i Kancellierne, i Rentekammeret,
ved Postvæsenet eller ved det kongl. Bibliothek, kort sagt, blot
et Embede, der kunde give ham Brødet, og hvor hans Kundskaber
og Evner kunde finde Anvendelse. Men det hele, han opnaaede,
var paa ny (1701) at blive ansat som Professor i Historie og
Veltalenhed ved Ridderakademiet med en aarlig Løn af samme
Størrelse som hans Pension, altsaa i Virkeligheden ingen som helst
økonomisk Forbedring. Hans Ansøgninger om Lønningstillæg, om at
blive Inspektør ved Kunstkammeret m. m. toges der intet Hensyn
til. Nogen Understøttelse fik han af en Søster, -- den ophørte
ved hendes Død; da Akademiet nedlagdes 1710, beholdt han sine
usle 200 Rdl. i Pension, -- dem fik han enten slet ikke eller
maatte modtage dem i Sedler, der forringede dem med 40 Rdl.
Under Saadanne Omstændigheder maatte han, for at friste Livet,
ved Avktion sælge sit over 8000 Bind store, i Historie, Retsvidenskab 
og Antikviteter vel forsynede Bibliothek, til hvilket Adgangen, 
selv under Ejermandens yderlige Nød, liberalt stod aaben for
alle. Sin Samling af danske og antike Mønter kunde han dog
ikke skille sig ved; efter hans Død kjøbte Kongen den for 700 Rdl.
Omsider fandt den forladte Olding et Tilflugtssted hos en trofast
Ven, den lærde Chr. Reitzer (XIII, 621), der gjæstmildt optog ham
i sit Hus, der for S. tillige havde den store Fordel at være
forsynet med et udmærket Bibliothek. Efter 2 Aars Ophold hos
Reitzer døde S. 18. Marts 1715, 81 Aar gammel.

Har nogen Sinde en Videnskabsmands Liv været ført i Forsagelse, 
da har det visselig været hans; om han har tænkt paa at
gifte sig, vides ikke, -- han havde i hvert Fald aldrig haft Raad
dertil. Hans Breve gjenlyde af hjærteskærende Klager over den
Mangel paa Mæcenater, der er i Danmark, og over Boghandlernes
Ligegyldighed over for lærde Værker, der ikke betale sig saa godt
som Katekismer og ABC-Bøger. Trods Fattigdom og Tilsidesættelse 
arbejdede og studerede S. hele sit lange Liv; til hans Lykke
stode hans Øjne ham bi ogsaa i hans Alderdom, hvilket han
tilskriver Virkningen af den Pibe Tobak, han røg Morgen og Aften.
Han var en Polyhistor efter sin Tids Smag; især var det dog
Historien med dens forskjellige Bifag, der optog hans Interesser, og
et mærkeligt Vidnesbyrd om hans Aands Livlighed er det, at han
i en Alder af henimod 60 Aar tog sig for at lære Islandsk, da
det til hans Undren gik op for ham, hvilken Skat af historisk Stof
der laa gjemt hos den fjærne Øs Skribenter. Dette Studium førte
ham i Forbindelse med Arne Magnusson, fra hvem man har et
fornøjeligt Brev til S., skrevet 1707 fra Island; han tilbagesender
et Haandskrift, han havde laant af S., og med Undskyldning for
dets lange Udebliven indpakker han det i et Par islandske Strømper
som Rente af Laanet. De Skrifter, det lykkedes S. at faa trykte,
ere i Betragtning af hans Flid og Lærdom hverken mange eller
store; de ere væsentlig af historisk, arkæologisk og numismatisk
Indhold, og adskillige af dem ere indførte i lærde Tidsskrifter eller
Samlinger. Af hans særskilt udgivne Skrifter maa nævnes hans
Udgave af Absalons Testamente (1696), hans Brev «De nummorum 
bracteatorum et cavorum origine et progressu» (1700), «De
nummo Svecico Sevennensibus adscripto» (1703), «De summo regio
nomine Konning» (1707), «Dissertatio de nomine et festo Jul»
(1711), alle bærende Vidnesbyrd om Forfatterens Skarpsindighed og
grundmurede Lærdom. Desto flere Værker efterlod han sig i
Haandskrift; ved hans Testamente indlemmedes de i Reitzers 
Bibliothek, med hvilket de sammen med en stor Del af hans og hans
Faders Brevvexlinger ere havnede i det kongl. Bibliothek, for saa
vidt de ikke ad andre Veje ere komne der hen. Blandt disse
fremhæves den af S. paa Tysk affattede hamborgske Krønnike indtil
1690, Frugten af 20 Aars Arbejde, i alt 18 Bind; forgjæves havde
Hamborgs Magistrat budt ham en høj Pris for den, og da han
senere i sin Nød tilbød Kongen den, fandt man den forlangte
Betaling for høj. End videre 17 Kvartbind indeholdende dybtgaaende
Undersøgelser og Afhandlinger af antikvarisk Indhold, især
vedrørende de nordiske Oldsager -- et Ocean af Lærdom har man
kaldt dette Værk --, «Valerius Maximus Danicus» i 4 Kvartbind,
et Slags Forløber for Mallings «Store og gode Handlinger», og
talrige litterære og antikvariske Samlinger. Endelig fortjener at
nævnes hans Samlinger til et Værk «De feminis doctis», fordi dette
leder Tanken hen paa hans Forbindelse med den Ulfeldtske
Familie, hvilken han viste en lignende Trofasthed og Hengivenhed
som hans Fader. Endnu medens Leonora Christina sad i Blaataarn, 
vidste han at sætte sig i Forbindelse med hende, et
Forhold, der vedligeholdtes til hendes Død, i det han af og til
besøgte hende paa Maribo Kloster. Til Brug for S. nedskrev
Grevinden sin Avtobiografi, ligesom hun af sin udbredte Læsning
forsynede ham med en og anden Oplysning til ovennævnte Værk;
til Gjengjæld støttede han hende ved hendes Arbejde paa Skriftet
om Heltinder.

Moller, Cimbria lit. II. 
Werlauff, Efterr. om det st. kongl. Bibl., 2. Udg., S. 78 ff. 112 f. 
Danske Saml. V, 215 f.; 2. R. I, 139f.

G. L. Wad.



Sperling, Poul, 1560-1633, Skolemand, var født i Ekernførde, 
hvor hans Fader var Borgmester, gik 1573-78 i Flensborg
Skole og udmærkede sig her som en dygtig Discipel, indtil han
som Famulus for nogle ansete flensborgske Borgeres Sønner drog
til Strasburg, hvor han studerede under Melchior Junius, Johs.
Sturm o. a. indtil 1583 og blev Magister. Efter kortere Besøg ved
andre tyske Universiteter vendte han hjem og blev 1586 Rektor
ved Flensborg Skole. Skjønt han kun virkede her i 5 Aar,
indlagde han sig dog saa stor Berømmelse, at det er sagt om ham,
«at han i denne korte Tid udrettede mere for Skolen og stiftede
sig et varigere Minde i den end nogen af hans Formænd eller
Eftermænd». Efter Opfordring fra Skolens Bestyrelse forfattede
han en Organisationsplan og Love for Skolen, der tillige med den 
Tale, han havde holdt ved sin Embedstiltrædelse («De scholis
condendis et conservandis»), udkom i Wittenberg 1589 under Titel:
«Scholæ Flensburgensis administratio», og giver en udførlig
Fremstilling af Læremaaden, Læremidlerne, Lovene og den indre
Indretning, som han fra Begyndelsen af sin Embedsvirksomhed havde
indført i Skolen. -- 1591 kaldedes S. til Rektorembedet ved
Johannesskolen i Hamborg, en af den Tids største Skoler. Senere
blev han tillige Professor i Veltalenhed ved det der oprettede
Akademi. Rektoratet nedlagde han 1619, Professoratet beholdt han
til sin Død 1633. -- Han efterlod 2 Sønner, hvoraf den ene var
ovfr. nævnte Dr. Otto S.

Moller, Cimbria lit. I. 
Brasch, Flensborg Latin- og Realskole S. 21 ff.
Archiv f. Staats- u. Kirchengesch. der Herzogth. I, 341. 
Allg. Deutsche Biographie XXXV.                                                                    

H. F. Rørdam.



Spidberg, Jens Christian, 1684-1762, Biskop, blev født 8. 
Dec. 1684 i Skiptvet i Smaalenene, hvor hans Fader, Anders
Lauritsen S., var Sognepræst; Moderen hed Susanne Olufsdatter. Han
gik aldrig i Skole, men blev undervist af sin Fader og af denne
dimitteret 1701. Derefter tilbragte han atter 6 Aar i Hjemmet,
hvor han ved Siden af Theologi og Sprogstudier med stor Iver
lagde sig efter Naturvidenskab og Mathematik. 1708 tog han
theologisk Examen og opholdt sig ved Universitetet, indtil han 1710
blev Kapellan hos sin gamle Fader. Ved dennes Død 1711 modtog 
S. en kortvarig Ansættelse som Præst i Tanum i Baahus, der
var besat af de norske, hvorefter han i 3 Aar virkede som
Feltpræst ved de throndhjemske Troppeafdelinger. Da denne Post
inddroges, fik han Anledning til at komme udenlands; han laa et
Aars Tid ved Universitetet i Kiel og besøgte forskjellige Stæder i
Nordtyskland. Efter Hjemkomsten var han i 3 Aar Skibspræst paa
«Elefanten». 1721 udnævntes han til Stiftsprovst i Christianssand
og tilbragte her Resten af sit Liv, 41 Aar.

Ved Siden af nidkjær Opfyldelse af sine Embedspligter fik S.
Tid til i stor Udstrækning at hengive sig til de videnskabelige
Sysler, som fra hans tidlige Ungdom havde været hans Lyst. Det
var først og fremmest Naturvidenskaberne, som interesserede ham.
Litteraturen høstede ikke meget Udbytte deraf, da han kun har
udgivet nogle Iagttagelser om Nordlyset og et Par Afhandlinger
om Jordskjælv i Norge. Frugter af hans Forskninger kom
hyppigere frem i private Meddelelser til de mange Videnskabsmænd
hjemme og i Udlandet, med hvem han stod i Forbindelse. Han 
nød ikke liden Anseelse i den lærde Verden, navnlig som grundig
Kjender af den norske Natur. Gram skriver om ham, at ingen
var bedre skikket til at behandle Norges Naturhistorie; «var han
ikke Præst, burde han have en god Pension for at rejse hele
Norge igjennem paa langs og paa tværs for at gjøre Observationer».
Han syslede ogsaa med historiske og topografiske Arbejder,
fornemmelig vedkommende Christianssands By og Stift. En
uoprettelig Ulykke rammede ham i 1734, da en Ildebrand, som ødelagde
en stor Del af Byen, berøvede ham alt, hvad han ejede, deriblandt
hans udmærkede Bibliothek paa 6000 Bind tillige med hans
mathematiske Instrumenter, Manuskripter og Samlinger.

S. blev 1722 Magister, 1756 Medlem af Videnskabernes Selskab 
i Kjøbenhavn. I en meget fremrykket Alder udnævntes han
1759 til Biskop i Christianssands Stift, og Aaret efter blev han
fraværende kreeret til Doktor i Theologien. Han døde 4. April 1762.
Siden 1728 var han gift med Birgitte Topdal, Datter af Kjøbmand
Peder Clausen T.

Nyerup, Lit. Lex. 
Faye, Christianssands Stifts Bispe- og Stiftshist. S. 371 ff.

A. E. Erichsen.



Spiegel (Speil), Hans, --1599, til Borreby og Julskov,
angives at være Søn af Hans S. til Gerckendorf ell. Gerstendorf i
Preussen og Catharine v. d. Wense af Grünau, men indvandrede
til Danmark, hvor han 1558 og 59 var Hofsinde og Kongens Kammertjener. 
I denne Stilling synes han i en sjælden Grad at have
vundet Kongens og Rigsraadets Gunst, thi alt 1559 fik han, den
fremmede, Borreby Len i Skaane, 1560 tillige Herrisvad Kloster
med Bo Len, 1563 Strø og Ønnestad i Pant og endelig 1565 Gladsaxe 
Len. Strø blev dog snart indløst, og Herrisvad Kloster mistede
han 1564, men derimod fik han 1564 Skjøde paa Borreby, som han
dog 1574 mageskiftede tilbage til Kronen. Bo Len mistede han
1582, men Gladsaxe, som han fra 1578 havde afgiftsfrit, beholdt
han til sin Død. Under Krigen gjorde han 1565-66 Tjeneste
som Proviantmester, og for øvrigt brugtes han gjentagne Gange til
Sendelser til Udlandet og ledsagede endnu 1590 Frederik II's Datter
Elisabeth til Brunsvig. H. S. var 2 Gange gift: 1. (o. 1560) med
Catharine Gregoriusdatter v. Ahlefeldt (d. 1582), Enke efter Johan
Stake og Lucas Krabbe, 2. (23. Maj 1586) med Emmike Kaas'
Enke, Hilleborg Hansdatter Lindenov til Julskov. Efter at have
mistet sin eneste Søn 1597 døde han selv 14. Dec. 1599, og hans
Enke fulgte ham alt 1602 i Graven. 

Thiset.



Spies, Joachim Otto Friedrich, 1780-1844, Regeringspræsident, 
Søn af Justitsraad, Amtsforvalter i Reinfeld Christian Friedr.
S. og Clara Cathrina f. Schultze (f. 1748 d. 10. Marts 1790), var
født 20. Sept. 1780 i Reinfeld, tog 1803 juridisk Examen i
Glückstadt, blev Aaret efter Kancellist i tyske Kancelli, 1810 Assessor
og 1813 Deputeret samt Etatsraad, 1821 Kansler ved Overretten
paa Gottorp, 1826 Kommandør af Danebrog, 1828 Storkors, 1836
Præsident for Regeringen i Slesvig og Gehejmekonferensraad. Han
døde ugift 7. Avg. 1844 i Tøplitz. -- S., som var en dygtig
Embedsmand og stod i høj Gunst hos Frederik VI, var en ivrig
Modstander ikke alene af alle Frihedsbestræbelser, men ogsaa af baade
Frederik VI's og Christian VIII's Bestræbelser for at hævde det
danske Sprogs Ret i Sønderjylland. Medens han var Assessor i
Kancelliet, «henlagde» dette Frederik VI's Sprogreskript af 15. Dec.
18TO, som befalede, at hvor Dansk var Hvermands Sprog, skulde
det tyske Sprogs Brug ved Gudstjeneste, Skoleundervisning og
Rettergang ophøre og Dansk træde i Stedet. Følgen af Henlæggelsen
blev, at Reskriptet aldrig kom til at træde i Kraft, og Frederik VI
vides ikke senere at have mindet Kancelliet om Sagen. S. er,
næppe med urette, bleven mistænkt for at have været Ophavsmanden 
i denne Bedrift, i hvilken han i hvert Fald har været
meddelagtig, thi da Christian VIII samtidig med Sprogreskriptet af
14. Maj 1840 forlangte Oplysninger af Regeringen i Slesvig om, i
hvilke Distrikter af Slesvig Kirke- og Skolesproget var forskjelligt
fra Folkesproget, lagde S. Sagen til Side og svarede ikke, hvilket
Kongen først opdagede 1845, da S. var død.

Rist, Lebenserinnerungen III, 27. 
Slesv. Frov. Efterr. I, 200 f. 
C. Rantzau, Erindr. fra Frederik VI's Tid S. 186. 

H. R. Hiort Lorenzen.



Spindler, Johanne Marie Christine, 1781-1861, Skuespillerinde, 
var Datter af Hoboist i Hæren Andreas Nick (d. i Dec. 1791)
og Elisabeth Margarethe Hansdatter (d. 19. Sept. 1792) og blev født
i Kjøbenhavn 1781 (døbt 16. Marts). Ved Begyndelsen af Theateraaret 
1791-92 antoges hun som Danseelev ved det kongl. Theater
og udnævntes 1798 til Danseskolarinde. Paa dette Tidspunkt havde
hun allerede udført ikke blot adskillige Balletpartier som Amor i
«Telemach paa Kalypsos Ø», men ogsaa flere Børne- og Knøseroller
i Skuespillet, saaledes Titelrollen i «Pagen». 15. April 1799 fik hun
sin egentlige Debut i Skuespillet som Ingenuen Emmy i «Falsk
Undseelse» og udførte endnu inden Theateraarets Slutning som 2. 
og 3. Debut den overgivne Josepha i «Armod og Højmodighed»
og Naturbarnet Betty i «Den unge Indianerinde», hvorefter hun i
Maj s. A. ansattes som Skuespillerinde. Jfr. Nick, som hun den
Gang hed, gjorde Lykke ved sin Debut, og skæmmedes hendes
Tale og hele Fremtræden end i Begyndelsen af en skruet Sirlighed, 
der strejfede det unaturlige, bragte hendes Ydre denne Fejl
næsten i Forglemmelse: hun var af Figur middelhøj og dertil
passende buttet, hendes Ansigt, der indrammedes af en blank, mørk
Haarfylde, fik Lys og Munterhed fra et Par ikke særlig store, men
sjælden spillende Øjne, kort sagt, hun var en Legemliggjørelse af
Ungdommens friske Sundhed og skalkagtige Livsglæde. Intet Under
derfor, at hun, der 14. April 1800 ægtede Kopist i Finanskollegiet
Johannes Melchior Lange (d. som Amtsforvalter i Kalundborg 24.
Nov. 1824), snart fik et stort Repertoire af saa vel Elskerinder som
Kammerpiger, og hun, der hurtig overvandt sine Begynderlyder,
traf med lige Naturlighed Tonen i de førstes snart stilfærdige
Uerfarenhed, snart muntre Skjælmeri og i de sidstes vævre
Menneskeklogskab og slagfærdige Vid. Hendes levende Fantasi og
dramatiske Varme tillode hende at give sig i Kast ogsaa med Opgaver,
der kunde synes at ligge hendes glade Naturel fjærnt, saaledes
Titelrollen i «Den døvstumme», som hun gjennemførte i en paa
samme Tid rørende og ophøjet Stil, og ikke mindre Inez i
«Bonden som Dommer», hvor hun med en oprindelig Kraft gjorde
Overgangen fra Skjælmeriets yndefulde Leg til Alvorens flammende
Heftighed. Mad. Lange, der fra 1805-6 fritoges for Ballettjeneste,
var da ogsaa Publikums erklærede Yndling, og dette erfarede
derfor med Forundring og Beklagelse, at hun, der netop havde
aabenbaret saa rige Udviklingsmuligheder, i Maj 1807 afskedigedes af
Theatrets Tjeneste endog uden Pension. Grunden til hendes
Afskedigelse ligger ikke klar for Dagen; om den skyldtes Chefen,
Overhofmarskal Hauch, der vistnok kunde have Grund til at føle
sig krænket ved hendes skarpe Tunge og derfor maaske har brugt
til Paaskud den Omtale, hendes Privatliv, navnlig efter den sikkert
netop da fuldbyrdede Skilsmisse fra Lange, vakte, eller om hun
selv har følt sig tilsidesat ved Theatret og derfor forlangt sin
Afsked, nok er det: 29. Maj 1807 optraadte hun sidste Gang som
Inez i «Bonden som Dommer», og i 5 Aar berøvedes den danske
Scene hendes sjældne Talent, ligesom hun fra sit 26. til 31. Aar
spærredes ude fra sin Livsgjerning.

I disse Udlændighedsaar kom Mad. L. i Forbindelse med den 
rige Vestindianer Simon Martin Spindler (f. 11. Okt. 1785 paa St.
Croix, d. 28. Nov. 1871 paa Kjøbenhavns Sygehjem), og 4. Marts
1811 ægtede han hende i Kjøbenhavn. «Nu begyndte der», efter
Phisters Beretning til P. Hansen, «et Liv! En herskabelig Lejlighed, 
et stort Tjenerskab, Heste og Vogne, aabent Bord for alle
gode Venner, især dem fra Theatret, pragtfulde Toiletter, kostbare
Smykker, kort sagt alt, hvad der kan faas for Penge, og hvad en
extravagant Kvindes Luner kunne finde paa at ønske af Livets
Behageligheder.» Om virkelig Nabobbens Pengekasse var tom, som
samme Kilde vil vide, da Mad. S. igjen søgte til Theatret, eller
om hendes kunstneriske Trang drev hende der hen, hvor Døren nu
efter Hauchs Afgang og Holsteins Tiltræden stod hende aaben,
eller om Theatret efter Jfr. Rosings Død har søgt at gjenvinde
hende, lader sig ikke afgjøre. Nok er det: Mad. S. ansattes i
Juni 1812 som Skuespillerinde med den ikke ringe Gage af 700 Rdl.
og gjenoptraadte 21. Sept. s. A. i sin Ungdoms Debutrolle, Emmy
i «Falsk Undseelse». Det kneb dog noget med strax at faa fast
Fod paa Scenen: efter Debutaftenen kom Mad. S. i Sæsonens Løb
kun 3 Gange paa Scenen, men da Jfr. Rosings umiddelbare Efterfølgerske, 
Jfr. Busk, ogsaa var bortrevet ved en tidlig Død (1813),
blev der Plads for Mad. S., og hun spillede sig snart gjennem et
stort og forskjelligartet Repertoire ind i Publikums Gunst. Og med
fuld Føje: ikke blot indtog hun med al sin Ungdoms Munterhed
og Ynde atter sin Plads i Elskerinde- og Kammerpigerepertoiret,
men samtidig med at hun vandt nye Sejre paa dette gammelkjendte 
Omraade, lagde hun nye Rollefag ind under sin Kunst.
Allerede i det andet Theateraar efter sin Gjenoptræden udførte
hun sit Mesterstykke inden for Kammerpigerammen: Susanne i
Beaumarchais' «Figaros Giftermaal», og Baggesen gav hende kort
efter i Anledning af en lille Pigerolle (Spinetta i «Crispins
Forvandlinger») det Vidnesbyrd, at «siden Caroline Walters Soubretter
havde vor Skueplads næppe haft Mage til en saa pirrende naiv
Fremstilling». Endnu inden samme Theateraars Udgang fik hun
som Birgitte i «Røverborgen» Lejlighed til at vise sin Fantasis
Vælde og sit Genis Dristighed; hun skabte her «en kvindelig
Caliban, en værdig mimisk Søster til Shakspeares poetiske Uhyre»,
siger Baggesen og fortsætter: «hendes Dragt, Mine, Gang, Stemme,
hver hendes Bevægelse var idealsk afskyelig, og hendes Grin
forvandlede Scenen til et Miltonsk Helvede. Det var ikke mere en
Zigeunerinde, men en Djævelinde, man saa.» 

Saaledes havde Mad. S. ikkun 2 Aar efter sin Gjenoptræden
aabenbaret sine Evner i deres sjældne Rækkevidde, og samtidig
naaede hendes Folkeyndest sit Højdepunkt: ved Personalets
Sommerforestillinger var hun den ubestridte Primadonna. Ret hurtig
begyndte der dog at gjøre sig et Omslag i Stemningen gjældende.
Mad. S.s Figur blev snart for fyldig til de vævre Kammersiskener
og de lystige Pigebørn -- allerede 1814 havde hendes ellers ivrige
Beundrer Baggesen talt om «til hendes Figur nogenlunde svarende
Roller» --, og samtidig blev hendes Spillemaade mere og mere
anstrængt, alt eftersom hun mærkede Publikums Kølighed; 1819
spørger L. Kruse: «om Mad. S. ikke driver sit Lune for vidt?»,
og faa Aar efter gjør en anden Kritiker (T. Thortsen) den
Bemærkning, at hun (i unge Roller) spiller, «som om hun troede, at
Tilskuerne fattedes Evne og Vilje til at fatte og følge hendes
Spil». Hun har øjensynlig kæmpet for at bevare sin Folkeyndest,
men hendes forgrovede Spillemaade frastødte i Steden for at
tiltrække Publikum; ganske vist havde hun Held med Udførelsen af
nogle muntre og kokette Verdensdamer, blandt hvilke Fru v.
Wen-el i «Hvilken af dem er Bruden?» særlig fremhæves, men hendes
Fremgang inden for dette Fag spærredes af Mad. Andersen (I, 219),
der var Direktionens erklærede Favorit, og i Begyndelsen af 1820erne
var Mad. S.s Stilling nærmest en Marche paa Stedet. Hun
bevarede sit Repertoire, men af nye Roller fik hun kun faa og
ubetydelige; lidt efter lidt toge yngre Kræfter hendes unge Roller i
Besiddelse, og da Direktionen, der ingen Sympathi følte for hende,
ikke agtede paa de rige Anlæg, hun i nogle ældre Roller, som
Mad. Warberger i «Jægerne» og Tante Beate i «Postmesteren»,
havde aabenbaret for saa vel Husmoderens Følelse som Pebermøens
Særheder, gled hun i faa Aar ud af Repertoiret ind i Ubemærketheden. 
Ved Udgangen af 1828-29, i Løbet af hvilket Aar hun var
optraadt i alt 8 Gange, afskedigedes hun, og Collin gav hende i
sin Indstilling følgende Skudsmaal: «i sin Tid et ikke ubetydeligt
Talent, nu ved sin skingrende Stemme og sit højst ugratiøse Spil
aldeles ikke præsentabel paa Scenen». Hendes sidste Optræden
fandt Sted 8. Maj 1829 som Therese i «Den unge hidsige Kone»,
i hvis Titelrolle hun faa Aar forud havde glimret ved sit vittige
Lune.

Efter sin Afskedigelse levede Mad. S. et stille Liv i Kjøbenhavn; 
en Fortælling, der er gaaet over i Theaterhistorien, om, at
hun «etablerede en lille Handel i en Hytte paa Østerbro», hvor 
hun «i mange Aar solgte Traad og Bændler og Skillingslys»,
benægtes bestemt af endnu levende blandt hendes nærstaaende og
afkræftes desuden af den Omstændighed, at hun og hendes Mand
-- i Følge Vejviseren -- kun have boet ét Aar (1837) paa
Østerbro. Hun døde 12. Maj 1861.

Overskou, Den danske Skueplads III-IV. 
P. Hansen, Den danske Skueplads II. 

Arthur Aumont.



Spithoff, Johan, --1563, Professor, var født i Münster i
den westfalske Kreds, hvorfor han her til Lands sædvanlig kaldtes
Hans Mønster. Hans Fader hed Engelbert S. Det er os ikke
bekjendt, hvad der først har draget ham her til Landet; men 1542
blev han immatrikuleret ved Kjøbenhavns Universitet, hvor han
1544 tog Magistergraden. 1545 blev han Professor pædagogicus;
men da han 1549 indgik Forbindelse med en Kvinde, der synes
at have haft et mindre godt Rygte, besluttede det akademiske
Senat, at han skulde udelukkes fra Professorværdigheden. Under
disse Forhold drog han til England. Her regerede den Gang den
unge Edvard VI, under hvem Protestanterne havde gode Vilkaar,
og den mægtige Ærkebiskop Thomas Cranmer saa gjærne, at
fremmede protestantiske lærde kom til England, for i dem at
finde en Støtte for Reformationsværket. Det lykkedes da ogsaa
S. at faa en god Ansættelse, i det han blev Lærer for Kongens,
siden som Englands Dronning saa navnkundige, Søster Elisabeth,
og naar denne senere viste sig i Besiddelse af en ualmindelig
Indsigt i de lærde Sprog, tilkommer der vel S. en Del af Æren
derfor. Da Forfølgelserne mod Protestanterne atter begyndte efter
Kong Edvards Død, maatte S. imidlertid forlade England, hvorpaa
han efter Christian III's Ønske og Anbefaling atter (1554) fik Plads
som Lærer ved Kjøbenhavns Universitet, og nu som Professor i
Græsk, hvilket Fag han 1557 ombyttede med Fysik. Næsten hele
Aaret 1559 benyttedes han af Kong Frederik II i diplomatiske
Sendelser; navnlig opholdt han sig i længere Tid i England for at
fremme Kongens Frieri til Dronning Elisabeth, der jo dog ikke
bar nogen Frugt. Paa denne Rejse haves en Række ret mærkelige 
Breve fra og til ham. -- Efter sin Hjemkomst blev S. 1560
af Kongen forlenet med et Kannikedømme i Roskilde, og s. A.
holdt han en senere udgiven smuk Sørgetale over den medicinske
Professor Jacob Bording. Da S. ønskede at blive Professor i
Medicinen, tog han i Nov. 1563 Bakkalavrgraden i denne 
Videnskab; men inden hans Ønske kunde blive opfyldt, blev han 30.
Dec. s. A. bortreven af en da grasserende farlig Smitsot. Han
omtales af Samtiden som en veltalende og lærd Mand; især
fremhæves hans udmærkede Indsigt i det latinske og græske Sprog. -
Hans Hustru, «Karine Mønsters», overlevede ham i mange Aar.

Rørdam, Kbhvns Universitets Hist. 1537-1621 I, 599 fif.; II, 753 f.

H. F. Rørdam.



Spjelderup, Jacob Pedersen, --1649, Præst, Søn af
Sognepræst til Spjellerup og Smerup Peder Jacobsen og Anne Villumsdatter, 
studerede i Udlandet og opholdt sig i Wittenberg, da han
1630 blev kaldet til Rektor i Slagelse, som han forlod 1632 for at
overtage Rektoratet paa Herlufsholm, hvor han, som hans Ven
Hans Mikkelsen Ravn siger, regerede med Flid. Aaret efter tog
han Magister graden, og 1635 blev han Sognepræst til Hyllested og
Venslev i Vester Flakkebjærg Herred, af hvis Præster han o. 1642
valgtes til Provst. Denne ret hurtige Karriere tyder bestemt paa,
at S. har været i Besiddelse af ikke ganske almindelige Evner og
Egenskaber; Jesper Brochmand ansaa ham for en af sit Stifts
bedste Prædikanter, og paa hans Anbefaling blev han i Slutningen
af 1644 tilsagt til at prædike for Kongen paa Frederiksborg under
Hofpræstens Sygdom. Og ved Kongevalget 1648 var han blandt
de 4 Provster, som repræsenterede Sjællands Stift, ligesom han var
tilstede ved Hyldingen s. A. Her fra er han vistnok vendt syg
hjem; thi i Hyllested Kirkebog, som han ellers førte med Omhu
fra 1635, nar nan derefter intet indført indtil sin Død, 27. Sept.
1649. S. vedblev at staa i levende Forbindelse med Herlufsholm;
Skolebørnene i Slagelse og Skjelskør betænkte han med Legater.
Med sin Hustru, Anne Mortensdatter, der overlevede ham, havde
han mange Børn.

Wad, Rektorerne p. Herlufsholm S. 103 ff. 

G. L.  Wad.



Splid, Jens, --1572, til Vorgaard, var Søn af Jørgen S. ell.
Fasti til Mindstrup og Helvig Mogensdatter Krabbe, altsaa Søstersøn 
af Marsken Tyge Krabbe (IX, 403), der siges at have skjænket
ham sin Gaard Rygekast i Upland. Ved at træde i Tjeneste hos
Hr. Vincents Lunge (X, 477) blev han imidlertid knyttet til Norge,
hvor han 1531 var Foged for Hr. Vincents paa Udsten Kloster og
1532 hans Køgemester. 1535 tjente han som Skibschef under
Peder Skram, men blev Aaret efter sendt til Bergen med Tropper
mod Ærkebispen i Throndhjem. Han indtraadte saa i den 
derværende Lensmand Eske Billes Tjeneste og ægtede senere sin
tidligere Herres Enke, Margrethe Nielsdatter Gyldenløve til Lundestad.
1537 fik han Hardanger og 1539 tillige Halsnø Kloster i Forlening,
hvilke Len Kronen pantsatte til ham 1546, men overdrog en anden
til Indløsning 1552. 1543 skrives han for øvrigt til Vorgaard og
1547 til Brøden (i Smaalenenes Amt). Han blev 1572 dræbt i
Norge af en vis Olaf Eriksen, men havde da længe ført en hel
tilbagetrukken Tilværelse. 

Thiset.



Splitaf, Jacob, --1345, Biskop. J. S., der i Udlandet havde
erhvervet Magistergraden, blev Biskop i Ribe 1327 under den store
Opløsning, der var indtraadt i Riget, da Stormændene i Forbund
med Grev Gert havde indsat den slesvigske Valdemar til Konge i
Steden for Christoffer II. J. S. sympathiserede med den afsatte
Konge, og han gjorde i Forening med sine jyske Frænder sit
bedste for at omstyrte Grev Gerts Magt; de foretoge et Tog mod
Haderslev, hvor de skulle have befriet Christoffers fangne Søn Erik,
og rettede siden et Angreb mod selve Gottorp, som dog blev
slaaet tilbage (1329). I 1330 ordnedes det saaledes, at Christoffer
atter blev anerkjendt som Konge; dog maatte han pantsætte næsten
hele Jylland til Grev Gert, og denne blev saaledes ogsaa Herre
over Ribe. Biskop J. maatte nu gaa paa Forlig med Greven og
fik ogsaa sin og sin Kirkes Friheder stadfæstede af ham i Forening
med Hertug Valdemar. 10 Aar efter har J. nok været virksom
for Indsættelsen af Christoffers yngste Søn, Valdemar Atterdag, og
denne tog ham i sit Værn og undtog hans Kirke fra den da
foretagne Pantsættelse til Hertug Valdemar, men sidstnævnte havde
endnu Ribe By og Stift i sine Hænder, da J. S. døde 2. Febr. 1345.

Kinch, Ribe Bys Hist. I, 169 ff. 188 f. 

Kr. Erslev.



Sponneck, Frederik Wilhelm Rigsgreve, f. 1842, Diplomat.
S. er født i Kjøbenhavn 23. Marts 1842 $om Søn af efternævnte
Gehejmekonferensraad Wilh. Carl Eppingen Rigsgreve S. Efter
at være blevet Student 1861 og have taget juridisk Embedsexamen
1869 rejste S. til Tyskland for at fortsætte det juridiske Studium
og var i Heidelberg 1870, da den fransk-tyske Krig udbrød. Lokket
af Begivenhederne tog S., der altid har haft Sympathi for den
militære Stand, til Frankrig, hvor han i Metz overværede den
første Del af Krigen; derefter tog han Tjeneste i den franske
Auxiliærarmé, blev Kapitajn ved Staben af det 18. Armékorpses 
Rytterdivision og var med i Kampene ved Loire, i Vogeserne og
ved Bourbakis Tog mod Øst, men inden denne gik ind i Schweits,
lykkedes det S. sammen med nogle Kammerater at naa til Paris.
Ved Auxiliærarmeens Opløsning efter Fredspreliminærernes Undertegnelse 
forlod S. den franske Tjeneste, hvorpaa han som Tilskuer
overværede hele Kommunens Opstand i Paris. Aaret efter vendte
S. tilbage til Danmark, indtraadte som Volontær i Udenrigsministeriets 
Tjeneste og blev kort derefter Attaché ved Gesandtskabet
i Paris, hvor han forblev til 1873, da han attacheredes Grev Moltke
ved dennes Sendelser til. Kong Oscars Kroninger i Stockholm og i
Throndhjem. I 1880 blev S. Legationssekretær i London og i 1884
i St. Petersborg, hvorpaa han 4 Aar senere fik sin første
Chefspost, nemlig i Washington, hvilken han i 1893 ombyttede med
Posten som Gesandt i Wien, hvorfra han i 1897 endelig forflyttedes
til den vigtigere Post i Stockholm.

S. er en overvejende praktisk Natur, og det var et Udslag
heraf, naar han under Opholdet i England saa ivrig kastede sig
over Spørgsmaalet om den danske Kvægindførsel der til, og det
var vel ogsaa en anden Følge deraf, at han i 1892 fik Tilbud om
at overtage Stillingen som Gouvernør over de dansk-vestindiske
Øer, for hvilke han altid har haft Interesse; saaledes havde han i
Washington Held nok til at sætte igjennem lige over for
Statssekretær Blaine, at man af Hensyn til Øerne undlod at gjøre
Alvor af det samme Forlangende om Forandring af Toldsystemet
som det, der var blevet stillet til de andre Magter. S. blev
Kommandør af Danebrog af 2. Grad i 1892, af 1. Grad 1898 og
erholdt Hofjægermestertitelen 1886 samt Kammerherrenøglen 1897. -- 
30. April 1886 ægtede S. sit Søskendebarn Anna Sophie Margrethe
Imanuella Komtesse Brockenhuus-Schack (f. 20. Juli 1859 paa
Giesegaard), Datter af Anthon Ludvig Knud Bille Greve B.-S. til
Giesegaard (f. 1823 d. 1892) og Helene Sophie Caroline Frederikke f.
Lowzow (f. 1832). 

C. Zytphen-Adeler.



Sponneck (Sponeck), Georg Wilhelm v. Hedwiger
Rigsgreve, 1672-1740, Officer, var født 17. April 1672 i Schlesien,
hvor Slægten hørte hjemme, og var Søn af Johan Georg v.
Hedwiger til Gohlsdorf og Anna Rosina v. Pogrell. Navnet Sponeck
og Grevetitelen fik han og hans Brødre 1701 i Anledning af, at
deres Søster havde ægtet en Hertug af Württemberg-Mømpelgard.
Som ung kæmpede S. under Kejserens Faner mod Tyrkerne, men 
sluttede sig 1702 til det danske Hjælpekorps, som under Hertug
Carl Rudolf af Wlirttemberg-Neustadt tog Del i den spanske
Arvefølgekrig. I 8 Aar forblev S. ved dette Korps; han fik 1703
Ansættelse som 2. Oberstlieutenant ved et Infanteriregiment, som blev
oprettet for Hertug Chr. Ulrik af Württemberg-Oels; 1708 blev han
karakt. Oberst og forsat til 2. Bataillon af Regimentet Prins Carl,
1709 Chef for Bataillonen Fyn.

S. udmærkede sig gjentagne Gange, bl. a. i Slaget ved Malplaquet 
(1709), hvor han blev saaret. Ved Reorganisationen efter
Slaget ved Helsingborg (1710; blev S. kaldt til Danmark sammen
med flere af Hjælpetroppernes dygtigste Officerer og blev ansat
som Chef for Dronningens Livregiment, som han beholdt til 1716.
Han tog med Hæder Del i Felttogene i Nordtyskland 1711-15.
I det første af disse Aar blev han Brigader og senere fungerende
Kommandant i Rostock. I Slaget ved Gadebusch (20. Dec. 1712)
fik han det Hverv med 4 Batailloner at besætte en fremskudt
Stilling foran den danske højre Fløj. Han forsvarede Stillingen med
stor Tapperhed, bibragte endog, i Forening med Rytteriet under
F. J. v. Dewitz, Svenskerne et partielt Nederlag og trak sig først
om Aftenen tilbage i saa god Orden, at Resterne af hans 4
Batailloner saa at sige vare de eneste Fodfolksafdelinger, der de
nærmeste Dage vare i fuldt kampdygtig Stand. 1715 blev han
Generalmajor. S. A. blev det under Belejringen af Stralsund
overdraget ham sammen med den preussiske General Arnheim at
besætte Øen Usedom, hvad der lykkedes efter en blodig Kamp, og
senere paa Aaret tog han Del i Landgangen paa Rygen, hvor han
blev haardt saaret.

I Foraaret 1716 var S. den ældste af de Officerer, som i Anledning 
af Carl XII's Indfald i Norge bleve sendte op for at bøde
paa Hullerne i den norske Hærs Rammer. Kort efter sin Ankomst
til Landet var han med ved Overfaldet paa Moss (23. April). Selv
skal S. ikke have villet tage imod «Gratulationer» i Anledning af
det lykkelige Udfald; men i den Beretning, som Viceadmiral Gabel
sendte Kongen om Affæren, priser han i høje Toner S., der «i
Sandhed meriterer at være Generallieutenant og, om det og var,
Generab. Efter sin Tilbagekomst til Danmark s. A. blev S. da
ogsaa forfremmet til førstnævnte Grad og blev tillige Kammerherre;
Aaret efter fik han det hvide Baand.

S.s Forhold til Gabel var nu meget intimt, og da denne 1717
var bleven Overkrigssekretær (d. e. Krigs- og Marineminister), 
udkastede de i Forening en Plan til med en dansk-norsk Hær paa
ikke mindre end 40000 Mand fra Norge at falde ind i Sverige.
S. A. blev S. paa ny sendt til Norge. Han optraadte her med
stor Selvbevidsthed over for den højstbefalende, Generallieutenant
B. H. Lützow, der paa sin Side gjør Indtryk af at have ladet sig
imponere af S.; denne fik saaledes sat igjennem, at Lützow skrev
til ham paa Tysk, skjønt Tjenestesproget i den norske Hær ellers
var dansk; men at dømme efter den Behandling, S. gav sit Modersmaal, 
er det nok rimeligt, at han ikke har haft let ved andre Sprog.

Da Carl XII 1718 atter truede med at falde ind i Norge,
havde S. faaet Befalingen i «smaalenske Kanton». Med o. 11
Batailloner og 10 Eskadroner stod han nord for Tistedalselven i
en forskanset Stilling, som han havde lovet at forsvare haardnakket,
men paa en falsk Efterretning om, at Fjenden var brudt igjennem
ved Ørjebropasset, rømmede han, for ikke at blive afskaaren,
Stillingen (17. Nov.) og gik bag Glommen, saa at hele den sydostlige 
Del af Landet uden Sværdslag blev given til Pris for Fjenden.
Nu tog Lützow Bladet fra Munden og tilkjendegav uforbeholdent
S., hvor lidet denne havde svaret til hans Forventninger; men
Kongen og Overkrigssekretæren tabte ikke deres Tro paa S. Han
fik en høj Kommando under Indfaldet i Baahus Len 1719 og s. A.
Overbefalingen over hele den norske Hær, medens Liitzow var
fraværende af Helbredshensyn.

Efter Freden 1720 blev S. kaldt til Danmark og i H. C. Schønfelds 
Sted ansat som Kommandant i Kjøbenhavn, i hvilken Post
han forblev til sin Død, 3. Sept. 1740. For ikke at handle imod
sin Instrux og derved give Garnisonens hvervede Soldater
Lejlighed til at desertere nægtede S., da den store Ildebrand var brudt
ud 20. Okt. 1728, om Natten at lade Vesterport lukke op. Man
kunde derfor hverken inde fra Byen i Stadsgraven hente det Vand,
man højlig trængte til, eller ude fra Omegnen bringe den Hjælp,
som paa anden Maade kunde gjøres nødig. Denne S.s Holdning
var ikke uden Skyld i det Omfang, Ulykken fik, og den bekræfter
den Dom, at han, med al sin Tapperhed og sin Dygtighed som
Underfører, savnede den Overlegenhed, som under vanskelige
Forhold udkræves i en høj Stilling med selvstændigt Ansvar; men den
Gunst, han kunde glæde sig ved paa højeste Sted, blev heller ikke
denne Gang rokket. Han blev 1731 Gehejmekonferensraad, 1734
virkelig General, 1739 Elefantridder.

S. havde 1698 ægtet en Landsmandinde,  Anna Sophie v. 
Bojanowa, Datter af Johann Achatz v. Bojanowski til Polnisch-Ellgut
i Schlesien. Deres agnatiske Afkom er 1889 blevet anerkjendt som
hørende til den danske Adel.

Munthe, Optegnelser af Generalmajor Todderud. 
E. Holm, Danmark-Norges Hist. 1720-1814 I, 480. 

H. W. Harbou.

<chapter name="Sponneck, Marius Sabinus Wilhelm Rigsgreve, 1787-1874, 
Stiftamtmand">

Sponneck, Marius Sabinus Wilhelm Rigsgreve, 1787-1874,
Stiftamtmand, var en Søn af Oberstlieutenant Georg Wilhelm Rigsgreve 
S. (f. 11. Jan. 1741, d. Natten mellem 18. og 19. Jan. 1801) og
Hylleborg f. v. Eppingen (f. 1760 d. 23. Okt. 1822). Han fødtes 22.
Maj 1787 (døbt 19. Juni i Kjøbenhavn), blev 1804 Student fra
Borgerdydskolen i Kjøbenhavn, deltog 1807 i Forsvaret mod Englænderne,
udnævntes 1808 til Lieutenant i det danske Livregiment og
indstillede sig s. A. til juridisk Embedsexamen, som han ogsaa fik,
men for at naa et bedre Resultat 1812 paa ny underkastede sig.
1814 udnævntes han til Byfoged i Ringkjøbing, var desuden til
1820 Herredsfoged i Bølling-Nørre, derefter i Ulvborg-Hind
Herreder. 1826 beskikkedes han til Amtmand over Skanderborg Amt,
men overtog allerede 1828 Embedet som Stiftamtmand i Ribe Stift
og Amtmand over Ribe Amt. Her virkede han med anerkjendt
Dygtighed, Iver og Nidkjærhed, indtil han 1852 paa Grund af
svækket Syn søgte og fik sin Afsked med udtrykkelig
Tilkjendegivelse af Kongens Paaskjønnelse af hans fortjenstfulde
Embedsvirksomhed. Ogsaa fra Befolkningen i hans Embedskreds modtog
han ved denne Lejlighed talende Vidnesbyrd om, hvor afholdt
han havde gjort sig saa vel ved sin jævne og fordringsløse
personlige Optræden som ved sin praktiske og energiske Administration,
der ikke mindst havde lagt sig for Dagen under den fjendtlige
Invasion 1848 og 49, da han gjentagne Gange for at skaane
Befolkningen for vilkaarlige Fourageringer og Plyndringer selv paatog
sig Udskrivningerne til den fjendtlige Hærs Forplejning.
Regeringens Tillid til ham i hine Aar viste sig bl. a. deri, at han strax
efter Oprørets Udbrud 1848 sammen med Kirstein blev beordret til
som extraordinær Kommissær indtil videre at overtage Regeringen
i, Slesvig, en Virksomhed, der dog paa Grund af Fjendens hurtige
Fremtrængen kun blev af kort Varighed. Fremdeles kan det i
saa Henseende fremhæves, at det Hverv som dansk Medlem af
den blandede Regeringskommission, der til sidst blev overdraget
Tillisch, forinden var tilbudt ham, samt at han 1851 blev udnævnt
til Medlem af Notabelforsamlingen i Flensborg. Han døde 31. Juli 
1874 i Kjøbenhavn. 1814 var han bleven Kammerjunker, 1840
Kammerherre, 1843 Kommandør af Danebrog og 1847 Storkors af
samme. -- 1836 var han som Ejer af Herregaarden Vaar Medlem
af Stænderforsamlingen i Viborg. -- 30. April 1814 ægtede han
Susanne Christine, Trojel (f. 22. Okt. 1791 d. 15. Sept. 1880), en
Datter af Godsinspektør Frantz Vilhelm T. til Annebjærggaard og
Christine Margrethe f. Hansen. 

G. Kringelbach.



Sponneck, Wilhelm Carl Eppingen Rigsgreve, 1815-88,
Finans- og Statsmand, blev født 16. Febr. 1815 i Ringkjøbing, hvor
hans Fader, ovennævnte Marius S. W. Rigsgreve S., da var
Herredsfoged. Han blev Student fra Sorø Akademi 1832 og tog juridisk
Examen 1836, blev næste Aar Kammerjunker og 1838 Avskultant
i Generaltoldkammerkollegiet. Kort efter gjorde han en Rejse til
Frankrig (tilbragte et Aar i Paris) og Tyskland for at studere
Kameralvidenskaberne. Det var paa denne Rejse, at han,
oprindelig til sin egen Brug, gjorde Udkast til 1. Del af sin store
Bog om Toldvæsen. Ved sin Hjemkomst udarbejdede han dette
Stof nøjere, og saaledes udkom 1840 «Om Toldvæsen i Almindelighed 
og det danske Toldvæsen i Særdeleshed» (I-II, paa tilsammen
over 600 Sider). 1. Del giver de almindelige Grundsætninger for
Toldbeskatningen og dens økonomiske Virkninger paa Handelen
og erkjendes endnu almindelig for et dygtigt og selvstændigt
Arbejde; 2. Del er en omhyggelig Fremstilling af vort Toldvæsens
Historie fra de ældste Tider og af den daværende Toldlovgivning
og var især den Gang en overmaade nyttig Haandbog for alle
Toldembedsmænd. Hans eget økonomiske System som afgjort
Frihandelsmand blev deri tydelig udtalt, og han holdt fast derved i
sit hele Liv. Skriftet vakte ikke ringe Opsigt her hjemme -- 
Forfatteren var jo kun 25 Aar gammel, og Kammerjunkere havde som
Regel ikke meget med Litteratur at skaffe --, og dets 1. Del blev
oversat paa Svensk.

Vigtigere var det dog, at han endnu s. A. blev Kammersekretær 
og Kommitteret i Generaltoldkammeret, og 1844 forfremmedes
han til Deputeret i samme Kollegium og blev Chef for dets 1.
Sektion, som omfattede Kongerigets Toldvæsen. Som saadan havde
han væsentlig Del i Udarbejdelsen af Regeringens Toldlovforslag
1846, der førte til ny Nedsættelse af Beskyttelsen (særlig for Klæde),
og han blev tilforordnet den kongelige Kommissær ved 
Stænderforsamlingerne i Roskilde og Viborg for at være Regeringens 
Ordfører i denne Sag. 2 Aar senere førtes han ind paa den politiske
Løbebane. I Febr.-Marts 1848 hørte han til den saakaldte
«Fønix-Klub» (den samledes nemlig i Hotel Fønix), der fortrinsvis
omfattede Embedsmænd, og hvor gammelliberale som David og P.
G. Bang mødtes med unge Adelsmænd som Sponneck og F. M.
Knuth, der snart begge skulde spille en stor Rolle, og tillige med
Mænd af det slesvig-holstenske Bureaukrati som K. Ph. Francke,
der skulde blive en af Oprørets ivrigste og dygtigste Hjælpere.
Dens Medlemmer ønskede vel ogsaa en friere Statsordning, men
holdt fast ved Forbindelsen med Holsten. Ikke des mindre sluttede 
S., paa hvis Optagelse i Martsministeriet der et Øjeblik blev
tænkt, sig strax til den nye Udvikling; han blev som saa mange
andre i hint mærkværdige Aar revet med af de store Tildragelser
og den stærke nationale Stemning. Han blev ogsaa i Foraaret
Regeringens Kommissær ved de 2 sidste Stænderforsamlinger, der
skulde raadslaa om Valgloven til den grundlovgivende
Rigsforsamling; han røgtede Hvervet med udmærket Dygtighed og til
almindelig Tilfredshed -- saaledes som det tydelig fremgaar af de
Afskedshilsener, som Formanden J. F. Schouw gav ham ved
Samlingernes Ophør --, og man forbavses over det livfulde Sprog og
den folkelige Klang i hans Taler.

I Okt. 1848 blev S. kongevalgt Medlem af den grundlovgivende 
Rigsforsamling; men inden han her havde formaaet at
gjøre sig gjældende, fik han den langt vigtigere Opgave at være
Finansminister i Novemberministeriet (16. Nov.). Han beholdt denne
Stilling i lidt over 6 Aar (indtil 12. Dec. 1854), skjønt Ministeriet
flere Gange væsentlig ændredes, ja endog helt skiftede Præg; han
vandt snart ikke ringe Indflydelse og styrede desuden sit særlige
Embede med fremragende Dygtighed. Oprindelig hældede han
utvivlsomt til den Opfattelse, at man burde tage Slesvigs Deling
til Grundlag for en Løsning af den nationale Strid, men han
opgav i Efteraaret 1850 denne Tanke, da der viste sig Udsigt til at
bevare Landskabet udelt. Af Madvigs og H. N. Clausens
Optegnelser om deres Levned fremgaar det, at han gik sammen med
dem i flere vigtige Spørgsmaal, ja at de i Fællesskab ligefrem
handlede bag de andre Ministres, særlig General Hansens, Ryg.
Enigheden kunde dog umulig holde i Længden, fordi S. var
afgjort Realpolitiker, Opportunist, medens hans tvende Embedsfæller
vare doktrinære. Han arbejdede kraftig og vistnok oprigtig for at
virkeliggjøre Ejdertanken, skjønt han ikke oprindelig havde hyldet 
den, og det var i hvert Fald ham, som 1850 gjorde de vigtigste
Skridt for at fjærne Adskillelsen mellem Kongeriget og Slesvig.
En Maaned efter Slaget ved Isted udstedtes en foreløbig Lov om
Udjævning af Toldforskjellen mellem de 2 Landsdele, og 15. Sept.
fulgte Ophævelsen af Toldgrænsen ved Kongeaaen. Men ligesom
han 1848 havde opgivet Helstaten, som da var umulig, forlod han
1851 Ejdertanken, da den ligeledes viste sig uigjennemførlig, og
vendte tilbage til sit første politiske Stade samt kæmpede nu
for Helstaten med den Bestemthed og Haardnakkethed, der var
ham egen.

Forinden havde han dog i Jan. 1851 gjort en diplomatisk
Rejse til Berlin og Wien for at forhandle med de 2 tyske
Stormagters Regeringer om Slesvigs fremtidige Stilling. Han kom
tilbage en Maaned senere meget tillidsfuld, sikkert ventende, at der
ikke fra den Side vilde blive rejst nogen Modstand imod den da
paatænkte Ordning, som i det paafølgende Foraar forelagdes de
saakaldte Notabler. Det var en lidt kunstig Mellemting mellem
Helstat og Ejderstat, i det Slesvig skulde staa i et noget nærmere
Forhold til Kongeriget end Holsten, medens de alle tilsammen
skulde danne en Fællesstat. Men da denne Plan slog fejl, sluttede
S. sig som sagt afgjort til Helstaten og veg ikke tilbage for noget
Skridt, der kunde ventes at føre til Maalet. Da derfor Folketinget
i Jan. 1853 havde forkastet Lovforslaget om Udjævning af
Toldforskjellen mellem Kongeriget-Slesvig og Holsten med den deraf
følgende Ophævelse af Toldgrænsen ved Ejderen, brugte han uden
Betænkning Kongens Enevælde i Hertugdømmerne til at hæve
Toldgrænsen (ligesom han 1850 ved en foreløbig Lov havde fjærnet
den anden Toldgrænse) og sikrede sig derved Rigsdagens
efterfølgende Samtykke. Med samme Heftighed søgte han at
gjennemtvinge den danske Møntfod i Holsten og Sydslesvig, skjønt han
derved satte meget ondt Blod der ovre og gjorde sig selv inderlig
forhadt. 1853 førte han og de andre Ministre Kampen mod det
national-liberale Parti med Bondevennerne som Forbundsfæller, og
han kunde derfor med roligt Sind 12. Maj udstede den første
«provisoriske Finanslov», i Virkeligheden dog kun en foreløbig
Lov om Forlængelse af en midlertidig Bevillingslov; thi han kunde
jo trygt stole paa Rigsdagens efterfølgende Billigelse. Men i den
næste Samling, 1853-54, under Forhandlingerne om Grundlovens
Indskrænkning, brast det nys nævnte Forbund, og Ministeriet fik nu
saa godt som hele Rigsdagen imod sig. S. skræmmedes dog ikke 
heraf, men førte Kampen med dristigt Mod, ja tog end ikke i
Betænkning at bruge al sin Indflydelse paa de ham underlagte
Embedsmænd i den politiske Kamps Tjeneste. Ogsaa var han --
som han nogle Maaneder forud havde bebudet i Rigsdagen -- 
med til at udstede Forordningen af 26. Juli 1854 om «Forfatning for
det danske Monarkis Fællesanliggender», der foreløbig vilde
gjenoprette Enevælden paa Fællesomraadet og kun vilde indrømme
Monarkiets samlede Indbyggere et raadgivende Rigsraad, hvoraf
endog de 2 Femtedele skulde være kongevalgte Medlemmer -- 
unægtelig en skærende Modsætning til den frie Statsordning, han
selv 5 Aar tidligere havde været med at give det danske Folk.
Og at han havde haft virksom Del i denne Forfatningsoktroi,
fremgik klart deraf, at netop han blev Regeringens Kommissær ved de
første Forhandlinger med det foreløbige Rigsraad, ɔ: de
kongevalgte Medlemmer, ligesom han 1848 havde været det over for de
sidste Stænderforsamlinger.

Det var derfor intet Under, at en stærk Uvilje vendte sig
imod ham, og han var vel nok i Aarene 1852-54 den mest
upopulære af alle Ministrene i det ingenlunde velsete
Bluhme-Ørstedske Ministerium. Vittighedsbladene spottede over hans -- 
Grevens -- leflende Omgang med Bønderne i Transtøvler; han
betegnedes som den danske Talleyrand, fordi han saa let og tit
havde skiftet politisk Mening, og det blev endog fortalt, at hans
Rejse til Tyskland 1851 nærmest havde haft til Maal at faa hans
Slægtskab med den tyske rigsgrevelige Æt Sponeck godkjendt og
optaget i Gotha-Kalenderen. Da han i Dec. 1854 maatte gaa af,
og der nogle Maaneder senere blev besluttet Rigsretsanklage imod
alle Ministrene for nogle Udgifter, der vare gjorte til Rustninger i
Anledning af Krimkrigen, havde man et Øjeblik tænkt paa at
indskrænke Anklagen netop til ham og de 2 Forsvarsministre. Det
er slet ikke umuligt, at Udfaldet da var blevet anderledes, end
det blev, da alle Ministrene i Febr. 1856 frikjendtes. Og
Stemningen mod ham blev ikke bedre, da han i April 1859 udsendte
et Flyveskrift, «Den holstenske Stænderforsamling og 
Forfatningssagen», og deri dristede sig til at tage Ordet for Stændernes
Forlangende om Kurieafstemning i Fællessagerne, altsaa i
Virkeligheden for at gjøre Kongerigets Indflydelse paa disse endnu ringere,
end der var tiltænkt det i Jan. 1848, og saaledes helt forspilde
den Sejer, det havde vundet over Oprørerne 1850. Ja han
erklærede endog «Absolutismen i Fællessagerne for et nødvendigt og 
naturligt Provisorium». Skriftet fremkaldte en knusende Kritik af
Madvig og en haanlig Afvisning i «Fædrelandet», vistnok af H.
N. Clausen, altsaa af hans 2 Meningsfæller i Novemberministeriet.

Men hvilken Dom man end har fældet om S. som Statsmand,
har der dog kun været én Mening om hans Dygtighed som Finansmand. 
Ikke alene var han i Tiden vor første konstitutionelle
Finansminister, men han styrede ogsaa under de vanskeligste
Forhold, i det han havde den Opgave at skaffe Udveje til Krigsførelsen 
og at vedligeholde Landet, og alligevel er han den af alle
vore Finansministre -- vi have haft en halv Snes siden --, der
har sat sig de fleste og største Minder i næsten alle Grene af
Finansforvaltningen. Samtidig med at fjærne Toldgrænsen ved
Kongeaaen fik han Konsumtionsafgiften afskaffet og gjennemførte
væsentlige Nedsættelser af Toldbeskyttelsen, og senere kom tilsvarende,
om end ikke saa store, Ændringer i Tariffen, da Toldgrænsen ved
Ejderen hævedes. Desuden fik Brændevinsafgiften en indgribende
Omdannelse 1850, og s. A. afløstes en Række mindre Skatter ved
den nye Ligningsskat, ligesom han var Regeringens Ordfører i
Forhandlingerne om Udjævningen af Hartkornsulighederne (Afløsning
af det saakaldte privilegerede Hartkorn, Godsejernes Skatte
forrettighed). Fremdeles udarbejdede han Krigsskatlovene 1850 og 1851,
som foruden at forhøje alt gjældende direkte og indirekte Afgifter
lagde Skat paa de Indtægter, der ellers ikke ramtes, og som oven
i Kjøbet fastsatte baade progressiv Skat og ulige Skat efter
Indtægtens Væsen, stemmende med de engelske Forbilleder. Han
indbragte ogsaa i Samlingen 1850-51 et Forslag om en virkelig
Indkomstskat (2 pCt. af al Slags Indkomst), men kunde ikke sætte
det igjennem. Ligeledes vides det, at han allerede i Slutningen
af Christian VIII's Regering havde Del i Udarbejdelsen af et
saadant Udkast, og rimeligvis har det samme været Tilfældet med
Udkastet til Krigsskatloven 1848, for hvilket han jo var Regeringens 
Ordfører i Stænderne. Heller ikke langt senere, da han var
bleven Folketingsmand efter Krigen 1864, fornægtede han sin
Kjærlighed til Indkomstskatten som en vedvarende Skat og fastholdt
bestemt Procentbeskatningen.

Hermed er dog ikke Rækken afsluttet paa S.s finansielle
Reformer. Han fik Tallotteriet afskaffet 1850 og Frimærkesystemet
indført 1851: Danmark var i saa Henseende en af de fremmeligste
Stater. End videre gjennemførte han 1851 Pensionsloven samt
1851-52 3 Lønningslove for Amtsforvalterne, for Told- og for 
Postvæsenets Embedsmænd, der alle sattes paa fast Lønning, medens
de tidligere mere eller mindre lønnedes med Sportler. Ogsaa
foretoges under hans Styrelse Salget af Statens Fæstegods og af mange
mindre Domæner, ligesom det var ham, der paa Regeringens Vegne
ordnede Finanslovens konstitutionelle Behandling sammen med
Monrad og Fenger som Formand og Ordfører for Folketingets
Finansudvalg. Statsbogholderiets Oprettelse 15. Dec. 1848 skyldes
ligeledes ham.

Hvor stor Tillid man havde til hans administrative Dygtighed,
viste sig bedst, da hans Efterfølger og politiske Modstander Andræ
knap 3 Uger efter S.s Afgang som Minister 29. Dec. 1854 udnævnte
ham til Generaltolddirektør, et Embede, der særlig oprettedes til
ham og gav ham en meget udstrakt Myndighed. Han beholdt
denne Stilling indtil 30. Juni 1863 og styrede saaledes under
forskjellige Embedsnavne det danske Toldvæsen uafbrudt i næsten 20
Aar, længe nok til at kunne paatrykke hele Etaten et fast Præg.
Hans Strænghed og Paapassenhed gjorde ham mere frygtet end
afholdt, men hans Indsigt og Retfærdighed sikrede ham almindelig
Agtelse. Han taalte ingen Uregelrethed, end sige Uredelighed,
der tidligere gik stærkt i Svang, fjærnede ubarmhjærtig alle
uduelige og upaalidelige Embedsmænd og søgte efter Evne at bringe
dygtige Kræfter frem. Han forstod i Virkeligheden at højne hele
Etaten. Ogsaa tilfaldt der ham det Hverv at udarbejde, først 1857,
siden 1862, Udkast til en ny Toldlov, det sidste blev til vor
nu-gjældende Lov af 4. Juli 1863. Det var hans Stræben at gjøre
Tariffen bestandig mere finansiel og at frigjøre den for alle Hensyn
til Industrien. Med fuld Føje blev han ogsaa senere Æresmedlem
af den engelske Frihandelsforening «Cobden-Klubben».

Da S. 1863 tog Afsked, var det for at kunne følge den unge
Kong Georg (V, 593) til Grækenland som hans politiske Raadgiver
i Sept. s. A. Om hans Virksomhed i denne vanskelige Stilling
haves kun uklare Oplysninger. Man ved, at det var ham, som
fik Kongens Farbroder Prins Julius (VIII, 616) bortsendt i Febr. 1865,
fordi han havde tilladt sig i selve Slottet at samle Oppositionens
Ledere til en politisk Intrige mod Ministeriet. Men dette strængt
konstitutionelle Skridt vendte sig imod S., da Oppositionen i Okt.
fik Overvægten i Nationalforsamlingen og derefter krævede S.s
Fjærnelse. Denne var allerede som Udlænding ilde set, og hans
selvsikre Optræden krænkede yderligere det græske Folk; Kongen 
blev derfor nødt til at føje sig efter Forlangendet. I Dec. drog
S. bort og vendte tilbage til Danmark.

I Efteraaret 1866 valgtes han til Folketingsmand i Aalborgkredsen; 
medens han var Finansminister, var han 1850-53 valgt i
Ribe. Han blev endnu i første Samling Medlem af Finansudvalget
og 1867-68 af det store Lønningsudvalg; var ogsaa 1867 Ordfører
ved Loven om Indkomstskat, men kunde ikke sætte sin Vilje
igjennem. Hans selvstændige Holdning mellem Partierne stillede
ham snart ene i Tinget, og han kom ingenlunde til at spille den
Rolle, man kunde have ventet, og som han vistnok ogsaa selv
havde ventet. I det mindste udtalte han aabent under
Forhandlingerne om Hærloven -- som han til sidst stemte imod, da den
formentlig var alt for kostbar for Riget og dog ikke sikrede det et
virkelig dygtigt Landeværn --, at han var rede til at «acceptere
Følgerne», hvis Lovens Forkastelse medførte et Ministerskifte, ɔ: til
selv at overtage Statens Ledelse. Hvis han ved Nytaarstid 1864
havde været hjemme, havde han vistnok heller ikke veget tilbage
for denne Opgave, hvor vanskelig den end da var. Hans
Forhaabninger om igjen at spille en politisk Rolle bristede dog helt,
og han søgte derfor ikke Gjenvalg 1869, saa meget mindre som
han Aaret forud var bleven Nationalbankdirektør.

Allerede forinden havde han faaet andre vigtige Hverv. 1866
valgtes han til Medlem (1871 til Formand) i Kontrolkomiteen for
de sjællandske Jærnbaner, der netop i dette Tidsrum udstraktes
baade til Syd- og Nordvestsjælland. 1868 blev han Medlem af
Bestyrelsen for det store nordiske Telegrafselskab og var det under
dettes mest kritiske Tid, medens de store Udvidelser i Asien fandt
Sted. Men alle disse Stillinger maatte han opgive, da han i
Marts 1873 blev Direktør for den nystiftede Handelsbank, hvad
han vedblev at være til sin Død. Derimod beholdt han Formandsposten 
i Forsikringsselskabet «Danmarks» Bestyrelsesraad, som han
havde overtaget 1870; at han havde en væsentlig Del i dettes
stærke Opblomstring, kan næppe betvivles. Ogsaa var han 1872
Formand baade for den danske og for den fælles nordiske
Møntkommission og deler med M. Levy (X, 259) Fortjenesten for
Møntreformens Gjennemførelsen s. A. førte han Forsædet i det 3.
skandinaviske nationaløkonomiske Møde i Kjøbenhavn. Endelig var han
1868-80 som Ejer af Hesselgaard valgt til Kjøbenhavns Amtsraad,
hvor han øvede stor Indflydelse; ligeledes var han i en Aarrække
Formand i Gjentofte Sogneraad. -- I sine sidste Aar var han 
svagelig og afviste derfor enhver Tanke om paa ny at tage Del i
det politiske Liv, skjønt han intet Dølgsmaal lagde paa, at han
misbilligede den Retning, det havde taget. Han døde 29. Febr. 1888.

Han var 1863 bleven Gehejmekonferensraad og havde allerede
1850 faaet Storkorset af Danebrog (Kommandørkorset 1848,
Kammerherrenøglen 1846). Paa det Vaabenskjold, han som Følge deraf
skulde opsætte i Frederiksborg Slotskirke, satte han som Valgsprog
saare betegnende Ordet «Fremad». Han havde stor personlig
Selvfølelse og Lyst til at herske, men ogsaa stærk Trang til
Virksomhed og dyb Pligtfølelse. -- 17. Maj 1841 havde han ægtet
Antoinette Siegfriede Lowzow (f. 4. Juni 1818 d. 28. Maj 1883),
Datter af Justitiarius Fr. L. (X, 409).

Erslew, Forf. Lex. 
Barfod, Rigsdagskal. 
Nationaløkon. Tidsskrift 1888.
Danmark 1889. 
Illustr. Tid. 30. Avg. 1863 og 11. Marts 1888. 
Tidsskr. f. Toldvæsen 1899.                                       

Emil Elberling.



Spormand, Peder, 1608-61, Professor, var født i Helsingør
28. Sept. 1608. Begge hans Forældre, Borgmester Hans Pedersen
S. og Margrethe Davidsdatter, vare af skotsk Æt. Efter
Skolegang i Herlufsholm og Odense fik S. som Student et godt Hjem
hos Professor Caspar Bartholin (I, 551), der fattede megen Godhed
for ham. Da hans kjøbenhavnske Triennium var sluttet, rejste han
til Rostock, hyor han tilbragte et Par Aar, og derefter til
Wittenberg. Hjemkommen der fra skaffede han sig Midler til videre
Rejser og begav sig derpaa, 22 Aar gammel, først til Nederlandene,
siden til England og Skotland, hvor han endnu havde Slægt. Ved
Højskolerne i Oxford og St. Andrews dvælede han en Tid, inden
han begav sig til Frankrig og Italien, hvor han besøgte
Universiteterne i Bologna og Padua. Hjemrejsen gik over Ungarn og
Tyskland. Efter saaledes at have tilbragt en Række Aar i
Udlandet blev S. 1633 Hovmester for Kansler Chr. Friis' Søn
Christian (V, 413) under hans Ophold ved Sorø Akademi, og da han
havde skilt sig godt fra dette Hverv, kaldedes han 1635 til Professor
i Historie og Geografi ved Kjøbenhavns Universitet, men tiltraadte
dog først Aaret efter. 1641 tog han Magistergraden og var siden
i flere Aar Universitetets Notarius. Rektoratet beklædte han 
1649-50 og 1655-56. Regnskabet for hans sidste Rektorat faldt det
ham svært at faa aflagt, saa han endnu i Juli 1658 maatte bede
sine Kolleger have Taalmodighed: «Sorg, megen Besværing og
min Svaghed have været mig hinderlige», skriver han. Snart efter
kom Hovedstadens langvarige Belejring med alle dens Trængsler 
og Savn, der ikke bleve mindre derved, at S., der var en saare
from og godhjærtet Mand, havde aabnet sit Hus for landflygtige
Slægtninger og andre nødlidende. I al Hemmelighed maatte han
sælge af sine Bøger for at skaffe det fornødne. Mennesker, der
for deres Tros Skyld eller paa Grund af sværmeriske Anskuelser
vare komne paa Kant med Samtiden, som Niels Svendsen
Chronich (III, 585) og Jesper Kønechen (IX, 632), viste han opofrende
Deltagelse, uden just derfor at dele deres Anskuelser. Den
sidstnævnte antog han endog til Lærer for sine Børn, og den spanske
Konvertit Antonio Sandoval lod han længe bo skjult i sit Hus
for at skjærme ham mod hans Landsmænds og forrige Trosfællers
Efterstræbelser.

S. døde 21. Febr. 1661 og efterlod det Eftermæle, at han
havde været en kundskabsrig og elskværdig Personlighed; men
hans udgivne Skrifter, nogle Disputatser mest af geografisk
Indhold, ere ikke af stor Betydning. Han havde paa Grundlag af
andres Forarbejder 1658 begyndt Trykningen af en Frederik II's
Historie, men Kjøbenhavns Belejring afbrød Foretagendet. I sit
Ægteskab (1638) med Sibylla Walstorp, der synes at have været af
adelig Slægt, havde han en stor Børneflok, som han ved sin tidlige
Død efterlod uforsørget.

Vinding, Acad. Haun. S. 334. 
Danske Mag. 5. R. II og III. 
Ny kirkehist. Saml. III. 
Kirkehist. Saml. 3. R. III og VI. 
Nyt hist. Tidsskr. VI, 551 f.

H. F. Rørdam.

 1741-96, Lærer for Frederik VI, Amtmand, sproglig Forfatter">

Sporon, Benjamin Georg, 1741-96, Lærer for Frederik VI, 
Amtmand, sproglig Forfatter, var født 3. Juni 1741 i Kjøge, hvor
hans Fader, Professor, Mag. Nicolai S. (d. 1777), var Rektor;
Moderen var Elisabeth Kirstine f. Holmer (d. 1782). Efter 1756 at være
bleven Student i en Alder af 15 Aar studerede han Theologi og
tog Attestats 1763; fra 1760 laa han i flere Aar paa Valkendorfs
Kollegium, hvor han skrev nogle latinske Disputatser, væsentlig af
theologisk Indhold. 1765 blev han Decanus paa Kommunitetet og
levede for øvrigt af at undervise, i det han samtidig ivrig drev
sproglige og æsthetiske Studier. 1768-69 udgav han sine «Breve
i Anledning af nyudkomne Skrifter», væsentlig tilskyndet af
Misfornøjelse med Jacob Badens maanedlige Recensioner i 
«Adressekontorets Efterretninger», en Rivalitet, der gav Anledning til et
Bekjendtskab mellem begge Recensenter, der senere blev til et
Venskab for Livet; S. skrev senere af og til i Badens kritiske
Journal. Tid efter anden deltog S. ogsaa paa andre Maader i den 
litterære Debat (oftest under Psevdonymet «Philokalus»), f. Ex. om
Universitetet. End videre skrev han Salmer, af hvilke flere optoges
i Guldbergs Salmebog 1778, og en endog er naaet ned til den
nyeste Salmebog af 1900.

S. er utvivlsomt paa et tidligt Tidspunkt bleven bekjendt med
Guldberg, hvem hans Aandsretning og hele Dannelse maatte
tiltale, og paa hans Anbefaling blev han 1771 ansat som Hovmester
for Dronning Juliane Maries og Arveprins Frederiks Pager, fra
hvilken Stilling han 1773, ogsaa ved Guldbergs Indflydelse, rykkede
op til den ulige mere ansvarsfulde som Informator for Kronprins
Frederik; samtidig fik han Titel af Professor, senere (1778) af
Etatsraad. S. havde adskillige Egenskaber, der kvalificerede ham til
dette Hverv: grundige Kundskaber i flere Videnskaber, sædelig
Alvor og Pligtfølelse; han tog sig heller ikke Arbejdet let, og til
Brug ved Undervisningen udarbejdede han baade en Verdenshistorie
og en Danmarkshistorie samt en Lærebog i den kristelige Religions
Hovedlærdomme, der 1779 blev trykt alene til Kronprinsens Brug
og 1780 indførtes i Skolerne. S. var dertil, ligesom Guldberg,
bunddansk. Alligevel gjorde han ikke ganske Fyldest; hans Væsen
havde, hvad selv hans Venner maatte indrømme, noget frastødende
ved sig, han var pedantisk i sit Foredrag, hans Tale var heller
ikke altid, som den skulde være, og han formaaede ikke at vinde
Prinsens Fortrolighed eller Hengivenhed. Men Guldbergs og hans
Partis Tillid vandt han mere og mere, og da Kronprinsen 4. April
1784 blev konfirmeret, havde de raadende sørget for S.s Fremtid
paa bedste Maade, i det han blev udnævnt til Kabinetssekretær
hos Prinsen saa vel som til Gehejmekabinetssekretær og Chatolkasserer 
hos Kongen med Konferensraads Titel. Da imidlertid Prinsen
10 Dage efter overraskede Hoffet med selv at gribe Regeringens
Tøjler, maatte S. naturligvis dele Skæbne med den Guldbergske
Regerings Mænd; 15. April blev det ham meddelt, at da der herefter 
ingen Expeditioner Statsanliggender betræffende skulde finde
Sted fra Kabinettet, saa blev derved hans Tjeneste ufornøden og
han afskediget. Man tilbød ham et Amtmandsembede, som han
dog foreløbig ikke ønskede at modtage, hvorefter han med en
Pension af 2000 Rdl. trak sig tilbage til Koldinghus, som efter
hans Ønske var blevet ham anvist til Bolig. Her levede han en
Aarrække som Privatmand, beskæftiget med Studier, især
sproglige (hvorom ndfr.) og juridiske. For en Mand med hans
Dannelse og omfattende Interesser, der endog strakte sig til Digtekunst 
og Musik, kunde Tiden ikke falde lang i et lykkeligt Hjem, hvor
ogsaa hans ugifte Søstre havde fundet Tilflugt. Efter at Hans de
Hofman, som S. havde Løfte paa at succedere i Koldinghus Amt,
var død, udnævntes han i Dec. 1793 til Amtmand. Med betydelig
Dygtighed, Retfærdighed og utrættelig Taalmodighed i sit Forhold til
Almuen styrede han sit Amt i lidt over 2 Aar til sin Død, 23. Marts
1796. S. var Medlem af det norske Videnskabernes Selskab og
en Tid Præsident i Landhusholdningsselskabet, i hvilket han holdt
et Par Taler, der ere trykte. -- Gift 3. Juni 1778 med Beate
Albertine Koefoed (f. 12. Maj 1755 d. 22. Sept. 1843), Datter af
Konferensraad H. H. K. (IX, 332).

Nyerup, Lit. Lex.
Hist. Tidsskr. 5. R. II, 360 f.

G. L. Wad.

-- I dansk Sprogvidenskab har B. G. Sporon sat sig et varigt
Mindesmærke i sin Synonymik. Den udkom stykkevis, til Dels i
flere Oplag, i Tidsrummet 1775-92 under Titelen: «Enstydige
danske Ords Bemærkelse, oplyst ved Betragtninger og Exempler».
En ny Udgave besørgedes af Ludvig Heiberg 1807. S.s Synonymik 
er et smukt og dygtigt Førstehaandsværk, der vidner saa vel
om Smag og Takt som om Flid og Skarpsindighed. Navnlig vidner
den dog om Forfatterens sunde og ædruelige Syn paa Sproget.
Han overgaas heri ikke af nogen. -- Ikke blot for at beskrive
det danske Sprog, men ogsaa for at gavne det udgav han sine
Forsøg. Han saa i det fra Fædrene nedarvede Sprog en national
Helligdom, der ved Omhu og Pleje skulde beriges og forskjønnes
og ved Uforstand og Forsømmelighed kunde forkvakles og lægges
øde. Men han ansaa ikke alle sin Samtids Forsøg paa Forandringer 
for at være Forbedringer. Forandringer, der bundede i
Vilkaarlighed («digtede Bemærkelser»), vare ham imod, og nye
Paafund betragtede han som Særheder. Som Regel og Rettesnor
anerkjendte han kun gammel Hævd eller almindelig Brug. «Talebrug 
er ikke nogle sære Menneskers Egensindighed, ej heller nogle
spidsfindige Filosofers eller forvildede Poeters vovede Brug af Ord
og Talemaader: den Brug er det, som Mængden gjør deraf, den
Mængde, som Tingen, der skal betegnes, hører til.» -- S.s
Synonymik har udøvet en ikke ringe Indflydelse, og den er den Dag i
Dag forbavsende lidt forældet.

P. K. Thorsen.

 1783-1867, Amtmand">

Sporon, Frederik, 1783-1867, Amtmand, en Søn af 
ovennævnte Konferensraad Benjamin Georg S., fødtes 17. Nov. 1783 
paa Christiansborg Slot, blev 1801 dimitteret fra Borgerdydskolen i
Kjøbenhavn, tog 1806 juridisk Embedsexamen og ansattes s. A.
som Volontær i danske Kancelli, men overgik 1809 der fra til
Rentekammeret som Avskultant. 1813 konstitueredes han, og 1814
fik han kongelig Udnævnelse som Amtmand over Hjørring Amt,
hvorfra han 1822 forflyttedes til den tilsvarende Stilling i
Svendborg Amt. Fra dette Embede entledigedes han 1855, efter at han,
der i sine yngre Dage med Omhu og Paalidelighed havde varetaget 
sit Embede, i længere Tid, særlig paa Grund af et i høj
Grad svækket Syn, hovedsagelig havde maattet lade sine
Forretninger besørge ved fremmed Hjælp. Han døde 16. Okt. 1867 i
Kjøbenhavn. -- 1809 var han bleven Hofjunker, 1811
Kammerjunker, 1839 Kammerherre og 1847 Kommandør af Danebrog. --
Han blev 28. Nov. 1817 gift med Marie Elisabeth Koefoed (f. 4.
Dec. 1787 d. 5. Jan. 1873), en Datter af Stiftamtmand Hans K. og
Margrethe f. Lindholm. 

G. Kringelbach.



Sporon, Frederik Gottlieb, 1749-1811, Højesteretsassessor,
var en Broder til ovennævnte Konferensraad Benjamin Georg S.
Han fødtes 1. Maj 1749 i Kjøge, blev 1764 Student fra sin
Fødebys lærde Skole og tog 1767 theologisk Embedsexamen. Derefter
kastede han sig over juridiske Studier, som han bl. a. dyrkede
under et 2aarigt Ophold i Gøttingen 1772-74, og blev 1776
juridisk Kandidat fra Kjøbenhavns Universitet. 1778 udnævntes han
til Assessor i Hof- og Stadsretten og 1782 til Assessor i Højesteret,
fra hvilket Embede han 1810 entledigedes. 1802 havde han faaet
Titel af Etatsraad. S., der var en i flere Retninger litterært
interesseret Mand, døde i Kjøbenhavn 31. Jan. 1811. -- Han blev 3.
Maj 1784 gift med Karen Egede (f. i Kjøbenhavn 1. Dec. 1754,
d. sammesteds 25. Jan. 1799), en Datter af Biskop Poul E. (IV, 431)
og Marie Kirstine f. Thestrup.

Nyerup, Lit. Lex. 

G. Kringelbach.



Sporon, Poul Egede, 1795-1854, Højesteretsadvokat, var en
Søn af ovennævnte Højesteretsassessor Frederik Gottlieb S. Han
fødtes 30. Avg. 1795 i Virum ved Kongens Lyngby, blev 1811
dimitteret til Universitetet fra det Schouboeske Institut og tog 1815
juridisk Examen med Udmærkelse. 1817 blev han, efter en paafaldende 
kort Prøvetid, Overretsprokurator og 1819 Højesteretsadvokat; 
desuden var han 1830-38 tillige Søkrigsprokurør og 
derefter indtil sin Død, 29. Nov. 1854 i Kjøbenhavn, tillige
Kammeradvokat. 1828 havde han faaet Titel af Justitsraad, 1836 af
Etatsraad og 1853 af Konferensraad. Fra 1834 havde han i nogle Aar
Sæde i Nationalbankens Repræsentantskab, hvis Formand han var
1836-37. -- S. hørte utvivlsomt til sin Stands ypperste Repræsentanter 
i det 19. Aarhundrede. Med sit indgaaende Kjendskab til
dansk Lov og Ret og sit skarpe Judicium forbandt han en sjælden
Arbejdsdygtighed, en ualmindelig Veltalenhed og en uomtvistelig
Karakterens Noblesse. Intet Under derfor, at han ikke blot hurtig
fik og til det sidste bevarede et stort og indbringende Klientel,
men at ogsaa hans Kaldsfæller og alle andre, der kom i nærmere
Berøring med ham, nærede den største Højagtelse for ham. Til
de mest notable Sager, det faldt i hans Lod at føre for
Højesteretsskranken, hører sikkert Hovedforsvaret for C. G. N. David i
den bekjendte politiske Proces imod denne (s. IV, 214). -- Han
blev 19. Juli 1819 gift med Søster Anna Christiane Brorson (f. 28.
Juni 1798 f 1. Febr. 1845), en Datter af Højesteretsassessor
Christian Bagger B. (III, 125).

Erslew, Forf. Lex. 

G. Kringelbach.



Springer, Hinrich August, 1817-78, Amtmand, Søn af
Kirchspielvogt i Kaltenkirchen (i Holsten) Hinrich S. og Ernestine
f. Meier, var født 11. Juli 1817 i Kaltenkirchen, studerede i Kiel
og Gøttingen og tog 1839 juridisk Examen i Kiel. 1848 konstituerede 
den provisoriske Regering ham som Aktuar i Segeberg,
og 1. Avg. s. A. blev han Kontorchef i Indenrigsdepartementet i
Rensborg, 1849 Departementschef i Krigsdepartementet. Fra Juni
1849 til 1850 var han Medlem af den slesvig-holstenske Landsforsamling, 
1852 konstitueredes han som Kontorchef i det holstenske
Ministerium i Kjøbenhavn, fik 1854 kongelig Udnævnelse og blev
1855 Departementschef. 1856 og 1859 var han tilforordnet hos
den kongl. Kommissarius i Itzeho Stænder, og 1858 blev han
Etatsraad. 1858 sad han i Rigsraadet og var her Medstiller af
Forslaget om at indskrænke Rigsraadets Forhandlinger til den løbende
Forvaltning. 1862 udnævntes han til Amtmand over Segeberg og
Traventhai Amter og forblev her i preussisk Tjeneste. 1866 var
han i Kjøbenhavn som Kommissær for den østerrigsk-preussiske
Civilmyndighed. 1868 blev han Raad i det preussiske Overpræsidium 
i Kiel, s. A. med 4 Ugers Mellemrum Regeringsraad og
Ge-hejmeregeringsraad. Fra 1870-73 var han Medlem for Stormarn 
af det preussiske Deputeretkammer og sluttede sig her til det
frikonservative Parti. S. døde 6. Jan. 1878 i Kiel efter 17. Marts
1859 at have ægtet Ida Emilie Henriette Biilow (f. 18. Nov. 1832
i Viborg), Datter af Kammerjunker, By- og Herredsfoged i Store
Heddinge Frants Frederik Vilhelm B. 

H. R. Hiort-Lorenzen.



Spørck, Johan Henrik, 1778-1849, Officer, Søn af Foged
paa Hedemarken, Hofretsassessor Christian Ludvig S. og Else
Kirstine f. Juul, blev født i Kjøbenhavn 15. Juni 1778, var 1789-94
Elev paa Landkadetakademiet, blev 1795 kongelig Page, 1796
Fændrik ved søndenfjældske gevorbne Infanteriregiment, hvilket Regiment
han siden tilhørte, indtil det 1818 blev opløst. 1800 blev S.
Sekondlieutenant, 1803 Premierlieutenant. Fra Underofficersskolernes
Oprettelse ved de norske Regimenter 1804 var S. knyttet til sit
Regiments Skole paa Frederikssten. End videre fik han i Opdrag at
organisere og opexercere Frederikshalds frivillige borgerlige (Prins
Christians) Jægerkorps, der oprettedes i Høsten 1807. -- Under
Krigen med Sverige 1808-9 viste han megen Aktivitet og Dygtighed 
og var, som Kommandanten paa Frederikssten, Oberst Juul,
udtrykker sig, «en sand Passe-partout»; Obersten anvendte ham
derfor ogsaa som en Art Stabschef. Paa Grund af sin fremtrædende 
Deltagelse i Overfaldet ved Præstebakke 10. Juni 1808, hvor
en svensk Forpostbataillon efter en hidsig Fægtning blev sprængt
og fangen, fik han tildelt Kapitajns Karakter.

Under Felttoget 1814 stod S. under Oberstlieutenant Stabells
Kommando, i det han førte højre Fløj -- 3 Kompagnier -- af
«Forpostkjæden». Med sin ringe Styrke søgte han 31. Juli og 1.
Avg. i Enningedalen og ved Tistedalselven at opholde den svenske
Overmagt. Efter Krigen fortsatte S. sin Tjeneste ved Regimentets
Skole, og da de i Krigsaarene midlertidig ansatte Officerer i 1817
skulde underkaste sig en theoretisk Prøve, ledede han ved
søndenfjældske Regiment deres Forberedelse til denne med saadan
Dygtighed, at han i den Anledning fik tilkjendegivet Kongens
særdeles Tilfredshed; s. A. blev han Adjudant hos Kronprinsen. Ved
Armeens Omorganisation 1818 blev han Kapitajn ved frederiksstenske 
gevorbne Musketerkorps, og 1819 avancerede han til
Oberstlieutenant og Chef for dette Korps, blev 1823 Oberst, 1828
Generaladjudant for Armeen, 1832 Generalmajor, Chef for Generalstaben
og i. Adjudant hos Kongen, 1847 Kommandant i Frederiksstad,
hvor han døde 26. Dec. 1849. S. anvendtes som Medlem af en 
Række vigtige Kommissioner. -- 5. Febr. 1808 blev han gift med
Magdalene Wiel (f. paa Frederikshald 6. Maj 1784, d. i Christiania
6. Jan. 1840), Datter af Kancelliraad Truls W. og Elisabeth Sophie
f. Arboe.

Halvorsen, Norsk Forf. Lex. 
Anker, Biogr. Data om norske Generalspersoner. 
Schnitler, Blade af Norges Krigshist. 

C. O. Munthe.



Stabel, Hans Jacob, 1769-1836, Præst, fødtes paa Onsø 27.
Avg. 1769 af Forældrene Sognepræst Johannes Bruun S. og Maria
Elisabeth f. Zindberg. Han deponerede fra Christiania Skole 1787,
begyndte at studere Jus, men tog efter Faderens Ønske theologisk
Examen 1791 og med bedre Karakter 1792; blev s. A. personel
Kapellan hos Faderen. Efter dennes Død (1796) tilbragte han
for det meste Tiden i Kjøbenhavn, hvor han lagde sig efter levende
Sprog, indtil han 1799 blev resid. Kapellan til Slidre. Her levede
han i megen Trængsel, indtil han 1806 blev Sognepræst til Søndre
Avrdal. 1814 blev han konstit. Provst i Valders og 1816 virkelig
Provst i det samlede Totens og Valders Provsti. Som 1. Repræsentant 
for Christians Amt blev han valgt til Rigsforsamlingen 1814,
hvor han sluttede sig til Selvstændighedspartiet og optraadte som
fuldblods Normand, da der var Tale om at indrømme Udlændinger
Borgerret. Dette hindrede dog ikke, at han tidlig kom i Yndest
hos Carl Johan, der gjorde ham til Vasaridder. Han ansaa sig
nu sikker nok paa en god Befordring, men blev flere Gange skuffet
og gav sin Bitterhed herover Luft i skarpe Ord. Det var imidlertid 
ikke Meningen, at han skulde staa tilbage, og 1822 blev han
Stiftsprovst i Christianssand. Her vare Forholdene meget ugunstige
efter Krigen, og han længtes tilbage til Oplandene. Han søgte da
1825 Totens store Kald, fik det og beholdt dets større Halvdel,
Østre Toten, da det blev delt. 1827 fik han igjen sit gamle
Provsteembede og vedblev i sine Embeder under haarde Lidelser af Sten
til sin Død, 7. Jan. 1836. S. roses af sine Biskopper som en
udmærket duelig Embedsmand og en kristelig og opbyggelig
Prædikant. Han var derhos en praktisk Mand og var i Valders
Medlem af Fogderiets Matrikuleringskommission og Bestyrer af
Vejvæsenet. Gift 1. (1799) med Anna f. Nørbech, Datter af Proprietær
N. til Trosvig; hun døde 3 Uger efter Brylluppet; 2. (1801) med
Sophie Christine Schnitler f. Piro (f. 1782, døbt 26. Avg., d. 6.
April 1857), Datter af Major Andreas P. og Anne f. Dorph.

Thrap, Bidrag t. d. norske Kirkes Hist. i 19. Aarh. I, 301 ff. 

D.  Thrap.



Stabell, Frederik Wilhelm Bruenech, 1763-1836, Officer,
Søn af Holzførster Lars Bastian S. og Lucie Marie f. Bruenech,
blev født i Hole Præstegjæld paa Ringerige 25. Maj 1763,
Over-jæger ved søndenfjældske gevorbne Infanteriregiment 1777, var 
1780-83 Elev af den mathematiske Skole i Christiania og tilkjendtes ved
Afgangen fra Skolen Medaillen «for Dyd og Flittighed». Tog nu
sin Afsked fra Krigstjenesten, men indtraadte atter i Tjeneste som
Underofficer ved slesvigske Infanteriregiment, overførtes 1785 til det
nyoprettede holstenske Jægerkorps, blev 1786 Fændrik med Sekondlieutenants 
Karakter ved kongsvingerske lette Infanterikompagni,
hvilket Kompagni 1788 optoges i det da oprettede norske Jægerkorps, 
fulgte dette Korps under Felttoget s. A., avancerede kort
efter til Premierlieutenant, fik 1791 Kapitajns Karakter, blev 1796
Stabskapitajn, 1801 Kompagnichef, beholdt Kompagniet, da han
1805 blev Interimskommandør for søndenfjældske Skiløberbataillon,
1807 Major, fik under Krigen 1808 Ridderkorset af Danebrog for
at have udmærket sig ved Trangen (25. April), Jaren (18. Maj) med
flere Steder «ved Overlæg, Konduite og rask Resolution». S. tjenstgjorde 
her ved Oberst Staffeldts Brigade, hvor han anvendtes som
Stabschef. S. A. Kommandør for norske lette Infanteribataillon,
fremdeles med Bibehold af sit Jægerkompagni, 1809-10
Interimskommandant paa Kongsvinger Fæstning, derefter ansat ved det
nyoprettede akershusiske Skarpskytteregiment, hvor han 1811 blev
Oberstlieutenant.

Han valgtes 1814 baade fra Regimentet og fra Smaalenenes
Amt som deputeret til Rigsforsamlingen paa Ejdsvold. Her
tilhørte S. Grev Wedels (det «svenske») Parti, blev indvalgt i
Konstitutionskomiteen, men spillede for øvrigt ikke nogen
fremtrædende Rolle. Under Felttoget mod Sverige s. A. førte S.
Kommandoen over 3000 Mand, der dannede «Forpostkjæden» mellem
Enningedalen og Krogfos. Det faldt saaledes i hans Lod østen
for Glommen at modtage Stødet af den fjendtlige Overmagt og at
dække Retræten for Staffeldts og Hegermanns Brigader. Personlig
ledede han Arrieregardefægtningerne 5. Avg. ved Kjølen og 6. Avg.
ved Rakkestadelven, hvorved nævnte Brigader fik rigelig Tid til
sin Retræte, 11. Avg. maatte endelig S. med sine til Dels stærkt
medtagne Tropper, der dog nu havde modtaget adskillig Forstærkning, 
saa Korpset talte henimod 4000 Mand, ved Trygstad Kirke
udholde endnu et overlegent Angreb, før han i god Orden trak
sig tilbage over Glommen ved Fetsund. -- Efter Krigen blev S. 
Adjudant hos Kronprinsen og 1815 udnævnt til tjenstgjørende
Generaladjudant for Armeen og Chef for Generalstaben, 1818 til Oberst
og Chef for den nyoprettede 2. akershusiske Infanteribrigade, blev
s. A. Generalmajor, 1821 Generallieutenant og 1833 General. Fra
1825 var han 1. Adjudant hos Kongen og Chef for dennes norske
Stab, 1829 blev han højstkommanderende General i Kongens
Fravær efter Aaret forud at være fratraadt som tjenstgjørende
Generaladjudant. 1835 blev han Seranmerridder. Han døde i
Christiania 2. Juni 1836. -- S. blev 17. Jan. 1792 gift med Helene
Voigt (f. 16. Sept. 1772, d. paa Onsø Præstegaard 29. Juli 1850),
Datter af Regimentsfeltskær Johan Nicolai V.

Halvorsen, Norsk Forf. Lex. 
Anker, Biogr. Data om norske Generalspersoner. 
Ødegaard, Norske Jægerkorps's Hist. 
Schnitler, Blade af Norges Krigshist. 

C. O. Munthe.



Stach, Matthæus, 1711-87, Missionær, fødtes i Mankendorf
i Mähren 4. Marts 1711. Hans Fader stod i Forbindelse med
Efterkommerne af de bøhmiske Brødre, og 1728 flygtede han selv
til Herrnhut. Der gjorde han først Tjeneste i Waisenhuset, siden
erhvervede han det daglige Brød paa et Uldspinderi. 1730 vendte
han tilbage til Mankendorf med sin Fætter Christian Stach, da
denne vilde hente sin Familie til Herrnhut, og senere flyttede
ogsaa M. S.s nærmeste Slægt der til. I April 1733 rejste M. S. til
Grønland sammen med Chr. David og Chr. Stach paa det danske
Skib «Caritas», og i Maj landede han og hans Ledsagere i
Grønland, hvor Hans Egede tog godt imod dem og lovede at lære dem
Grønlandsk. 29. Marts 1739 døbte de herrnhutiske Missionærer de
første Grønlændere, men Aaret efter rejste M. S. til Evropa, til
Synoden i Marienborn. 4. Febr. 1741 blev han gift med Rosine
Stach og 12. Dec. s. A. ordineret til Ældste. I Juli 1742 drog
han atter til Grønland, og der lagde han 1747 Grund til en Kirke
paa Stationen «Neu-Herrnhut». Efter en ny Rejse til Evropa gik
han til Nordamerika, og 1751 blev han kaldet til at arbejcfe som
Missionær blandt Eskimoerne paa Labrador. Inden dette Arbejde
kom i Gænge, var han gjentagne Gange i Grønland, hvor han
grundede Stationen Lichtenfels og forberedte Grundlæggelsen af
Stationen Lichtenau; tillige skrev han en grønlandsk Grammatik
og et grønlandsk Lexikon. 1771 mødte han i Barby for at gjøre
Regnskab for sin Tjeneste, og derpaa rejste han med sin Hustru,
der en Tid lang havde levet adskilt fra ham, til Wachau i
Nord-Carolina, hvor han døde 21. Dec. 1787. Zinzendorf satte megen 
Pris paa M. S. og kaldte ham «en Guds Fyrste i Menigheden,
graanet med Ære i sit Panser». Han har efterladt sig forskjellige
aandelige Sange, af hvilke flere have fundet Optagelse i
Brødremenighedens Sangbog.

Allg. Deutsche Biographie XXXV. 
Koch, Gesch. des Kirchenliedes (1868) I, 331 f. 

Fr. Nielsen.



Stadfeldt, Asger Snebjørn Nicolai, 1830-96, Læge, var
en Søn af Overretsassessor Andreas Bay S. og Henriette Marie f.
Satterup og fødtes i Kjøbenhavn 21. Marts 1830. Efter at være
bleven dimitteret privat til Universitetet 1847 deltog han 1848 i
Krigen som frivillig Soldat, fungerede 1853 som Koleralæge i
Kjøbenhavn og tog 1854 Lægeexamen, hvorefter han var Kandidat ved
Frederiks Hospital. 1857 erhvervede han sig den medicinske Doktorgrad, 
foretog 1857-58 en Studierejse, hvor han særlig lagde sig
efter Fødselsvidenskaben, blev efter sin Hjemkomst 1859 først
Kandidat ved Fødselsstiftelsen, derpaa Reservemedikus ved Frederiks
Hospital og samtidig Medredaktør af «Hospitalstidende», 1863
Reserveaccouchør ved Fødselsstiftelsen, ligesom han nu begyndte at
udfolde videnskabelig Virksomhed paa Obstetrikens Omraade baade
litterært og i Forelæsninger ved Universitetet som Privatdocent.
Efter Professor Levys Død blev han 1866 konstitueret som
Overaccouchør og Overlæge ved Plejestiftelsen, og 1867 ansattes han
efter en sejerrig Konkurrence med F. Howitz i denne Stilling i
Forbindelse med Udnævnelse til Lektor ved Universitetet i
Fødselsvidenskab, Børne- og Fruentimmersygdomme. 1869 blev han
Professor ordinarius.

I denne Avtoritetsstilling vandt han ved sin Nidkjærhed,
Velvilje og Jævnhed almindelig Paaskjønnelse baade hos sine lærde
og ulærde Disciple. For den solide Uddannelse af disse sidste
sørgede han ogsaa litterært ved Udgivelse af en «Lærebog for
Jordemødre» (1870), til bedste for de studerende udgav han «Det
mekaniske Misforhold under Fødselen» (1873), en Lærebog i de
abnorme Fødslers Forhold og Behandling. Han tog sig ogsaa af den
hidtil upaaagtede Gynækologi og fik 1870 oprettet en Poliklinik for
Kvindesygdomme ved Fødselsstiftelsen, senere ogsaa en stationær
Klinik. Hans Virksomhed paa dette Omraade blev dog kun af
mindre Betydning, det var paa Obstetrikens, at han erhvervede sig
overordentlig store Fortjenester, særlig ved at omplante Listers
kirurgiske Antiseptik til Fødselshjælpen og derved bringe 
Fødselsstiftelsernes frygtelige Svøbe Barselfeberen til Standsning. 
Oprindelig stod han, paavirket af sin Lærer Levy (X, 257), paa det ældre
«miasmatiske» Standpunkt, men den Pasteur-Listerske Bevægelse førte
ham over i Kontagionisternes Lejr, og nu gjennemførte han i sin
Fødselsstiftelse Antiseptikens Principper med hele den Energi,
Sejhed og Konsekvens, der vare ham egne, og med saa stort Held,
at han allerede 1876 -- paa et Tidspunkt, hvor Barselfeberens
uafvendelige Hærgen førte Obstetrikerne rundt om til den fortvivlede
Fordring at sløjfe alle Fødselsstiftelser -- kunde forelægge sin for
Sygdommens Forebyggelse epokegjørende Beretning for den
hygiejniske Kongres i Brüssel: «Les maternités, leur organisation et
administration, illustrées par la statistique de 25 ans de la maternité
de Copenhague». Ogsaa en anden stærkt dræbende Sygdom, der
hyppig hærgede særlig Fødselsstiftelserne og ramte de nyfødte Børn,
den saakaldte «Mundklemme» (Trismus), tog han samtidig fat paa
at undersøge og behandle ud fra det kontagionistiske Standpunkt
og med samme Held, hvad han gav Meddelelse om i et fransk
Tidsskrift (1874).

Uden at være i Besiddelse af nogen fremragende Begavelse
blev han ved denne dygtige, methodiske Gjennemførelse af
Antiseptiken i Fødselshjælpen en Banebryder, der anerkjendtes som
saadan ogsaa i Udlandet og hædredes ved Optagelse som
Æresmedlem i fremmede obstetriciske Selskaber, om der end i øvrigt
nok fra tysk Side gjordes Forsøg paa at fraviste ham Prioritetsæren. 
Hans øvrige videnskabelige Præstationer og flittige Publikationer 
i Tidsskrifter og særskilte Skrifter ere vel til Dels af mindre
fremtrædende Betydning, men prægede af hans Soliditet,
Grundighed og Klarhed ere de alle. Særlig Flid anvendte han fremdeles
paa Udarbejdelsen af tidssvarende Lærebøger til Undervisningsbrug.
Sin Lærebog for Jordemødre udgav han 1880 omarbejdet, forsynet
med de af Antiseptiken krævede nøjagtige Anvisninger, og 1891
udkom den som «Lærebog i Jordemoderkunsten» i en ganske
reformeret Skikkelse. 1882 udgav han for de studerende en 
«Svangerskabets Pathologi» (2. Udg. 1893), 1889 sammen med E. Ingerslev
«Fødselens og Barselsengens Pathologi». I Universitetsprogrammet
til Reformationsfesten 1887 gav han en velskreven og instruktiv
historisk Skildring af «Kjøbenhavns Fødselsstiftelse som Humanitets- 
og Undervisningsanstalt 1787-1887», hvori han med velberettiget
Selvfølelse fremhæver Betydningen af Antiseptikens Reform.

Ved sine særlige Indsigter og sit ædruelige Judicium blev han 
et værdifuldt Medlem af Sundhedskollegiet (fra 1877). Ved sit 25
Aars Embedsjubilæum (1892) blev han Kommandør af Danebrog.
Efter et længere Sygeleje døde han af en Hjærnesygdom 12. Dec.
1896. 1864 havde han ægtet Kirstine Abelone Andersen, Datter
af Skomagermester Simon A.

Carøe og Selmer, Den danske Lægestand, 6. Udg. 
Bibl. f. Læger 7. R. VIII, 58. 
Ugeskr. f. Læger 5. R. III. 
Hospitalstid. XXXIX, 1258 ff. 
Tidsskr. f. Jordemødre VII, 41 ff. 
Illustr. Tid. XXXIII, Nr. 24.

Jul. Petersen.



Stadfeldt, Snæbiørn Asgeyrsen, 1753-1840, topografisk Forfatter, 
er født 29. Sept. 1753 paa Gaarden Ós paa Island som Søn
af Præsten Ásgeir Jónsson og Hustru Kristin Guðnadatter. Efter
at have gaaet i Latinskolen i Skalholt blev han Student 1775 og
tog latinsk-juridisk Examen i Kjøbenhavn 1781. Han blev 1784
Herredsfoged og Skriver i Sønderlyng og Middelsom Herreder,
1791 Byfoged i Randers og 1804 Borgmester sammesteds. 1819 tog
han sin Afsked fra dette Embede, men var derefter Birkedommer
ved Gammel Estrup Birk til 1831. Han døde i Randers 23. Nov.
1840. Han var 1801 bleven Dr. jur. i Gøttingen, havde 1809 faaet
Titel af Justitsraad og var 1813 bleven Medlem af Danske
Selskab. Han blev gift 1. (1785) med Mette Christine Fischer, 2. (1789)
med Gidsel Margrethe Bay. -- Som Byfoged i Randers forfattede
han en «Korografisk og økonomisk Beskrivelse over Randers
Kjøbstad», der udkom 1804 og hører til de bedre blandt vore ældre
topografiske Skrifter.

Erslew, Forf. Lex.

Chr. Villads Christensen.



v. Staffeldt, Adolph Wilhelm Schack, 1769-1826, Digter,
Amtmand. En Ætling af den gamle pommerske Adelsslægt
Staffeldt, Agatus Ludvig v. S., gik i Midten af det 18. Aarhundrede i
dansk Militærtjeneste, tog efter nogle Aars Forløb sin Afsked som
Kapitajn, ægtede sin Landsmandinde Maria Regina v. Klingen,
færdedes en Tid lang paa Rejser, traadte saa paa ny ind i den
danske Hær og døde som Major paa Vartpenge 1780, o. 47 Aar
gammel. Han efterlod sig 4 moderløse Børn, af hvilke A. W. S.,
født 28. Marts 1769 i den lille By Gartz paa Rygen, var det
næstyngste. Som Officerssønner fik de 3 Brødre Adgang til militær
Uddannelse, og Schack afgik, 17 Aar gammel, fra Kadetakademiet
som Fændrik i Arveprins Frederiks Regiment.

Paa Akademiet havde han haft Lieutenant W. H. F. Abrahamson 
(I, 68) til Lærer, bl. a. i Historie og Dansk. Abrahamson 
følte en levende Forargelse over den Tilsidesættelse, der blev det
danske Sprog til Del fra de offentlige Myndigheders Side endog,
ja vel ikke mindst, i selve Rigets Hovedstad, og hans indtrængende 
Forestillinger om dette Misforhold førte til den i dansk
Militærhistorie hidtil utænkte, for ikke at sige utænkelige, Reform,
at Undervisningen paa Kadetakademiet i hans Fag tillodes ydet
paa Dansk. Der kan ikke være Tvivl om, at det var Paavirkningen 
af Lærerens patriotiske Varme, der tændte hans unge Discipels 
Retfærdighedsfølelse i Flammer, saa at den tysk fødte og
tysk opdragne Yngling blev en af Danskhedens nidkjæreste
Vaabenførere, der ligefrem som Udfordring satte den forurettedes
Farver i sit Skjold og higede efter Lejlighed til at kæmpe for dem.
Som 20aarig Lieutenant førte han et saadant Slag mod en forløben
tysk Charlatan Jos. Pallini, hvis Færd her i Landet gav ham
Anledning til de voldsomste Anfald mod den indvandrede Tyskhed. «Er
det ikke min Pligt som dansk Mand -- skriver S. i sit
Fejdeskrift -- at gjøre mine Medborgere opmærksomme paa den
utaknemmelige Slange, de igjen gav Liv ved deres ømme Barm? Er
det ikke min Pligt at opfordre mine Medborgere til at istemme en
Haanlatter, der som en Stormvind kaster Uslingen ud af Landet
og truende lyder i Tysklands Dale . . ? Han havde det til fælles
med en Del fornemme tyske Embedsmænd her i Landet, at han
med stor Behag nød det danske Brød, men med stor Mishag hørte
det danske Sprog.» Ganske kort Tid efter denne polemiske Affære
se vi paa ny S. i Leding mod Tyskeriet i Danmark. I Debatten
om Baggesens Operatext «Holger Danske» -- den saakaldte
«Holgerfejde» -- var der fremkommet et anonymt Indlæg, betitlet
«Ausrufungen» (af Fru Frederikke Brun). Dets hysteriske Pathos og
dets indtil det latterlige opskruede tyske «Schwung» i Stilen stillede
det uden for enhver alvorlig Diskussion; men den ungdommelig
enthusiastiske S., hvis sproglige Form heller ikke var fri for at
være noget krampagtig højstemt, fandt sig beføjet til at tage
Kampen op og udgav, ligeledes anonymt, et Skrift «Om den Ting kaldet
Ausrufungen osv.» (1789), i hvilket han retter de skarpeste Angreb
mod de Tyskere, «der aabne sig Veje gjennem de danske og haansmilende 
til begge Sider stige op til Landets Isse; mod dem, der
altid foretage Sammenligning mellem det Land, de forlod, og det,
de tyede til, -- for at lade os føle det Offer, de af bare
Menneskekjærlighed og Begjærlighed at ophænge nogle Lamper i vore mørke
Hjærneskaller bragte os; mod dem, der ikke erkjende, at danske 
kom dem i Møde med Venlighed og Gjæstfrihed; mod dem, der
næsvise og kaade tro, hver dansk er et Nødanker for deres Lune
og Persiflage; mod dem, der ere forvovne nok til at bilde sig ind,
at vi endnu skulde takke dem for den Ære, de gjøre os, naar de
paa os som paa Trapper stige til Vejrs; mod dem, der offentlig
tør vove at kalde os en Republik af Abderiter og Idioter» osv.

Det er et paafaldende Fænomen, at paa samme Tidspunkt,
da den ægte provinsdanske Baggesen, forkjælet af det fine tyske
Selskab og higende efter større Navnkundighed, erklærer at ville
søge sig en Læsekreds udenlands og fornærmet udbryder: «Qvid
mihi cum Danis? Germanus esse volo!» -- ganske paa samme
Tidspunkt ophidser den 5 Aar yngre S. sig til en flammende
Fordømmelse af sine tyske Landsmænds Færd og slutter sig lidenskabelig 
til sit danske Adoptivfædreland. Men det vil tillige ses,
at med hvor megen Dygtighed han end har tilegnet sig dets Sprog,
er dets Temperament, dets Følelseslivs Jævnmaal, ham endnu
fremmed, og han naaede aldrig i denne Henseende at smelte fuldt
sammen med det Folk, han ønskede at tilhøre. Han manglede
en sund Naturs rolig hvilende Ballast. Fra Barndommen af maatte
han føle det allersmerteligste Savn: «Jeg kan sige, at mit Legeme,
men ikke mit Hjærte har haft en Fader og en Moder», skriver
han en Gang til sin ældste Broder. I hans fintbyggede Legeme
boede en ivrig higende Sjæl, en altid brændende Aand -- en
stadig vaagen «Begjærlighed efter Overspændeiser og Kolosser»,
som han selv kalder det, en fast Tro paa, at «Romandigterne
bygge deres Verden af Ideer, -- at disse Idéverdener kun ere,
saa at sige, Oversættelser af den virkelige Verden», som det hedder
i Skriftet om Pallini. Allerede da dette udkom, havde S. ladet
sine første, ungdommelig umodne danske Digte trykke (i Ugeskriftet
«Samleren» 1788) og saaledes begyndt den pinefulde Vandring mod
det uopnaaelige Maal: at give det medfødte nationale Temperaments 
fineste og sarteste Sjælsytringer et fuldt tilsvarende Udtryk
i en anden Nationalitets lyriske Sprog.

Men dette var ikke den eneste indre Tvist, der oprev S.s
Liv. Sammen med den nagede Uforligeligheden mellem Digterkaldet 
overhovedet og den praktiske Virksomhed i Statstjenesten,
som hans Ærgjerrighed og hans adelige Navn tilskyndede ham til
at efterstræbe, endog ad andre Veje end den fra først af indslaaede, 
thi Militærlivet havde ikke noget særlig tiltrækkende for
ham. Han blev 1791 sat i Stand til at foretage en Studierejse til 
Gøttingen. Han hørte Forelæsninger over Arkæologi hos Heyne,
over Kunsthistorie hos Fiorillo og over Statsvidenskab hos den
berømte Schløzer, der udstedte ham et Vidnesbyrd som «en ung
Mand af fortrinlige Talenter, af utrættelig Videlyst og med allerede
erhvervede sjældne Kundskaber». Ogsaa med en anden navnkundig 
Professor kom han i Berøring: Digteren Burger, til hvis
«Musen-Almanach» han bidrog med nogle tyske Digte, medens
han hjemsendte danske til Rahbeks «Minerva». Ved Foraarstide
1793 kom S. tilbage til Kjøbenhavn, hilsende Sjællands Kyst med
et skjønt lyrisk Digt: «Sieh, ich komm' auf rother Wogenbahn;
von der Zeitquell' säuselt Ahnung nieder, ungeborne Zeiten wehn
mich an». Til hans Hjemmeophold i de følgende 2 1/2 Aar kjende
vi ikke stort andet end nogle faa Digte i danske Blade. Sandsynligvis 
har han, ved Siden af at passe sin Tjeneste, fortsat de i
Gøttingen begyndte politiske, kameralistiske og statistiske Studier,
thi det er aabenbart til en saadan videre Uddannelse i Statskunst
og Administration og ikke som Digter, at S. allerede 1795,
sandsynligvis ved P. A. Bernstorffs Hjælp, fik en ny og efter Tidens
Forhold rigelig Rejseunderstøttelse (1000 Rdl. aarlig i 3 Aar). Rejsen
gik over Hamborg, Hannover, Berlin og Dresden til Wien, hvor
S. i 3 Fjerdingaar nød den gemytfuld-sanselige Kejserstads
capuanske Velvære. Ogsaa i Venedig lod den unge Digter sig længe
og gjærne «fange af disse fremmede Sæder, som, lig Nymfer, om
mig danser i lokkende Kor» (Digtet «Genien»). Over Frankrig og
Holland gik Vejen til Hjemmet efter næsten 5 Aars Fraværelse.
En paa Tysk ført Dagbog, udgivet længe efter S.s Død, giver
Indblik i hans Syssel og Væxt i dette Tidsrum. Han studerer
Kunst og Statsvidenskab, Poesi og Kameralistik. Han tiljubler den
franske Revolution som den saa længe kuede Menneskeaands
Befrielse, men forbander den, da han ser den Despotisme, hvormed
den fuldbyrder sin blodige Gjerning. Han ringeagter Middelalderen
og den kristelige Kunst, han ligefrem hader den katholske Tro
som en Aandernes Fordummelse og uddanner sig en pantheistisk
Lære, der tilfredsstiller hans Hang til at dvæle i de rene Begrebers
Region, samtidig med at hans sensuelle Natur gjør sine stærke
Krav gjældende. Han sætter Klopstock højt som Digter og
underskriver ganske dennes Anke mod Goethe: den blindt grebne
Natur, uden Valg og uden Forskjønnelse. I sine Domme lægger han
ofte en noget opskruet Enthusiasme for Dagen og i sine Udtalelser 
om andre hyppig en pirrelig Selvfølelse, der udspringer af et 
sygeligt Sind og stundum giver sig Luft i svidende Bitterhed. Hvad
endelig hans personlige Fremtræden angaar, underretter hans franske
Pas os om, at han er 1,70 Meter høj, har blondt Haar og
Øjenbryn, høj Pande, blaa Øjne, stor Næse, almindelig Mund, rund
Hage og ovalt Ansigt.

Fra Udlandet havde S. jævnlig hjemsendt Indberetninger til
Regeringen om de Undersøgelser, han havde anstillet, de Indtryk,
han havde modtaget. I et Brev til Bernstorff udtaler han sig om
sin politiske Anskuelse i det hele. Han ser «Formelen for den
bedste Statsforfatning i det ondes Negation, det godes Affirmation»,
og som det virksomste Middel til at forbinde «den monarkiske
Styrelses Hurtighed og Eftertryk med Demokratiets Almenaand»,
anbefaler han «Pressefriheden, Moderen til en ædel Datter: den
offentlige Mening». For øvrigt er det hans Overbevisning, at «den
danske Statsstyrelse i vor Tid forener de fleste Fordele af alle
Regeringsformer», og at «ingen anden Stat i Evropa kan rose sig
af saa oplyst, saa retfærdig, saa velsindet en Regering som den
danske. Sandelig, jeg er bleven stolt af mit Fædreland; i
Udlandet har jeg lært at kjende det.» Ved Udtalelser som disse -- 
hvis Oprigtighed der ikke er fjærneste Grund til at betvivle -- 
maatte S. habilitere sig til den Statstjeneste, han attraaede, og i
Jan. 1801 blev han da udnævnt til extraordinær Assessor i
Økonomi- og Kommercekollegiet; et Aars Tid efter fulgte
Kammerjunkertitelen. Sin Afsked fra Hæren fik han først i Maj 1802,
men han var Aaret i Forvejen indtraadt som Kapitajn i
Studenterkorpset. Hans Embedsgjerning -- uden Bureau og uden noget
bestemt tildelt Fag -- har næppe været betydelig af Omfang,
endsige af Indflydelse, og hans nervøst utaalmodige Natur har sikkert
haft ondt ved at falde til Ro i den. Ved Nytaarstid 1807 forlod
han Kjøbenhavn og rejste til en af sine Brødre i Holsten. Her
kom han i Forbindelse med Kronprinsregentens Hof i Kiel og
opnaaede Ansættelse som Kavallér hos den Sindssvage Hertug af
Oldenborg, der under Kongen af Danmarks Formynderskab levede
paa Slottet i Pløen. Kort efter, i April 1808, ombyttede han
imidlertid denne Plads med den ønskeligere og behageligere Stilling som
opvartende Kammerjunker hos Dronningen, der endnu i længere Tid
opholdt sig paa Slottet i Kiel. Embedet som Assessor i
Økonomi- og Kommercekollegiet synes han dog samtidig at have bibeholdt,
og Tilbagegangen fra Hoflivet til Statsadministrationen var saaledes
formidlet, om han skulde ønske den. Og dette indtraf snart.
Hvad enten Grunden maa søges i en ulykkelig Forelskelse, om
hvilken fjærne Frasagn melde -- dunkle og utilstrækkelige som de
fleste biografiske Data om S. --, eller hans Ærgjerrighed stræbte
ud mod større Virkefelter: nok er det, S. søgte Embede paa ny
og udnævntes 1810 til Amtmand i Cismar, en daarlig lønnet Post,
der gjærne betragtedes kun som Gjennemgangsled til anseligere
Stillinger. S., der synes altid at have haft gode Forbindelser og
virksom Protektion, gik snart over til en af disse, da han 3 Aar
efter (1813) blev udnævnt til Amtmand over det store Gottorp Amt
og tillige til Overdirektør i Staden Slesvig.

Men mellem Assessoren og Amtmanden ligger den Ydelse,
som nu ene er knyttet til S.s Navn og har bevaret det i Historien:
hans Digtning. Efter Hjemkomsten fra den store Udenlandsrejse
havde han meddelt et og andet Digt i Tidsskrifter og Nytaarsgaver, 
bl. a. ogsaa i den af Oehlenschläger udgivne «Siofna» 1802.
I samme Aars Dec. udkom imidlertid det berømte Bind «Digte» af
Adam Oehlenschläger (med «Den frembrydende Vaar», «Hakon
Jarls Død», «Løveridderen», «St. Hansaften-Spil» og anden
vidunderlig Poesi), der som en pludselig Aabenbaring, som en
himmelfalden Fane satte Skjel mellem den gamle og den nye Verden.
Paa hvilken Side af Skjellet staar nu jeg? maatte S. vel i
Overrumplingens Øjeblik spørge sig selv. Hans Digtning havde
ubestridelig bragt noget ganske andet, baade i Tankeindhold og
Sprogform, end det afdøde Aarhundrede havde kjendt, -- ogsaa noget
andet og modnere og dybere, end hvad den 10 Aar yngre Oehlenschläger 
hidtil havde ladet se Lyset. Han tilhørte som denne en
ny Tid, men det nye, han bragte, var ikke det samme og bragtes
ikke paa samme Maade som Medbejlerens. Vilde der være Plads
til det og Øre for det i det af denne erobrede Land? Som for
at faa dette Spørgsmaal besvaret og ikke ved Passivitet og
Tavshed lade sig sejle agter ud udgav S. næsten paa Aarsdagen for
Oehlenschlagers Samling et Bind «Digte» (434 Sider). Det indeholder 
lutter hidtil utrykte Ting, i alt 58 Digte, og det forsikres i
en Efterskrift, at de paa 6 nær alle ere udarbejdede inden Aaret
1800. Hvor meget man end er forpligtet til at tro en Adelsmand
paa hans Ord, strider denne Forsikring dog mod al kritisk
Opfattelse. Der kan for en æsthetisk Bedømmelse af Digtsamlingen ikke
være Tvivl om, at dens første Halvdel, Balladerne og Romancerne,
er fremkommen under Paavirkning af Oehlenschlagers forudgaaende
Digtsamling Ganske særlig gjælder dette for de nordiske Æmners 
Vedkommende. Ingen Sinde tidligere havde S. behandlet et
nordisk Oldtids- eller Middelaldersmotiv i romantisk Aand, -- og nu
møder det ene frem efter det andet. Man kunde tænke sig, at
den poetiske Luft paa det givne Tidspunkt -- o. 1801 -- havde
været svanger med dette digteriske Stof, og at det omtrent
samtidig havde udladt sig gjennem to indbyrdes uafhængige Ledere;
men Sagen er den, at ikke alene Æmnernes Udformning, men
endog Versbygning og enkelte sproglige Vendinger have en saa
Oehlenschlägersk Karakter, at den eneste naturlige Forklaring paa
Overensstemmelsen bliver den ganske simple, at den forudgaaende
Digter har paavirket Efterfølgeren. Der ligger heri intet
beskæmmende for S., saa lidt som Digterskaren efter Oehlenschläger nogen
Sinde har tænkt paa at fornægte Paavirkningen af den store
Nyskaber. S. er ikke mindre end Guldalderens andre Skjalde en
Digter med egen Personlighed og selvstændigt Præg, og i hans
første Digtsamling findes Poesier, der høre til Litteraturens bedste:
«Troubadouren», «Et Aar i Padua», «Den græske Blomsterpige»,
«Den hellige Therese», «Trende Nætter», «Snedkeren og hans
Drenge i Pestens Tid», «Kongen af Tyrus og Tiggersken» af
Bogens første og større Halvdel, «Kunstnerlængsel», «I Høsten»,
« Under Lillas Vinduer», «Blomsten», «I Canovas Værksted»,
«Digterbekjendelse» af dens anden, lyriske Del. Navnlig her staar S.
ganske paa egen Grund. Den modne Mands Tankedybde og
Begrebsstyrke i disse Digte kunde den 24aarige Yngling ikke have
rivaliseret med; men dette vilde da heller ikke let være faldet ham
ind, thi han besad, hvad bedre var: Livets frodige Natur, der
overgaar al Spekulation, Følelsens og Fantasiens varme Strøm, som
befrugter langt fyldigere end Begrebets klare og kølige Væld.
Skulde her tales om nogen Væddekamp, saa var og blev
Oehlenschläger Sejerherre. Fra første Færd af mødtes begge Digtere af
den gamle Tids vrantne Kritik, men da Oehlenschlager snart vandt
en begejstret Ungdom for sig, kunde heller ikke dens Hjærte banke
i Takt med S.s Digtning. Hvor rige og skjønne danske Vers han
end havde skrevet, kunde der dog pludselig møde en grel
Germanisme, der ødelagde Harmonien, og -- hvad værre var -- hele
Aanden i denne den mystiske Abstraktions og den svimlende
Enthusiasmes Poesi føltes som udansk i Sammenligning med
Oehlenschlägers ægte nationale Blanding af Pathos og Humor. Denne
sidste Egenskab er S. absolut fremmed.

Sin anden og sidste Digtsamling udgav S. 1808 i Kiel: «Nye
Digte». Han indtager i Fortalen et Særstandpunkt i stolt
Ensomhed og erklærer sig uafhængig af Tidens Smag og Døgnets
Meninger. Digtene -- siger han -- kunne staa uden dem og falde
med dem; «de ville, efter hint Platons Udtryk, leve efter Ideer og
tage følgelig af sig selv deres Plads, bidragende ikke blot til
Mængden, men ogsaa til Mangfoldigheden i Fædrelandets skjønne
Litteratur». Har man tidligere bebrejdet hans Poesi Dunkelhed i
Tanke og Udtryk, da ser han sig ikke i Stand til at lægge sig
denne Anke paa Sinde: «han kan ikke udtale det uudtalelige, ikke
maale det umaalelige, ikke begribe det ubegribelige; han skuer,
føler, aner og stammer, ikke rindende nogen anden Form til
Anskuelse og Tilegnelse af det hellige end Mysticisme». Samlingens
Indhold fornægter ikke denne Kunsttheori, hvor det stræber at
omsætte de højeste filosofiske Ideer -- særlig fra den Schellingske
Naturfilosofis Omraade -- i det lyriske Billedsprog. Men mange
af Digtene have fastere Legeme, og adskillige høre til vor Poesis
bedste: «Roserne», «Til den natlige Sangerinde», «Forvandlingerne», 
«Aftenrøden», «Camoens», «Den unge Digters Klage»,
«Trækfuglen», «Vahls Død», «Til en ung Digter», «Tiderne»,
«Jomfruen og Guden» samt en Række Sonetter, de fleste fra
Rejsetiden; S. er den første, der paa Dansk behandler denne
vanskelige Strofe, hvis sammentrængte Form stundum lykkes ham
klart og let, medens der til andre Tider er Spor tilbage af den
sproglige Anstrængelse. Tyske Sprogpletter forekomme ogsaa i
denne Samling og bidroge deres til at stille den lige saa fjærnt
uden for den almindelige litterære Interesse som Forgængeren. At
S. maatte føle sig skuffet og krænket ved en saadan Tilsidesættelse, 
er forstaaeligt nok. Han kunde ikke dele Glæden over
den unge Mesters straalende Fremgang og tilkjendegav Baggesen
sin Sympathi med hans Kritik, men i selve Polemikken tog han
ikke Del. Et enkelt Digt lod han trykke nu og da, men rugede
vel mest over mørke Tanker som dem, han har givet Udtryk i
sine Digte, naar han siger, at «ingen knytter Billedet til Tingen,
ingen Idealet til dets Præg», eller «Forbandelse ved Digterkransen
klæber», -- og «for vidt og bristende udspændte sig mit Livs for
kunstig spundne Traad.

Tidlig ældedes S. under denne Modgang, der gnavede paa
hans sensible Sind og undergravede hans spinkle Legeme. J. M.
Thiele, der saa ham 1815, fortæller, at han da, kun 46 Aar
gammel, gjorde Indtryk af «en udbrændt Vulkan, en Askehob efter et 
dejligt Baal». Hans Embedsforretningers Mængde overvældede ham:
«8 til 9000 Sager om Aaret, og hvilke Sager!» skriver han. Hans
Omgang var sparsom, hans Venner ingen. Ensom i sin store
Embedsbolig skal han stundum, ligesom Grubleren S. Kierkegaard,
have ladet tænde Lys i alle Værelser for at gjennemvandre dem
i triste Tanker over et Liv, der saa lidet havde bragt ham, hvad
han havde haabet og ønsket. Den hypokondre Stemning havde
ham i sin Vold, saa han frygtede for, det skulde ende med
Vanvid. Til hans Nervelidelser sluttede sig en uhelbredelig
Underlivssygdom, som han forgjæves søgte Hjælp for. Efter et Lægebesøg
i Kiel kom han i Høsten 1826 tilbage til Slesvig; hans Tilstand
forværredes, og 26. Dec. døde han efter 3 Dages næsten
bevidstløs Henliggen, kun omgiven af udeltagende Tjenestefolk.

En af de faa, der have staaet S. personlig nær, den senere
Regeringsraad i Slesvig, Etatsraad Engel, siger om hans senere
Levetid, at han da, i Modsætning til sin sædvanlige Ironiseren,
kunde vise sig mere mild og elskværdig; «man erfarede da, at
han mangen Gang fortrød sine bitre Udtryk og søgte Forsoning; 
og ved saadanne Lejligheder kunde endog hans Øjne svømme i
Taarer. Ikke des mindre ytrede der sig i Regelen noget dæmonisk 
i hans hele ydre Væsen, og selv i hans bedste Timer syntes
det, som om han ikke handlede med Frihed, men dreven af højere,
skjulte Magter.» Amtets Bønder kaldte ham «de dolle S.».

I sin Afhandling om lyrisk Poesi (1843) paaviser Heiberg, at
den danske Lyrik, som hos Ewald aabenbarede sig i sin første,
umiddelbare Absoluthed, men som derpaa hos Baggesen
gjennemgik Reflexionens og Skepticismens Skærsild, hos S. vendte
tilbage igjen til sit absolute Udspring, beriget med de Resultater,
som den havde vundet paa sin Gjennemgang. Dette er i den
ønskeligste Overensstemmelse med Systemet -- det Hegelske
nemlig --, og Heiberg maa derfor som logisk Konsekvens «erklære S.
for Danmarks største Lyriker; ja selv uden for Danmark, hvo vil
gjøre ham Rangen stridig?» Ud fra helt andre Synspunkter har
G. Brandes (1882) værdsat S.s Digtning og tildelt den en høj
Rang. -- En samlet Udgave af Digtene udkom 1843 i 2 tykke
Bind, besørgede af Liebenberg, og efterfulgtes af Bidrag til hans
Levnedsbeskrivelse samt af C. Molbechs biografiske Udkast. Et
Udvalg af Digtene udgav Liebenberg 1854 og 1882.

C. Molbech, Digteren A. V. S. S. (1851). 
Arentzen, Baggesen og Oehlenschläger. 
G. Brandes, A. V. S. v. S. (1882). 
Euphorion VI (1899).

P. Hansen.



v. Staffeldt, Bernhard Ditlef, 1753-1818, Officer, Søn af
Lieutenant Bernt v. S. af adelig pommersk Æt og Eleonore
Cathrine f. v. Piaten, fødtes i svensk Pommern 23. Okt. 1753. Han
blev tidlig forældreløs, kom da til Danmark og blev opdraget
hos en der bosat gift Søster, blev 1767 Page hos Enkedronning
Sophie Magdalene og ved hendes Død 1770 Hofjunker, 1771
Sekondlieutenant i nordenfjældske gevorbne Infanteriregiment, 1773
forflyttet til Livgarden til Fods, 1774 Kammerjunker, 1776
naturaliseret som dansk Adelsmand, fik 1781 Premierlieutenants Karakter,
1782 virkelig Premierlieutenant, fik s. A. Karakter af Kapitajn og
blev 1785 Stabskapitajn, alt i Fodgarden. 1787 kom han atter til
Norge, som Chef for Kongsvingers lette Infanterikompagni, men
gjennemgik under Generalkvartermester Binzer i Holsten de lette
Troppers Tjeneste, før han tiltraadte sin nye Stilling. Da hans
Kompagni i 1788 indgik i det nyoprettede norske Jægerkorps, blev
S. ansat ved dette som Major. Fra 1789 stod S. i Spidsen for
Korpset, først som dets Kommandør til 1803 og siden som Chef
til 1814. Efter at han havde deltaget i Felttoget i Baahus Len
1788, ofrede han sig i de følgende Fredsaar med stor Nidkjærhed
og fortrinlig Dygtighed for sit Korpses saa vel theoretiske som
praktiske Uddannelse. Under Ophold i Holsten 1790 og 1792 satte
han sig fuldstændig ind i Datidens Jægertjeneste. Han fik ved
norske Jægerkorps oprettet den første Underofficersskole i Norge,
der blev Mønsteret for de Skoler, som senere oprettedes ved
Regimenterne. 1793 blev S. udnævnt til Kammerherre, 1796 fik han
Oberstlieutenants Karakter. Under Krigstilstanden 1801
kommanderede S. den Brigade, der var sammendraget for at dække
Frederiksværn med Omegn mod engelsk Landgang. Siden forlagdes
Jægerkorpset til Kongsvinger, og S. blev Interimskommandant paa
denne Fæstning samt fik Kommandoen over ullensakerske lette
Infanteribataillon og søndenfjældske Skiløberbataillon. 1803 blev
han Oberst og virkelig Chef for Jægerkorpset og de dette
annekterede Batailloner.

Medens S. i 1807 opholdt sig ved Troppesamlingen i Holsten,
indtraf Fredsbruddet med England. Han blev da sendt til Altona
for at konfiskere al derværende engelsk Ejendom og senere til
Sjælland, hvor han indtraf kort efter Landeværnets uheldige Affære
ved Kjøge. Dette Opbud var efter denne Træfning i ren Opløsning, 
og S. fik i Opdrag at reorganisere det og bibringe det en
bedre Orden og Disciplin. Den paafølgende Vinter kom han 
tilbage til Norge, hvor han overtog Kommandoen over den ved
Lavrvik samlede Brigade. Da imidlertid Krigen brød ud ogsaa
med Sverige i Vaaren 1808, fik han Kommandoen over venstre
Fløjbrigade, der med en Styrke af o. 1200 Mand fik at forsvare
Grænsetilgangene fra Elverum til hen imod Kongsvinger. Den
svenske Vestarmés yderste højre Flankedetachement under Oberst Gahn,
der havde Ordre til fra det nordlige Værmeland at rykke frem til
Glommen, stødte saaledes paa Afdelinger af Brigaden S. Det
rykkede 24. April over Grænsen, men blev den følgende Dag omringet
og maatte efter en ganske haard Kamp overgive sig i Defileet ved
Trangen. Efter dette kunde S. med den væsentligste Del af sine
Tropper trækkes ned over mod Kongsvinger, hvor S. fik Kommandoen, 
samtidig med at hans Brigade blev forstærket til o. 3000
Mand. Svenskerne havde før S.s Ankomst faaet ganske god Tid
til at forskanse sine Stillinger paa Østsiden af Glommen, men S.
lod dem dog i Løbet af Maj Maaned stadig alarmere. Vistnok
førtes Kampene med vexlende Held, men Svenskerne fandt sig
dog i de første Dage af Juni bedst tjente med at søge mere Ro
inden for sine egne Grænser, da de vare for svage til selv at
vinde nogen betragtelig Fordel over for den altid aarvaagne
Modstander. S. og hans Brigade tiltrak sig da ogsaa almindelig
Opmærksomhed under denne Krig og vandt ligesom norske Jægerkorps, 
af hvis Uddannelse S. havde saa store Fortjenester, fortjent
Anerkjendelse. Dette fik bl. a. sit Udtryk deri, at S. 1808 blev
udnævnt til Generalmajor og 1809 til Kommandør af Danebrog.
Operationerne hendøde lidt efter lidt langs hele Grænsen, og S.,
der havde været saa virksom, saa længe Svenskerne stode paa
norsk Grund, viste ingen synderlig Iver efter at opsøge dem inden
deres egne Grænser, enten nu dette skrev sig fra Mistillid til de
«nationale» Troppers A n vendbarhed til Operationer uden for eget
Land -- han havde jo selv stadig tjenstgjort ved «gevorbne»
Afdelinger --, eller han ansaa videregaaende offensive Operationer
unyttige med de forhaandenværende Styrke- og Terrænforhold. Da
Freden med Sverige var afsluttet 1809, fik S. Kommandoen over
de Tropper, der vare sammendragne ved Lavrvik til Dækning mod
engelsk Landgang; 1811 blev han Vicekommandant i Frederiksstad,
1812 dekoreredes han med Danebrogsordenens Storkors.

Efter at Prins Christian Frederik i 1814 var valgt til Norges
Konge, blev S. udnævnt til Generallieutenant, og under det
paafølgende Felttog mod Svenskerne kommanderede han en Brigade 
paa o. 4000 Mand, der skulde føre et aktivt Forsvar østen for
Glommen. Skulde denne Opgave løses med Held, maatte Overkommandoen 
være fri for Nervøsitet og Brigadechefen have en
høj Grad af Frihed og Selvstændighed i sine Dispositioner.
Forholdene artede sig imidlertid anderledes. Brigadekvarteret blev
overøst med Ordrer, der dels vare uklare, dels indbyrdes modstridende 
og dels, da de naaede frem, uigjennemførlige. Dette maatte
afstedkomme Usikkerhed og Forvirring, særlig da Forsvaret i de
første Dage skulde optages af stærkt spredte, langt fremskudte
Kommandoer. Senere, da Kræfterne samledes mere, større Enhed
og Sikkerhed i Ledelsen og større Kraft i Forsvaret saaledes kunde
have været opnaaet, beordrede Overledelsen pludselig Retræten
over Glommen, hvorefter det samme Spil med uklare Dispositioner
og modstridende Ordrer fortsattes paa Vestsiden af denne Elv. --
Disse væsentlige Mangler hos Hærens øverste Ledelse i Forbindelse
med de norske Troppers Underlegenhed i Antal, Uddannelse og
Krigserfaring forklare til fulde, at Felttogets Forløb ikke kunde
tilfredsstille Nationens Forventninger. Skuffelsen skabte Forbitrelse,
der her -- som vanligt under Saadanne Forhold -- udsøgte sig
Ofre blandt de militære Førere. Blandt disse Ofre var ogsaa S., 
og han blev til sidst den, der ramtes haardest, maaske fordi
hans tidligere Fortjenester havde været saa højt skattede, og man
derfor havde ventet sig mest af ham. Vistnok fremkom der ikke
mere ved de Undersøgelser, der anstilledes af en ved den
offentlige Opinions Tryk nedsat Overkrigskommission, end at det blev
stillet hver af de anklagede frit, enten de vilde se Dom i sin Sag
eller ej, og at S., da han blandt andre forlangte Dom i Sagen,
blev frikjendt af en ny Overkrigskommission; men da denne
Frifindelsesdom af det offentlige blev indanket til Prøvelse for
Norges Højesteret, dømte denne ham 17. Dec. 1816 til «at straffes
paa Livet». Denne haarde Dom blev allerede af mange af
Samtidens Mænd erkjendt som helt ud uretfærdig, og for Efterslægten
er det næsten uforstaaeligt, at Sindene ikke vare komne mere til
Ro, og Blikket ikke var mere uhildet hele 2 Aar efter, at
Begivenhederne havde passeret, end at en saadan Dom var mulig,
og det af Landets øverste Domstol. Carl XIII formildede Dommen
derhen, at S. paa kongelig Naade blev indsat i Arrest paa
Frederiksstens Fæstning. Her sad han fra Febr. til Maj 1817; men da
hans Helbred led derunder, fik han derefter Tilladelse til at tage
Bolig paa sin Ejendom «Rolighed» ved Lavrvik, og her døde han 
11. Jan. 1818. -- Han havde 1797 ægtet Karen Birgitte Herfordt
(f. 1777 d. 4. Maj 1860), Datter af Kjøbmand paa Moss Peder
Colbjørnsen H. og Margrethe Elisabeth f. Gude.

v. M. af Morgenstierne, Hist. Beretn. om Generallieut. B. D. v. S.s Forhold (1827-29). 
Ødegaard, Norske Jægerkorps's Hist. 
Schnitler, Blade af Norges Krigshist. 

C. O. Munthe.



v. Staffeldt, Christian Frederik, 1671-1741, Officer, var
Søn af Christian Friedrich v. S. til Carlowitz i Pommern. Han
blev 1697 Fændrik ved Prins Georgs Regiment, 1700 Sekondlieutenant, 
1701 Premierlieutenant i Grenaderkorpset, 1702 Kapitajnlieutenant 
og Aaret efter Kapitajn, 1709 Major, 1711 karakt. Oberst,
1712 Chef for et hvervet Regiment (det senere slesvigske), kom
1717 tilbage til Grenadererne som Oberstlieutenant, d. e.
Kommandør for Korpset, 1720 Generalmajor, 1727 hvid Ridder. Ved 
Siden af sin militære Stilling var S. Medlem af den berygtede
Gehejme-Inkvisitionskommission 1725-26 og blev 1729 Kommitteret i
Politi-og Kommercekollegiet. Ved Tronskiftet 1730 gik som bekjendt
Christian VI's Uvilje mod det gamle System særlig ud over dem,
der havde haft med Gehejmekommissionen at gjøre; ogsaa S. synes
derfor at have været truet af den kongelige Unaade, men at være
sluppen lykkelig ud over den. I Okt. s. A. gik han af fra
Grenaderkorpset, i Nov. blev han udnævnt til Stiftamtmand over
Viborg Stift og Amtmand over Halds Amt, i Dec. paa ny afskediget,
men kun for i Jan. 1731 atter at faa Ansættelse i Hæren, som
Generallieutenant. Aaret efter blev han Kommandant i Fredericia,
i hvilken Stilling han blev staaende til sin Død, 18. April 1741.

S. var gift 1. med Anna Eleonora f. v. Schack (f. 1669 d. 1732),
2. med Louise Eleonore f. v. Wackenitz (d. 1734) og 3. med Helene
Maria f. v. Kleist (f. 1695 d. 1741). Alle 3 Hustruer vare fra
Pommern ligesom han selv, men den sidste var Stifdatter af
Generalmajor i dansk Tjeneste D. E. v. Zepelin.

Personalhist. Tidsskr. 3. R. I, 115. 
Bruun, Fr. Rostgaard I, 332. 378.

H. W. Harbou.



v. Staffeldt, Otto Diderich, 1762-1828, Amtmand, Fætter
til Digteren A. W. Schack v. S. og Søn af Gehejmeraad, Overstaldmester 
Wilh. Detl. Werner v. S. (f. 1724 d. 1801) og Anna Sophie
f. Komtesse Schack (f. 1734 d. 1802), fødtes i Kjøbenhavn 7. Febr.
1762, blev Page ved Enkedronningens Hof og besøgte i 2 Aar
(1782-84) Akademiet i Sorø, hvor han før sin Afgang optraadte 
som Taler ved Festen paa Kongens Fødselsdag. Aaret efter
betraadte han Forfatterbanen med nogle «Kritiske Betænkninger ved
Læsningen af Baggesens komiske Fortællinger» samtidig med sit
eget svage Forsøg i det heroisk-komiske Fag: «Den nordiske Zaïre».
Som Hofjunker tog han allerede i 1785 sin Afsked fra Hoftjenesten
for at dyrke Muserne; opnaaede i 1793 Guldmedaille for sin
Besvarelse af Universitetets æsthetiske Prisopgave, men bejlede
forgjæves til Digterkransen. Efter i 1802 at have ægtet Engelke
Juliane Wigantine Holten (f. 1777 d. 1865), Søster til Konferensraad 
C. H. H. (VIII, 64), bosatte S. sig i Holsten og blev i
Sept. 1808 udnævnt til Amtmand i Cismar (kort efter til Kammerherre). 
Allerede i Marts 1810 forflyttedes han til Traventhal,  Reinfeld 
og Rethwisch Amter og forblev til sin Død i denne Embedsstilling, 
som han røgtede forsvarlig uden at opgive sine litterære
Sysler. I 1820 udgav han «Den poetiske Kunst», et «Sidestykke»
til Horats' «Ars poetica». Han døde paa Traventhal 29. Dec. 1828.

Erslew, Forf. Lex. 

J. Bloch.



Stage, Carl Frederik Gottlob, 1805-92, Skibsreder, Halvbroder 
til ndfr. nævnte Skuespiller Joh. Ad. Gottlob S., var født
2. Nov. 1805. Med.sin Faders Skib «Christianshavn» kom han
i en meget ung Alder til Søs, blev som Skibsdreng om Bord
konfirmeret af Digteren Poul Møller, der medfulgte som Skibspræst, 
og udviklede sig saa hurtig til en dygtig Sømand, at han
forholdsvis tidlig blev Fører. Han var paa dette Tidspunkt
endnu ganske ubemidlet, men tjente sig snart ved sin Paalidelighed 
og Dygtighed, hjulpet af gunstige Konjunkturer, en betydelig 
Formue, hvoraf han senere har gjort et smukt Brug ved
paa mangfoldige Maader at støtte og fremhjælpe Landets
Dampskibsfart. S. var en Tid lang et virksomt Medlem af Em. Switzers
Bjærgningsentreprise og i en Aarrække tillige Direktør i det kongl.
oktroierede Søassurancekompagni. I Krigen 1848-50 gjorde han
Tjeneste som Reservelieutenant til Søs og blev for sit gode
Forhold egenhændig dekoreret med Ridderkorset af Frederik VIL S.
var gift med Dorothea Marie f. Engelsted (f. 1827 i Aarhus), Datter
af Byskriver Jacob Villads E. (f. 1788 d. 1854) og Else Susanne f.
Neergaard (f. 1792 d. 1878). I deres Ægteskab havde de kun en
Søn, Georg, der i en ung Alder bortkaldtes af Brystsyge; til Minde
om ham oprettede Forældrene 1882 Stiftelsen «Georg Stages Minde»
med en betydelig Kapital, for en Del af hvilken der anskaffedes 
det private Skoleskib «Georg Stage», hvori der aarlig uddannes 80
unge Mennesker til Koffardistanden. Dette Skib har senere næsten
uafbrudt været i Virksomhed, har afhjulpet et længe følt Savn
og er efterhaanden blevet udviklet til en mønsterværdig Skole.
S., der i den danske Koffardimarine staar som et smukt og
følgeværdigt Exempel paa Dygtighed og Højsindethed, døde paa sit
Landsted «Tjørnely» ved Skovshoved 29. Juni 1892. 

C. With.



Stage, Georg Gottlob, f. 1839, Læge. S. fødtes i Kjøbenhavn
5. Febr. 1839 som en Søn af ndfr. nævnte Skuespiller Johan Adolph
Gottlob S. Dimitteret 1856 fra Borgerdydskolen paa Christianshavn
tog han 1863 Lægeexamen, fungerede som Lasaretsunderlæge under
Krigen 1864, derpaa som Kandidat ved Frederiks Hospital og
Fødselsstiftelsen, erhvervede sig 1868 den medicinske Doktorgrad ved
et Arbejde om Barselfeberen og foretog derefter en længere
Studierejse, paa hvilken han uddannede sig særlig som Pædiatriker.
Hjemkommen 1871 virkede han i nogle Aar som Kommunelæge i
Kjøbenhavn, men i øvrigt nærmest som Børnelæge; siden 1878
praktiserer han udelukkende som saadan. 1875 blev han Læge
ved Børnehospitalets Poliklinik i Rigensgade (senere flyttet til
Dronningens Tværgade), og ved samme Tid begyndte han som
Privatdocent at holde Forelæsninger og Demonstrationer over
Børnesygdomme ligesom ogsaa at udfolde litterær Virksomhed i sin
Specialitet, særlig i Børneaarenes Hygiejne og Diætetik, og udgav som
selvstændige Skrifter: «Om Smaabørns Ernæring og Pleje» (1876;
2. omarb. Udg. 1881), og «Om Børns Vægtforhold i det første
Leveaar» (1878). I nogle Aar fungerede han som Censor ved
Lægeexamen, 1889 blev han Læge ved Statens Livsforsikringsanstalt, 
til hvilken han i øvrigt havde været knyttet fra 1871 som
assisterende Læge. -- 1872 ægtede han Wienerinden Marie Sauerländer 
(d. 1888), Datter af Direktør Johann Jacob S., og 1889 Emilie
Christine Lemvigh, Datter af Grosserer Jacob Johan Frederik L.

Carøe og Selmer, Den danske Lægestand,  6. Udg. 

Jul. Petersen.



Stage, Johan Adolph Gottlob, 1791-1845, Skuespiller. S.,
der var Søn af Skibskapitajn i det dansk-asiatiske Kompagnis
Tjeneste Georg Gottlob S. (f. 6. Nov. 1766 d. 1. Juni 1826) og Anna
Bolette f. Rose (f. 25. Sept. 1773 d. 25. Avg. 1803), blev født 31.
Avg. 1791 i Kjøbenhavn, nød i sin Barndom en god Skoleundervisning 
og blev senere holdt til Bogen, saa at han i 1810 tog 
dansk-juridisk Exarnens theoretiske Del; endnu inden han havde
bestaaet Examens praktiske Del, var han 1811 bleven antaget som
Volontær og Skriver i Rentekammeret; s. A. fik han Ansættelse
som Kopist ved Kjøbenhavns Politiret. I de følgende Aar tog S.,
der besad et belevent Væsen og et smukt Ydre, ivrig Del i de
da blomstrende dramatiske Selskabers Virksomhed; han havde dog
maaske næppe af egen Drift gjort Springet op paa det virkelige
Theaters Bræder, men han var let at lokke. Da Theaterchefen,
Kammerherre Holstein, gjorde ham det fristende Tilbud at ansætte
ham, endog inden Debuten, med 500 Rdl. i aarlig Gage, var S.
ikke længe om at slaa til: han søgte sin Afsked som Kopist, fik
denne bevilget i Avg. 1815 og ansattes samtidig som kongl.
Skuespiller.

S.s Debut fandt Sted 16. Nov. 1815 som Frontin i Syngestykket 
«Nonnerne» og faldt yderst uheldig ud af let forklarlige
Grunde. For at begrunde hans Ansættelse inden Debuten hed
det i Theaterchefens Indstilling herom, at han «havde en behagelig
og efter musikkyndiges Dom for Skuepladsen fordelagtig
Syngestemme» ; efter denne Anbefaling var det uomgængelig nødvendigt
at lade ham fremtræde i en Syngespilrolle, men da S.s Syngestemme 
i Virkeligheden hverken var behagelig eller skolet, følte
Publikum sig hurtig skuffet i musikalsk Henseende, og denne
Skuffelse affødte en Misstemning mod Debutanten i det hele taget.
Og dog var S. i Besiddelse af heldige Egenskaber for Scenen:
uden at være nogen regelmæssig Skjønhed tog han sig ud med
sin ranke Skikkelse og frie Holdning, sit rige, krøllede Haar og
livlige Blik; rent legemlig set klædte Frontins Rideknægtkostume
ham ogsaa, men den traditionelle Tjenertype lod sig ikke forlige
med hans kavallermæssige Anstand. Havde Sangen saaledes bragt
S. i Miskredit hos Publikum, vendte hans stærke og klare, om end
ikke særlig varme, Talestemme ganske Stemningen, da han 14 Dage
senere som Balduin af Eichenhorst i Kotzebues «Korsridderne» fik
Lejlighed til at bruge den med sine Lungers fulde Kraft; rigtignok
slog hans Deklamation hyppig over i den huleste Pathos, men
den var alligevel ligesom hans ubændige Gestikulation præget af
en ungdommelig Lyst til at gaa paa, der ikke alene henrykkede
Publikum, men ogsaa vakte Rahbeks Opmærksomhed: «Naa», skal
denne have udbrudt, «i Aften er der kommet Lys i Stagen!»

Inden Theateraarets Udgang aflagde S. fuldgyldige Beviser
paa, at han kunde stemme sin Tale til stilfærdigere og 
borgerligere Toner end dem, han havde anslaaet i dette tyske
Rabalderdrama. Hurtig efter den forgudede H. C. Knudsens Død overtog
han nemlig et Par af dennes Mesterroller, først Faldsmaal i
«Guld-daasen» og lidt senere Barthel i «Vinhøsten», og viste sig i dem
begge som en smagfuld, næsten tilbageholdende Komiker, der,
især i sidstnævnte Rolle, i hvilken han tillige viste gode
Muligheder som Buffo-Sanger, mere gjenfødte Figuren i Forgængerens
Billede end nyskabte den ud af sin egen Fantasi. Denne Mangel
paa selvskabende Fantasi fulgte S. gjennem hele hans Skuespillerliv; 
Ryge skriver 1832 i sin «Kritiske Sammenligning», «at man
ikke kan tilkjende ham Fantasi i nogen betydelig Grad. Hvad han
realiserer, er rigtignok undertiden vel udførte og i deres enkelte
Dele harmonerende Malerier; men de ere i Almindelighed alt for
tydelige Kopier enten af andres sceniske Præstationer eller af
Personligheder uden for Scenen.»

Allerede i det første Theateraar havde S. saaledes godtgjort
sin store Anvendelighed, og Theatret drog sig i de følgende Aar
denne i fuldt Maal til Nytte: S. fik tildelt mange og temmelig
forskjellige Roller, baade værdige Fædre og Pedanter, Bonvivanter
og Fusentaster, fine Kavallerer og burleske Narre. Ud af denne
Mangfoldighed træder én Figur frem: Anstandskavalleren, ikke alene
fordi S. paa dette specielle Omraade naaede det fuldkomne, men
tillige fordi denne Figur i Virkeligheden dannede Rygraden i alle
de andre; endogsaa naar han som den yngre Philibert i «Brødrene
Philibert» skulde fremstille «et Menneske af en slet Tone», kom
det ham, som J. L. Heiberg siger, «ypperlig til Pas saa nøje at
vide, hvad der hører til den gode». Lige saa fuldkommen S. var
paa sit specielle Omraade, lige saa snævert begrænset var dette i
Virkeligheden: saa snart Anstanden skulde have et Præg af
Overgivenhed og Flygtighed eller den fine Verdenstone af Erotik og
Letsind, kunde Anstanden blive stiv, Tonen træet; dog S.s smukke
Personlighed, og elskværdige Belevenhed dækkede herover, saa han
gjorde endog stor Lykke i en Række muntre Roller som George
Gossamer i «Munterheds Triumf» og Bolzheim i «Godset Sternberg». 
Gjennem Anstandselskere som Faukland i «Østergade og
Vestergade» og Rinville i «Den første Kjærlighed » naaede S.
temmelig hurtig de helt repræsentative Roller, inden for hvilke han
ikke blot fremstillede den fineste Hofelegance som Prinsregenten i
«Kean», men som Fouché i «Michel Perrin» endog hævede sig
til imponerende Noblesse. 

Uden for dette Hovedrepertoire spillede S. en Mængde
forskjelligartede Roller: han omsatte sin Anstand med lige Lethed til
Pedantens overdrevne Pænhed og til Modelapsens latterlige
Sirlighed, han kunde fremtræde med Værdighed i Fædreroller og med
tørt Lune røgte Tjenergjerning. Som Regel naaede S. ikke langt
inden for Overfladen, hans Skuespilkunst hvilede for en stor Del
paa Theatervedtægt og Rutine; herfra maa dog undtages hans
Fremstillinger af fulde Mænd og af Matroser, bag ved hvilke der
laa talrige lune Smaaiagttagelser; særlig paa det første Felt raadede
han over en Rigdom af Variationer og Nuancer, som han gjennemførte 
med lige saa kraftigt Lune som ubedragelig Naturtroskab. S.
var langtfra nogen flittig Arbejder i sin Kunst, hyppig klagedes
der over, at han ikke kunde sine Roller; «hans usikre Memorering»,
skriver Ryge, «bringer ofte flere af hans Evner i en Upasseligheds
Tilstand, der er saa kjendelig, at den opvækker Bekymring og
Medlidenhed hos Tilskueren, maaske ogsaa hos hans medspillende».

Da Regissørembedet ved Begyndelsen af 1827-28 blev ledigt,
trængte S. sig ind paa Direktionen som ivrig Ansøger, og det
lykkedes ham at blive konstitueret og senere (fra 1829-30) fast
ansat i dette Embede sammen med G. J. Liebe. Dommen over
S.s Evner som Regissør lyder højst forskjellig: Overskou siger, at
han «kun lidet duede til Regissør», og at det efter Liebes Død
«viste sig snart, til hvilken Forvirring det kunde føre, at der under
vanskelige Forhold savnedes Omsigt til strax at vælge det opnaaelige», 
medens Bournonville giver S. det Vidnesbyrd: «indtil sin
sidste Stund var han en ivrig og nidkjær Regissør». Derimod
synes der at herske mere Enighed om, at S. ikke havde særlige
Evner som Instruktør, hvortil han efter flere Aars Tragten udnævntes
1835. -- I Sommeren 1822 havde S. foretaget en Studierejse til
Udlandet med Understøttelse af Theatret.

S. var bekjendt for sin regelmæssige og afholdende Levemaade; 
2. Okt. 1845 tog han for første Gang i sit Liv Del i et
Skuespillergilde og morede sig ypperlig, medens han nøje iagttog
sit vante Maadehold over for Mad og Drikke. Formiddagen
derefter færdedes han glad og fornøjet paa Theatret; paa Vejen hjem
faldt han ganske stille til Jorden og var død i samme Nu. 27.
April 1845 var han sidste Gang fremtraadt paa Scenen som Lars
i «Et Rejseæventyr». -- S. havde 8. Juli 1836 ægtet ndfr. nævnte
Skuespillerinde Ulrica Augusta Koefoed. 
Erslew, Forf. Lex. 
Overskou, Den danske Skueplads IV-V. 
Holbergs Komedier, Jubeludg., III, 2. 
P. Hansen, Den danske Skueplads II. 
Ryge, Critisk Sammenlign. S. 35 ff. 
Bournonville, Efterl. Skrifter S. 108 f.

Arthur Aumont.



Stage, Ulrica Augusta, 1816-94, dramatisk Sangerinde,
Datter af Kammerraad, Kontorchef Johannes Michael Koefoed (f.
22. Avg. 1783 d. i Okt. 1867) og Frederikke Jochumine f. Rosen
(f. 22. Maj 1786 d. 3. Febr. 1870), blev født 17. Marts 1816 i
Kjøbenhavn og debuterede 10. Maj 1834 paa det kongl. Theater som
Colette i «Jeannot og Colin». Den i8aarige, ranke Jfr. K. indtog
strax Publikum ved sin gratiøse Fremtræden og sit muntre Ansigt,
ved sin klare, behagelige Talestemme og sin bløde, bøjelige
Sangstemme. Man ventede almindelig, at hun, der i Juni 1836 ansattes
som Prøveskuespillerinde og 2 Aar senere udnævntes til kongelig
Skuespillerinde, skulde finde Anvendelse hovedsagelig i de lettere
Syngespil, og hun fik da ogsaa hurtig et omfattende Repertoire
inden for disse, men hun selv længtes videre frem: mod den
egentlige Opera. Besjælet, som hun var, af en fremadhigende
Kunstbegejstring og en utrættelig Lærelyst lykkedes det hende, der 8.
Juli 1836 ægtede ovfr. nævnte Skuespiller J. A. G. Stage, at naa
dette sine Længslers Maal; navnlig efter at hun i 1839-40 havde
nydt det berømte Kunstnerpar Harpenisten Bochsas og Sangerinden 
Mad. Bishops dels direkte, dels indirekte Paavirkning, voxede
hendes Stemme i Omfang, saa at den magtede selv fordringsfulde
Operapartier som Susanne i «Figaros Bryllup» og Zerlina i «Don
Juan». For yderligere at uddanne sin Stemme til Operaen tog
hun med Understøttelse af Theatret i Sommeren 1845 Undervisning
hos Garcia i Paris, og da hun herefter gjenoptraadte -- formedelst
sin Mands Død først -- i Marts 1846, «havde hun saa vel i
Stemmefylde som i Virtuositet vundet meget betydeligt» (Overskou);
jævnsides med denne sanglige Bravour gjorde hendes dramatiske
Livfuldhed sig gjældende i Roller som Rosina i «Barberen i
Sevilla» og Mile Zephyrine i «Diamantkorset». Formodentlig er
hendes Stemme bleven overanstrængt ved Garcias Undervisning, i
det mindste afskedigedes hun ved Udgangen af 1846-47 efter egen
Ansøgning paa Grund af en Halslidelse; hun optraadte sidste Gang
10. Maj 1847 som Juliane i «Røverborgen» og døde 4. Marts 1894
i Kjøbenhavn.

Overskou, Den danske Skueplads V. 

Arthur Aumont



Staggemeier, Ernst Frederik, 1790-1878, Officer, blev født
17. Okt. 1790 i Kellinghusen (Holsten), hvor Faderen, Michael
Maximilian S. (f. 1746 d. 1810), som afskediget Officer ejede et
lille Landbrug. Moderen var Maria Elisabeth Christine f. Nissen
(f. 1761 d. 1831). Efter trange Kaar i Hjemmet kom S. 1803 paa
Landkadetakademiet, hvorfra han ved Englændernes Overfald 1807
afgik som Fændrik til Marineregimentet (Kjøbenhavns Infanteriregiment), 
der hørte til Kjøbenhavns Garnison. Ved Arméreduktionen
1816 kom han til Prins Christians Regiment. Han blev Premierlieutenant 
1811, Stabskapitajn 1823, Kompagnichef 1831, Major 1840.
Regimentschefen, den senere Kong Christian VIII, yndede den
raske og resolute Officer og optog ham i sit Følge, da han 1824
i Forening med flere Videnskabsmænd foretog en geologisk
Undersøgelse af Bornholm. Ved den nye Arméorganisation 1842 kom
S. til i. Bataillon, men blev allerede 1844 Chef for 13. Bataillon i
Fredericia. Under en Troppesamling ved Hedensted s. A. blev
Opmærksomheden i den Grad henledet paa ham, at han 1845
maatte overtage 11. Bataillon i Aalborg for at gjenoprette denne
Afdelings gamle Ry. At dette lykkedes, viste Bataillonens
anerkjendte smukke Forhold i den 1. slesvigske Krig. Ved sit 50 Aars
Officersjubilæum erholdt S. Danebrogsordenens Kommandørkors. I
Juni 1863 blev S. Kommandant paa Als, hvilken Post blev inddraget,
da en stor Del af Hæren efter Tilbagetoget fra Danevirke 1864
samledes paa Øen, som S. dog først forlod efter dens Indtagelse.
Herefter boede S., der ved sin Afskedigelse 1863 var bleven
Generalmajor, paa Ny Bakkehus i Frederiksberg, hvor han døde 4.
Jan. 1878.

S. havde klart Blik for og stor Evne til at gjennemføre
Forbedringer i Hærens Uddannelse; saaledes var han i Kjøbenhavn
Hovedstifter af Officersskydeforeningen, der bestod, indtil Hærens
Skydeskole blev oprettet 1867. Ogsaa i Aalborg oprettede han
1846 den endnu blomstrende Underofficersskydeforening, der tillige
har veldædigt Øjemed. -- Gift 17. Okt. 1827 med Vilhelmine
Eleonore Gerlach (f. 23. Avg. 1805 d. 20. Juni 1881), Datter af
Møntmester G. 

Lesser.



Stallknecht, Jørgen Caius, f. 1829, Maskinfabrikant. Han
er født 28. Nov. 1829 i Horsens, hvor hans Fader, Ulrik S., var
Guldsmed; Moderen var Oline Emilie f. Thostrup. Faderen blev
imidlertid ikke ved Guldsmedderiet, 1840 anlagde han et Jærnstøberi 
i Horsens, og her blev Sønnen efter sin Konfirmation sat i Lære.
I theoretisk Retning uddannedes han 1847-48 i Kjøbenhavn samt
paa Rejser i Udlandet 1851, 1854 og 1858, saaledes at han godt
forberedt kunde overtage Virksomheden, da Faderen døde i 1858.
Han udvidede den hurtig med et Maskinværksted, der navnlig
tilvirkede Landbrugsmaskiner. Men herved blev han ikke staaende.
1872 forenede han en Symaskinefabrik med sin øvrige Virksomhed
og fabrikerede nu i større Omfang navnlig Symaskiner efter
Singers System, fra 1891 ogsaa Cykler. Virksomheden er stadig voxet,
og det er derfor naturligt, at S. ogsaa paa anden Maade fik
Indflydelse i Horsens. I en Aarrække (1860-77, 1882-88) har han
været Medlem af Byraadet, fra 1880-1900 har han siddet i
Bestyrelsen for Horsens Sparekasse, og i Horsens Fængselsselskab er
han Formand. Han har ogsaa haft Sæde i Repræsentantskabet for
Kjøbstædernes almindelige Brandforsikring. 1901 udnævntes han til
Etatsraad. -- 10. Sept. 1861 ægtede han Sophie Elisabeth Monberg
(f. 9. Okt. 1842 d. 18. April 1896), Datter af Kjøbmand Jens M.
og Nicoline f. Møller.

A. Bauer, Jydske Haandværkere S. 44. 
Illustr. Tid. XLI, 164.

C. Nyrop.

<chapter name="Stampe, Henrik, 1713-89, Retslærd, Generalprokurør og
Statsminister">

Stampe, Henrik, 1713-89, Retslærd, Generalprokurør og
Statsminister. Hans Forældre vare Provst Jens S. (d. 1733), Præst
i Hammer, Horsens, Sulsted og Ajstrup Menigheder i Aalborg Stift,
og Christine Amalie f. Thestrup, en Datter af Biskop Frants T.
S., der var født 28. Jan. 1713, var den ældste af 8 Søskende.
Som Dreng gik han i Aalborg Kathedralskole, hvorfra han 1728
dimitteredes til Universitetet. Efter at han havde taget theologisk
Embedsexamen i 1731, blev han af sin Morfader beskikket til
Konrektor ved Aalborg Skole (1734), og her virkede han som ung
Lærer indtil 1737, da han med Tilladelse til at lade sit Embede
bestyre ved en Vikar rejste udenlands for at uddanne sig i de
Retninger, der laa ham nærmest. Først og fremmest tænkte han
her paa at lægge sig efter den Wolfiske Filosofi, der allerede
tidligere havde grebet ham. I næsten 2 Aar opholdt han sig da hos
Wolf ved Universitetet i Marburg, og foruden i Filosofi uddannede
han sig under Opholdet der ogsaa baade i Jura, Fysik og
Mathematik. Han synes paa denne Tid at have været noget i Tvivl,
om han skulde vælge Jura eller Mathematik til Hovedstudium. Det
blev dog Retsvidenskaben, der gik af med Sejeren. Efter Opholdet 
i Marburg rejste S. til Paris og siden til England; men et Brev
fra hans Velynder Grev J. L. Holstein kaldte ham hjem, da der
her syntes at aabne sig Lejlighed for ham til videnskabelig
Virksomhed.

A. Hojer var nemlig død (1739), og hans Plads skulde
besættes ved Konkurrence. Til den meldte da S. sig sammen med
ikke færre end 5 andre. Udfaldet af Konkurrencen blev (1740)
for S.s Vedkommende, at han vel ikke fik den juridiske Professur,
der blev givet til Kofod Ancher, men blev udnævnt til Professor
i Filosofi. Dette laa ham vistnok ingenlunde fjærnt; men hans
Hu stod dog til Juraen, og det var derfor meget heldigt for ham,
at Holstein, der var Universitetets Patron, ønskede, at han skulde
holde private juridiske Forelæsninger. Dette gjorde han i en
Aarrække med overordentlig stor Iver og med stort Udbytte baade
for sig selv og for sine Tilhørere. Imidlertid var han (1743) bleven
baade Medlem af det juridiske Fakultet og af Konsistorium, hvilket
sidste stod i Forbindelse med, at han ogsaa blev Universitetets
Sekretær. I 1751 forbandt han med disse Stillinger ogsaa at blive
Kvæstor ved Universitetet. Omsider udnævntes han 16. Febr. 1753
til juridisk Professor, og det saa nu ud, som om han paa forskjellige 
Maader var forsvarlig knyttet til Universitetet; men ejendommelig 
nok, samme Dag, han blev juridisk Professor, udnævntes han
til den vigtige Stilling at være Generalprokurør og dermed tillige
til at have Sæde i Kancelliet, et Vidnesbyrd om, i hvilken Grad
hans gamle Velynder Holstein, der var Kancelliets Præsident, havde
sin Opmærksomhed henvendt paa ham.

Naturligvis var det umuligt samtidig at være Generalprokurør
og at virke med Kraft som Universitetsprofessor; men Holstein fik
det indrettet paa bedste Vis for ham. Medens han nemlig slap
for i Fremtiden at holde Forelæsninger imod at betale en mindre
Sum til en Vikar, beholdt han for øvrigt Professorembedets ret
betydelige Indtægter i Forening med sin Lønning som Generalprokurør. 
Visse Forretninger vedblev han stedse at røgte ved det juridiske 
Fakultet, ligesom han stadig var Medlem af Konsistorium
indtil Aaret 1785 og tillige bevarede Kvæstorforretningerne indtil
Aaret 1784.

Hans fortsatte Virksomhed ved Universitetet vedrører os dog
ikke her. Det er hans Arbejde som Generalprokurør, der fra
Aaret 1753 træder i Forgrunden. Saaledes som denne Embedsmand 
paa denne Tid var stillet, bestod hans Gjerning væsentlig i 
Sat være en Slags Konsulent for de forskjellige Kollegier, især for
danske Kancelli, ved at afgive Erklæringer over juridiske Spørgsmaal, 
der rettedes til ham, samt i at udarbejde Udkast til Love
enten efter opgivne Momenter eller uden Saadanne. Enhver vil
kunne forstaa, at i en fremragende Jurists Haand maatte et sligt
Embede kunne faa stor Betydning, og der er da ingen Tvivl om,
at S. i Tiden fra 1753-70 har været den vigtigste Mand i Kancelliet. 
Medens man sædvanlig i hine Tider ved Kollegiernes Historie 
lider af Vanskeligheden ved at skjelne, hvad der har været
de enkelte Kollegiemedlemmers særlige Del i det, der er udrettet
enten af godt eller af mindre heldigt, er det anderledes med S.
Udbyttet af hans Gjerning ligger tydelig og klart i de efter hans
Død i Følge hans egen Beslutning udgivne «Erklæringer», hvorved
han i høj Grad har sat sig selv et monumentum ære perennius.

Hvad der udmærker dem, er for det første store formelle
Fortrin. De indtage, rent stilistisk set, en høj Plads i den Tids
Prosalitteratur her hjemme; i den Grad er Fremstillingen naturlig
og klar, samtidig med at Sproget er ualmindelig godt og tit
paafaldende livligt, naar man tager de med Nødvendighed jævnlig
temmelig tørre Æmner i Betragtning. Hovedsagen er imidlertid
naturligvis de fortrinlige juridiske Udviklinger, de indeholde, der
bæres af en mærkelig bon sens og af et klart Blik for det praktiske 
Livs Krav. Det er dog ikke den rent juridiske Side af dem,
der i denne Skildring skal fremdrages. De ere nemlig tillige saare
vigtige ved det Billede, de give af S.s Opfattelse af vigtige
Statsforhold og Samfundsforhold og af hans Virksomhed for deres
Udvikling.

S. var saa fuldt som nogen her hjemme en varm Tilhænger
af Enevælden og overtydet om det fortræffelige ved Statens
Forfatning med dens Kollegiestyrelse. Men han stod derfor 
ingenlunde uden for adskillige af de Fremskridtstanker, der paa den
Tid vare satte i Bevægelse ad statsvidenskabelig eller filosofisk Vej.
Man kan saaledes ikke være i Tvivl om, at han paa flere Punkter
var paavirket af Wolf, naar denne paa den ene Side betonede det
almene Vel som Statssamfundets Opgave og tillige fremhævede
Menneskenes naturlige Lighed og Frihed. Der var herved fremdraget 
meget vigtige Synspunkter til Bedømmelse af adskillige Stats- 
og Samfundsforhold, og Tanken om det store Hensyn, der skyldtes
Folket midt i den enevældige Stat i Modsætning til den tidligere
stærke Fremhævelse af Fyrstens dynastiske Interesser, var herved 
kommen til at ligge ligefor. Under Paavirkning af disse Bevægelser 
i Datiden var S. ligesom Sneedorff, Rothe, Fr. Lütken og
andre stærkt gjennemtrængt af Tanken om den Ret til borgerlig
Frihed, som de enkelte Borgere i et Land havde, og han mente
ogsaa, at den dansk-norske Stats Lovgivning sikrede Folket en
saadan. Værnet for denne PYihed og den dermed forbundne
Sikkerhedsfølelse laa efter hans Opfattelse i den trygge Adgang til
Lands Lov og Ret, der kunde sikre Borgerne imod Vilkaarlighed,
fra hvilken Side den saa kom. I det han mente, at det særlig
var Kancelliets Opgave at vaage over, at Undersaatternes Ret paa
dette Omraade blev agtet, kan man sige, at han ogsaa opfattede
det som sin personlige Pligt, og den gjennemførte han trofast, hvor
der var Lejlighed dertil.

Et Hovedpunkt var her, at der værnedes over Adskillelsen
imellem den udøvende og den dømmende Myndighed, en Adskillelse, 
som ikke længe i Forvejen Montesquieu med stor Kraft havde
ført Ordet for i sit berømte Værk om Lovenes Aand. Den ene
Gang efter den anden førte S. en levende Kamp imod Embedsmænd 
omkring i Landet eller imod Regeringskollegier, som han
mente gjorde sig skyldige i at gaa uden for deres Omraade ved
at blande sig i Domstolenes Gjerning og udvirke Kjendelser ved
kongelige Resolutioner i Steden for at lade Afgjørelsen ske ved
Domstolene. S. kunde ved slige Lejligheder bruge det skarpeste
Sprog. I det han vilde arbejde for, at den ved Lovgivningen
fastslaaede Rettergang blev stillet paa den Plads, der tilkom den
i Samfundet, værnede han da ogsaa med Iver om Appellationsinstitutionen. 
Han bekæmpede af al Magt, at en Sag, der var paadømt 
ved en lavere Domstol, bag efter kunde indankes til endelig 
Afgjørelse ved en kongelig Resolution, den skulde gaa til den
højere Retsinstans. Naturligvis værgede han derfor med stor Styrke
om Højesteretsdommenes Uforanderlighed, med Undtagelse af at
selvfølgelig Kongen maatte have Benaadningsret. Kun i visse
enkelte Tilfælde mente S., at der kunde fældes Domme ved
kongelige Resolutioner. Der kan ingen Tvivl være om, at ligesom den
Begrundelse, han gav af hele dette Punkt, har sin store Interesse,
saaledes har hans varme Kamp for Domstolenes Ret og Ukrænkelighed 
haft Betydning med Hensyn til vor indre Udviklings Historie.
Haand i Haand hermed kan det fremhæves, at han med ikke
mindre Styrke vilde have alles Lighed for Loven slaaet fast. Det
maatte, udtalte han, gjøres klart, at «Kongen har lige stor Omsorg 
for alle sine Undersaatter, fra den højeste til den laveste, og
forskaffer dem alle lige Sikkerhed for deres Liv og alt, hvad dem
tilhører ».

Det Had imod Vilkaarlighed, der gik igjennem alt dette, lod
ham blandt andet i flere Henseender være en skarp Kritiker af
den Behandling, som Bønderne bleve Gjenstand for fra Herremændenes 
Side, og han havde et klart Blik for, at deres Tilstand
havde udviklet sig paa en for dem saare sørgelig Maade. Hertil
kom, at han havde fremskredne Meninger paa det økonomiske
Omraade, i det han holdt for, at Frihed langt bedre end Tvang
fremkaldte Flid og Opsving. Han var derfor bestemt af den
Overbevisning, at Selvejendom burde udvikles saa meget som muligt
paa Landet, medens Hoveriet fremkaldte daarligt Arbejde, foruden
at det gav Plads for megen Haardhed og Vilkaarlighed. Paa flere
Punkter mødtes han altsaa med den Bevægelse for Bondestandens
Frigjørelse, der var i fuld Gang her hjemme allerede under
Frederik V. Ganske vist var han efter sin hele Natur ikke de dristige
Reformers Mand; dertil var han, f. Ex. hvad Landbosagen angik,
for ængstelig for at komme til at træde Proprietærernes vel
erhvervede Rettigheder for nær; men hans Kritik af de bestaaende
Fejl i Ordningen var dog saa stærk, at Regeringen naturlig tog
ham med, da Spørgsmaalet om indgribende Reformer blev rejst i
Aaret 1767 efter Reverdils Initiativ. En Erklæring, som han da
afgav (1. Okt.) om, hvorledes Kongens Hensigt at ville befri
Bønderne bedst kunde fremmes, udtalte, hvad der var meget vigtigt,
at Stavnsbaandet alene afhang af Proprietærernes Forpligtelse til
at stille Rekrutter, thi heraf var Følgen, at naar denne Forpligtelse
hævedes, var Kongen i sin gode Ret til at afskaffe Stavnsbaandet.
Han udviklede ogsaa, hvorledes Friheden vilde have gode
Virkninger, bl. a. ved at fremme Folkeformerelsen; men han tilraadede,
at hvis Kongen vilde forbedre Bøndernes Stilling, skulde man
blive staaende ved at indskrænke Stavnsbaandet til at omfatte
Tiden fra det fyldte 14. Aar til det fyldte 36. Aar. I den
følgende Tid havde S. Sæde baade i Landvæsenskommissionen af
27. Okt. 1767 og i Landvæsenskollegiet af 15. April 1768, og han
havde stor Del i de Forordninger, som dette Kollegium fik udstedt
baade om Hoveriets Bestemmelse, om Forøgelse af Selvejendom
og om Fællesskabets Ophævelse. Det vides, at han var et af de
ivrigste Medlemmer af Kollegiet, og det maa tillige erindres, at 
videre end han dristede selv Reverdil sig ikke til at gaa med sit
Forslag til Stavnsbaandets Indskrænkning.

Den Sans for Frihedens Betydning for Arbejdet, som bragte
S. til at ønske Selvejendom fremmet, gjorde ham ogsaa ilde stemt
imod de Skranker, som vidtgaaende Privilegier og Lavsrettigheder
kunde sætte for Omsætningen. Det var bl. a. det, der bragte
ham til at faa udvirket et Reskript af 10. April 1761, hvorefter der
ikke maatte oprettes flere Lav, samtidig med at Optagelsen i de
bestaaende Lav lettedes, og Eneret kun maatte gives i visse
bestemte Tilfælde og for en vis Tid, ligesom Næringsfriheden i de
danske og norske Kjøbstæder betydelig udvidedes.

I det vigtige Afsnit af S.s Liv, som vi her have dvælet ved,
havde han med Stillingen som Generalprokurør ogsaa forbundet
den at være Højesteretsassessor, og foruden at han var bleven
udnævnt til Direktør for det kongl. Søassuranceselskab, var der
tilfaldet ham forskjellige Titler og andre Udmærkelser. Han var
1766 bleven Konferensraad, 1769 Ridder af Danebrog, 1770 gav
Dronning Sophie Magdalene ham sin Orden de l'union parfaite,
og han var desuden 4. Maj 1759 bleven optaget i den danske
Adelstand. Imidlertid havde han tillige giftet sig (30. Nov. 1753)
med Christine Elisabeth Kløcker, Datter af Etatsraad H. L. K.
(IX, 246); men Døden berøvede ham hende allerede 1761.

Den meget indflydelsesrige Rolle, som S. havde spillet indtil
1770, ophørte, da Struensee i dette Aar greb Magten. Vistnok
lod han S. beholde Embedet som Generalprokurør, og han brugte
ham ogsaa, bl. a. til at udarbejde en ny Instrux for Højesteret;
men stor Indflydelse havde S. dog ikke i denne Tid, og som
andre Medlemmer af Kancelliet følte han sig stærkt trykket ved
den Myndighed, Struensee udøvede. Et meget godt Arbejde fik
han imidlertid dog i denne Tid Lejlighed til at udføre ved
Udarbejdelsen af Forordningen af 15. Juni 1771 om Hof- og Stadsretten
i Kjøbenhavn, og han holdt da ogsaa bag efter sin Haand med
Kraft over denne Domstol, med hvis Indretning han havde
sympathiseret. Derimod havde han des værre ingen Ære af, da han
havde faaet Sæde imellem Struensees Dommere, saa at være den,
der affattede Dommen over Struensee, som vel kjendt et i flere
Henseender højst uheldig redigeret Aktstykke. S. var aabenbart
under Struensee-Katastrofen som saa mange andre her hjemme
kommen rent ud af Ligevægten.

I den saakaldte Guldbergske Tid indtog han naturligvis en 
meget anset ydre Stilling, og foruden at blive Gehejmeraad (1774)
fik han Sæde ikke alene i flere Kommissioner, men ogsaa baade
i Overskattedirektionen (1777) og i Overbankdirektionen (1782), og
i Kancelliet vedblev hans Ord at gjælde meget; men dog var
hans Virksomhed i denne Tid mindre, end den havde været før
1770. Det ser ogsaa stærkt ud til, at han i Længden ikke har
følt sig tilfreds med den Guldbergske Styrelse, efterhaanden som
den ved Kabinetsordrerne fik et Vilkaarlighedens Præg, der i høj
Grad stred mod de Grundsætninger, han stedse havde gjort
gjældende. Et tydeligt Vidnesbyrd om Uoverensstemmelsen imellem
ham og Guldberg var det, da han paa Grund af Opposition imod
dennes Indgriben i Bankstyrelsen fik sin Afsked fra Overbankdirektionen 
(19. Avg. 1783). Det er under saadanne Forhold ikke
underligt, at han blev draget ind i de Forhandlinger imellem flere
af Guldbergs Modstandere, der førte til Regeringsforandringen af
14. April 1784. Der var ved denne Lejlighed gjort Regning, bl. a.
af A. P. Bernstorff, paa, at han skulde træde ind i Konseillet,
hvad ogsaa skete. Men uheldigvis var S. den Gang begyndt at
blive legemlig svækket som en Følge af apoplektiske Anfald, hvoraf
det første havde ramt ham i Dec. 1781. Under Indflydelse af den
tiltagende Svækkelse af hans Arbejdskraft, der var en Følge heraf,
blev det i Virkeligheden ikke noget energisk Arbejde, han kunde
udføre som Statsminister. Han døde 10. Juli 1789.

Under Tidsafsnittet imellem Struensees Fald og 1784 havde
han 1776 giftet sig anden Gang, med en Enke efter Konferensraad
J. G. Klinggraf, Margrethe Elisabeth f. Grøn, der overlevede ham.
Ligesom hans første Hustru bragte hun ham Formue, men fødte
ham ingen Børn.

Det Portræt, man har af S., malet af Juel, gjør et overordentlig 
tiltalende Indtryk, baade klogt og elskværdigt. Dertil svarer
helt det Billede, man faar af ham ved at sysle med hans Historie.
Man ser i ham ikke alene den udmærkede Embedsmand og Jurist,
men ogsaa en Mand med humane og ædle Grundsætninger, og
hvad man hører om ham som Privatmand, tyder paa, at han har
været en saare elskværdig Personlighed.

J. H. Deuntzer, Henrik Stampe (1891). 

E. Holm.

- Et anseligt Vidnesbyrd om sin juridiske Virksomhed har
H. Stampe efterladt sig i sine ovennævnte «Erklæringer, Breve og
Forestillinger, Generalprokurørembedet vedkommende», i 6 store 
Kvartbind (1793-1807). Disse have en betydelig Interesse saa vel
ved at bringe Bud om vor Retstilstand fra en Tid, hvor den
egentlige Retsvidenskab var meget sparsom, som gjennem de rige
Bidrag, de give til Bedømmelse af S.s Personlighed, og da særlig
som Jurist.

Til Værkets Vurdering maa det erindres, at disse Erklæringer
ikke ere tænkte at skulle være videnskabelige Afhandlinger, men
kun praktiske Løsninger af Spørgsmaal, der fremlagdes S. til
embedsmæssig Afgjørelse. Hermed er dog ikke ment, at hans
Betænkninger skulde være uden videnskabeligt Værd. Tvært imod
indeholde adskillige af dem en saa omhyggelig Udredning af
Sagens theoretiske Sider, at de ogsaa efter en rent videnskabelig
Maalestok kunne staa deres Prøve. S. havde jo ikke blot viet sin
Ungdomstid til theoretiske Studier, men var ogsaa i Besiddelse af
utvivlsomme Evner i denne Retning. Mange nye og originale
Synspunkter kan han dog ikke siges at have bragt Videnskaben,
og hans egentlige Betydning ligger altsaa ikke paa dette Felt.
Den beror derimod paa hans sjældne Evne til i Praxis at anvende
og gjennemføre de Tanker, der vare oppe i Tiden, og som han
gjennem sine Studier var kommet i frisk og umiddelbar Berøring
med. Den ydre Lejlighed hertil gav hans Stilling som Generalprokurør 
ham, men han maatte ogsaa siges i sjælden Grad at
forene de indre Betingelser, der krævedes for at udfylde denne
betydningsfulde Post. Til et frit og aabent Blik paa mange af
Livets Forhold, hvilket hans Beskæftigelse med theoretiske Spørgsmaal 
yderligere havde bidraget til at udvide, føjede sig en juridisk
Skarpsindighed, en sund praktisk Sans og en Retsindighed, der
sjælden lode ham forfejle den rette Afgjørelse.

Blandt Tanker, som saaledes for S.s Tid til en vis Grad vare
nye, og, som i alt Fald først ved S. ere blevne bragte til fuld
praktisk Gyldighed hos os, er den skarpe Adskillelse af Retsplejen fra
Forvaltningen, hvilken danner et saa betydningsfuldt Led i Nutidens
Retstilstand. S. bliver i sine Betænkninger ikke træt af at gjentage, 
at Spørgsmaal om private Rettigheder eller om Straf skulle
afgjøres, ikke ved administrativ Resolution, men ved Dom, og at en
saadan fuldt maa respekteres, indtil den omstødes ved Appel til
højere Ret. Paa en Tid, da vor hele Retsorganisation for Alvor
skulde grundlægges (den juridiske Examen var jo først indført 1736),
var det en stor og ubestridelig Fortjeneste, at den saaledes strax
med sikker Haand blev lagt i den rette Plan, og derved en 
skæbnesvanger Forvirring, der paa Grund af, at de forskjellige Funktioner
sædvanlig udøvedes af samme Person, hos os laa særlig nær,
lykkelig blev undgaaet. For øvrigt var S. alt for meget de praktiske
Opportunitetshensyns Mand, til at han ikke selv, hvor særlige Grunde
i høj Grad talte derfor, bestemte sig til at gjøre Brud paa sit
Princip.

Hans Iver for at sikre Borgerne fri Adgang til Domstolene
stod i Sammenhæng med hans Bestræbelser for i det hele at
beskytte dem mod Overgreb fra Statsmagtens Side. Embedsmænd,
der viste sig for ivrige til at udsuge Folk med Sportler (som jo i
de Tider tilfaldt dem selv), forsømte han ingen Lejlighed til at
indskærpe, at de vare til for Publikums Skyld og ikke omvendt.
Under den enevældige Konges Beskyttelse skulde Borgerne i videst
muligt Omfang nyde Frihed og Lighed for Loven. Foranstaltninger
f. Ex. gaaende ud paa at paalægge Bønderne Tarvelighed i Klædedragt 
modsatte han sig, fordi de kun kunde bidrage til at udvikle
en uheldig Følelse af Standsforskjel; snarere skulde de højere
Stænder i saa Henseende foregaa de andre med et godt Exempel. I
det hele følte han en varm Interesse for at hæve og frigjøre
Bondestanden, om end han med den Forsigtighed, som ogsaa til en vis
Grad hans Stilling paalagde ham, anbefalede at gaa langsomt til
Værks. Ogsaa for Næringsfrihed, imod Lavsvæsen og Kjøbstadsprivilegier 
træder han i sine Betænkninger ofte i Brechen. Over
for Militærmagten er han stadig paa sin Post, naar den forsøger
at ville tilrane sig Jurisdiktion over civile Borgere eller begaar
andre Overgreb, og det lykkedes ham ogsaa ved bestemt Optræden
at faa afværget et Forsøg, der blev gjort paa at faa pensionerede
Officerer ansatte i de forskjellige civile Embeder.

Indtog saaledes S. end i mange Retninger et oplyst og frisindet 
Standpunkt, kan det dog ikke undre, at han i enkelte Henseender 
kun var et Barn af sin Tid. Dette viste sig saaledes med
Hensyn til hans kriminalistiske Opfattelse, i det han sluttede sig
til den gamle Afskrækkelsestheori og som Følge deraf var tilbøjelig
til ret strænge, ja barbariske Straffe, jvfr. saaledes den af ham
forfattede Plakat af 18. Dec. 1767 om Straffen for «melankolske og
tungsindige Mennesker», der alene for selv at blive af med Livet
begaa Mord; dog gribe ogsaa her hans menneskelige Følelse
og sunde Sans ikke sjælden regulerende ind og lempe Princippets
Strænghed. Det er saaledes vel ikke i samme Grad for hele
Værkets Vedkommende, at det har bevaret sin direkte Betydning for 
Nutiden, -- allerede paa Grund af Forandringer i Lovgivningen ere
jo store Partier traadte ud af Kraft. Men som et smukt Minde
om en i mange Maader fremragende Personlighed, der i sjælden
Grad forenede fint juridisk Skarpsind med sundt praktisk Judicium
og brav, human Tænkemaade, ville S.s Erklæringer blive staaende
og kunne tjene Eftertiden til Belæring og Efterfølgelse.

Nogen udpræget Initiativets Mand var S. ikke. Skjønt det
ogsaa hørte til hans Embede som Generalprokurør at indgive
Forslag til nye Love, er det dog ikke mange af Betydning, der i
Følge hans Foranstaltning saa Lyset. Dog kan som Exempler paa
saadanne Love nævnes Forordningen af 6. Okt. 1753 om Hasardspil, 
af 14. Maj 1754 om Aager og Kredit til umyndige og Forordningen 
af 8. April 1768, der hjemler Arvingerne det saakaldte
«beneficium inventarii». S.s særlige Interesse for Arve- og
Skifteforhold var for øvrigt af gammel Dato, i det hans Disputats ved
den juridiske Professorkonkurrence i 1740 handlede om Testamenter.

Den strænge Dom over Struensee, ved hvilken, som oven anført, 
S. medvirkede, har man vel søgt at retfærdiggjøre fra strængt
juridisk Standpunkt, men det er dog næppe lykkedes. Man maa
vistnok nøjes med at finde nogen Undskyldning for den i særlige 
historiske Forhold, der undertiden vise sig stærkere end Retten,
og for hvilke i alt Fald S. ubevidst blev et Offer.

H. Munch-Petersen.



Stampe, Søren, --1534--, til Gjerdrup, førte et fra de
andre Adelsslægter S.s ganske forskjelligt Vaaben; men om hans
Herkomst, Forældre eller Søskende savnes enhver Efterretning. De
Hovedgaarde, han ejede, Gjerdrup, Kjeldstrup m. fl. paa Sjælland
og Fæbækgaard paa Langeland, synes det, at han har faaet med
sin Hustru, Mette Iversdatter, der var sidste Ætling af en lille
navnløs Adelsslægt, som i et Aarhundrede havde boet paa
Kjeldstrup. Selv nævnes han første Gang som staaende i Dronning
Christines Tjeneste, og senest fra 1510 var han hendes Høvedsmand 
paa Tranekjær, hvilket Slot og Len han ogsaa beholdt efter
hendes Død tillige med en anden, mindre langelandsk Forlening,
Krogagergaard. Tranekjær maatte han 1523 overgive til Kong
Frederik I, der dog ikke ogsaa fratog ham Krogagergaard, skjønt
han fulgte Kong Christian II i Landflygtighed. Først 1526 mistede
han sidstnævnte Len, og da var han mulig alt vendt tilbage til
Danmark, thi i alt Fald 1528 og 1529 var han bosat paa Gjerdrup. 
Da Grevefejden udbrød, sluttede han sig dog atter til Christian IT s
Sag og indtog 1534 sammen med en anden grevelig Anfører, lange
Herman (VII, 390), sit gamle Lensslot Tranekjær, skjønt dette da
indehavdes af den krigsvante Otte Krumpen, og han blev nu
grevelig Høvedsmand paa Slottet; men det blev kun en stakket
Herlighed, da det allerede 1535 blev ham fravundet, hvorefter alt
hans Gods blev beslaglagt. Et for S. S. 1536 udstedt kongeligt
Eeskjærmelsesbrev viser dog, at han hurtig har søgt og erholdt
den nye Regerings Tilgivelse. Ogsaa sit Gods fik han vistnok
tilbage, thi 1538 skrives han atter til Gjerdrup, hvor han endnu
levede 1545 og hans Enke 1558. Da han kun synes at have efterladt 
sig en Datter, forsvandt hans «Slægt» lige saa ubemærket, som
den var dukket op. 

Thiset.



Stange, Hieronymus Frederik, o.1710-1795, Officer, var
født i Lybek, hvor hans Fader, Joachim S., var Underfoged ved
Domkapitlet. Af hans Slægtninge havde flere (Langhaar, Stevens)
taget Tjeneste som danske Rytterofficerer, og, følgende deres
Exempel, lod han sig 1730 antage som menig ved Hestgarden,
tjente som Underofficer under Henrik Bielke Kaas. i Felttogene
ved Rhinen 1734-36, blev 1738 Kornet ved 1. jyske, 1742 forsat
til 3. (fra 1748 2.) jyske Rytterregiment, Aaret efter Sekondlieutenant, 
1745 Premierlieutenant, 1754 Ritmester, 1759 Major; men 1763
maatte han søge Tilladelse til at sælge sit Kompagni for at
tilfredsstille sine Kreditorer. Han maa imidlertid snart være kommen
paa Fode igjen, maaske ved sit Ægteskab med Helene Dammann
(d. o. 1780); han blev Ejer af Frauenhof ved Kappel og synes
her fra at være kommen i Berøring med Statholderen i
Hertugdømmerne, Prins Carl af Hessen.

Da Prinsen 1772 blev sendt til Norge som kommanderende
General, traadte S. atter ind i Hæren, som kongelig Generaladjudant 
og Oberstlieutenant. Han blev ansat som en Slags Stabschef
hos Prins Carl og 1773 udnævnt til Kommandant i Frederiksort,
1774 til Oberst. Lige til 1791 beholdt han Kommandantskabet af
Navn, ligesom han nød dets Indtægter, men hvis han overhovedet
har varetaget de dermed forbundne Forretninger, har det kun været
for kort Tid ad Gangen. Sin Stilling hos Prins Carl fratraadte
han 1775, og Aaret efter blev han beordret til som midlertidig
Deputeret at indtræde i Generalitets- og Kommissariatskollegiet; 2
Aar senere blev han, som Anerkjendelse for hans Dygtighed og 
Nidkjærhed, virkelig Deputeret og Generalmajor. Han blev meget
benyttet i forskjellige Kommissioner og lignende Hverv; uden for
det militære var han Medlem af Direktionerne for Veterinærvæsenet, 
de kongelige Stutterier og Landstutterierne. Han synes
imidlertid at være kommen paa Kant med det Guldbergske Parti, og
1783 blev han, ganske vist under meget hensynsfulde Former,
fjærnet fra alle sine Embeder undtagen Kommandantskabet i
Frederiksort og fik Ordre til at tage Ophold i Holsten. Forvisningen
var dog ikke langvarig; efter Regeringsskiftet 1784 blev S. efter
Bernstorffs Tilskyndelse kaldt tilbage. Han hørte nu i nogle Aar
til Kronprinsens nærmeste militære Raadgivere sammen med Prins
Carl og General Huth og tog Del i Arbejdet ved Hærreformen.
Han blev 1789 Generallieutenant, 1790 hvid Ridder og døde 12.
Marts 1795 i Kiel. -- Samtidige Vidnesbyrd stemme overens i at
anerkjende S.s Dygtighed og Samvittighedsfuldhed som Embedsmand, 
hans gode Kundskaber og loyale Tænkemaade.

Bobé, Efterl. Papirer fra den Reventlowske Familiekreds IV, 92. 292.
Personalhist. Tidsskr. 4. R. IV, 147 f. 

H. W. Harbou.



Stangeberg, Henrik, --1465, Biskop, hørte til en jysk
Adelsæt og var Kannik i Ribe allerede 1427; han kaldes da Bispens
Official, og medens Biskop Christen Hemmingsen (VII, 323) var
fraværende ved Kirkemødet i Basel, var S. hans Vikar, ligesom
han fulgte ham paa Bispestolen 1454. Ved sin Tiltrædelse tilstod
han Domkapitlet store Begunstigelser; paa den anden Side
indskærpede han Præsterne omhyggelig Sjælesorg. Han roses i Ribe
Bispekrønnike som en Mand, der elskede Lærdom, medens han
tillige skaffede Bispestolen meget Gods. S. døde 25. April 1465.

Kinch, Ribe Bys Hist. I, 334 ff. 355 ff. 
Danmarks Adels Aarbog 1901, S. 443. 

Kr. Erslev.



Stanley, Carl Frederik, 1738-1813, Billedhugger, var Søn
af den nedennævnte Billedhugger Simon Carl S. og fødtes i
Westminster i England, hvor hans Fader den Gang opholdt sig. Da
Simon S. i 1746 kaldtes til Danmark, kom Sønnen med sine
Forældre til Kjøbenhavn. Han blev snart bestemt til, ligesom
Faderen, at blive Billedhugger og optoges siden hen blandt de første
Elever af det i 1754 reorganiserede «kongl. danske Skildrer; 
Billedhugger- og Bygningsakademi». Allerede 1755 vandt han en
af Akademiets mindre Præmier og i 1758, for Opgaven «Noahs
Ofring», Akademiets store Guldmedaille, der ledsagedes af det 
store 6aarige Rejsestipendium. Aaret efter rejste han udenlands.
Han drog først til Paris, hvor han forblev et Par Aar og færdedes
sammen med andre af Akademiets Stipendiater, Malerne Peder
Als og J. P. Lund og Arkitekten Harsdorff. I 1762 forlod han
Paris, naaede efter en stormfuld Overfart fra Marseille til Livorno
Rom og traf atter her sammen med de 2 sidstnævnte Kunstnere.
Efter et Par Aars Ophold i Italien vendte han i 1766 tilbage til
Kjøbenhavn og blev strax agreeret ved Akademiet paa en Kopi
af «Den antike Gladiator» (den borghesiske Fægter), som han
udstillede paa Akademiets første «Salon» i 1769. Ved denne Lejlighed 
viste han ligeledes et Udkast til Dronning Louises Sarkofag,
bestemt for det af Harsdorff byggede, endnu ikke paabegyndte
Frederik V's Kapel i Roskilde Domkirke. Da Akademiet næste
Gang, i 1778, afholdt en Udstilling, var dette Monument færdigt
(men langtfra endnu opstillet), saaledes at han kunde udstille en
Tegning deraf. Det var gjennem Jardin, at S. havde faaet denne
store Bestilling, der beløb sig til 6000 Rdl. K. Jardin
overdrog ham samtidig Udførelsen af de store korinthiske Kapitæler,
der skulde smykke Frederikskirkens Portalsøjler. S. ernærede sig
vel nærmest i disse Aar som Dekorationsbilledhugger, bl. a. ved
en Leverance til Hoftheatret af 22 joniske Kapitæler, Konsoller med
Elefanthoveder, Palmegrene, Løvehoveder o. l. Til Riddersalen
paa Christiansborg Slot udførte han de 2 store halvrunde Broncerelieffer 
over Dørene. I 1777 lod S. sig naturalisere og optoges
s. A. enstemmig som Medlem af Akademiet paa en Figur i Gibs:
«Kjærlighed til Fædrelandet, forestillet som en ung Helt». Det
følgende Aar valgtes han samtidig med Abildgaard til Professor
ved Akademiet. At Opførelsen af Marmorkirken i 1770 standsedes,
havde været et haardt Slag for S., der her havde haabet at finde
rigelig Beskæftigelse. Saa vidt man kan slutte, synes han da heller
ikke at være bleven meget benyttet. Han udførte nogle Gravmæler, 
bl. a. over Grev Thott i Sorø (1789), ledede Gjenopførelsen
af det ved Branden 1728 ødelagte Gyldenløveske Monument i vor
Frue Kirke i Kjøbenhavn samt gjorde nogle Buster og Figurer,
bl. a. til Brug for den kongl. Porcellænsfabrik; men nogen stor
Produktion har det ikke været, hvad der ogsaa bekræftes af den
Omstændighed, at han paa Akademiets tredje Salon i 1794 ikkun
deltog med 2 Ting: en Tegning af det Thottske Gravmæle og en
allegorisk Gruppe, forestillende «den holstenske Kanal».

I 1769 havde S. ægtet en Enke, Marie Adrienne Courtonne 
(f. 1736 d. 1825), der tilhørte en fransk-reformert Slægt; men dette
Ægteskab blev lidet lykkeligt, og i 1794 skiltes Ægtefællerne ad.
Paa hans gamle Dage gik det ganske til agters med ham. Uagtet
han fra 1802 fik Fribolig paa Charlottenborg og Pension, bleve
hans økonomiske Forhold værre end nogen Sinde. I Steden for
den smukke Mand med den velplejede Paryk, det sirlige Kalvekrøs
og den straalende røde Frakke, saaledes som Erik Pauelsen har
vist os S. i Akademiets Billede fra 1785, se vi ham nu, saaledes
som Werlauff har skildret ham i sine Erindringer: den stakkels
gamle, forsumpede Kunstner, der «i en højst ussel og lurvet Dragt
og altid med en Skjødehund under Armen» gaar rundt og tigger
sine Bekjendte om en Mark. Han skulde dog naa en Alder af
75 Aar, før Døden 9. Marts 1813 gjorde Ende paa hans Fornedrelse.

Som Kunstner har S., ligesom hans mere berømte samtidige
Wiedewelt, fornemmelig sin Betydning som Udøver af den Klassicisme, 
der her hjemme danner Overgangen fra Rokokoen til Thorvaldsen. 
Skjønt han vel i Almindelighed, lige saa lidt som Wiedewelt, 
formaaede at frigjøre sig fra den forudgaaende Tids Stil og
Manér, vidner dog hans Hovedværk, Dronning Louises Sarkofag i
Roskilde Domkirke, om, at han fattede den antike Kunst med en
sikker Intelligens, der snarere er over end under Wiedewelts. Han
savner vel dennes mere elegante Teknik; til Gjengjæld er en
Figur som «Religionen», der flankerer Sarkofagens ene Endestykke,
med sin af antike Kejserindestatuer paavirkede Holdning langt
smukkere og i en mere ædel Stil end de allegoriske Kvindefigurer,
der smykke Wiedewelts Monumenter over Kongerne Christian VI
og Frederik V sammesteds. Der kan dog, at dømme efter det
lidet, der er bevaret, næppe være Tvivl om, at S. var bedst, naar
han, forglemmende sine klassiske Aspirationer, portræterede sine
samtidige. Busten af Dronning Juliane Marie (tilhørende den kongl.
Porcellænsfabrik) og den af Luplau i Biskuit gjengivne Statuette af
Arveprins Frederik ved det oldenborgske Stamtræ vise begge en
udmærket Evne til at forene en fornem Stil med en livlig Opfattelse 
af Menneskene, en Evne, der ogsaa aabenbares i den posthume 
Buste af Johannes Ewald (signeret 1784, lavet o. 1780,
tilhørende Valkendorfs Kollegium) og den S. tilskrevne, ligeledes
posthume Buste af Ludvig Holberg (tilhørende det kongl. Theater).

Weilbach, Nyt Kunstnerlex. 

Ch. A. Been.



Stanley, Simon Carl, 1703-61, Billedhugger, er født af
engelske Forældre i Kjøbenhavn 12. Dec. 1703. Da han som Dreng
viste Lyst til Tegning og Træskæring, sattes han i Lære hos
Hofbilledhugger J. C. Sturmberg. I sin Læretid udførte han bl. a. 2
Engle paa Gehejmeraad Krabbes Gravmæle i Roskilde Domkirke
samt gjorde en Del Stukdekorationer paa Fredensborg Slot. For
at uddanne sig yderligere drog han siden udenlands, besøgte flere
Byer i Tyskland og rejste derpaa til Amsterdam, hvor han søgte
Undervisning hos van Luchtern. I 1727 rejste han til England og
fik i London Arbejde hos Billedhuggerne Laurent Delvaux fra Gent
og Pieter Scheemaeckers fra Antwerpen, hvilken sidste ogsaa havde
hørt til Sturmbergs Elever. Senere fik S. sin selvstændige
Virksomhed og besørgede bl. a. Udsmykningen af Lord Wilmingtons
Lystslot i Sussex, ligesom han ogsaa udførte nogle større
Gravmæler. I de 20 Aar, S. i alt blev i England, havde han 2 Gange
indgaaet Ægteskab. Hans første Hustru, Anna f. Allen, en
Forpagterdatter fra Sussex, hvem han havde ægtet i 1730, var død
efter 5 Aars Ægteskab, og han havde derpaa i 1737 giftet sig med
en Præstedatter fra Hannover, Magdalene Margrethe Lindemann, der
blev Moder til 2 Sønner, af hvilke den ene er den ovennævnte
Billedhugger Carl Frederik S.

S. havde næppe tænkt paa nogen Sinde at vende tilbage til
Danmark, da han gjennem en Bekjendt fra Kjøbenhavn, Kommandørkapitajn 
Gerner, der besøgte London, fik en Opfordring dertil.
Da baade han og hans Hustru indvilligede, udvirkede Gerner efter
sin Hjemkomst gjennem Grev Danneskjold, at Kong Christian VI
indkaldte S. og sendte ham Rejsepenge. Just som denne stod i
Begreb med at forlade London, kom Efterretningen om Kongens
Død; men han rejste desuagtet afsted og blev efter sin Ankomst
til Kjøbenhavn naadig modtagen af Kong Frederik V, der tildelte
Kunstneren en aarlig Pension, gav ham Løfte om Pladsen som
Flaadebilledhugger samt lod ham anvise en Marmorblok, for at
han deraf kunde forfærdige en Prøve paa sin Kunst. S. gjorde
nu en lille Gruppe: «Vertumnus, Pomona og Amor» (1749), et
sirligt Rokokokabinetsstykke, der strax kjøbtes til Kunstkammeret
(nu i Aalborg Musæum). Kongen fandt et saadant Behag i dette
Arbejde, at han bestilte en tilsvarende Gruppe: «Venus, Adonis
og Amor» (nu i Marmorhaven, Fredensborg). Af S.s øvrige
Statuer kunne nævnes en Ceres og en Diana (1757) i Fredensborg
Marmorhave og Park samt en Flora, bestemt til Rosenborg Have. 
Desuden udførte han en Ganymed med Ørnen, paa hvilket
Arbejde han i 1752 optoges som Medlem af det gamle Kunstakademi; 
da dette 2 Aar senere reorganiseredes, blev han en af dets
Professorer. Nogen større Billedhuggervirksomhed synes han ikke at
have udfoldet her hjemme. Han har udført et Par Gravmæler og
har vel ogsaa frembragt flere Statuer end de ovennævnte, men
mest synes han i sin Egenskab af Hofbilledhugger (1755) at være
bleven benyttet til Saadanne Ting som f. Ex. at udføre
Malerirammer og modellere Dekorationerne paa de kongelige Vogne og
paa Akademiets store forgyldte Lænestol. I sine sidste Leveaar
-- fra o. 1753 -- var han desuden knyttet til den ældste danske
Porcellænsfabrik ved Blaataarn. Han leverede dennes Indehaver,
J. G. Mehlhorn, forskjellige Modeller, og da Louis Fournier, der
havde gjort sine første Forsøg i S. s Hus paa Christianshavn, i 1760
overtog Fabrikken, havde han Opsynet med dens Virksomhed.
Længe indtog han dog ikke denne Stilling, da han døde 17.
Febr. 1761.

Medens S., at dømme efter hans faa bevarede Arbejder, som
Kunstner ikke naar ud over det middelmaadige, maa han, i Følge
sin Biograf Büsching, fortjene det bedste Skudsmaal som Menneske.
Han har ikke blot været en Mand med et elskværdigt og belevent
Væsen, der skaffede ham hans samtidiges «Agtelse og Kjærlighed»,
men har i en sjælden Grad været udrustet med Talenter. Han
var meget musikalsk, sang og spillede smukt. Desuden skrev han
Digte, og efter sin Hjemkomst og til sin Død beskæftigede han
sig med at oversætte engelske religiøse Skrifter, bl. a. af Fielding
og Doddrige, Oversættelser, der rostes for deres smukke danske
Sprog. Hans Portræt, malet af Eccard, tilhører Kunstakademiet.

Weilbach, Nyt Kunstnerlex.

Ch. A. Been.



Staphensen, Hans (Johannes Stephanius), 1561-1625, 
Professor, Skoleforstander, var født 12. Dec. 1561 paa Laaland og blev
Student 1579. Efter i et Par Aar (1582-84) at have gaaet Tyge
Brahe til Haande ved hans astronomiske Iagttagelser og Beregninger 
paa Hven har S. rimeligvis rejst udenlands og der erhvervet 
Magistergraden. 1588 blev han Rektor ved den kongelige
Skole i Sorø, hvilket Embede han forestod med megen Dygtighed
i 9 Aar. 1597 beskikkedes han til Professor i Dialektik ved
Kjøbenhavns Universitet og ægtede 30. April 1598 Anne, Datter af
Sjællands Biskop Peder Jensen Vinstrup, hvem Svigersønnen, der 
skrev en god latinsk Stil og var en klog og dygtig Mand, blev
til ikke ringe Hjælp ved hans skriftlige Forretninger. Mange baade
Embeds- og private Breve, der ere udgaaede i Vinstrups Navn,
ere faktisk forfattede af S. Denne, der i det hele hørte til Niels
Hemmingsens Skole, fulgte i sine Forelæsninger over Logikken vel
nærmest det fra Fortiden anviste Spor, i det han læste over
Melanchthons og Rudolf Agricolas Haandbøger, men var dog ikke
utilgængelig for nyere Reformforsøg paa Videnskabens Omraade,
hvad bl. a. fremgaar deraf, at han 1598 indbød Studenterne til
Disputationer over den Ramistiske Logik. Da han i Følge sin
Embedsstilling ogsaa skulde holde nogle theologiske Forelæsninger,
tog han sig Sagen lettere, i det han af Rektoren i Roskilde laante
dennes afdøde Faders, Professor Anders Lauridsens (X, 138), 
theologiske Forelæsningshæfter. 1607 valgtes S. til Universitetets
Rektor; men inden hans Funktionstid var udløben, beskikkedes han
1608 til Forstander for Sorø Skole og Gods. Han styrede Stiftelsen
med Kraft og Myndighed, men gjorde sig næppe særlig yndet, da
han førte et skarpt Tilsyn med Skolens Lærere. Da han var en
kyndig Musikven, lagde han megen Vægt paa Undervisningen i
dette Fag.

Efter at Christian IV havde fattet Planen om at oprette et
adeligt Akademi i Sorø og til den Ende henlagt Maribo Klosters
Ejendomme dertil, fik S. fra 1621 af meget at gjøre med Overtagelsen 
af Klosterets Gods og Bygninger. 1623 foregik Oprettelsen
af Sorø Akademi, i Spidsen for hvilket der blev sat en adelig
Hofmester. Derved blev den tidligere Forstanderpost inddragen,
og S. aflagdes med Kanonikater i Ribe og Roskilde; tillige blev
den ved Lyskanders Død ledige Post som Historiograf ham
overdragen 1624. Han døde imidlertid allerede 12. Febr. 1625 i
Roskilde, hvor han havde taget Bolig efter sin Bortgang fra Sorø. I
Trykken har han kun udgivet nogle logiske Theses; men i Haandskrift 
efterlod han, foruden en mærkelig Erklæring om Afskaffelsen
af Exorcismen ved Daaben, adskillige gode Bidrag til Sorø
Klosters og til Universitetets Historie. Hans Antegnelser til Saxos
Historie kom senere hans dygtige og begavede Søn St. Hansen
Stephanius (s. ndfr.) til gode. -- Efter sin ovennævnte Hustrus
Død (1602) havde S. 1604 ægtet Sidsel, Datter af Søren Andersen,
Handelsmand i Kjøbenhavn.

Vinding, Acad. Haun. S. 193 f.
Dän. Bibl. IX, 261 ff. 
Rørdam, Kbhvns Universitets Hist. 1537-1621 III.
Tauber, Sorøe Academies Forfatn.
Kall Rasmussen, Musse Herred S. 208 o. fl. St.

H. F. Rørdam.



Staphrophski, Oluf Fochsen, --1644, Superintendent. Hans 
Fader, Phocas Staphroph (ell. Sophrof, som han paa Ligstenen over
ham kaldes), var en russisk Adelsmand, der efter at have tjent
Zaren i forskjellige Felttog mod Polen, Lifland og Sverige blev
tagen til Fange af de danske paa Øsel og ført her til Landet,
hvor han antog den evangeliske Lære og ved sine gode Egenskaber 
blev saa yndet af Frederik II, at denne gjorde ham til sin
«Sølvermester» og skjænkede ham en Gaard i Kjøbenhavn. Han
døde i Juli 1592 paa Antvorskov. -- Sønnen, der sædvanlig kun
kaldes Oluf Fochsen (ell. Phoch), blev Rektor ved Slagelse Skole,
Som saadan tog han 1617 Magistergraden. 1619 blev han Sognepræst 
ved St. Peders Kirke i Næstved, hvorfra han 1631 kaldedes
til Superintendent paa Gulland og Sognepræst i Visby, hvorhos
han aflagdes med et Kanonikat i Lund og fik Vestkinde og Bro
Sogne paa Gulland som Præbendekald. I sin overordnede
gejstlige Stilling udmærkede han sig ved Flid og Duelighed. Skrifter
vides han ikke at have udgivet. Derimod ere en Del af de af
ham udstedte Synodalmonita bevarede. Han døde 1644. Hans
Hustrus Navn kjendes ikke. Men gjennem Sønnen Phocas (paa
Dansk Falk) Olai S. forplantedes Slægten endnu i nogle Led her
i Landet.

Annaler f. nord. Oldkynd. 1855, S. 162 f. 
Lemke, Visby stifts herdaminne S. 32 ff.                                                                     

H. F. Rørdam.



Starck, Johann Friedrich Christian Eckhardt, 1799-1873, 
Kirurg, var en Søn af Vognmand og Gartner Friedrich Christian
Eckhardt S. i Rostock og fødtes her 22. Jan. 1799, kom i Barberlære 
i sin Fødeby, hvor han derpaa begyndte at dyrke Lægevidenskabens 
Studium, rejste 1819 som fattig Barbers vend til Kjøbenhavn
og tog her 1826 kirurgisk Examen med Udmærkelse ved Akademiet. 
1828 drog han ud paa en lang Studierejse rundt om i
Evropa, paa hvilken han særlig dyrkede Kirurgien, men ved
Siden deraf ogsaa Botanikken. Den berømte kirurgiske Professor
Dieffenbach i Berlin, hos hvem han længe studerede, knyttede ham
til sig som sin Assistent og roser i sit Værk «Chirurgische
Erfahrungen» S. s «grosse Pünktlichkeit u. Geschicklichkeit». Ogsaa
litterært assisterede han Dieffenbach (i «Anleitung zum chirurgischen
Verbande»). Det var navnlig ved de af Dieffenbach med 
Mesterskab inavgurerede plastiske Operationer, at den unge kjøbenhavnske
Kirurgs Assistance benyttedes, og baade paa sin senere Rundrejse
-- hvor hans Færdighed i at operere prises af forskjellige
udenlandske Kirurger -- og efter sin Hjemkomst til Kjøbenhavn 1832
viste S. sin erhvervede Dygtighed særlig paa dette «plastiske»
Specialomraade, som endnu ingen havde sat sig ind i her hjemme.
Han vandt en ikke ringe Berømmelse som Operatør, i det han i
øvrigt fungerede som Reservekirurg ved Frederiks Hospital og
samtidig som Reservekirurg ved det kirurgiske Akademi, i hvilken
sidste Stilling han var Lærer ogsaa i Botanik. Stillingen ved
Akademiet beholdt han til dets Sammensmeltning (1842) med det
medicinske Fakultet. 1834 fik han Karakter af Regimentskirurg,
1841 erhvervede han sig ved en lille kirurgisk Dissertation
Doktorgraden i Medicin og Kirurgi fra sin Fødeby Rostocks Universitet.
Efter Afskedigelsen virkede han som privat Læge i Kjøbenhavn,
stadig særlig virksom som Kirurg og Operatør, men blev efterhaanden 
svagelig, lidende af en Rygmarvssygdom, som gjorde ham
til Invalid og samtidig i bestandig højere Grad til en Særling.
Ugift og uden Venner førte han i sine senere Aar et ganske
ensomt Liv, og han var glemt af sin Samtid, da hans Død indtraf
9. Jan. 1873, faa Dage efter at han paa sig selv havde amputeret
en af Koldbrand angreben Taa med Mejsel og Hammer. Sin i
Praxis erhvervede Formue havde han oprindelig bestemt til
Udgivelse af et Pragtværk om alle de af ham foretagne mærkelige
Operationer, men i Følge hans senere Testamente anvendtes den
til et Legat, af hvis Renter der udredes Rejsestipendier til
lægevidenskabelige Studenter eller Kandidater.

Smith og Bladt, Den danske Lægestand, 5. Udg. 
Erslew, Forf. Lex.
Berlingske Tid. 1873, Nr. 9.

Jul. Petersen.



Starcke, Carl Nicolai, f. 1858, Filosof og Skolemand. S. er 
født i Kjøbenhavn 29. Marts 1858 som Søn af Grosserer Carl Anton
Frederik S. (f. 24. Marts 1826 d. 25. Dec. 1893) og Anna Nicoline
f. Hansen (f. 1. Avg. 1829). Han gik først i Efterslægtens Skole,
dernæst i Metropolitanskolen og blev Student fra Borgerdydskolen
paa Christianshavn 1876. Aaret efter tog han filosofisk Examen
og 1881 Magisterkonferens i Filosofi. 1883 erhvervede han sig den
filosofiske Doktorgrad ved en Afhandling om L. Feuerbach. Aaret
forud havde han ægtet Charlotte Cathrine Lorenzen (f. 20. Dec.
1860), en Datter af Læge Christian Gustav L. (f. 1826 d. 1876) og 
Vilhelmine Elisabeth f. Erichsen (f. 1826 d. 1894). Efter i en
Aarrække at have virket som Lærer ved forskjellige kjøbenhavnske
Skoler formaaede S. en Kreds af pædagogisk interesserede Mænd
til 1899 at stifte «det danske Selskabs Skole» med «en mere
tidssvarende Undervisning» som Formaal. Selv blev han Skolens
Forstander og virker endnu som saadan. Foruden et Par Skolebøger:
«Den nyeste Tids Historie» (1894) og «Verdenshistorie» (1895), nar
S. udgivet forskjellige filosofiske Arbejder: «L. Feuerbach» (1883;
p. Tysk 1885), «Die primitive Familie» (Leipz. 1888; p. Engelsk
1890; p. Fransk 1891), «Skepticismen» (1890), «Etikkens theoretiske
Grundlag» (1889 i Vidensk. Selskabs Skrifter) og «Samvittighedslivet» 
(1897).

Universitetsprogr. t. Reformationsfesten  1884.

K. Kroman.

 1739-1814, Præst">

Stauning, Jørgen, 1739-1814, Præst, blev født 28. Marts 
1739 i Nørup (ved Vejle), hvor hans Fader, Peder S. (d. 1749), var 
Præst og Herredsprovst; Moderen hed Maren f. Schaarup (d. 1740).
Han blev Student fra Ribe 1756 og maatte derefter ernære sig som
Huslærer i Jylland, indtil han 1761 kom til Kjøbenhavn, hvor han
i Løbet af 2 Aar fik Attestats. Derefter tog han til Aarhus og
var Huslærer og Hjælpeprædikant hos den svage Stiftsprovst Chr.
Pontoppidan. 1765 blev han resid. Kapellan ved Frue Kirke i
Aarhus og Hospitalspræst sammesteds; forflyttedes 1777 til Vaalse
Sognekald paa Falster og 1779 til Maribo. Her sad han i 20 Aar,
indtil han 1799 blev Præst og Provst i Stege paa Møen; han
døde 31. Maj 1814. Han var en overordentlig flittig Mand, der har
udgivet en Mængde Skrifter, dels Oversættelser, dels originale
Arbejder, mest henhørende til Bibelfortolkning og bibelske
Hjælpevidenskaber; men de ere alle nu om Stunder værdiløse.
Desforuden kunde han skjænke de offentlige Bibliotheker en stor Del af
sine haandskrevne Sager og efterlod alle sine Prædikener nitid
afskrevne i henved 40 Bind. Med en mærkværdig Sindsro kunde
han bære alle de tunge Sorger, Aarene førte over ham: det faldt
i hans Lod at begrave sine 4 Hustruer og 16 af sine Børn.
Dertil kom adskillig Miskjendelse og mange andre Gjenvordigheder;
men han sad i sin Stue og læste og skrev og fandt sin Trøst i
sin litterære Beskæftigelse. I øvrigt var han en Mand af gammel
Redelighed, siger hans ældste Biograf, og «hans ustraffelige Vandel
erhvervede ham i høj Grad alle godes Agtelse».

Dansk Lit. Tid. 1814, Nr. 23 f.
J. Paludan, Møen I, 490 ff.
I. Barfod, Den falsterske Geistligheds Personalhist. II,  213 ff.
Erslew, Forf. Lex.

A. Jantzen.



Steen, Adolph, 1816-86, Mathematiker, Politiker, er født i 
Kjøbenhavn 7. Okt. 1816. Hans Fader, Fuldmægtig ved Søetatens
Proviantgaard, Adam Reutz S., døde allerede 1818. Hans Moder
var Dorothea Marie f. Langeland. Efter at være forberedt i Schouboes 
Institut dimitteredes han 1834 privat til Universitetet, tog 1835
2. Examen og i 1839 polyteknisk Examen i Mekanik. 1841-45
var han under C. Ramus (XIII, 384) Repetent i Mathematik ved
Polyteknisk Læreanstalt. 1843 kom han ind paa Borchs Kollegium,
hvor han var et fremtrædende Medlem af den glade og dygtige
Kreds, hvortil ogsaa P. Faber (V, 11) og J. F. Hagen (VI, 471)
hørte. Samtidig havde han begyndt at undervise i Mariboes og
Friis' Realskoler. 1845 erhvervede han Magistergraden (Dr. phil.
fra 1854), rejste 1846-47 med offentlig Understøttelse og opholdt
sig navnlig i Paris. Derefter holdt han nogle Forelæsninger som
Privatdocent ved Universitetet. 1848-49 deltog han frivillig som
Sekondlieutenant i Krigen. I 1847 havde Ramus indstillet ham til
en ny Plads ved Polyteknisk Læreanstalt som Lærer i Mathematik
for Kemikerne, men efter Indstilling af Bestyrelsens Flertal besattes
denne Plads med en Fysiker, C. Holten (VIII, 65). Dette gav S.
Anledning til en heftig Polemik mod Bestyrelsen. I den omstridte
Stilling afløste S. dog Holten 1850, og 1857 blev han fast Lærer
og Medlem af Bestyrelsen; samtidig overtog han frivillig Undervisningen 
ved Anstaltens nye Ingeniørkursus, ved hvis Oprettelse han
havde været meget virksom. Lærergjerningen ved Anstalten fortsatte 
han til 1885, dog fra 1861 i Egenskab af Professor ordinarius
i Mathematik ved Universitetet, hvor han afløste C. Jürgensen
(IX, 2). 1869 indtraadte han i Konsistorium. 1854-63 var han
Lærer i Mathematik ved den militære Højskole, 1855-62 og 1855-63 
var han Medlem af Examenskommissionen henholdsvis for
Landinspektører og Forstmænd. 1862 optoges han som Medlem af
Videnskabernes Selskab. 1875-86 var han Formand for
Undervisningsinspektionen for de lærde Skoler og de højere Realskoler.
1884 fik han Kommandørkorset af 2. Grad.

Det er som Lærer i Mathematikken paa dens forskjellige Stadier 
og ved sin hele Virksomhed for Undervisningen, særlig i dette
Fag, fra den mest elementære til den videst gaaende, at S. har
indlagt sig de største og varigste Fortjenester. Han hørte til dem, 
der forlange meget af sig selv; han bearbejdede Undervisningsstoffet 
saaledes, at det paa ethvert Standpunkt kunde være tilgængeligt 
ogsaa for de Elever, som ikke vare særlig mathematisk
anlagte, meddelte det med stor formel Klarhed og indøvede det
ved omhyggelig indsamlede og vel afpassede Opgaver. Derefter
vidste han, at han ogsaa kunde forlange en klar Redegjørelse og
sikker Anvendelse hos sine Elever, og saa forlangte han det ogsaa
med Bestemthed baade ved den daglige Undervisning og ved
Examiner. Ved disse forstod han med stor Sikkerhed ved vel
stillede Spørgsmaal baade at faa det frem, som Examinanden vidste,
og at gjøre klart, hvad han ikke forstod. Disse Fortrin som
Examinator kunde dog forspildes over for Examinander, der ikke
kjendte ham, og som lode sig skræmme af en barsk og heftig
Tone, der for let kom frem hos ham.

Ved i saa mange Aar selv at undervise paa denne Maade,
og ved den Vejledning og de Raad, han særlig som Undervisningsinspektør 
har givet andre Lærere, hvoraf efterhaanden mange
havde været hans Elever, har S. skabt en Overlevering, som her
til Lands i Mathematikken tillader ret store Fordringer i Retning
af virkelig Tilegnelse af det lærte. I hans egen Levetid var den
knyttet til en meget udbredt Anvendelse af hans talrige
Lærebøger, som derfor jævnlig udkom i nye Oplag, nemlig: «Elementær 
Arithmetik» (1843), som maaske er den mest selvstændige af
hans Lærebøger, og som viser, hvor tidlig han besad sit
Herredømme over Formen; «Ren Mathematik» (1847), «Analytisk
Plangeometri» (1854; i 2. Udg., 1868, tillige Rumgeometri), «Sfærisk
Trigonometri» (1858), «Oversigt over Hovedformerne i Rummet»
(1858), et Arbejde, som er knyttet til S.s Bestræbelser for at faa
Geometriundervisningen indledet ved en saadan Oversigt;
«Elementær Algebra» (1859), «Differential- og Integralregning» (1860),
«Grundtræk af Sandsynlighedsregning» (1864), «Elementær
Plangeometri» (1865) og Opgavesamlinger paa de forskjellige Omraader.

Saa vel i forskjellige Kommissioner som i Bestyrelserne af
Læreanstalt og Universitet og i Undervisningsinspektionen fik S.
stor Indflydelse paa alle mulige Undervisningsspørgsmaal. Derfor
bærer han vistnok et Ansvar for nogle af de uheldige Sider ved
den med Loven af 1871 indførte Skoleplan for de lærde Skoler;
rnen til Gjengjæld har han en meget stor Del af Æren for, at
Undervisningen efter denne Plan strax blev sat saa godt i Værk.

S.s videnskabelige Virksomhed har størst Betydning ved sin 
Tilknytning til hans egen Undervisning. Spørgsmaal, der vare
behandlede i denne, førte han videre paa en Maade, der maatte
virke ansporende paa hans fremmeligere Elever. En Del af hans,
Arbejder gaa ud paa Dannelsen af integrable Differentialligninger
eller Integration af Saadanne ved Kjædebrøk eller bestemte
Integraler. Han skrev i Videnskabernes Selskabs Skrifter og Oversigter, Universitetsprogrammer og i «Mathematisk Tidsskrift», i hvis
Grundlæggelse (1859) og heldige Optræden han havde væsentlig Del.

S.s Herredømme over Formen og en Del Hensynsløshed i hans
Optræden gjorde ham til en frygtet Modstander i Forhandlinger og
l de ikke faa offentlige Polemikker, hvori han indlod sig, bl. a. i
Anledning af Forfatteres uberettigede Brug af hans eller andres
Bøger. En anden Anledning gav i 1860 R. Nielsens (XII, 276)
dristige Brug af Mathematikken i sin Filosofi. Striden, som fra
begge Sider førtes med formel Glans, endte med, at S., der da
var Professor paa Læreanstalten, i en Gjenoptagelse paa
Folke-theatret af «Gjenboerne» med omtrent den Rollebesætning, den
oprindelig havde haft som Studenterkomedie, deriblandt S. som
Kobbersmedden, tillige overtog Søren Torps Rolle og i denne
tydelig kopierede Universitetsprofessoren. Den varme og aabne
Ærlighed, hvormed S. førte sine Kampe, efterlod dog ikke Nag, og ofte
har han bag efter arbejdet godt sammen med fordums Modstandere.
Hans vederhæftige Personlighed vandt Tillid baade hos Kolleger
og Elever, og de holdt af ham. Polyteknikerne saa gjærne den
barske Lærer ogsaa i deres muntre Lag, og de yngre Mathematikere 
vedblev han at yde en trofast Støtte paa deres videre Bane.

Med sin praktiske Sans og Forretningsdygtighed gjorde S.
ogsaa Mathematikken frugtbar udad til, særlig som Medstifter af
«Bikuben» (1857) og Medbestyrer af den til sin Død. Han var
ogsaa Medstifter af Nye danske Brandforsikringsselskab (1864) og
benyttede ligeledes ofte sin mathematiske Indsigt som Politiker og
Borgerrepræsentant. Han døde 10. Sept. 1886 efter en kort
Sygdom, indtil hvis Udbrud han med fuld Kraft og Flid havde fortsat
sin omfattende Virksomhed. -- 12. Nov. 1853 ægtede S. Anna
Arctander (f. 30. Sept. 1830), Datter af Fuldmægtig i Nationalbanken
Wilhelm August A. og Caroline f. Linstow. Hun døde 1897.

Erslew, Forf. Lex. 
Universitetsprogr. t. Reformationsfesten 1845. 
Tidsskr. f. Mathematik 1886, S. 65 f. 
Nyt Tidsskr. f. Mathematik A 1899, S. 33 f.
Illustr. Tid. 1886, Nr. 51.

H. G. Zeuthen.

-- A. Steen tog ogsaa i en Række Aar en ret virksom Del
i det offentlige Liv. Allerede 1848 søgte han forgjæves Valg til
den grundlovgivende Rigsforsamling, men blev næste Aar i
Slagelsekredsen valgt til Folketinget ved Bondevennernes Hjælp. Han
sluttede sig ogsaa strax til Venstre og hørte, ligesom H. E. Schack
og Kr. Rovsing, til det saakaldte «intelligente Venstre»; blev tidlig
Medlem af Finansudvalget og af andre vigtige Udvalg om
finansielle Spørgsmaal (Krigsskadeserstatning, Indkomstskat og
Rentegaranti for den sjællandske Jærnbane) samt udtalte sig 1851 for
tvungent borgerligt Ægteskab. Forbindelsen mellem ham og
Bondevennerne løsnedes dog snart og brast helt, da de 1852 erklærede
sig for Helstaten. S. blev derfor ogsaa vraget ved de nye Valg
1852, søgte næste Aar forgjæves Valg og blev først i Dec. 1854
valgt paa ny, i Kjøbenhavns 6. Kreds. Han sad nu i Folketinget
indtil Sommeren 1858, men vilde ikke søge Gjenvalg, fordi det
ikke havde lykkedes ham tillige at blive Medlem af Rigsraadet. I
disse Aar var han igjen Medlem af, i 3 Samlinger endog Ordfører
for Finansudvalget, og det var ham, der først opstillede
Beregningen af Lønningstillæg ved «Sædomskrivning», hvorefter en Del
af Embedslønningerne bestemtes i Forhold til Kornpriserne.
Ligeledes fik han som Ordfører i Lønningsudvalget for de lærde Skoler
Regelen fastslaaet om Alderstillæg efter Tjenesteaar, medens
tidligere kun de ældst ansatte i hver Klasse fik Tillæg. Ogsaa tog
han Ordet for en videre Udvikling af Realundervisningen, for
Indskrænkning af Undervisning i Latin og Græsk og for væsentlig
Ændring af Seminaristernes Uddannelse. Han var i de samme
Aar Medlem af Kommissioner om de lærde Skolers Undervisning
og om Lønningslove for Kongerigets Embedsmænd og 1858-61
Borgerrepræsentant i Kjøbenhavn. 1864 valgtes han paa ny, først
til Rigsraadets Folketing (indtil 1866) og siden til Rigsdagens
(indtil 1869), og sad her som en udpræget Repræsentant for det
national-liberale Parti og en skarp Modstander af de daværende
Venstrepartier. Han spillede dog ikke længer den Rolle som tidligere,
var kun et enkelt Aar Medlem af Finansudvalget og desuden af
Udvalg om den sydsjællandske Jærnbane og om Udvidelse af de
nørrejyske, hvorved han havde store Betænkeligheder. Han udtalte
allerede da Tanken om en organisk Forbindelse af alle de
offentlige Skoler, saa at et Barn kun kunde komme i de højere efter
at have gjennemgaaet Almueskolen, medens han var uvenlig stemt
mod Folkehøjskolerne, fordi de kun søgtes af én Samfundsklasse. 
1864 var han tillige Medstifter og Medbestyrer af «Martsforeningen»
og senere af dens videre Udvikling, «Dansk Folkeforening», indtil
1867; han havde 1862 været Medstifter af Frihandelsforeningen og
var 1881-86 Formand for Forsvarsforeningen i Sjælland.

Barfod, Rigsdagskal.

Emil Elberling.



Steen, Adolf, f. 1856, Forstmand. S. er Søn af foran nævnte 
Professor Ad. S. og født i Kjøbenhavn 29. Avg. 1856. Han blev
Student 1874 og Forstkandidat 1880; efter et Par Aars privat
Virksomhed, bl. a. paa Hald, traadte han i Statens Tjeneste, først som
Forstassistent, dernæst som Skovfoged og 1892-1900 som Skovrider, 
det sidste paa Bornholm. 1885 modtog han Videnskabernes
Selskabs Pris for en Afhandling om Bøgens Væxt i Danmark, der
senere er offentliggjort i «Tidsskrift for Skovbrug» IX og XII
1900 blev S., der 12. Nov. 1888 havde ægtet Clara Julie
Kierkegaard (f. 21. Avg. 1859), Datter af Proprietær Julius Vilhelm K.,
paa Grund af Svagelighed afskediget fra Statstjenesten.

Roepstorff, Medd. om danske Forstkandd.

A. Oppermann.



Steenberg, Andreas Sophus Schack, f. 1854, Bibliothekar.
S. er født i Hamborg 16. Dec. 1854; Forældrene vare Niels Daniel
Gustav Schack S., dansk Postembedsmand dersteds, og Magdalene
Margrethe Dorothea f. Hemmert. Artium tog han i Horsens 1873,
og 4 Aar efter blev han statsyidenskabelig Kandidat; 1880
underkastede han sig en Examen i Mathematik samt flere Naturfag ved
Polyteknisk Læreanstalt. S. A. tiltraadte S. en Lærerstilling i Ribe,
og fra 1882 har han været Adjunkt ved Horsens lærde Skole. Han
er tillige Skolens Bibliothekar, og netop paa Bibliotheksvæsenets
Omraade har S. indlagt sig Fortjeneste ved ivrig og ihærdig Virken
for Folkebibliotheker -- foruden ved andet Arbejde i Folkeoplysningens 
Tjeneste, hvorfor adskillige offentlige og kommunale Hverv
ere blevne ham betroede. Han er bl. a. Medlem af Statens Komité
til Understøttelse af Folkebogsamlinger. Ved flere Udenlandsrejser
har han sat sig ind i Bibliothekers Indretning uden for Danmark:
1895 var han i England med Statsunderstøttelse, 1897 ligeledes (i
Anledning af en Bibliothekarkongres), 1900 i Paris som dansk
delegeret ved Conférence internationale des bibliothécaires. S. har,
foruden nogle Tidsskriftsartikler, udgivet «Skildringer fra England»
(1899) og «Folkebogsamlinger, deres Historie og Indretning» (1900). -- 
Han ægtede 20. Nov. 1880 Laura Emilie Steenberg (f. 15. April
1848),  Datter af Schack Edv. S., Kontorchef ved Statsbanerne.

E. Gigas.



Steenberg, Johannes Georg Fog, 1822-60, Præst, Søn af
ndfr. anførte Etatsraad Jørgen Fog S. (f 1859), blev født paa Vallø
7. Sept. 1822. 9 Aar gammel kom han i Borgerdydskolen paa
Christianshavn, 1839 blev han Student. Han studerede først Medicin, 
derpaa Theologi og underkastede sig 1846 den theologiske
Embedsexamen. 1849 vandt han den theologiske Licentiatgrad for
en Afhandling «Om Synspunktet for Opfattelsen af Philos
Gudserkjendelse». Derpaa tiltraadte han med offentlig Understøttelse
en 2aarig videnskabelig Rejse til Udlandet, hvor han navnlig blev
knyttet til den senere saa berømte tyske Theolog Albert Ritschl
(s. Brevene fra Ritschl til S. i «Dansk Kirketid.» 1893, Nr. 47, 49
og 52). Efter Hjemkomsten holdt han fra Foraaret 1852 i 5
Semestre theologiske Forelæsninger ved Universitetet, indtil han 1855
blev kaldet til Sognepræst i Rønnebæk og Olstrup paa Sjælland.
Han døde i Rønnebæk Præstegaard 13. April 1860. 1854 havde
han ægtet Nicoline Sperling (f. 1827 d. 1893), Datter af
Kammerherre, Oberstlieutenant D. A. M. U. S. Foruden sin Disputats har
han skrevet forskjellige Afhandlinger i de kirkelige og theologiske
Tidsskrifter, og flere af hans Digte og Viser findes spredte i
«Akademisk Forenings Visebog», i «Politisk Visebog» (under
Mærket «G. Litle») og i «Fædrelandet».

Universitetsprogr. 1849. 
Erslew, Forf. Lex. 

Fr. Nielsen.



Steenberg, Julius August, f. 1830, Operasanger. Han fødtes
i Viby ved Aarhus 2. Avg. 1830 og var Søn af Præsten dersteds
Jacob S. (f. 1783 d. 1875) og Cathrine f. Svanekjær. Faderen, en
ivrig Bratschspiller, havde en smuk, høj Tenor, og Moderen var
som Sopransangerinde en Hovedstøtte ved Musikpræstationerne i
Aarhus. Sønnen, der ikke nærede synderlig Interesse for Hjemmets 
instrumentale Ydelser (Kvartetspil), men desto mere for Sangen,
blev Student fra Aarhus Latinskole 1850 og studerede Theologi,
men dyrkede langt ivrigere Sang, og da han opdagede, at han
ikke, hvad han hidtil havde troet, var Bassanger, men Tenorist,
gik han til Theatret og debuterede som Josef i «Josef og hans
Brødre» 12. Marts 1856. Romancen var hans Fag, og han slog
strax igjennem med «Min fjortende Vaar», og den næste Rolle,
Nemorino i «Elskovsdrikken», lykkedes fortrinlig. Hans 
sympathetiske Personlighed og poetisk-romantiske Følelse, den vel ikke høje,
men bløde Stemme af indtagende Timbre bragte noget længe savnet
frem i Operaen, der foryngedes ved ham. Kunde der til Tider
været noget indolent over ham, fattedes der ikke Liv i hans bedste
Roller, til hvilke Aimar i «Røverborgen», Roger i «Murmesteren»
og særlig George Brown i «Den hvide Dame» hørte. Men Stemmen 
kunde ikke taale de Anstrængelser, som flere Partier, Edgar
i «Lucia», Gennaro i «Lucrezia Borgia», krævede, de højere Toner
begyndte at svigte, og o. 7-8 Aar efter Debuten maatte han trække
sig tilbage fra Tenorrollerne. I 1859 var han udnævnt til kongl.
Skuespiller.

Som Sanger og Musikelsker havde han fundet sit Ideal i de
Schubertske og Schumannske Sange. I denne Verden, kun kjendt
af de færreste, førte han -- i Forening med Fru Zinck -- det
danske Publikum ind. Han sang med ypperligt Foredrag flere af
disse Sange fra 1856 i Musikforeningen og i de fra 1857 af de
første unge Musikere afholdte Koncerter i Hotel Fønix' Sal. Saa
fordybede han sig i Robert Franz' Sangkompositioner, og han har
skrevet en lille Bog: «Robert Franz» (1896). Sin Kunstanskuelse
overhovedet lagde han for Dagen i Skriftet «Muser og Sirener»
(1892). Han blev ogsaa produktiv Musiker og er optraadt som
Komponist af en Række Sange. I 1880 havde han som Komponist 
og Sanger det Anckerske Legat.

I Barytonrollerne Falentin i «Sovedrikken» og Sverkel i «Liden
Kirsten» vedblev han at fejre den danske Romance, og han kom
ogsaa til at virke noget med i Skuespillet. 3. Juni 1888 hyldedes
han af Publikum ved sin Afskedsforestilling. Fra 1887 -94 var han
Inspektør ved det kongl. Theaters dramatiske Elevskole. I 1859
havde han ægtet sin Søsterdatter Kathrine Tørsleff.

Fædrelandet  1881, Nr. 58. 

C.  Thrane.



Steenberg, Jørgen Fog, 1791-1859, Læge, var født i
Knebel paa Mols 18. Dec. 1791 og en Søn af Sognepræst Ove S. og
Maren Bjørn f. Fog, kom efter Faderens tidlige Død som Plejesøn
i Huset hos Adjunkt Hasselbalch i Viborg og dimitteredes 1808
fra den herværende Skole. 1814 underkastede han sig kirurgisk
Examen ved Akademiet og 1815 medicinsk Examen ved Universitetet. 
Efter Kandidattjeneste paa Almindeligt Hospital og Frederiks
Hospitals medicinske Afdeling nedsatte han sig 1816 som
praktiserende Læge i Kjøge og udnævntes 1817 til Stiftsmedikus og 
Kirurg paa Vallø; samtidig indgik han Ægteskab med Regine
Magdalene Knorr, Datter af Possementmager K. i Kjøbenhavn.
1832 blev han Kancelliraad, 1854 Justitsraad, 1856, ved sin
Entledigelse fra Embedet, Etatsraad. Han tog derefter Bolig i
Næstved, hvor han døde 30. Sept. 1859. I den lægevidenskabelige
Litteratur er han kun optraadt med mindre Meddelelser, saaledes
en Beretning om den 1831 herskende store Epidemi, «den
sjællandske Syge», men som Praktiker indtog han en høj Rang og
nød en overordentlig Anseelse og Tillid.

Smith og Bladt, Den danske Lægestand, 4. Udg. 
Bibl. f. Læger 4. R. XV, 496 f. 

Jul. Petersen.



Steenberg, Niels Georg, f. 1839, teknisk Kemiker. S. er
født 31. Okt. 1839 i Kjøbenhavn. Faderen var Toldkontrollør
Fred. S. (d. 1859); Moderen hed Johanne Caroline f. Tengsted.
Sønnen, der i. Melchiors Skole havde vist gode Anlæg for
Mathematik og Fysik, og som Faderen derfor ønskede opdraget til
Mekaniker, blev, da Hjemmets Kaar vare smaa, kun derved, at hans
Lærer i Tysk læste privat med ham, i Stand til at forberede sig
til den polytekniske Læreanstalt. I 1855 tog han paa én Gang
Præliminærexamen og Adgangsexamen til Læreanstalten. Faderens
Død gjorde det nødvendigt, at han ernærede sig som Timelærer.
I 1861 tog han Examen i anvendt Naturvidenskab ved den
polytekniske Læreanstalt, tog derefter flere Timer i Skolen og ernærede
sig derved, indtil han i 1865 blev Fabrikbestyrer hos «Jacob Holm
& Sønner». Den Tids tekniske Publikationer vare kun faa, og
S. maatte derfor i det lille Laboratorium, han fik oprettet, selv
kemisk forfølge de Processer, der ere de ledende i Sæbe- og
Limfabrikationen. I 1869 giftede han sig med Anna Holten, Datter
af Forstraad H. i Maarum. Hun døde 1884. I 1893 giftede han
sig anden Gang, med Anna Mogensen, Datter af Jærnstøber M.

S. har været Lærer i Studentersamfundets Undervisning for
Arbejdere og holdt Foredrag i Foreningen til Oplysningens Fremme
blandt Kjøbenhavns Arbejdere, i hvilken Forening han var Medlem 
af Bestyrelsen. Ogsaa i Industriforeningen og i Selskabet for
Naturlærens Udbredelse holdt han ofte Foredrag. Regeringen har
anvendt hans tekniske Indsigt ved at gjøre ham til Medlem af en
Kommission, hvis Opgave det var at afgjøre Tvistigheder mellem
Patentkommissionen og Patentansøgere. Ved Stockholmer-Udstillingen 
i 1897 var han Jurymedlem. S. har i mange Aar været 
Bestyrelsesmedlem af Understøttelsesforeningen for Christianshavn og
af denne Bydels Bespisningsforening. Af den polytekniske Verden
har han indlagt sig særlig stor Fortjeneste ved at stifte og i mange
Aar at være den ledende Aand i Polyteknisk Understøttelsesforening. 
1895 udnævntes S. til Professor i teknisk Kemi ved Polyteknisk 
Læreanstalt. 

G. A. Hagemann.



Steenberg, Valdemar Emanuel, 1829-92, Læge, var en
Søn af Provst Frederik Laurentius S. og 1. Hustru, Elisabeth Maria
Francina f. van Aller, og fødtes 9. Jan. 1829 i St. Ols Præstegaard
paa Bornholm. Dimitteret fra Rønne Skole 1846 tog han 1853
Lægeexamen, fungerede s. A. som Koleralæge i Kjøbenhavn, var
Kandidat ved Almindeligt Hospital, derpaa Marinelæge, Kandidat
ved Fødselsstiftelsen og blev efter en Studierejse 1857
Reservemedikus ved Almindeligt Hospital, samtidig Medredaktør af
«Hospitalstidende». 1859 ansattes han som 3. Læge ved den slesvigske
Sindssygeanstalt, 1862 som 2. Læge; 1860 erhvervede han sig den
medicinske Doktorgrad ved en dygtig Afhandling om «Den syfilitiske 
Hjærnelidelse», til hvilken han havde lagt Grunden ved
stringente anatomiske Undersøgelser paa Almindeligt Hospital, og 1863
udnævntes han ved Gørickes Afgang til Overlæge ved St. Hans
Hospital.

Her ventede ham et overordentlig stort og vanskeligt Organisationsarbejde. 
De gjennemgribende lægevidenskabelige og humane
Reformkrav paa Sindssyge væsenets Omraade havde ved dette
Tidspunkt for Alvor begyndt at gjøre sig gjældende her hjemme. Det
kunde ikke have sit Forblivende med de svage Begyndelser i
Reformarbejdet, som Gøricke (VI, 425) havde indledet, der maatte
tages ganske anderledes fat. Det nye Kurhus for de helbredelige
var vel bygget og kommet i Brug, men Plejestiftelsen var i en
højst utilfredsstillende Tilstand, og hele Behandlingsmethoden baade
af de helbredelige og uhelbredelige skulde reformeres ud fra de
nye Synspunkter. Lykkeligvis var S. baade i sine Indsigter og
sine personlige Egenskaber den rette Mand dertil. Han havde fra
først af nøje sluttet sig til den nye stringent-videnskabelige
(«somatiske») Retning i Psykiatrien, hvorom ogsaa hans Disputats noksom
vidner, og han havde i sin Ansættelse ved den fremskredne
slesvigske Anstalt været i den bedste Skole. Og ved sin altid
taktog hensynsfulde, men tillige deciderede Optræden forstod han at
bevare den gode Forstaaelse med sin Anstalts foresatte, 
Kjøbenhavns Kommunalbestyrelse, og stadig finde Imødekommenhed fra
dennes Side. Hele det vigtige Plejestiftelsesproblem fik han
saaledes snart løst paa meget tilfredsstillende Maade og samtidig
forskjellige større og mindre Reformer i selve Kuranstalten
gjennemførte.

I Hospitalets hele indre Liv, i hans Forhold til de mange
enkelte syge var det dog fornemmelig, at hans personlige Egenskaber,
hans ædle humane Aand, hans fine psykologiske Forstaaelse kom
til i rigeste Maal at gjøre sig gjældende. Hvorledes han levede i
og for sine syge, afspejler sig ogsaa paa prægnant Maade i hans
udførlige Aarsberetninger fra Anstalten, hvilke i Modsætning til de
sædvanlige, af statistiske Data og nøgne Fakta bestaaende
Hospitalsberetninger have en ejendommelig fængslende og subjektiv
Kolorit, og gjennem hvilke som en rød Traad overalt gaar varm
Deltagelse og Interesse for de syge. Foruden disse indholdsrige
Beretninger har han i sin Funktionstid kun publiceret lidet, men hvad
der foreligger, vidner noksom om hans altid aarvaagne videnskabelige 
Sans, hans Stræben efter at fæstne Psykiatriens stringente
Grundlag, ligesom der ogsaa paa hans Impulser er fremkommet
flere dygtige psykiatriske Arbejder af hans Disciple. Særlig maa
her nævnes en Afhandling af den tidlig afdøde Læge Chr. M.
Jespersen: «Skyldes den almindelige fremskridende Parese Syfilis?»
(1874) -- et Specialæmne, som S. paa indgaaende Maade havde
fordybet sig i. Men han var i øvrigt optagen til Overmaal af sit
organisatoriske og alt det daglige, bestandig mere opslidende
Arbejde, der overvældede ham og ogsaa lidt efter lidt satte Spor
af et vist tyngende Tryk over hans Aand, navnlig efter at han
1878 (17. Okt.) havde haft den store Sorg at miste sin unge Hustru,
Elisabeth Frances f. Chabot (Datter af forhenværende Kjøbmand,
nederlandsk Vicekonsul i Roskilde Adrian Balthasar Corneille C.),
hvem han havde ægtet 1872. Med dette Tryk fulgte dog paa
ingen Maade nogen formindsket Arbejdsiver og Nidkjærhed, og de
bestandig tydeligere Vidnesbyrd om Anerkjendelse og Paaskjønnelse,
ogsaa fra de andre skandinaviske Lande, vare ham til væsentlig
Opmuntring. Ved Lægekongressen 1884 valgtes han, som Repræsentant 
for hele Norden, til Præsident for den psykiatriske og
nevrologiske Sektion og havde som saadan den Tilfredsstillelse at
kunne modtage Sektionens Medlemmer paa sit nu mønsterværdige
Hospital. Ved sit 25 Aars Jubilæum (1888) fik han rundt om fra
de mest utvetydige Beviser paa Sympathi og Taknemmelighed, og 
ved samme Lejlighed blev hans Billede malet til Anbringelse i
Hospitalet. Allerede 1866, ved Anstaltens 50 Aars Jubilæum, havde
han faaet Professortitelen. Hans Død indtraf ganske pludselig 11.
Marts 1892, umiddelbart efter hans Hjemkomst fra et af de af ham
indførte og meget paaskjønnede, ugentlige Besøg i Kjøbenhavn, for
at Patienternes paarørende kunde erholde fyldige mundtlige
Oplysninger af ham.

Carøe og Selmer, Den danske Lægestand, 6. Udg. 
Bibl. f. Læger 7. R. III, 239. 245 f. 
Illustr. Tid. XXXIII, Nr. 25. 
Kal. Danmark 1893, S. 35 ff.

Jul. Petersen.



Steenbloch, Cornelius Enevold, 1773-1836, Professor, fødtes
27. Febr. 1773 i Bynæssets Præstegjæld ved Throndhjem, hvor hans
Fader, Cornelius S. (f. 1729, f før Sønnens Fødsel 1772), havde
været resid. Kapellan; 1794 blev han Student fra Throndhjems
Skole og tog 2. Examen, hvorefter han begyndte paa det
theologiske Studium. Han var en Tid Informator paa Knuthenborg og
blev 1806 Adjunkt og 1814 Overlærer ved Frederiksborg lærde Skole.
1816 blev han udnævnt til Professor i Historie ved det norske
Universitet, hvorefter han bosatte sig i Christiania og levede der
(ugift) til sin Død, 31. Okt. 1836. S. var en for de historiske Studier
tidlig interesseret Mand, der tillige arbejdede med «de skjønne
Videnskaber» og som Dilettant syslede med Maleri og Musik.
Hans Forfattervirksomhed var dog, trods hans omfattende og
mangesidige Interesser, ikke stor. «Uagtet den endog anstrængte Flid»
-- hed det ved hans Bortgang --, «hvormed den afdøde arbejdede
i sit Fag, og hvorom hans Forelæsninger vidnede, er det dog kun
saare ubetydeligt, han af egentlige historiske Undersøgelser har
ladet trykke.» En Afhandling af retshistorisk Indhold, for hvilken
han i 1798 vandt Universitetets Guldmedaille, er forbleven utrykt.
Hans eneste trykte historiske Arbejde er den 1814 udkomne
Afhandling «Om de gamle Skandinavers Vaaningshuse». Til enkelte
populære Skrifter af andre Forfattere har han ydet Bidrag. Hans
skjønlitterære Forfatterskab blev noget større. Til det norske
Selskabs Protokol har han ydet Bidrag og derhos ladet enkelte Digte
trykke foruden en «dramatiseret Historie i 5 Akter», der udkom
1808 under Titelen «Frederikshalds Belejring i Aaret 1716». Ogsaa
Drikkesangen «Gubben Noah» skal være af ham. Han interesserede
sig for den gamle Visedigtning og har bl. a. givet Bidrag til
Nyerups og Rahbeks Samling. Det er vanskeligt at danne sig en klar
Opfatning af S. som af flere andre inden den ældre Stamme af 
det norske Universitets Lærere. Ved hans Død blev det sagt:
«Har end vor afsjælede Lærer mindre, end tidlig glimrende Evner
syntes at bebude, sørget for sit Navns Forplantelse til den sildige
Efterslægt, og maa vi end beklage, at Kraften for tidlig veg fra
ham, -- hans Samtid vidste at skatte ham og skal holde hans
Minde højt i Ære.»

Halvorsen, Norsk Forf. Lex. 

Yngvar Nielsen.



Steenbuch, Axel Møller Mørch, f. 1856, Forfatter. S. fødtes
11. Sept. 1856 i Odense, ved hvis St. Hans Kirke Faderen, Theodor
S. (d. 1891), var Sognepræst; Moderen er Charlotte Johanne
Elisabeth f. Mørch. Et Aars Tid var han i Handelslære, men blev
saa 1876 Student fra Sorø, tog 1882 juridisk Examen og blev 1886
Overretssagfører. I 1888 ægtede han Anna Dorothea Rosenkrantz
Biilow (f. 1859). Han har siden 1885 skrevet en hel Del Digte,
Fortællinger og dramatiske Situationer rundt om i de anseteste
Ugeblade og Tidsskrifter. Henholdsvis paa det kongl. Theater og
Dagmartheatret har han faaet opført 2 Enaktsstykker («Mange Aar
efter», 1890, «Grænsen», 1891) og en Enakter («Mazurka», 1892)
samt Fireaktsstykket «Bysbørnene» (1894). I Efteraaret 1900
samlede han en Del mindre dramatiske Digtninger i et Bind
(«Skæbner»), som viser stærk Paavirkning af Maeterlincks Syn og
Kunstform. I øvrigt har han i Bogform udgivet «Tre Fortællinger»
(1885) og Fortællingen «Rektor Lassen» (1887), som er et ganske
hidsigt Opgjør med det pathetiske Frasemageri eller Vigtigmageri
og en Forherligelse af det jævne, naturlige, stilfærdige. En Skildring
af Naturlivets urofyldte Stilhed er Bogens bedste Afsnit.

Vilhelm Møller.



Steenbuch, Christen, 1625-65, Professor, var født i
Kjøbenhavn 25. Sept. 1625. Hans Forældre, Hans S. og Inger Hammer,
vare hæderlige Borgerfolk. Efter at have nydt privat Undervisning,
særlig af Mag. Hans Schov, der i sin Tid havde været Rektor i
Bergen og i Landskrone, kom han, 12 Aar gammel, i vor Frue Skole.
1642 blev han Student og tog 1647 Magistergraden. Samtidig
beregnede og udgav han Almanakken for det følgende Aar. Efter
1648 at have forfattet og forsvaret en fysisk-mathematisk
Afhandling fik han det for en Mathematiker bestemte kongelige
Rejsestipendium (Indtægten af et Vikariat i Roskilde) og tilbragte nu
over 6 Aar ved Universiteter i Holland (Leiden), Frankrig, Italien
og Tyskland. Da det hjemme fra antydedes for ham, at det var 
Kansler Chr. Thomesen Sehesteds Ønske, at han lagde sig efter
de østerlandske Sprog samt Oldsager og Kritik, opgav han 
Mathematikken, skjønt han 1652 havde faaet Stipendiet fornyet, og
erhvervede en saadan Kundskab i de nævnte Fag, at han ved
Hjemkomsten 1655 blev udnævnt til Professor i Hebraisk. Han
tiltraadte dog først det følgende Aar efter at have habiliteret sig ved
en lærd Afhandling, «Exercitatio philologica» over Genesis 49, hvori
han havde sammenlignet den hebraiske Text med gamle græske,
latinske, arabiske og kaldæiske Oversættelser og Parafraser. Nogen
Tid derefter blev han Notarius i Konsistoriet, og man tør vistnok
paastaa, at Universitetet aldrig har haft en mere omhyggelig og
nøjagtig Sekretær end denne Mand, som under hele den lange og
besværlige Belejringstid og en rum Tid derefter førte Universitetets
Protokoller og udfærdigede dets Brevskaber med en Omhu, der
søger sin Lige, i det han tilmed skrev en saare god og tydelig
Haand. 1663, da S. var Dekan i det filosofiske Fakultet, udgav
han en ikke uinteressant Disputats: «De usu principiorum rationis
in theologia, contra Nic. Vedelium». S. A. ægtede han
Dorothea, Datter af Professor Hans Rasmussen Brochmand (III, 71).
Deres Søn, Hans S., omtales ndfr. Ægteskabet varede ikke længe,
da S. allerede døde 26. Avg. 1665, kun 40 Aar gammel.
Universitetet tabte vistnok i ham en brav Lærer.

Vinding, Acad. Haun. S. 413 f. 
Danske Mag. 5. R. II. 
Rørdam, Studenternes Deltag, i Kbhvns Forsvar mod Karl Gustav. 

H. F. Rørdam.



Steenbuch, Erich Christian Werlauff, f. 1850, Apotheker
og Kemiker. Han blev født i Odense 18. Marts 1850 og er Broder
til ovfr. nævnte Overretssagfører Axel M. M. S. Efter at have
gaaet i Odense Latinskole kom han 1867 paa Christianshavns
Apothek, blev farmacevtisk Kandidat 1872 og endnu s. A. Assistent
paa Universitetslaboratoriet hos Jul. Thomsen, hvor han forblev til
1888, da han anlagde Jærnbaneapotheket, hvor han siden har virket
som Apotheker, men ogsaa som Fabrikant af farmacevtiske Artikler.
S. har altid været i høj Grad virksom for at højne Farmaciens
Standpunkt her i Landet og har store Fortjenester i saa Henseende
dels ved sin Undervisning, dels ved sine fortræffelige Lærebøger i
Præparation og Titreranalyse, dels ved en ikke altid velset, men
gavnlig Kritik, dels endelig ved sin Virksomhed i forskjellige
Kommissioner. Saaledes var han fra 1888 Medlem af den farmacevtiske
Examenskommission og Examinator i praktisk Farmaci, indtil 
Oprettelsen af den farmacevtiske Læreanstalt indførte en ny Ordning;
han var Medlem af Kommissionen til Udgivelse af «Pharmacopoea
Danica» af 1893 og udgav i Forening med 2 andre Medlemmer af
denne Kommission, Professor Chr. Gram og Apotheker H. J. Møller,
i 1894: «Prøverne i Pharm. Dan. af 1893». Han paabegyndte
ligeledes 1894 i Forening med andre nordiske Fagmænd Udgivelsen
af «Nordisk farmacevtisk Tidsskrift», der dog af Mangel paa
Tilslutning kun oplevede 3 Aargange. 1876 ægtede S. Lene Jensine
Frederikke Mathilde Bülow (f. 1853), Datter af fhv. Raadmand F.
C. B. i Kjøbenhavn. 

S. M. Jørgensen.



Steenbuch, Hans, 1664-1740, Theolog, Søn af ovfr. anførte
Professor Christen S. (d. 1665), blev født i Kjøbenhavn 7. Juli 1664.
Han blev Student fra Kjøbenhavns Skole 1683, rejste udenlands i
7 Aar fra 1686 og besøgte Holland, England, Frankrig, Italien og
Tyskland. I Okt. 1689, altsaa medens han var i Udlandet,
beskikkedes han til Professor i Filosofi i Kjøbenhavn med Udsigt til
Plads i det theologiske Fakultet. .1690 boede han i Giessen hos
Generalsuperintendenten, Professor P. L. Hanneken, Pietisternes
ivrige Modstander, og i hans Hus kom han meget sammen med
Fred. Rostgaard, med hvem han sluttede et Venskab, som varede
til deres Alderdom. Efter sin Hjemkomst blev han 1693 Professor
i Hebraisk. 1709 afløste han Masius som theologisk Professor og
bevarede denne Stilling til sin Død, 21. Juni 1740. Han skulde
have været Biskop i Ribe 1731, og Bestalling var allerede
udfærdiget, da den tilintetgjordes, fordi han ikke kunde undværes i
det theologiske Fakultet, hvor han paa den Tid var eneste
Professor. Han var Universitetets Rektor 1714-16 og 1733. Da
Missionskollegiet blev oprettet 1714, fik han strax Sæde i dette og
interesserede sig varmt for Missionssagen. Som Summus Theologus
blev han 1733 Medlem af den Kommission, der skulde indkalde
og kræve til Regnskab de af Hovedstadens Præster, der førte
Klager over, at falsk Lære trivedes rundt om. End videre havde
han stort Arbejde med Revisionen af den danske Bibeloversættelse.
Den i 1731 paa Waisenhusets Forlag udgivne, meget omstridte
«Varnæs-Salmebog» har han revideret og derefter forsynet med sit
Imprimatur, uagtet han senere nægtede det, formodentlig fordi hans
Hukommelse svigtede ham-, men hans Medvirkning fremgaar
uomtvistelig af nogle nylig (1895) fremdragne og trykte Aktstykker.
Hans egentlige Forfattervirksomhed indskrænker sig til Disputatser, 
Stdels angaaende Bibelrevisionen, dels en Række af ikke færre end
26 Afhandlinger fra Aarene 1710-38 angaaende Læren om Christus
og i Forening dannende en Art Christologi paa den orthodoxe
Dogmatiks Grund.

S. var ikke nogen fremragende lærd eller Mand af betydelige
Evner, men han var retsindig og velvillig og nød alles Agtelse.
Han var ugift og øvede Godgjørenhed i stor Udstrækning. Ved
Kjøbenhavns Ildebrand 1728 mistede han meget af sit Eje foruden
hele sit Bibliothek og sine skrevne Sager. Han testamenterede
sin Formue til forskjellige Legater, deriblandt til en Theolog, til
4 Studenter paa Regensen og til Waisenhuset, foruden at han
funderede 10 Senge i Vartov Hospital i Kjøbenhavn.

Dän. Bibl. II, 411 ff. 
Pontoppidan, Menoza, III, 50. Brev. 
Danske Saml. IV, 376. 
Zeitschr. d. Gesellsch. f. Schlesw.-Holst.-Lauenb. Gesch. XXV, 243 f.
Worm, Lex. ov. lærde Mænd. 

A. Jantzen.



Steenbuch, Hans, 1722-1800, Præst og Forfatter, Søn af
Sognepræst Erik Leganger og Anna Sylvia f. Eeg, var født i Veø
i Romsdalen 20. Maj 1722. Han var opkaldt efter Faderens Ven
Professor Hans Steenbuch og brugte det sidste Navn som Slægtsnavn. 
1743 blev han Student fra Throndhjems Skole og tog 1745
theologisk Examen. Da han efter et fleraarigt Ophold i Norge
atter kom til Kjøbenhavn, blev han af E. J. Jessen-Schardebøll
(VIII, 489) antagen som Medhjælper ved Forfattelsen af en stort
anlagt Beskrivelse over Norge. Af dette Værk («Det Kongerige
Norge, fremstillet efter dets naturlige og borgerlige Tilstand»)
udkom 1763 et omfangsrigt og indholdsrigt Bind og siden ikke mere;
uagtet det bærer Jessens Navn paa Titelbladet, er det helt og
holdent forfattet af S. Medens han var beskæftiget med dette
Arbejde, blev han 1757 udnævnt til Sognepræst i Melhus ved
Throndhjem, men fik Tilladelse til midlertidig at lade Embedet bestyre
af en Hjælpepræst. 1763 overtog han selv sit Præstekald, blev
1770 Provst og døde 29. Juli 1800. Gift 1. (1758) med Marie f.
Busch (d. 1760), 2. med Anna Margrethe f. Lorentzen (d. 1809).

Wille, Saml. af Minde-Taler S. XIII og 293 ff. 
Daae, Throndhjems Stifts geistl. Hist. S. 197. 
Erlandsen, Geistligheden i Throndhjems Stift S. 122.

A. E. Erichsen.



Steenfeldt, Jacob August, d. 1858, s. Stenfeldt.

<chapter name="Steenfeldt, Johannes Eilert, 1799-1861, naturhistorisk
Tegner">

Steenfeldt, Johannes Eilert, 1799-1861, naturhistorisk
Tegner, Søn af Sognepræst til Korup og Ubberød i Fyn Peter Aug. 
S. og Cathrine Marie f. Dall, blev født 31. Marts 1799. Som
Landkadet blev han tunghør og maatte opgive den militære Vej. Han
lærte derefter Landbrug, men hans Interesser koncentrerede sig
mere og mere om Tegning og Maling. Da Prins Christian (VIII)
i 1825 tilfældig havde set hans Arbejder, skaffede han ham
Friplads paa Kunstakademiet og ansatte ham som Tegner ved sit
naturhistoriske Kabinet. De Afbildninger, S. her leverede af
Konkylier, vare af en enestaaende Finhed og Nøjagtighed, men Værket,
hvortil de vare bestemte, udkom aldrig. Ved Christian VIII's Død
fik han sin Afsked, da Frederik VII ikke havde arvet Faderens
Interesse for Naturvidenskaberne, men erholdt dog en aarlig
Understøttelse. En Ildebrand, som hjemsøgte hans Bolig 1856, virkede
saa skadelig paa hans Helbred, at han Aar for Aar hensygnede
og døde 26. Dec. 1861. 1832 ægtede han Dorothea Bolette Folsted 
(f. 1809 d. 1876), Datter af Ankersmed M. P. F.

Weilbach, Nyt Kunstnerlex. 

Jonas Collin.



Steensen, Georg, 1734-1812, Officer, var Søn af
Kommerce-aad Steen Jørgensen til Avnsbjærg og dennes 2. Hustru, Marie
Cathrine f. Balslev. Han var født paa Avnsbjærg i Foraaret 1734,
blev 1751 privat dimitteret til Universitetet og studerede først her
hjemme, senere i Udlandet, indtil Syvaarskrigens Udbrud lokkede
ham over paa en anden Bane. I denne Krig kæmpede han mod
Preussen: 1757-59 som Lieutenant i det franske Infanteriregiment
Deux-ponts (Zweibrücken), derefter som Grenaderkapitajn i et
württembergsk Regiment. Udmærket anbefalet begge Steder fra søgte
han 1761 forgjæves om at blive Major i den danske Hær. Siden
gik han til Preussen og blev 1766 Major ved en Bataillon i
Schlesien, hvor han forblev Resten af sit Liv, 1775 Oberstlieutenant,
1778 Kommandør for Bataillonen, 1779 Oberst, 1787 Generalmajor,
1794 Generallieutenant, 1797 Regimentschef, 1799 Gouvernør i
Fæstningen Neisse. I denne Stilling var han under Preussens Krig
mod Napoleon 1806-7. Som bekjendt bleve de preussiske
Fæstninger i denne Krig gjennemgaaende mindre godt forsvarede, men
Neisse hørte til de hæderlige Undtagelser, skjønt dens Armering,
Besætning og Forsyning vare lige tarvelige. Først da Værkerne
efter 7 Ugers Bombardement ikke længere vare i Stand til at
modstaa en Storm, gik S. ind paa at overgive Fæstningen -- og endda
kun, saa fremt der ikke kom Undsætning inden 14 Dage, hvad der
ikke skete (1807). Ved Overgivelsen udtalte den franske General 
Vandamme sin Højagtelse for Gouvernøren og Garnisonen, og en
preussisk Kommission, som efter Fredslutningen blev nedsat for at
undersøge Fæstningernes Kapitulationer, udtalte sig ligeledes
anerkjendende om Neisses Forsvar. S. traadte ikke mere i aktiv
Tjeneste og døde 3. Juni 1812 i Neisse.

Da S.s Broder, den senere Etatsraad Steen de S. til
Avnsbjærg, 1760 blev optagen i den danske Adel, havde han faaet
Løfte om, at Nobiliteringen ogsaa skulde gjælde G. S., men denne
indløste intet Patent; ikke desto mindre ere hans Efterkommere i
Tyskland blevne regnede for adelige. S. var gift med 2 Søstre af
den Schlesiske Familie v. Thielau: 1. (1778) med Caroline Helene
Wilhelmine (f. 1754 d. 1782), 2. (1786) med Charlotte Sophie
Elisabeth (f. 1762 d. 1818).

St. St. Blicher, Erindringer, 3. Udg., S. VIII. 
v. Hopfner, Der Krieg von 1806 u. 1807 IV, 224 ff. 
du Gasse, Le general Vandamme II, 235 ff. 
Kneschke, Deutsches Aclelslex. VIII.                                                        

H. W. Harbou.

 1694-1749, Rektor">

Steensen, Jacob, 1694-1749, Rektor, er født i Rudkjøbing 
19. Okt. 1694. Faderen hed Steen Jensen. Han kom i Odense
Skole, deponerede 1712, fik Attestats 1714, blev kjendt med Hans
Gram og opholdt sig i Kjøbenhavn til 1717, da han blev Rektor
paa Herlufsholm. 1718 blev han Magister. Han var en dygtig
Mand, men virkede under meget ublide Kaar, da hverken han
eller hans Medlærere fik sin Løn, og til sidst blev Skolen lukket
1729. S. gjorde et meget fornuftigt Forslag til at forbedre Skolens
Økonomi, men det trak ud med at faa noget i Stand, og
imidlertid fik han 1729 Rektoratet i Bergen. Her blev han (titulær)
Assessor i Højesteret 1733 og virkelig Justitsraad 1747. Hans
Betænkning af 1732 om Skolevæsenets Forandring og Forbedring blev
i mange Stykker fulgt i Skoleforordningen af 17. April 1739. Han
havde her stærkt betonet, at den latinske Sproglære maatte være
paa Modersmaalet, og begyndte selv paa Udarbejdelsen af en
saadan, men kunde ikke faa den færdig, da han blev sygelig. I det
hele laa det ham paa Hjærte, at Disciplene maatte være vel hjemme
i sit Modersmaal, før de begyndte paa den latinske Stil. Han
havde end videre den Tanke, at man skulde « kontinuerlig
fortsætte med en Videnskab, indtil nogen kjendelig Progres er gjort».
1748 udtalte S. sig for sin Biskop, E. Pontoppidan, om den store
Mangel paa Tilsyn med hjemløse Disciple og gav herved Stødet
til det 1752 oprettede «Seminarium Fredericianum». Aaret efter
gjorde imidlertid Biskoppen det hedt for ham ved en Stræng 
Skrivelse i Anledning af Disciplenes Levned, navnlig deres Deltagelse
i Baller og flere Ting, der tydede paa, at den dygtige Rektors
Kræfter vare slappede. Tidligere havde han haft Fortrædeligheder
af den stridbare Konrektor M. A. Haberdorph (VI, 440). Af
Pontoppidans Skrivelse skal han have taget sig meget nær og lagt sig
paa Sygelejet med de Ord: «Her fra staar jeg aldrig mere op».
Han gik ind paa at tage en Subrektor, men døde 2 Maaneder
efter, 30. Marts 1749. I Trykken har han kun udgivet nogle
latinske Digte, en Oversættelse i Alexandrinere af Horats' Satirers I.
Bog 1. Sat. og et Par Ærevers, hvoraf det ene til Frederik IV,
da han kom fra Rygen 1716, tør have bidraget til hans
Forfremmelse. Hans Fromhed, Humanitet og Læredygtighed skattes højt
af udmærkede Elever, f. Ex. H. Strøm. Gift 1721 med Christine
Woldborg f. Schouboe, Datter af Borgmester i Odense Jens Christensen 
S. (d. 1719) og Margrethe West (d. 1728). Hun var tidligere
gift med Forstander Peter Feldtmann.

Wad, Rektorerne p. Herlufsholm S. 199 ff. 
Kirkelig Kalender f. Norge 1875, S. 49 ff.                                                                               

D. Thrap.



Steensen (Steno), Niels, 1638-86, Anatom, Geolog, Theolog.
Han fødtes 1. Jan. 1638 i Kjøbenhavn, hvor hans Fader var en
anset og velhavende, efter Sønnens Vidnesbyrd tillige meget religiøs
og boglig interesseret Borgermand, Guldsmed og Vintapper Steen
Pedersen. Hans Moder, Anne Nielsdatter, blev i Sønnens tidlige
Barndom Enke og ægtede derpaa Johan Stichmann, ligeledes en
anset Guldsmed og Borger i Staden. I Børneaarene var N. S.
sygelig, alvorlig og tænksom forud for sin Alder; han sattes af
Stiffaderen i vor Frue Skole, hvor han havde det Held at blive
undervist af dygtige Lærere, derimellem O. Borch, og hvorfra han,
maaske noget forsinket af sin Sygelighed, 1656 indskreves som
Student. Til sin Privatpræceptor valgte han Thomas Bartholin. Hans
Sans var bleven vakt for Naturforskning og ved Siden deraf for
Mathematikken. Rasmus Bartholin, Repræsentanten for den
Cartesianske Filosofi, og Simon Paulli traadte han derfor ogsaa i
nærmere Discipelforhold til, og den sidstes Søn Jacob Henrik blev
hans nære Ven. De begyndte Studier afbrødes dog snart af den
ulykkelige Krig og Kjøbenhavns Belejring, hvorunder han som
Student deltog i Byens Forsvar; ved Krigens Afslutning 1660 drog
han bort paa Studierejse til Holland, foreløbig til Amsterdam, og
anbragtes i Huset hos Anatomen Gerhard Blasius, der var Professor  
ved «Athenæum» og en Slægtning af Bartholin, fra hvem S.
derfor medbragte Anbefalingsskrivelse.

I Athenæum nøjedes S. ikke med at følge Forelæsningerne
af Blasius og andre. Hans tidlig erhvervede videnskabelige
Indsigter og hans Forskerdrift førte ham hurtig til at anstille
selvstændige anatomiske Undersøgelser; tillige udrustet med fremragende
Præparationstalent gjorde han strax sin første berømte Opdagelse,
Paavisning af, hvad han kaldte et «vas salivale exterius», en
Udførselsgang med Spytvædske fra den store Kjertel foran Øret. Hans
Fund er aabenbart ikke, som ofte fremstillet, et rent tilfældigt,
men Frugt af en vellagt Plan. Det var netop Kjertlerne med de
dertil knyttede indviklede Kar og Udførselskanaler, hvorom
Forskningen efter det daværende anatomisk-fysiologiske Udviklingsstandpunkt 
nødvendig maatte samle sig, og S. har sikkert været sig
dette vel bevidst, da han egentlig for at undersøge Hjærnen (som
endnu den Gang nærmest regnedes til Kjertelsystemet) tog fat paa
sit Kalve- og Hundehoved. Hans Forskningsiver fandt ved dette
Held forøget Næring, men samtidig mærkede han, at den paa sin
Discipel skinsyge Blasius ikke kunde være ham til videre Støtte,
og han drog da til Hollands daværende store Videnskabscentrum,
Leidens Universitet.

Her fandt S. de gunstigste Forhold for fortsat Forskning. De
2 udmærkede Anatomer ved Universitetet, Sylvius og van Horne,
modtoge ham med den største Velvilje og støttede ham ogsaa i den
følgende Tid mod Blasius under dennes uberettigede Forsøg paa
at tilegne sig Opdagelsen af «Ductus Stenonianus», som van Horne
til Ære for den unge Anatom kaldte Udførselsgangen. Den geniale
Sylvius var tilmed selv stærkt optagen af lignende Undersøgelser
som de af S. paabegyndte. Snart kom ogsaa hans skattede, for
de unge altid varmt interesserede Lærer fra vor Frue Skole, O.
Borch, der nu var bleven medicinsk Professor, til Leiden, og med
flere af sine begavede medstuderende, saaledes navnlig den senere
berømte Naturforsker Swammerdam, knyttede han et nøje Venskab;
til Spinoza synes han ligeledes at have staaet i nært Omgangsforhold. 
Golius' mathematiske Undervisning var han ogsaa stærkt
optagen af. Hans fortsatte anatomiske Undersøgelser havde først,
i Tilslutning til Opdagelsen i Amsterdam, Spytkjertlerne til
Gjenstand; han paaviste efterhaanden flere Saadanne hidtil ukjendte,
og 1661 kunde han i Leiden udgive sit første Skrift, der gjorde
Rede for hans hidtil gjorte Opdagelser, en under van Hornes 
Forsæde forsvaret Disputation «De glandulis oris et novis earundem
vasis observationes anatomicæ». Mærkelig i denne lille Afhandling 
er Indledningen, hvori han i ejendommelig veltalende, sværmeriske 
Vendinger dvæler ved Naturens Vidunderlighed og alle, selv
de mest uanselige, Organdeles Skjønhed og vise Indretning, et
Vidnesbyrd om hans Aands religiøs-ideelle Grundstemning. Men
selve Fremstillingen af de anatomiske Detailler, af hans Kjertelfund, 
der ikke blot er overordentlig klar, men fuldstændig nøgtern, 
viser noksom, at hans Idealitet i de generelle Slutninger forenedes
med den mest stringente empiriske Sans for Fakta, og han
advarer i de vægtigste Vendinger mod at forlade dette sikre
Grundstandpunkt i Forskningen og vælge den lettere Vej apriorisk at
konstruere den anatomisk-fysiologiske Sammenhæng, hvad
Galenismen netop havde gjort. Endelig indeholder Afhandlingen en
skarp Gjendrivelse af Blasius' falske Anbringender og
Beskyldninger.

I den følgende Tid arbejdede han videre i sine Kjertelundersøgelser 
med en overordentlig Energi, hvad der fremgaar baade af
hans egne og af Borchs Breve til Bartholin. Og allerede ved
Aarets Udgang havde han en ny, mere omfattende og meget vigtig
Afhandling færdig, der fører Titelen «Observationes anatomicæ,
qvibus varia oris, oculorum et narium vasa describuntur, noviqve
salivæ, lacrymarum et muci fontes deteguntur». I dette Skrift gjør
han med overordentlig Klarhed og Stringens Rede for sine nye
Opdagelser i Kjertelsystemet, og særlig glimrende er hans
Fremstilling af Taarekjertlernes Funktion og Taarevædskens Forhold og
Betydning for Øjnene, alt noget, som man hidtil havde været ganske
uklar om. Ogsaa dette Skrift ender han med begejstret at prise
Skaberens Visdom.

Dermed standsede S. sine egentlige Kjertelundersøgelser og
vendte sig en Tid særlig til Undersøgelse af Hjærnen, navnlig
tilskyndet af den Cartesianske, apriorisk konstruerede Lære om
Organet. At denne var fuldstændig fejlagtig, saa han snart, men
Undersøgelsens Vanskelighed saa han lige saa klart, og bestemte
positive Resultater naaede han ikke til. Desuden fængsledes han
nu en Tid af Undersøgelser af Musklerne og deres Funktion; her
kunde han anlægge en geometrisk Methode, hvad der særlig
tiltalte hans exakte Sans og mathematisk skolede Tankegang.
Derved kom han ogsaa ind paa en nærmere Undersøgelse af Hjærtet
og forstod ved sit usædvanlige manuelle Talent og yderst skarpe 
Øje at præparere dette Organs Fibre ud i deres forviklede Slyngninger 
og derigjennem fastslaa Hjærtets rene Muskelnatur og dets
hele Virkemaade, bestemt ved Fibrenes Forhold. Her kom han i
den skarpeste Modsætning ikke blot til selve Galenismens, men
ogsaa til alle sine samtidiges Opfattelse. Fremstillingen af disse
Opdagelser fik han foreløbig ikke publiceret. Han maatte paaskynde
sin Tilbagerejse til Hjemmet paa Grund dels af manglende
Ressourcer, dels af sin Stiffaders Død. Tidlig i 1664 kom han tilbage
til Kjøbenhavn, og først nu fik han det nye Skrift: «De musculis
et glandulis observationum specimen», udgivet baade her og i
Amsterdam. Det er tilegnet Kong Frederik III og er vistnok det
mest banebrydende af hans anatomiske Skrifter, navnlig ved den
heri givne Fremstilling af Hjærtets Forhold, hvorved han -- ligesom 
overhovedet i sit stringent-empiriske Forskerstandpunkt -- var
ganske forud for sin Tid. «Aureus libellus» kaldte Haller senere
det berømte Skrift.

Det kan næppe være Tvivl underkastet, at S. kom hjem i
den Forventning, at han nu skulde knyttes til Universitetet; Bartholin 
havde i Breve baade til ham og til Borch tydelig nok udtalt
sig i denne Retning og var ogsaa efter sin Discipels Hjemkomst
uudtømmelig i Ros over hans fremragende Dygtighed som Anatom.
Tilmed var Lejligheden til Ansættelse netop nu lige for Haanden,
da den unge Professor i Anatomi Jacob Henrik Paulli stod i
Begreb med at forlade Faget og i Stedet overtage Historien og
Geografien for Rasmus Vinding, der vilde trække sig tilbage fra
Universitetsvirksomheden. S. foretog ogsaa i Kjøbenhavn med den
største Bravour Dissektioner, vistnok som en yderligere
Habilitation. Men Resultatet blev, at der vel kom en ny Designation,
men den tilfaldt Matthias Jacobsen, Bartholins Søstersøn og
Vindings og Generalprokurør Scavenius' Svoger, der ansattes særskilt
i Geografi, og om nogen Ansættelse af S. blev der ikke mere
Tale. At Kjøbenhavns Universitet derved gik glip af en Kapacitet 
af højeste Rang, kan næppe andet end særlig lægges Bartholin
til Last og maa dybt beklages, om det end i øvrigt nok er
sandsynligt, at S. med sin sværmerisk urolige, altid af de højeste
Livsproblemer optagne Aand, sin Higen mod de absolute Idealer
aldrig i Længden havde følt sig tilfredsstillet ved at sidde rolig
ved Universitetet som anatomisk Professor, tilmed under dets saa
smaa og smaalige Forhold. Og af Udtalelser af ham endnu fra
Leiden i hans Skrifter og Breve skinner det tydelig igjennem, at 
han egentlig allerede da trættedes af den anatomiske Detailforskning 
og de nødvendige Vivisektioner med deres Pinsler af Dyr,
hvad der var hans sarte, fintfølende Personlighed i højeste Grad
imod, navnlig da hans klare Blik snart kom paa det rene med
det fejlagtige i Cartesianismens Lære om, at Dyrene ikke kunde
føle Smerter.

Men en dyb Skuffelse var det sikkert nok i Øjeblikket for
ham, og endnu s. A. forlod han med en lille Fædrenearv sit
Fædreland for over Holland at drage til Frankrig. I Paris fik han
en glimrende Modtagelse af den derværende Mæcen Thevenot, fra
hvem han erholdt Anbefalingsskrivelser til franske Provinsbyer, som
han derefter besøgte; maaske har han paa denne Rejse erholdt
den medicinske Doktorgrad. Ved sin Tilbagekomst til Paris tog
han sammen med sin Ven Swammerdam, der ogsaa opholdt sig
der, livlig Del i de videnskabelige Møder hos Thevenot og holdt
i et saadant efter Opfordring sit berømte Foredrag om Hjærnens
Anatomi. Dette indeholder ingen Fremstilling af Organets
indviklede Bygning, med hvilken han saa lidt som nogen anden af
Datidens Forskere var paa det rene, men giver en skarpsindig og
overlegen kritisk Oversigt over alt, hvad man til da havde antaget
derom, og har i øvrigt sin særlige Betydning ved sin klare og
udtømmende Præcisering af den hele naturvidenskabelige
Forskningsmethode, saaledes som den maa gjennemføres for at naa til
holdbare Resultater.

I Foraaret 1665 forlod han Paris og drog over Sydfrankrig til
Søs til Livorno, hvor han netop gik i Land paa Dagen for Christi
Legemsfest og derved strax fik et imponerende Indtryk af
Romerkirkens Pragt og Glans. Hans Maal var Florents, Medicæernes
straalende Residens, hvor fremmede Videnskabsmænd altid fandt
en gjæstfri Modtagelse. Her og i det nære Pisa traf han en
udvalgt Kreds af fremragende Videnskabsdyrkere og i det hele en
Atmosfære, som virkede sympathetisk paa hans ideelle Aand og
bragte hans geniale Evner til fornyet rig Udfoldelse. Under det
bestandig nøjere Samliv med aandsbeslægtede Venner arbejdede
og forskede han atter paa meget frugtbringende Maade og til
Vennernes Beundring. Snart knyttede Storhertugen ham til Hoffet,
om ikke ligefrem som Livmedikus -- hvad Biograferne vistnok
fejlagtig fortælle, da han næppe nogen Sinde gav sig af med
Lægepraxis --, saa dog som Anatom ved «Spedale di Santa Maria
nuova» med Titel af storhertugelig Medikus. Han førte foreløbig 
i Florents vistnok et lysere, mere tilfreds og solbeskinnet Liv end
nogen Sinde.

1667 udgav han i Florents et nyt, som de tidligere betydeligt
og originalt Værk: «Elementorum myologiæ specimen s. musculi
descriptio geometrica», der er tilegnet Storhertug Ferdinand. Det
ligner i Grundkarakteren de tidligere Skrifter, for saa vidt som det
søger ved stringent og logisk Benyttelse af de fundne Data at
komme til vigtige generelle Slutninger, og det er ligesom de andre
isprængt med fundamentale Udviklinger og Betragtninger og til
Dels med skarpe polemiske Vendinger mod ubeviste aprioriske
Antagelser og mod hele Tidens famlende Lægekunst. Skriftet
indeholder ligeledes nye betydningsfulde Observationer, saaledes det
ogsaa for Nutidens Fysiologi og Pathologi vigtige saakaldte
«Steen-senske Forsøg» med Underbindinger af Underlivspulsaaren. Men
de nye Fund spille dog kun en mindre Rolle i Skriftet, der har
en overvejende theoretisk-fysisk Karakter og søger ved
Mathematikkens Anvendelse paa Muskelfunktionen genialt at realisere en
Tanke, der laa nær for hans exakte Aandsretning, at etablere en
Muskellærens Mekanik. I et til Skriftet føjet Appendix optræder
han derimod ganske i den gamle Aand som Forskeren først og
fremmest, i det han her meddeler omhyggelige Sektioner af et Par
Hajer og bl. a. gjør den Opdagelse, at ogsaa den levendefødende
Haj har Æggestok, en Opdagelse, som han derefter forfølger videre
hos en Række Dyr og derved kommer til en for hele
Forplantningslæren banebrydende ny Opfattelse om Æggestokkens
Betydning. Denne videre Udvikling af Opdagelsen publicerede han
imidlertid først senere, i Bartholins «Acta medica». Allermest
betydningsfuld bliver dog hans Hajsektion ved hans Sammenligning
af Dyrets Tænder med de saakaldte «Glossopetræ», hvorved han
pludselig lededes ind paa en hel ny Side af Naturvidenskaben,
Geologien, der nu i nogen Tid fuldt fængslede hans urolig
higende Forskeraand og førte til Udgivelsen af hans berømte
«Prodromus» (s. ndfr.).

En «Prodromus» kan nu i øvrigt ethvert af hans naturvidenskabelige 
Skrifter siges at være, for saa vidt som de kun føre et
større eller mindre Stykke ind paa de nye Baner, de aabne for
den naturvidenskabelige Erkjendelse. Anderledes kan det vel
overhovedet ikke være i Naturvidenskaben, men det føles dobbelt stærkt
i hans Præstationer, baade fordi disse alle virkelig ere
banebrydende, og fordi der tillige i hans Naturforskning er noget urolig 
springende. Længe dvæler han aldrig ved et Omraade, snart
kommer et andet i Forgrunden og fængsler hans Interesse. Kun
én rød Traad gaar gjennem alle hans Publikationer, en lidenskabelig 
Higen efter at naa fra det spredte til Helheden, til Totalitetens,
den afsluttende Erkjendelses Hvilepunkt. En urolig, gjærende Aand
vise hans Skrifter, et dybt personligt Præg have de alle, hans
hele Sjæl vibrerer deri, hvor nøgtern stringent han end giver selve
sine Forskningsresultater. Det er aabenbart det dybeste personlige
Moment, den religiøse Følelses Trang og Higen, der giver Skrifterne 
den ejendommelige Karakter, heri bunder ogsaa den Uro,
der i tiltagende Grad mærkes. Han var allerede ved Studieopholdet 
i Holland under sin filosofiske Fordybelse bleven rokket
i sin lutherske Barnetro, et Møde paa hans anden Rejse med en
Jesuit i Køln havde forøget hans Tvivl og Uro og vendt hans
Tanke mod de store, fredgivende Sider i Katholicismen, i Paris
bestyrkede Bossuet ham i disse Tanker, og da han saa endelig
kom til Italien, maatte Romerkirkens indre og ydre Storhed og
Glans blive end mere imponerende for hans Iagttagelse. Midt
under det lyse, smilende Liv, han her førte, midt under hans
travle Forskning blev med den voxende Sympathi for Katholicismen
den indre Uro bestandig stærkere. Hans Sinds dybe Trofasthed
holdt ham vel endnu i længere Tid fra det skæbnesvangre Brud,
men Protestantismens Svagheder traadte bestandig tydeligere frem for
ham. Hans nye, højtskattede katholske Venner mærkede hans Kamp
og søgte at faa ham over paa deres Side, og ivrigst vare nogle
ædle Kvinder, hvem det da ogsaa omsider lykkedes at gjøre ham
til Konvertit. En særlig stor Betydning og afgjørende Indflydelse
paa ham fik en rigt begavet og fornem, gift Dame, Signora Lavinia.
Pludselig og særlig ved denne Dames ildfulde Overtalelser
bortvejredes alle Tvivl, og paa Romerkirkens store Helligdag «de dødes
Dag», 2. Nov., 1667 afsvor han det protestantiske Kjætteri og
bekjendte den hellige Tro.

Efter at det afgjørende Skridt var taget, syntes der foreløbig
at være kommen Fred i hans Sind, og han udarbejdede og
fuldendte sin nævnte «Prodromus». Strax efter hans Konversion kom
der et kongeligt Tilbagekaldelsesbrev fra Danmark, og han
begyndte virkelig at gjøre sig rede til Afrejse fra Florents. Men han
kunde dog ikke gjennemføre sit Forsæt; en voxende Uro kom
igjen frem i hans Sind, først næsten et Aar efter (1668) rejste han
pludselig bort, men ikke til Danmark. Hans Rejse foregik paa en 
underlig broget, tilsyneladende planløs Maade, rundt i
Mellemevropa og til sidst (1670) til Holland, det Land, hvor han i sin
Ungdoms straalende Forskning havde fundet et Hjem, men hvor
han nu mødte megen Misstemning paa Grund af sin Religionsforandring 
og kom i Strid med protestantiske Theologer. En
Meddelelse om Storhertug Ferdinands betænkelige Sygdom gav ham
da pludselig Anledning til at rejse tilbage til Florents, hvortil han
dog først kom efter Storhertugens Død og Sønnen Cosmus'
Tronbestigelse. Lettet ved at gjense sit kjære italienske Hjem og paa
det hjærteligste modtagen af den unge Fyrste og alle sine
hengivne Venner kom der en ny Opblussen i hans Forskningsdrift,
men det varede kun kort, og han synes ikke at have udrettet
væsentlig andet end at ordne Mineralsamlingerne i Palazzo Pitti.
1672 kom der atter en Hjemkaldelsesordre, utvivlsomt bevirket af
Griffenfeld, og denne Gang fulgte han Kaldelsen, men vistnok
først efter en svær indre Kamp. Han naaede Kjøbenhavn tidsnok
til i Efteraaret s. A. som udnævnt «Anatomicus regius» (uden for
selve Universitetet) at foretage forskjellige Dissektioner, baade af
Dyr og Mennesker, i Domus anatomica. Ud paa Vinteren, da et
kvindeligt Lig [blev disponibelt, indbød Bartholin som Decanus ved
et pompøst Program, hvori han priser S. i de højeste Toner, til
en stor Dissektionsfest. Her indledede S. Demonstrationen ved en
Tale, der senere tryktes i «Acta medica» («Proæmium demonstrationum 
anatomicarum in theatro Hamiensi a. 1673»), og i hvilken
han paa samme Maade som i sine tidligere Skrifter i skjønne,
veltalende Vendinger priser det skabte, men dog kun for at vende
Tilskuerens Blik mod selve Skaberen. Den dybt religiøse
Understrøm er bleven endnu langt stærkere end før og gjennemsyrer
hele Talen.

Med denne offentlige Forestilling synes S.s anatomiske Kraft
væsentlig at være udtømt; hvad han præsterede videre i denne og
den følgende Vinter, var af ringe Betydning og viste intet Spor
af den tidligere store og geniale Forsker. Han trættedes
aabenbart ved sin Stilling, hans Længsel tilbage mod Florents blev
bestandig stærkere, og den protestantiske Animositet mod ham, der
navnlig kom til Orde gjennem Rektor Johan Brunsmand (III, 158),
gjorde ham Opholdet yderligere pinligt. I Sommeren 1674 androg
han om og erholdt sin Afsked. Paa Rejsen syd paa besøgte han
i Hannover Hertug Johan Frederik, Enkedronning Sophie Amalies
Broder, der var gaaet over til Katholicismen; henimod Aarets 
Slutning naaede han Florents, hvor han atter fik den hjærteligste
Modtagelse, og hvor han nu overtog det tidligere aftalte Hverv at være
Arveprinsens Lærer. Med Løsningen af denne Opgave gik det
imidlertid kun smaat, og endnu mindre formaaede han nu at samle
sig om sine mange naturvidenskabelige Opgaver. Zelotismens Ild
var bleven tændt i ham, og hvad han havde tilbage af sit store
litterære Talent, sin Veltalenhed og overlegne logiske Evne,
anvendte han nu udelukkende i sin Kirkes Tjeneste til at gjøre
Propaganda for sin Tro. Endnu 1675 udgav han flere Saadanne
Indlæg, i Form af Breve til den hollandske Præst Johannes Sylvius
og til Spinoza, og endnu s. A. lod han sig præstevie. Fra det
Øjeblik var hans brændende Tragten kun at gjøre sig værdig til
at være den hellige Kirkes sande Tjener og Redskab. Med Præstevielsen, 
hvor han ogsaa gav Løftet om frivillig Fattigdom, begyndte
han sit bestandig strængere gjennemførte asketiske Levned. Med
altid uforandret Energi og med større eller mindre Held søgte han
at omvende ankommende Protestanter fra de nordlige Lande,
saaledes ogsaa sine tidligere Elever Caspar Bartholin og Holger
Jacobæus. Skriftlig henvendte han sig i samme Anledning til sin gamle
Lærer Oluf Borch. Samtidig fortsatte han Udgivelsen af katholske
Stridsskrifter; i 1677 udkom «Scrutinium reformatorum» og et Svar
til Sylvius, i hvilket den udførlige og gribende Fremstilling af hans
egen Omvendelse er af særlig Interesse.

Pludselig blev han nu kaldt bort til en anden Virkeplads.
Hertugen af Hannover, der havde mistet sin Biskop, ønskede at
faa S. til dennes Afløser. Han gik ind paa at overtage Embedet
og det dertil knyttede samlede nordiske Vikariat, men kun med
Frygt og Bæven, og i det han paalagde sig fornyede strænge
Bodsøvelser. Af Paven indviedes han til titulær Biskop af Titiopolis in
partibus infidelium, og han tilbagelagde Vejen til Rom og tilbage
nord paa til Fods og til Dels barbenet, med Stav og Pose. Som
Biskop i Hannover førte han fremdeles sit Liv i den største
Forsagelse, sammen med den yderste Nidkjærhed i Embedsførelse, og
Katholicismen vandt ved hans Indflydelse ikke ringe Indgang i
Hertugens Lande. Ogsaa vedblev han at udfolde en meget
frugtbar katholsk Forfattervirksomhed, navnlig i Stridsskrifter, rettede
mod Angreb paa ham og hans Lære. Saadanne fremkom fremdeles 
fra Sylvius, desuden fra de theologiske Professorer J. W.
Bayer i Jena og Nold i Kjøbenhavn, støttet af Biskop Hans Bagger.
I Hannover levede samtidig Leibnitz, der som Mathematiker havde 
den største Sympathi for S.s exakte Forskninger, men hvis
tolerant-ireniske Retning og theologiske Reunionsforsøg maatte frastøde den
katholske Zelot. Betegnende i saa Henseende er det ogsaa, at
Leibnitz kalder ham en «maadelig Theolog».

Ved Hertugens Død og Successionen af en protestantisk Fyrste
blev S.s Stilling i Hannover uholdbar, og Paven sendte ham 1680
som Viebiskop til Munster; han overtog da hele den kirkelige
Administration af Stiftet. Men ved sin fanatiske Strænghed skaffede
han sig mange Fjender ogsaa i den katholske Gejstlighed, og hans
Gjerning blev efterhaanden yderst vanskelig. Han søgte at
fuldkommengjøre sig selv ved yderligere Bodsøvelser og Askese. Hans
Fortvivlelse over egen Uformuenhed, hans Anfægtelser og bestandig
brændende Længsel tilbage til Florents komme stærkt til Orde i
Breve til hans tilbedte Signora Lavinia. Ogsaa hele sin katholske
Forfattervirksomhed opgav han nu, hans Kræfter absorberedes af
den bestandig mere oprivende Sjælekamp, af Arbejdet paa sin
egen og sine Kaldsbrødres Helliggjørelse. Han holdt dog ud her
i 3 Aar, indtil han ombyttede sin Stilling med en Gjenovertagelse
af det nordiske Vikariat og derved tog Bolig i Hamborg. Endnu
videre end før gik han nu i Askese og Selvpinsler, men hans
vanskelige Missionsgjerning havde dog ingen Fremgang, tvært imod
mødte han ogsaa her en voxende Uvilje hos sine Trosfæller. 1685
kaldtes han saa her fra til Schwerin, hvor Hertug Christian Ludvig
var gaaet over til Katholicismen. Her blev alt, om muligt, endnu
pinligere for ham end i Hamborg, af den verdsligsindede Hertug
blev han kun taalt. Hans sarte Legeme kunde heller ikke længere
udholde de bestandige Selvpinsler, hans Helbred begyndte at lide,
og 26. Nov. 1686 bukkede han under for nogle tilstødte
Underlivstilfælde. Hans Lig, som Storhertug Cosmus forlangte udleveret,
førtes over Hamborg til Livorno og begravedes i Florents i San
Lorenzokirkens Hvælvinger, sammen med Fyrsterne af Huset Medici.
Hans store naturvidenskabelige Betydning blev i de følgende Tider
kun lidet ænset, særlig her hjemme, men i Løbet af det 19.
Aarhundrede er Opmærksomheden i tiltagende Grad bleven fæstet paa
ham; ved den internationale geologiske Kongres i Bologna 1881
rejste Medlemmerne til Florents for at nedlægge en Lavrbærkrans
paa hans Grav, ligesom de satte en Indsamling i Gang, for hvilken
der 1883 rejstes ham et Monument ved San Lorenzokirken med
hans Reliefbuste, modelleret af Consani, og med en pompøs latinsk
Indskrift. 200 Aars Dagen for hans Død højtideligholdtes ved 
Mindefester af Katholikkerne baade i Danmark og andensteds. Hans
malede Portræt findes i Gallerierne i Florents, i Schwerins
Domkirke og i det herværende kirurgiske Akademi, de sidstnævnte
Steder i biskoppeligt Ornat.

Ingerslev, Danmarks Læger og Lægevæsen II, 28 ff. 
Hist. Tidsskr. 3. R. IV, 1 ff. 
Plenkers, Der Däne N. S. (1884). 
A. D. Jørgensen, N. S. (1884).
Gosch, Danmarks zoolog. Lit. II, 1, 149 ff. 
Theol. Bibl. XX, 219 ff. 
Nyt theol. Bibl. XII, 397 ff. 
Kath. Kirketid. 1856, S. 561 ff. 
Allg. Deutsche Biographie XXXVI. 
Biograph. Lex. der hervorrag. Aerzte V. 
Kathol. Kirchenlex. XI. 
J. Petersen, Bartholinerne og Kredsen om dem S. 74 ff.

Jul. Petersen.

-- Da N. Steensen tog Ophold i Florents, førtes hans
videnskabelige Forskning ind paa nye Baner. Af Storhertug Ferdinand II
fik han forskjelligt forelagt til Undersøgelse eller Skjøn, og
saaledes ogsaa en Gang Hovedet af en mægtig Haj; ved Dissektion
af dette saa S. blandt andet den fuldkomne Overensstemmelse, der
var mellem de i Jorden fundne «Fugletunger», Glossopetræ, og
Hajens Tænder, i det de ikke alene stemmede i Form, men ogsaa
i Struktur; Glossopetræ erklærede han saaledes for Tænder af
tidligere Tiders Hajer og udvidede samtidig sine Undersøgelser til at
omfatte andre Forsteninger, hvis organiske Oprindelse han erkjendte.
Vel havde man alt i Oldtiden været klarj over denne, der ogsaa
senere var forfægtet af flere, men da S. nu paa nyr og i stærkere
begrundet Form, fremsatte denne Anskuelse, var det i skarp
Modstrid med den gjennem flere Aarhundreder herskende Opfattelse,
efter hvilken Forsteninger enten betragtedes som rene Naturspil,
«lusus naturæ», eller tænktes opstaaede ved en Jorden iboende
Kraft, «vis plastica», eller tilskreves Indvirkning af Dampe fra
Havet paa Jordlagene.

I Tillægget til hans i 1667 udgivne «Elementorum myologiæ
specimen» redegjør han kort for disse sine Undersøgelser, i det han
tillige erklærer Forsteningerne for indlejrede i Jordlagene paa en
Tid, da disse vare løsere og dækkede af Vand, der ved
Bundfældning af Slam har afsat Jordlagene. Hermed havde S. lagt den
første videnskabelige, om end noget primitive, Grund til Geologien; 
han standsede ej heller herved, men arbejdede ivrig videre
i det paabegyndte Spor, saaledes at han i 1669, da han saa sig
nødsaget til at forlade Toskana, kunde fremlægge i beskeden Form,
som Indberetning til Storhertugen, det Aandens Storværk, der
rummer de af ham gjorte geologiske Iagttagelser: «De solido intra
solidum naturaliter contento dissertationis prodromus». 

Man forbavses uvilkaarlig, naar man ved Læsningen af dette
foreløbige Arbejde ser, hvad S. i de faa Aar har formaaet at
udrette paa et Omraade, hvor han næsten overalt maatte bygge op
fra bar Bund. Hans fortsatte Undersøgelser over Forsteningernes
Natur og Forekomst i Jordlagene bragte ham nødvendig til mere
indgaaende at beskæftige sig med disses Bygning, som han kun
kortelig havde antydet 1667; hans grundige, induktive Methode
bragte ham her til Resultater, der paa de fleste Punkter vedvarende
have Gyldighed, medens de for Datiden, der søgte at løse alle
Problemer ad spekulativ Vej, for største Delen vare Uforstaaelige, i
det den ikke formaaede at følge ham i det Spring, der paa én
Gang bragte ham et Aarhundrede frem for hans Tid. Han viste
saaledes, at Lagene ere opstaaede ved Bundfældning, de ældre i
et Hav, der oprindelig har bedækket hele Jorden, og disse ældre
Lag ere forsteningsfri. Nærværelsen af Levninger af Dyr eller
Planter i Lagene viser derimod, at disse ere afsatte efter
Skabelsens Tid, og da enten af Havet alene eller ved Medvirkning af
Ferskvand, hvad der lader sig afgjøre efter Forsteningernes Art.
Om Lagene ikke paa Siderne begrænses af andre Lag, maa de
hidrøre fra et Hav, der har strakt sig over hele Jorden, i modsat
Fald vil man kunne finde deres Begrænsning. Betydningen af
Uensartethed i Lagene og dens Aarsager staa ham klart, og
ligeledes ser han, at Lagene oprindelig maa være afsatte vandret; naar
vi hyppig finde dem i skraa Stillinger, maa de være bragte ud af
deres oprindelige Leje, og dette antager S. fremkommet ved
Indstyrtninger, efter at Vand har udvasket underliggende Lag. Ved
disse Indstyrtninger opstaa de fleste Bjærge, af hvilke intet har
existeret fra Verdens Skabelse; andre kunne opstaa ved Udbrud
af Ild, der udslynger Aske og Sten, men ere da af en anden Art;
til yderligere Udformning af Bjærgene medvirke Regnskyl og Bjærgstrømme, 
og enhver Tale om Bjærgene som Jordens Skelet eller Antagelse 
af, at deres Retning bestemmes af visse Strøg af Jorden,
afviser han som stridende baade mod Fornuft og Erfaring. At
Malmaarer ere Sprækkeudfyldninger og ikke stamme fra Verdens
Skabelse, viser S. ligeledes, i det han tillige betragter det som
sandsynligt, at Oprindelsen til Mineralerne maa søges i de
omgivende Stenarter. Han ser, at Krystallernes Form til en vis Grad
paavirkes af Omgivelserne, der dog ikke formaa at forandre den
for Mineralet karakteristiske Grundform, i det Vinklerne mellem
Fladerne vedblive at være de samme, selv om Fladernes Størrelse 
varierer, og han giver for enkelte Mineraler en Beskrivelse af deres
Væxtmaade, der viser et overordentligt Klarsyn; gjennem hans
Tegninger af dem ser man, hvor dybt hans Erkjendelse grunder.

Af Arbejdets mangfoldige, stærkt sammentrængte Resultater
maa endnu nævnes hans Undersøgelser over Toskanas Jordbund,
oplyst ved skematiske Tegninger, de første Forsøg paa geologiske
Profiler; han opstiller her 6 forskjellige Trin i Udviklingen og
holder sig saaledes nøje til den mosaiske Skabelsesberetning.

«De solido» var kun Momentsamling til en større Afhandling, 
han lovede at udgive; ser man, hvor uendelig meget nyt der
rummes eller antydes i det lille Arbejde, maa man i høj Grad
beklage, at Hovedværket aldrig saa Dagens Lys, og Spørgsmaalet
hvorfor paatvinger sig uvilkaarlig. Gosch nævner i sin Biografi
(Danmarks zoolog. Lit. II, 1, 219) som rimeligt, at han «under
Udarbejdelsen stødte paa Vanskeligheder -- saa som navnlig de
kronologiske --, der forekom ham, som maatte holde sig inden for
den bibelske Tradition, uoverkommelige»; dette er vistnok den
rette Tydning.

S.s Værk har sikkert haft stor Betydning for en Del af hans
Samtid, men var dog for langt forud for sin Tid til at trænge
fuldt igjennem. Da de af ham udtalte Sandheder et Aarhundrede
efter vare alment anerkjendte, vare S. og hans Værk allerede glemte.
Først det 19. Aarhundrede fremdrog dem paa ny af Glemselen,
saaledes at hans Navn, da den internationale Geologkongres i
Bologna i 1881 hyldede hans Minde, alt var indskrevet blandt
Geologiens ypperste. -- Paa Dansk er «Prodromus» i 1902 udkommet i
fuldstændig Oversættelse.

V. Hintze.



Steensen, Vincents, 1592-1659, til Stensgaard, Landsdommer,
Søn af Hans S. og Margrethe Eriksdatter Basse, var født 11. Maj
1592 paa Stensgaard paa Langeland. Han rejste udenlands 1607,
indskreves ved Leidens Universitet 1611 og blev ved sin
Hjemkomst 1616 Sekretær i danske Kancelli. Her fra gik han 1617
over til at blive Kammerjunker, vistnok først hos begge de 2
Kongesønner Frederik (III) og Ulrik, derefter alene hos den sidste,
indtil han 2. Nov. 1623 ægtede Anne Holck (VII, 539). Under
alle de paafølgende Krige var han Krigskommissær paa sin Fødeø
og blev 1638 Landsdommer der, med hvilken Stilling var forenet
Embedslenet Havbølle; 1647 forlenedes han tillige med Tønsberg
Provsti. Det historiske Øjeblik i hans Liv blev det, da han i 
Febr. 1659 samlede Landfolket til sin Øs Forsvar mod Svenskerne
under Carl Gustaf Wrangel, men han faldt selv i den heltemodige
Kamp 17. Febr.

Illustr. Tid. XI, 124 f.

J. A. Fridericia.



Steenstrup, Hans Resen, 1770-1841, Præst, Søn af 
Landvæsenskommissær, Proprietær Hans Severin S. og Charlotte Sophie
f. Resen, er født 24. Dec. 1770 paa Gaarden Kjeldkjær ved Vejle.
Han blev Student fra Kolding 1789 og tog 1794 theologisk
Embedsexamen. 1796 blev han Sognepræst for Uldum og Langskov ved
Vejle, hvorfra han 1803 forflyttedes til Karleby, Horreby og Nørre
Ørslev paa Falster, hvor han 1806 blev Provst for Sønderherred
og 1824 for hele Falster. 1815 havde han faaet Rang med
Amtsprovster. 1831 blev han Stiftsprovst. Han døde 27. Jan. 1841.
1793 ægtede han Johanne Magdalene From (f. 1772 d. 1832), Datter 
af Amtsforvalter i Kolding Joh. Peter F. -- I Uldum havde han
meget Bryderi med den Opvækkelse, hvis vigtigste Leder var P.
Frandsen (V, 280). Det kom i Annexkirken til temmelig
voldsomme Optrin, ved hvilke de opvakte bleve «slagne med Kjæppe»,
hvad dog Præsten søgte at forhindre.

Erslew, Forf. Lex.
Kirkehist. Saml. 3. R. III, 617 f.

L. Koch.



Steenstrup, Johannes Christoffer Hagemann Reinhardt, 
f. 1844, Historiker, Søn af ndfr. nævnte Professor Japetus S. Han
er født i Sorø 5. Dec. 1844 og blev i 1863 Student fra Metropolitanskolen. 
Paavirket af Hjemmets rige Interesser gav han sig strax
i Lag med Islandsk og med dansk Oldhistorie, men valgte Jura
til Brødstudium; særlig syslede han med retshistoriske Æmner og
opnaaede Accessit for en i 1865 udsat Prisopgave om Panterettens
Historie før Christian V's Lov. 1869 blev S. juridisk Kandidat og
Assistent i Overformynderiets Sekretariat, men fortsatte Studierne
og granskede særlig de danske Landboforhold i 16. og 17.
Aarhundrede, snart tillige Middelalderens Kulturforhold, fremfor alt
Kong Valdemars Jordebog. Dermed indlededes en betydningsfuld
Forfatter virksomhed, og denne skaffede S. det Hurtigkarlske
Rejsestipendium. 1873-75 kunde S. da studere i Udlandet, først i
Stockholm og Upsala, dernæst især i London, Paris, Rom og
Miinchen. De paabegyndte Normannerstudier fremmedes yderligere
ved et af Videnskabernes Selskab støttet Ophold i Paris og
Normandiet 1877. Ogsaa senere har S. rejst meget, ofte til Fods; 
han har nemlig lagt Vægt paa al Slags Sport. For øvrigt havde
S. Arbejde i Videnskabernes Selskabs Sekretariat; samtidig nød
han det Smithske Stipendium. 1882 erhvervede han den juridiske
Doktorgrad, og s. A. blev han Professor Rostgardianus ved
Kjøbenhavns Universitet. Som Universitetslærer har S. ved Siden af
Forelæsninger (der ofte give Længdesnit af større Udviklinger) lagt
Vægt paa skriftlige og mundtlige Øvelser med de studerende, og
han har taget megen Del i Administrationen. Allerede 1886 valgtes
han til Medlem af Konsistorium, 1899-1900 var han Universitetets
Rektor, og han har haft flere akademiske Hverv; saaledes er han
siden 1897 Medlem af Komiteen for Samarbejde mellem Nordens
Universiteter, ligesom han har taget fremragende Del i de
nordiskakademiske Møder og er dansk Medredaktør af «Nord.
Universitetstidskrift». 1882 blev S. Medlem af det kongl. danske Selskab
for Fædrelandets Historie og Sprog, s. A. Medlem af Videnskabernes 
Selskab, 1883 Medlem af Dansk historisk Forenings Bestyrelse
(fra 1897 Formand); desuden Medlem af talrige Kommissioner,
saaledes fra 1882 af den Arnamagnæanske Kommission og i 1898
Medlem af den af Justitsministeriet nedsatte Navnekommission (som
saadan Medforfatter til «Dansk Navneskik»), og Medlem af flere
udenlandske lærde Selskaber. Af Lunds Universitet kreeredes han
til Æresdoktor i Filosofien 1900.

S.s historiske Forfattervirksomhed er omfattende og mangeartet. 
I Begyndelsen samlede den sig om de indre Forhold i den
danske Middelalder og havde til Midtpunkt «Studier over Kong
Valdemars Jordebog» (1873-74), sikkert det vægtigste Debutarbejde,
nogen dansk Historiker har ydet; det gav ikke blot en indgaaende
Undersøgelse af det mærkelige Kildeskrift, men tillige en samlet
Udsigt, rig paa oprindeligt Syn og nye Oplysninger, over Datidens
økonomiske Forhold, til Dels endog Samfundsudviklingen paa
Valdemarstiden, og dets Forfatter havde med ét Slag vundet en Plads
i Historikernes forreste Række. Indvendinger mod adskillige
Enkeltheder fremkom dog fra C. Paludan-Müller; men med Kraft tog S.
Kampen op mod den store Kritiker («Prof., Dr. C. Paludan-Müller
og Kong Valdemars Jordebog», 1874). Næste Hovedgruppe af
Skrifter omfatter Normannertogene og Normannerkulturen. Fra
Udlandets Kilder hentes der en Vrimmel af hidtil ukjendte eller
unyttede Skatte, og det indvundne Stof bearbejdes til kraftige
Helheder. Af «Normannerne» er der udkommet 4 Bind: «Indledning
i Normannertiden» (1876; forkortet fransk Bearbejdelse 1881), 
«Vikingetogene imod Vest i det 9. Aarhundrede» (1878), «Danske og
norske Riger paa de britiske Øer i Danevældens Tidsalder» (1879-82) 
og «Danelag» (juridisk Doktordisp., 1882); men dette Hovedværk 
i vor historiske Litteratur venter endnu paa sin Fuldendelse.
Herhen hører ogsaa foruden nogle Smaaafhandlinger Folkeskriftet
«Englands Erobring ved Hertug Vilhelm af Normandiet» (1877).
Tredje Hovedgruppe omhandler Bondestandens Forhold i nyere
Tid, saaledes «Vornedskabet hos den danske Bonde», «Nogle
Undersøgelser om Fæstebondens Retsforhold i ældre Tid» (begge
i «Hist. Tidsskr.» 5. Række VI) og Folkeskriftet «Den danske Bonde
og Friheden» (1888). S.s Studier omfatte dernæst Historieskrivningens 
Historie i nyeste Tid («Historieskrivningen i Danmark i
det 19. Aarh.», 1889), de gamle Folkeviser («Vore Folkeviser fra
Middelalderen», 1891) osv. I de senere Aar har Forberedelsen af
«Danmarks Riges Historie », hvor S. skildrer Oldtiden og den
ældre Middelalder, affødt en Række af Særundersøgelser, saaledes
bl. a. «Nogle Undersøgelser over Danmarks ældste Inddeling»
(«Vidensk. Selsk. Oversigt» 1896), «Nogle Bidrag til vore
Landsbyers og Bebyggelsens Historie», «Nogle Undersøgelser om Guders
Navne i de nordiske Stedsnavne» («Hist. Tidsskr.»), «Saxo
Grammaticus og den danske og svenske Oldhistorie» («Ark. f. nord. Filol.»
XIII), «Danmarks Sydgrænse og Herredømmet over Holsten ved
den historiske Tids Begyndelse 800-1100» og «Venderne og de
danske før Valdemar den stores Tid» (Universitetets Indbydelsesskrifter 
1900). Hertil føje sig talrige Anmeldelser i forskjellige
Tidsskrifter og anmeldende Oversigter, især i «Revue historique».
Endnu kunne fremhæves de Betragtninger og Afhandlinger, S. har
samlet i «Fra Fortid og Nutid» (1892), og «Ethnografien, en
Oversigt til Vejledning ved historisk Læsning og Studium» (1902).

S. har sin Styrke i den afhandlende Form. Med omfattende
Viden forener han udpræget Selvstændighed i Opfattelsen, sej
Energi til at trænge gjennem vanskelige Problemer og lykkelig
Evne til at finde nye Udgangspunkter for Realstudiet af Fortiden,
snart ved Opsporing af unyttet Kildestof, snart ved nye
Synsvinkler, juridiske og sproglige Undersøgelser osv., snart ved
skarpsindige Kombinationer. Megen Vægt lægger S. paa at knytte
Fortid til Nutid og samtidig bedømme hver Tidsalder ud fra dens
egne Forudsætninger; hans Dom er i Regelen baaren af
konservativ Synsmaade, enten han f. Ex. søger at finde Lyssiderne i 
Bondestandens tidligere Afhængighed eller med Forkjærlighed leder efter
historiske Støttepunkter for fjærne Sagnberetninger.

Kbhvns Universitets Indbydelsesskr. t. Reformationsfesten 1882. 
Lunds Universitets årsskrift 1900.                                                           

Hans Olrik.



Steenstrup, Johannes Japetus Smith, 1813-97, Naturforsker, 
særlig Zoolog, er født 8. Marts 1813 i Vang i Thy, hvor
Faderen, Johannes Vogelius S. (f. 1777 d. 1840), den Gang var
Præst; Moderen var Anna Cathrine f. Carstensen (f. 1784 d. 1868).
1832 dimitteredes Jap. S. fra Aalborg Kathedralskole, men efter at
have taget 2. Examen vendte han af økonomiske Grunde tilbage
til sit Hjem og blev der i 2 Aar som Lærer for sine yngre Brødre.
Disse Aar benyttede han til ved eget Studium at vinde en
Fortrolighed med sin Hjemstavns Naturforhold, dens Planter, Dyr og
Forsteninger, som blev af stor Betydning for hans senere
Forskning; for bestandig bar denne Præg af hans første Ungdoms
mangesidige Beskæftigelse med Naturen; han blev Naturforsker i videre
Forstand end nogen iblandt hans samtidige her hjemme.

1835 kom han atter til Universitetet, af hvis Lærere især
Schouw, Reinhardt og Forchhammer paavirkede ham; til de 2
sidste knyttedes han snart nærmere ved personligt Venskab. I
Begyndelsen studerede han Medicin, men naturhistoriske Studier og
selvstændige Undersøgelser optoge ham saa meget, at Medicinen
helt blev opgivet. I Kjøbenhavns Omegn fortsatte han tidligere
begyndte Studier over Tørvemosernes Bygning og Dannelsesmaade,
og da Videnskabernes Selskab i 1836 havde udsat en Prisopgave
om de Forhold, hvorunder Naaletræstammer forekomme i vore
Tørvemoser, indsendte han 1837 en Afhandling, som vandt Prisen
og fandtes værdig til Optagelse i Selskabets Skrifter. Aaret efter
fik han Universitetets Guldmedaille for Besvarelsen af en Opgave
om «Forskjellen paa Fuglenes Træk og Fiskenes Vandringer».
Hans Afhandling om Moserne udkom først 1841; efter Rentekammerets 
Foranstaltning kom han nemlig til at foretage yderligere 
Moseundersøgelser i det nordlige Jylland og fik derefter i
Foraaret 1839 overdraget det Hverv at deltage i en geognostisk-økonomisk Undersøgelsesrejse til Island sammen med J. C. Schythe
og J. Hallgrímsson. Rejsen gik over Norge, og i Efteraaret 1840
vendte S. tilbage med betydelige Samlinger og en rig Høst af
Iagttagelser. En enkelt af disse, om Forvandlingen hos højere
Krebsdyr, meddeltes i et Rejsebrev til Reinhardt og offentliggjordes 
af ham; men mange af S.s andre Iagttagelser paa Island saa des
værre ikke Lyset.

24. Avg. 1841 konstitueredes S. som Lektor i Mineralogi og Botanik 
ved Sorø Akademi og Skole; kort efter (19. Okt. s. A.) ægtede han
Ida Margrethe Kaarsberg (f. 6. Juni 1811 d. 23. Dec. 1882), Datter af
Kjøbmand Hans K. i Aalborg (f. 1757 f 1826). Skjønt Zoologien
ikke hørte til de Fag, som han docerede for Akademiets Studenter
-- kun i Skoleklasserne underviste han deri --, blev det fra nu
af denne Videnskab, som han særlig viede sit Arbejde. Som
Akademiets Examensprogram for 1842 udkom hans Skrift «Om
Forplantning og Udvikling gjennem vexlende Generationsrækker,
en særegen Form for Opfostringen i de lavere Dyrklasser», et
Skrift, som ikke blot her hjemme vakte den største Opmærksomhed, 
men ogsaa i Udlandet gjorde hans Navn kjendt i vide Kredse.
S. A. optoges S., endnu kun 29 Aar gammel, som Medlem af
Videnskabernes Selskab. Skjønt Forholdene i Sorø i mange
Henseender vare vanskelige for videnskabelige Arbejder, fortsatte han
de Studier, hvoraf én Side havde fundet Udtryk i det nævnte
Skrift, og snart havde han fuldført en ny Afhandling:
«Undersøgelser over Hermafroditismens Tilværelse i Naturen». Den
udkom som Program 1845, noget forsinket derved, at S. i Sommeren
1844 havde ledsaget Kronprins Frederik paa en Rejse til Skotland,
Færøerne og Norge. Paa dette Tidspunkt var imidlertid Reinhardt 
død, og 28. Nov. 1845 udnævntes S. til Professor i Zoologi
ved Universitetet og Bestyrer af dettes zoologiske Musæum. Han
flyttede da til Kjøbenhavn og begyndte i April 1846 sin lange og
betydningsfulde Virksomhed ved Universitetet.

Der var for en Mand med S.s Evner og Virkelyst fuldt op
af Arbejde i alle de Retninger, som Stillingen medførte.
Universitetsmusæet var den Gang meget ufuldkomment udstyret, i visse
Retninger endog forsømt; det lykkedes S. i forholdsvis kort Tid
at raade Bod herpaa; han forstod at vække Universitetsstyrelsens
Interesse og derved at skaffe Pengemidler til Veje; tillige besad
han en udmærket Evne til at vinde Lægmænd for sin Virksomhed,
bl. a. flere Skibsførere -- navnlig Hygom og Andrea --, hvis
Indsamlinger af oceaniske Dyr i Aarenes Løb bragte en Rigdom
tilstede, som paa den Tid faa andre Musæer kunde opvise. I flere
Aar var han endda væsentlig ene om sin Musæumsgjerning; først
fra 1851 fik han en videnskabelig uddannet fast Assistent i C. F.
Lütken, som fra nu af og igjennem hele hans Embedstid blev ham 
en trofast og virksom Støtte. Tidlig fik imidlertid hans Musæumsvirksomhed 
et endnu videre Omfang; 1. Juni 1848 blev han tillige
med Forchhammer udnævnt til Medlem af Direktionen for det kongl.
Musæum, og dermed begyndte aarelange Forhandlinger og Arbejder,
hvis Maal var Sammensmeltningen af Hovedstadens naturhistoriske
Musæer og deres Henlæggelse under Universitetet. Samtidig
indtraadte han i en af Universitetet nedsat Komité til Undersøgelse
af alle Universitetets naturvidenskabelige Anstalter og disses
Forhold til beslægtede Samlinger i Kjøbenhavn. Efter en fleraarig
Standsning af Forhandlingerne (1852-58) gjennemførtes de
zoologiske Samlingers Forening ved Lov af 29. Dec. 1862. I Følge
denne skulde den fremtidige Styrelse ske ved et Musæumsraad,
bestaaende af 3 sideordnede Afdelingsstyrere; dette traadte i
Virksomhed 1864 med S. som Formand, valgt af Konsistorium;
samtidig begyndte Opførelsen af den nuværende Bygning, paa hvis
Plan og Indretning han fik en væsentlig Indflydelse. Det var Aar
fulde af Vanskeligheder af forskjellig Art, med Kampe om
Fordelingen af den styrende Magt og med bitre personlige Rivninger, der
udgik fra det kongl. Musæum, hvor Stemningen fra Schiødtes og
Krøyers Side fra første Færd var fjendtlig imod ham. Dertil kom
de besværlige Forhold, som voldtes af den stærke Tilvæxt i
Tilhørernes Antal og den indskrænkede Plads i den gamle
Kommunitetsbygning. Først 1870 var Indflytningen i den nye Bygning
tilendebragt og den Ombygning i det gamle Universitetsmusæum
udført, hvorved S. opnaaede Plads for en særlig Studie- og
Undervisningssamling. Universitetet var nu i Besiddelse af et for sin
Tid fortræffeligt Undervisningsapparat og af et zoologisk Musæum,,
der maatte regnes blandt Samtidens bedste. Det første var
udelukkende S.s Værk, og i det sidste havde han sin meget
betydelige Andel.

Sin Gjerning som Universitetslærer omfattede S. med stor
Interesse og ofrede den megen Tid og meget Arbejde. De
Forelæsninger, som han holdt for sin store Tilhørerkreds af unge
Medicinere, til 1856 ogsaa Polyteknikere, vare i høj Grad prægede af
eget Syn og selvstændig Opfattelse; han var ganske vist ikke
egentlig veltalende, for saa vidt som han ikke let eller hurtig fandt
Ord for sin Tanke, men der var over hans Foredrag en egen personlig 
Farve, en Optagethed af Æmnet og et Liv over Fremstillingen, 
som absolut maatte fængsle Tilhørerne. Ikke mindre
vækkende vare de Øvelser, hvor han i Samtale med den enkelte 
studerende eller for en mindre Kreds -- i Musæet eller senere i
Studiesamlingen -- gjennemgik Dyreformer og Præparater og søgte
at aabne sine Elevers Øje og Forstaaelse. Det var denne Form,
han oftest gav sin Vejledning af de videregaaende naturhistoriske
studerende, i den første Tid stundum ogsaa paa Exkursioner til
Moser o. l.; sjældnere holdt han for disse studerende egentlige
Forelæsninger over specielle, Æmner, og da helst over Saadanne,
hvor han ved egne Studier havde fremmet Forskningen. At hans
talrige Elever paaskjønnede hans sjældne Læredygtighed og
mindedes hans Undervisning med Tak, fik Udtryk ved forskjellig
Lejlighed, bl. a. ved den Adresse fra danske Læger, som overraktes
ham paa hans 80 Aars Fødselsdag, og ikke mindst ved Stiftelsen
af «Japetus Steenstrups Legat» (1870) til Fremme af videnskabelige
Studier i de Retninger, som han med Forkjærlighed havde dyrket.

Universitetet -- hvor han 1862 valgtes til Medlem af
Konsistorium -- var imidlertid ikke ene om at lægge Beslag paa hans
Tid og Kræfter. I Videnskabernes Selskab var han et overmaade
virksomt Medlem, benyttet i talrige Komiteer og Udvalg; 1866
blev han efter Forchhammers Død Sekretær, men nedlagde denne
Post 1878; senere, ved Madvigs Død, valgtes han til Præsident,
men modtog ikke Valget. 1876 indtraadte han i Bestyrelsen af
det nyoprettede Carlsberg-Fond, med hvis Stifter, J. C. Jacobsen,
han stod i nær Forbindelse, og indtil sin Død bevarede han sit
Sæde og sin Indflydelse i denne Bestyrelse. I Naturhistorisk
Forening var han ikke blot Formand fra 1849-85, men var i denne
lange Aarrække Sjælen i Foreningens videnskabelige Liv. Han
deltog i de skandinaviske Naturforskermøder 1842-73, undertiden
som Medlem af Bestyrelsen, altid som fremtrædende Bidragyder
ved Forhandlingerne, desuden i flere af Udlandets Forsamlinger af
Naturforskere og Arkæologer, ligesom han jævnlig foretog Rejser i
Udlandet, bl. a. 1859, da han i længere Tid opholdt sig i
Sydfrankrig, ved Nizza og Adriaterhavet for at studere Hule- og
Brecciedannelser.

Island, for hvis Natur og Folk han fra sin Ungdom bevarede
en levende Interesse, besøgte han for anden Gang 1874, da han
efter Indbydelse af Kongen deltog i Tusendaarsfesten og som
Universitetets Repræsentant overbragte en Adresse til det islandske
Folk. For sine Undersøgelser færdedes han jævnlig i Hjemlandets
forskjellige Egne -- ved Tørvemoser, Lergrave og Teglværker,
Køkkenmøddinger osv. --, og han vedblev dermed selv i sin høje 
Alderdom, til Trods for at han ved et Fald i Vinteren 1878 var
bleven halt, saa at han maatte gaa med 2 Stokke.

Faa videnskabelig Anerkjendelse modtog han i Tidens Løb
mange Beviser; han optoges som Medlem af mangfoldige lærde
Selskaber og Akademier, og ved Lunds Universitets Jubelfest 1868
blev han Æresdoktor i Filosofi og Medicin. Ogsaa andre
Udmærkelser bleve ham til Del. 1867 blev han Etatsraad (en Titel,
som han dog nødig hørte de studerende anvende), 1871
Kommandør og 1884 Storkors af Danebrog-, af udenlandske Ordener
modtog han bl. a. Fordre pour le mérite for videnskabelig Fortjeneste.
1868 valgtes han til Universitetets Rektor, men modtog ikke Valget.

I 1883 søgte og fik han Fritagelse for en Del af sin
Lærervirksomhed for at vinde Tid til videnskabelige Arbejder; men
allerede næste Aar søgte han sin Afsked, der blev bevilget 12.
Dec. 1884 fra i. April 1885. Efter sin Fratrædelse fortsatte han
sit videnskabelige Arbejde; forbavsende længe bevarede han sin
Arbejdskraft, saa at han endnu fik fuldført en Række
Afhandlinger; han færdedes endnu ofte ude ved Omegnens Moser og
foretog endog et Par længere Rejser, 1888 til Mährens
Knoglemarker. Fuldkommen aandsfrisk og stadig videnskabelig optaget
havde han tilbagelagt sin 84 Aars Fødselsdag, da en pludselig
Sygdom paa ganske faa Dage gjorde Ende paa hans virksomme
Liv, 20. Juni 1897. -- En Buste af ham, tilvejebragt af Videnskabsmænd 
og Venner, rejstes uden for Universitetsbygningen Aaret
efter hans Død.

S. var en aandfuld og betydelig Personlighed, med stærkt
udpræget Selvstændighed, livfuld af Væsen og fængslende i Samtale,
en af dem, der «gjorde uventede Spørgsmaal og gav uventede
Svar». Som Videnskabsmand var han en af de faa, der med
Naturforskerens Blik for Form og Detailler forbinde den
Kombinationsevne og Fantasi, der kan finde det centrale og væsentlige i
Fænomenerne. Men ikke altid forstod han at beherske sin
Fantasi ved den nøgterne Prøvelse, som maa kræves særlig af
Naturforskeren, til Trods for den kritiske Sans, som var ham egen og
i høj Grad var aarvaagen over for andre. Hans Kundskabsfylde,
der støttedes af en udmærket Hukommelse, var ualmindelig og
øgedes ved utrættelige Studier, ogsaa i Litteraturen; hans Interesse
blev hurtig vakt og kunde da undertiden optages af Problemer,
som ikke alle vilde indrømme den Betydning, som han tillagde
dem; værdifuldere Opgaver, hvor han havde øjnet Løsningen, kunde 
derved blive trængte til Side; mangt et paabegyndt videnskabeligt
Arbejde blev ogsaa udsat paa Grund af hans mange Forretninger
og naaede aldrig at blive gjenoptaget til endelig Behandling.
Derfor ville hans offentliggjorte Skrifter aldrig staa som et fuldgyldigt
Udtryk for hans Forsknings Omfang og virkelige Betydning.

Ingen anden dansk Naturforsker i det 19. Aarhundrede har
spændt over saa vidt et Omraade. I sin Ungdom dyrkede han
temmelig ligelig «Naturhistoriens» 3 Grene; snart kom dertil
Arkæologi og senere historiske Æmner, som dog altid havde en vis
Forbindelse med Naturvidenskaberne. Botanikken trængtes
imidlertid tidlig af Zoologi og Geologi fra den væsentlige Plads, som
den indtog i hans første Studier over Tørvemoserne og paa Island;
senere Spor findes i Bidrag til «Flora Danica» (1849-52) og i de
Anskuelser om Individualitet og Formering i Planteriget, som fremsattes 
i Afhandlingerne om Generationsvexelen og Hermafroditismen. 
Sin fremskudte Plads som Zoolog vandt han ved det førstnævnte 
af disse Skrifter, hvori han viste, at Forplantningen i mange
lavere Dyreklasser antager den Form, at der af den kjønnede
Generation frembringes en eller flere -- undertiden mange -- 
«opammende» Generationer, af hvilke den sidste atter frembringer den
kjønnede, den samme Form, som han i Planteriget saa som den
almindelig fremherskende. Eschscholtz og Chamisso havde vel
iagttaget den cykliske Forplantning hos Salperne, og Chamisso havde
(1819) betegnet den som en «alternatio generationum», men Forholdet 
stod isoleret og derfor gaadefuldt og betvivlet, indtil S. nu,
byggende paa andres Iagttagelser, stadfæstede og udvidede ved
hans egne, ved skarpsindig Kombination sammenkjædede de
forskjellige Led til et Hele paa en saadan Maade, at dette Skrift
ikke blot strax grundlagde hans Ry i Udlandet, men ofte siden af
betydelige Forskere nævnes som et Værk, der bragte Lys paa
mange Punkter. Stor direkte Betydning fik dette Arbejde for
Studiet af Snylteormenes Livsforhold; allerede umiddelbart efter dets
Fremkomst udtalte en af Mestrene paa dette Omraade, v. Siebold,
at det vilde gjøre Epoke i Helminthologien. I Ikternes indviklede
Forplantningshistorie fandt S. Traaden og angav Vejen, som den
fremtidige Forskning fulgte, ligesom ogsaa hans Opfattelse af
Bændelormene som Kolonivæsener senere blev den almindelige. At i
øvrigt adskillige Enkeltheder vare urigtige, og at ugrundede
Formodninger plette Skriftet, kan ikke nægtes; dette gjælder ogsaa
S.s andet Program fra Sorø, om Hermafroditismen, og føles her 
saa meget mere, som dette Værk i sit Hovedresultat maa betegnes
som forfejlet. Hans Forkasten af al Tvekjønnethed i Naturen som
utilstrækkelig begrundet har hverken Samtiden eller Eftertiden villet
godkjende, men vel indrømmet, at Videnskaben fremmedes ved
dette Arbejdes kritiske Udrensning af falske Hermafroditer og dets
aandfulde Belysning af mange Sider af Forplantningsvirksomheden.

Efter sin Ansættelse ved Universitetet kom S. som Musæumsbestyrer 
til at arbejde med et meget forskjelligartet Materiale;
dette afspejler sig i hans zoologiske Produktion, der omfatter Æmner
fra de fleste af Dyrerigets Hovedgrupper. Mange af disse Bidrag
ere korte Meddelelser, flere kun publicerede som Uddrag, nogle
kjendes nærmere gjennem hans Forelæsninger, enkelte endda kun
gjennem andre Forfattere, som han havde meddelt sine Resultater.
Adskillige af dem vidne om hans Blik for morfologiske 
Ejendommeligheder, om hans Evne til at tyde vanskelige Former eller
afvigende Bygningsforhold (f. Ex. om Anomia, Cyathidium, Pegasus,
Gjællegitteret hos Brugden, Skæltændernes Skifte hos Bruskfiske,
Sugeskiven hos Echeneis) eller om hans Sans for biologiske
Forhold og Tillempninger (om flere Ikter og deres Livsforhold,
Fasciola intestinalis), andre om hans stadige Opmærksomhed for
ejendommelige Forplantningsforhold, i Tilknytning til hans tidligere
Studier; i flere af hans systematiske eller beskrivende Bidrag er
det disse Sider, som øjensynlig fra første Færd have fremkaldt
Undersøgelsen, og som give Beskrivelsen dens egentlige Værd (f. Ex.
om Rhizochilus og Magilus, Xenobalanus, Sphenopus, Philichthys,
om Slimaalens Æg, om Flynderslægten Zeugopterus). Nogle af
hans større Bidrag fremkom som Fællesarbejder med Lütken (om
det aabne Havs Snyltekrebs og Lernæer, om Klumpfiske og deres
Ungdomsformer).

Inden for de lavere Dyr kom han tidlig ind paa Studiet af
Blæksprutternes Klasse, som han siden -- om end med Afbrydelser 
-- vedblivende dyrkede; i alt, hvad denne Klasse angik,
ansaas han for en Avtoritet, og Musæets Samling af disse Former
blev ved hans Bestræbelser en af de første. Fra 1847-87 skrev
han en Række Afhandlinger, som have stor Betydning for Klassens 
Systematik; særlig Interesse har hans Paavisning (1856) af, at
en bestemt Arm hos alle Blæksprutters Hanner er omdannet til
Parringsorgan, og at den indtil da som ganske isoleret Fænomen
opfattede Hektokotyldannelse kun er en extrem Udvikling af et
Forhold, som gjælder den hele Klasse. En videre Belysning af 
disse og andre dermed forbundne Forhold gav han i senere
Arbejder («Om Hemisepius», 1875, og fl. a.), men meget af hans
Undersøgelser over denne Klasse blev des værre ikke offentliggjort, 
om end endnu et Par Bidrag bleve udgivne efter hans Død.

Flere Bidrag, foruden de ovenfor nævnte, angaa Fiskenes
Klasse; særlig Opmærksomhed vakte hans Afhandlinger om
Skjævheden hos Flyndrene (1863, 1876). Hos nogle oceaniske
Smaaflyndre fandt han, at den ene Sides Øje med sin øvre Kant
sænker sig ind i Hovedets Væv og ved en fortsat Drejning om
sin Axe kommer frem paa den modsatte Side, saa at Dyret «skeler
sig til Flynder». Denne Iagttagelse søgte han at give almen
Gyldighed for alle Flynderformer. Rigtigheden af dette sidste blev
med Grund bekæmpet fra forskjellig Side; endog den Iagttagelse,
han tog til Udgangspunkt, blev af nogle erklæret for naturstridig
og derfor umulig; senere Iagttagelser have imidlertid vist, at en
Flytning af det ene Øje gjennem Hovedets Væv utvivlsomt finder
Sted hos nogle Former, men, som det synes, et Mindretal (blandt
vore indenlandske kun hos en enkelt Slægt). -- Til Paddernes
Naturhistorie har S. navnlig bidraget ved Meddelelser om vore
indenlandske Formers Livsforhold og Artsforskjelligheder; at baade
Arts- og Kjønsforskjel bl. a. ogsaa ere udtalte i Skelettet, var han
den første til at paavise (1846).

Blandt hans talrige Afhandlinger om højere Hvirveldyr indtages 
den vigtigste Plads af dem, der omhandle vor forhistoriske
Dyreverden. Paa dette Omraade har S. den store Fortjeneste i
alt væsentligt at have skabt den Grundvold, som Eftertiden har at
bygge paa. Hans Undersøgelser af Tørvemoserne havde fra første
Færd ganske naturlig henledet hans Opmærksomhed paa deres
Indhold af Dyrelevninger og Kulturprodukter og paa Spørgsmaalet om
disses Samtidighed indbyrdes og med de forskjellige
Vegetationsperioder, som han havde paavist. I 1848 aabnedes der en ny
Kilde for disse Studier med Undersøgelsen af de Skaldynger, som
vare fundne flere Steder i Landet. Efter S.s Tilskyndelse nedsatte
Videnskabernes Selskab en Komité, bestaaende af Forchhammer,
S. og Worsaae; de Resultater, som efterhaanden vandtes fra 1851,
da den rette Forstaaelse af Skaldyngerne som Menneskeværk, som
«Køkkenmøddinger», var klaret, fik den største Betydning for
Udviklingen af den arkæologiske Forskning overalt i Verden. Med
rette vandt S. en stor Del af Æren for dette ved sin Behandling
af den zoologiske Side af Æmnet; han indskrænkede sig ikke til 
Bestemmelsen af Dyrelevningernes talløse «Brudstykker og Brokker»
-- en Opgave, som den Gang var vanskelig nok, da S. for en
stor Del først maatte skabe et Sammenligningsmateriale --, men
hans Bearbejdelse gik videre; med stor Skarpsindighed tydede han
Mærker, som Knogleresterne bare, og den regelmæssige Mangel af
bestemte Skeletdele som Vidnesbyrd om Hundens Færd som Husdyr
hos Dyngedannerne; i Sangsvanens talrige Levninger, i Hjortetakkernes 
forskjellige Udviklingsgrader, i Skeletdeles og Tænders
forskjellige Alderstrin hos de fundne Levninger af Vildgrise og
Hjortekalve fandt han Beviser for Befolkningens Ophold paa Stedet i
Aarets forskjellige Maaneder osv. Haand i Haand med disse Undersøgelser 
gik fremdeles Mosernes; Udbyttet af begge var ikke blot,
at han efterhaanden kunde vise, at en hel Række karakteristiske
Dyr som Ren, Elg, Uroxe, Bison, Bæver, Los, Vildkat, Bjørn,
Tjur, Gejrfugl og Moseskildpadde var forsvunden i forhistorisk
Tid, men at de allerfleste af disse havde levet i Stenaldertiden, og
at denne naaede tilbage i en Tid, hvor Fyrren endnu fandtes i
Landets Skove. En Række Meddelelser og Afhandlinger fra 1848-79 
indeholder de enkelte Fund og viser de successive Fremskridt
i S.s Resultater; en mere samlet Fremstilling gav han i populær
Form i Skriftet «Et Blik paa Natur- og Oldforskningens Forstudier
til Besvarelse af Spørgsmaalet om Menneskeslægtens tidligste
Optræden i Evropa» (Universitetsprogram 1862) og i «Tørvemosernes
Bidrag til Kundskab om Landets forhistoriske Kultur og Natur»
(Foredrag ved Landmandsforsaml. i Kbhvn. 1869). Ogsaa nogle af
Udlandets forhistoriske Knogleaflejringer gjorde S. til Gjenstand for
eget Studium, og i flere Skrifter kritiserede han Slutninger, som
andre Forskere havde ment at kunne fastslaa, og polemiserede
bl. a. mod den almindelig antagne Samtidighed af Mammuthen og
Mennesket (Om formentlige Resultater af franske Hulefund, 1866;
«Mammuthjægerstationen ved Pfedmost», 1888); i en Afhandling
«Om de Mærker, som Knogler i Fuglenes ophulkede Foderboller
bære af Opholdet i Fuglenes Maver» (1872) fremhæver han
Nødvendigheden af at være opmærksom paa, at Skeletlevninger kunne
frembyde alle Haande Mærker -- af Vejrsmuldring saa vel som af
Behandling --, og paa Vigtigheden af at skjelne mellem disse for
at fastslaa, om Rovdyr, Rovfugle, Mennesker eller andre Faktorer
have været Aarsagen til de Knoglesammenhobninger, som findes i
Udlandets Huler og Klippespalter, i mindre Maalestok ogsaa som
Udfyldninger af Gange i vore Sand- og Grusgrave. Endelig staar 
i nær Forbindelse med denne hele Række Undersøgelser hans
«Bidrag til Gejrfuglens Naturhistorie» (1857), hvori han bl. a. fastslaar,
at denne nu udryddede Fugl aldrig har været en arktisk Form,
som man almindelig antog, men havde sit rette Hjem ved
Atlanterhavets nordlige Kyster. Den historiske Undersøgelse, som her
spiller Hovedrollen, er ogsaa i mange af S.s andre Arbejder et
fremtrædende Element, bl. a. i hans interessante populære
Afhandling om «Sømunken», den i Christian III's Tid fangede Havmand,
som han afslørede som en strandet Kæmpeblæksprutte.

Den Livfuldhed, som prægede S.s Person, træder ogsaa ofte
frem i hans Skrifter; mange af disse fængsle ved den ham egne
Behandling af Stoffet, mange desuden, fordi de saa stærkt bære
Stempel af den Selvstændighed, hvormed han fulgte sine egne
Baner og undlod at træde «pecorum modo qvo itur» -- hvad han
dog ofte maatte høre ilde for og undertiden ganske vist med Grund.

Erslew, Forf. Lex. 
«Fremtidens« Nytaarsgave 1869. 
Oversigt ov. Vidensk. Selsk. Forhandl. 1897. 
Ymer 1897.

H. F. E. Jungersen.

-- Paa Titelbladet til det Arbejde, der fremfor alle J. J. S.
Steenstrups øvrige har haft Betydning for Geologien, nemlig
«Geognostisk-geologisk Undersøgelse af Skovmoserne Vidnesdam og
Lillemose», betegner han sig som «Naturforsker», og en mere træffende
Betegnelse kunde S. vanskelig have givet sig selv, paa ethvert
Punkt forskende bevæger han sig heri saavel paa Geologiens som
paa Botanikkens og Zoologiens Omraader og naar herved til at
yde et Arbejde, der for Forstaaelsen af vore Mosers Bygning og
svundne Tiders Klimaer har haft grundlæggende Betydning og
ingen Sinde vil tabe sit Værd.

Da Videnskabernes Selskab i 1836 udstedte sin Prisopgave,
der fremkaldte ovennævnte Besvarelse, var Kjendskabet til vore
Moser kun ringe; de opfattedes hyppigst her hjemme som
uord-nede, ved Vand frembragte Sammenskylninger. S. paaviste nu
ikke blot, at den Flora, hvoraf Moserne ere dannede, har voxet
der paa Stedet, men tillige, at Moserne i de forskjellige Dybder
sammensættes af forskjellige Træsorter, der lidt efter lidt have afløst
hverandre som fremherskende Skovbestand. Grunden til denne
Vexlen saa S. klart skyldtes Forandringer i Existensbetingelserne, og
af de forskjellige Plantesamfund og de Dyrelevninger, der
forekomme sammen med dem, drog han da den Slutning, at Klimaet
i forhistorisk Tid lidt efter lidt har bedret sig fra koldt og fugtigt 

til Nutidens Klima, i det det golde Land først har klædt sig i
Bæverasp, senere i Fyrreskov, der atter har maattet vige for Egens
og senere Bøgens Herredømme. Det geniale Arbejde, der i
Hovedtrækkene fuldt ud staar ved Maal endnu den Dag i Dag, naaede
først i Trykken i 1841. Det rige Materiale af Planteforsteninger
fra Surtarbranden, der skaffedes til Veje ved S.s og J. C. Schyttes
Islandsrejse (1839-40), er bearbejdet af Heer (i «Flora fossilis
arctica»), men des værre er der aldrig fra S.s Haand udkommet
nogen Beretning om Rejsen. I end højere Grad maa det beklages, 
at en af Forchhammer og S. paabegyndt Beskrivelse af de
danske Forsteninger, «Gæa Danica», ej heller saa Dagens Lys; 3
af Tavlerne foreligge i Prøvetryk (Mineralogisk Musæums Arkiv),
men hermed standsedes Arbejdet, uvist af hvilken Grund.

I den følgende Aarrække var S., fraset enkelte mindre geologiske 
Arbejder samt Undersøgelser i geologisk-antikvarisk Retning,
hovedsagelig optaget af Arbejder af anden Art. Da Nathorst
imidlertid 1870 fandt arktiske Planter i Ferskvandsier i Skaane, vaktes
S.s Interesse naturligvis stærkt, og paa hans Opfordring kom Nathorst
derfor det følgende Aar her til Landet, hvor han i en Mose ved
Gjentofte først fandt den arktiske Vegetation paa dansk Bund. S.
forfulgte nu Sagen videre og konstaterede dels selv, dels ved Emil
Chr. Hansens Hjælp arktisk Flora under en stor Del af de
nordsjællandske Moser og andre Steder, hvorved der naaedes en stor
Supplering af Vidnesdam-Materialet, og at dets Tilslutning til
Tiden umiddelbart efter Istiden blev fastslaaet. Da
Vidnesdam-Arbejdet blev til, savnedes dette Mellemled ikke, fordi man den
Gang endnu ikke havde fuld Klarhed over Istidens Existens. S.
antyder vel Muligheden, men troede næppe endnu selv derpaa. Ogsaa
opad mod Nutiden gave disse fornyede Undersøgelser Tilslutning, i
det Hansen i en enkelt Mose fandt Bøg, hvad S. dog en Tid ej
vilde anerkjende Rigtigheden af. Det synes dog, som S. senere
har indrømmet det, da Hansens Iagttagelse skulde være indgaaet
som Led i et større Arbejde, som S. havde paatænkt om Fortidens
Planteverden som en nu nødvendiggjort Supplering af det ældre
Arbejde. Dette kom dog aldrig til Udførelse.

Efter denne Tid foreligger der vel fra S.s Haand enkelte
mindre Arbejder af geologisk Indhold, ligesom han tog stærk Del
i Johnstrups Undersøgelser over Cyprina- og Yoldia-Leret, men
offentlig greb han nu kun lidet ind i den danske Geologi.
Derfor tabte han den dog ikke af Syne; gjennem Johnstrup, der fra 
tidlig Tid havde været nøje knyttet til ham, havde han stedse
stærk Føling med den, selv om den ikke altid vandt hans Bifald.
Over for de nyere Theorier om gjentagne Istider stod han saaledes
meget skeptisk, hvad der endnu i hans sidste Levetid fremkaldte
et lille Arbejde fra hans Haand: «Til «Istidens» Gang i Norden,
navnlig dens Udgang og Forsvinden, et Indlæg fra Danmarks Side».
Afhandlingen forelagdes i Videnskabernes Selskab 1892, men
udkom dog først 1896.

V. Hintze.

-- Ved sine Studier over Naturforholdene i Danmark i ældre
og ældste Tider førtes J. J. S. Steenstrup med Nødvendighed ind
paa Oldforskningens Omraade. Med Erkjendelsen af, at de
forskjellige Skovvegetationer danne en kronologisk Række, maatte
Spørgsmaalet om Menneskets Samtidighed paatrænge sig ham, og
derfor spejdede han efter enhver Ting, der maatte kunne give
Oplysning i saa Henseende. Et Holdepunkt gav Forekomsten i
Skovmoserne af Træer, der vare fældede ved Ild, deraf fremgik, at
Mennesket havde levet her i Landet allerede i Fyrreperioden; hans
Opmærksomhed gjaldt lige saa vel de Oldsager, der fandtes i de
forskjellige Lag af Moserne, som de der forekommende Dyre ben,
og kritisk studerede han deres Aflejring.

Køkkenmøddingernes Opdagelse aabnede imidlertid et langt
videre Felt for zoologisk-antikvariske Undersøgelser, der i fuldt
Maal lagde Beslag baade paa hans kritiske Forskerøje og vældige
Arbejdskraft. 1837 havde han et Par Steder ved Mariager Fjord
fundet Oldsager (Flintflækker) i Lag af Østers- og andre
Strandskaller, der efter Forchhammers Tydning den Gang antoges for
gamle hævede Havstokke. Senere, i 40erne, under Feriebesøg i
Græse Præstegaard, havde han atter iagttaget lignende Forhold ved
Issefjorden i Nærheden af Frederikssund, ved Bilidt og Havelse,
og her som der overbevist sig om, at Oldsagerne vare aflejrede
samtidig med Skallerne, og at Lagene følgelig maatte være
dannede i Stenalderen. Ved at forfølge slige Lags Udbredelse vilde
man altsaa faa et ret tydeligt Omrids af Landets Kyster paa de
Tider. Efter Andragende af Forchhammer og S. vedtog Videnskabernes 
Selskab saa 1848 at lade foretage en planmæssig geologisk-arkæologisk 
Undersøgelse af Egnen ved Lejre og de tilgrænsende
Dele af Issetjordens Kyster, og de 2 nævnte sammentraadte med
Worsaae, som ikke var Medlem af Selskabet, i en Komité. Medens
Undersøgelserne ved Lejre kun gave ringe Udbytte for Arkæologien, 
forandredes Forholdet, da Komiteen 1850 forlagde sin Virksomhed
til Omegnen af Frederikssund. Det viste sig, at Skaldyngerne ved
Bilidt og Havelse ikke kunde være dannede af Havet, men maatte
være ophobede af Mennesker: Skallerne vare alle aabnede og
henkastede bunkevis uden Spor af Lagdeling; mellem dem fandtes
Aske, Kulstykker, ildskjørnede Sten, undertiden som smaa
Brolægninger; end hyppigere forekom tilhuggede Flintredskaber, nu og
da ogsaa Potteskaar og endelig Masser af Ben af Fisk, Fugle og
Pattedyr, de sidstnævnte planmæssig ituslaaede, for saa vidt de
havde indeholdt Marv. Dyngerne maatte derefter anses for Affald
fra Stenaldersfolkenes Maaltider, og dette Resultat bekræftedes i et
og alt ved den Udgravning, Worsaae samme Efteraar foretog i den
store Affaldsdynge ved Mejlgaard. Dermed var Opdagelsen af
Køkkenmøddingerne gjort. Fortsatte Undersøgelser viste, at de
fandtes paa mange andre Steder af Landets Kyster, og gave
yderligere Oplysninger om de Vilkaar, hvorunder hine Mennesker havde
levet, som Fiskere og Jægere og uden andre Husdyr end Hunden.

Ligesom S. var Sjælen i det hele Foretagende, bar han ogsaa
den største Del af Arbejdsbyrden, og naar Professor Sven Nilsson,
vistnok den [Gang den, der bedst forstod at bedømme disse
Arbejder, som han fulgte med største Interesse, udtalte: «S. har nära
nog, om ej helt och hållet, ensam förtjensten af Kökkenmöddingernes 
undersökning i detta (zoologisk-antikvarisk) hänseende; också
kunde de aldrig hafva fått någon bättre tolk» -- var dette
Samtidens enstemmige Mening.

Efter at Komiteen havde endt sit Hverv, vendte S. atter og
atter tilbage til disse Undersøgelser med usvækket Interesse; hans
Studier over Køkkenmøddingerne og Moserne supplerede jo indtil
en vis Grad hinanden, og kun 3 Aar før sin Død foretog han
endnu en større Udgravning i de Rester af Køkkenmøddingen ved
Sølager, som Forevisningen for Deltagerne i den arkæologiske
Kongres 1869 havde levnet; med forbavsende Udholdenhed fulgte han
Arbejdet, der strakte sig over flere Dage, og af det Materiale, han
indsamlede til nærmere Undersøgelse, var det klart nok, at der
endnu var Spørgsmaal, som han ønskede at klare.

De herhen hørende Arbejder ere: «Undersøgelser i
geologisk-antikvarisk Retning» (1848-55); «Et Blik paa Natur- og
Oldforskningens Forstudier til Besvarelse af Spørgsmaalet om Menneskets
tidligste Optræden i Evropa» (1862); «Tørvemosernes Bidrag til
Kundskab om Landets forhistoriske Kultur» (1869; 2. Oplag 1888); 
«Køkkenmøddinger, eine gedrängte Darstellung dieser Monumente
sehr alter Kulturstadien» (1886) samt en Række Afhandlinger i
Vidensk. Selskabs Oversigter.

1859 fremkom Worsaae med sin Hypothese om Stenalderens
Deling, hvorefter Stenalderen i Danmark skal tilhøre 2 forskjellige
Kulturtrin, det ældste repræsenteret af Køkkenmøddingerne og
Kystfundene med deres raat forarbejdede Redskaber og Vaaben,
det andet og langt senere kjendt fra Gravene og karakteriseret
ved de smukke og udmærket forarbejdede Oldsager, disse gjemme.
Lige over for denne Tydning hævdede S. («Overs. ov. Vidensk.
Selsk. Forhandl.» 1859-62), at Betingelserne for en saadan Sondring
mellem de 2 Fundgrupper manglede, da de Sager, der sammenlignedes 
med hinanden, havde været anvendte til helt forskjelligt
Brug og gave Oplysning om 2 Sider af samme Kultur. Til Støtte
for sin Opfattelse henviste han til sine Iagttagelser over Maaden,
hvorpaa de paagjældende Redskaber vare tilhuggede, og de Mærker,
der hidrørte fra deres Brug. Helt afset fra Hovedspørgsmaalets
Vigtighed fik Diskussionen en ikke ringe Betydning, thi i det
mindste for de yngre Arkæologers Vedkommende førte den til en
langt mere indgaaende og rationel Betragtning af Flintsagerne end
tidligere, og i de følgende 10-12 Aar dreves disse Studier med
særlig Interesse.

Undersøgelsen af Køkkenmøddingerne blev saaledes paa
forskjellig Maade befrugtende for den nordiske Oldforskning, gav den
Liv og førte den ind paa nye Spor. Men de ved den vundne
Resultater og den Methode, hvorved disse vare vundne, havde
tillige deres store Betydning for de Undersøgelser til Oplysning om
Menneskets Samtidighed med den qvaternære Tids uddøde Dyr,
der toge deres Begyndelse i Frankrig og England i Slutningen af
5oerne, ligesom disse atter utvivlsomt bidroge til at modne Worsaaes
Tanke om en ældre og yngre Stenalder for Nordens Vedkommende.
Disse Undersøgelser fulgte S. med levende Interesse («Meddelelser
om de franske Knokkelhuler», 1866; «Mammuthjægerstationen ved
Predmost», 1888), gjorde Rejser for selv at se Forholdene paa
Fundstederne, gav Møde ved de internationale Kongresser, deltog i
Diskussionen om de paagjældende Spørgsmaal og hørtes altid med
stor Opmærksomhed.

«Det var ham», skrev Virchow ved hans Død, «der indførte
Naturvidenskabens strængere Methode i Diskussionen ved disse
Møder. Overalt, hvor det gjaldt om at bestemme de ældste Spor 
af menneskelig Virksomhed, var han til Rede med sin Hjælp, og
saaledes drog han endnu som en meget gammel Mand ned til
Mähren for at prøve, hvor vidt dets Mammuthjægere ogsaa virkelig
vare ægte. Og saa» -- fortsætter han -- «blev han aldrig træt
af at yde enhver alvorlig Forsker paa dette Omraade Oplysning,
Belæring og Materiale til egne Undersøgelser.»

Denne Side af S.s Virksomhed kan ikke noksom fremhæves.
Den afslører et af de smukkeste Træk i hans Personlighed, et
Træk, der karakteriserer baade Mennesket og Videnskabsmanden.
Og en fortrinlig Læremester var han, hvad enten han «demonstrerede» 
for fremmede Videnskabsmænd paa Musæet i det «historisk
navnkundige Nr. 16», som Quatrefages benævner det, eller han
talte for en Forsamling af danske Landmænd. For denne
redebonne Hjælp og Belæring har han i levende Live hørt Ros og
Tak fra mange Sider og paa forskjellige Maal, men vist næppe
smukkere, end den lyder i vort eget Sprog fra den norske
Oldforsker Ingv. Undsets Læber: «Til mine kjæreste Erindringer fra
hint Studieaar hører Erindringen om den udmærkede Velvilje,
hvormed Professor S. modtog og interesserede sig for den unge
norske Student. Han tog mig med paa Udflugter til sjællandske
Moser, viste mig de dertil hørende Samlinger paa Musæet og ofrede
Timer paa at lære mig at forstaa Flintredskabernes Tildannelse og
de Spor af Gnid og Slid af deres Skaftning og Brug, som en skarp
Undersøgelse kan iagttage paa dem. Jeg føler mig at have lært
mere hos ham end hos nogen anden med Hensyn til Stenalderens
Liv og Stenredskaber og der at have faaet mit Øje udviklet og
skærpet til indgaaende Iagttagelser» («Naturen» 1886). I sine sidste
Leveaar var S. optaget af Studier over de figurlige Fremstillinger,
der findes paa Helleristningerne, Guldbrakteaterne og Sølvpladerne 
fra Gundestrup-Fundet («Yak-Lungta-Brakteaterne», 1893; «Det
store Sølvfund ved Gundestrup», 1895). Helleristningerne studerede
han efter Originalerne paa Klipperne i Baahus Len og kom ved
disse Undersøgelser til den Erkjendelse, at de paagjældende
Fremstillinger bestemt tyde paa, at Skandinavien under Broncealderen og
den ældre Jærnalder har staaet i Kulturforbindelse med Mellemasien.
Om Rigtigheden af hans Opfattelse ere Meningerne delte, men
enhver vil beundre den Energi, hvormed den 80aarige Olding gav
sig i Lag med saa stort et Arbejde, hvor hvert Skridt fremad ogsaa
førte dybere og dybere ind i Studiet af en overvældende stor
Litteratur. Dette skræmmede ham imidlertid ikke, end ikke da 
Kræfterne svigtede; endnu da han laa paa sit korte Sygeleje, talte
han med Iver om Arbejdet, der ventede paa ham; men da stod
Døden allerede ved hans Seng, og 2 Dage senere var hans
Arbejde endt for stedse.

L. Zinck.



Steenstrup, Knud Johannes Vogelius, f. 1842, Geolog.
J. S. fødtes 7. Sept. 1842 i Høstemark Mølle, Mov Sogn, Aalborg
Amt, hvor hans Fader, Johan Peter S., Broder til ovennævnte
Japetus S., var Forpagter. Hans Moder var Sinned Claudine
f. Lund. Efter Skolegang i Thisted tog han i 1863 farmacevtisk 
Examen og læste derefter til Artium, hvis 2. Del han dog
ikke naaede. I 1866 ansattes S. som Assistent ved Universitetets
mineralogiske Musæum og fik herigjennem snart Lejlighed til at
paabegynde de Rejser og Undersøgelser i Grønland, der skulde
blive hans Livs Hovedopgave. Da en svensk Expedition i 1871
blev udsendt til Grønland for at hente de af Nordenskiøld fundne,
af ham for Meteoriter ansete store Jærnblokke, blev S. udset til at
ledsage den, og allerede det følgende Aar besøgte han igjen de
samme Egne, hvor det lykkedes ham at paavise, at Jærnmasserne
ikke vare Meteoriter, men Udskillelser i Basalten, en Undersøgelse,
der med ét Slag gjorde hans Navn kjendt og skaffede ham den
ærefulde Stilling som korresponderende («honorary») Medlem til
Mineralogical society of Great Britain and Ireland. S. har i alt
9 Gange besøgt Grønland og har deraf den ene Gang opholdt
sig 2 1/2 Aar der oppe; han er saaledes for længst bleven Avtoritet
i alle Spørgsmaal dette Land vedrørende, i det selv det gamle
Stridsspørgsmaal om Østerbygdens Beliggenhed gjennem hans
Arbejder er bragt ud af Verden. Rige Samlinger har han hjembragt
fra sine Rejser, men uheldige Forhold ved det gamle mineralogiske
Musæum medførte des værre, at store Dele deraf maatte opbevares
paa Christiansborg Slot, hvor de gik tabt ved Branden 1884;
heldigvis var det righoldige Materiale af grønlandske Planteforsteninger,
der danner Grundlaget for Heers «Flora fossilis Grønlandica», samt
Samlingerne af metallisk Jærn i Basalt paa det Tidspunkt ikke paa
Slottet, saa de unddroges Ildens Ødelæggelse.

I 1889 fratraadte S. Stillingen som Assistent ved Mineralogisk
Musæum, i det han ansattes som Geolog (senere Statsgeolog) ved
Danmarks geologiske Undersøgelse. Arbejdet her, der
hovedsagelig havde til Formaal at give en inden for fast Ramme holdt,
systematisk Beskrivelse af Landets enkelte Egne, passede imidlertid 
ikke med S.s frie, noget rastløse Forskeraand, der ikke lod nogen
Iagttagelse uænset, selv om den ikke direkte stilede mod det ved
Kortlægningen paatænkte Maal. Hans geniale Paavisning af
Klitternes Vandring og Form, hans Studier over Flyvesandets
Indvirkning paa Rullestenene skyldes Saadanne Sidespring fra det
planmæssige Arbejde, der ikke laa for hans Natur; han skiltes saaledes
fra Danmarks geologiske Undersøgelse i Begyndelsen af 1897.

Uden at have publiceret meget om danske geologiske Forhold
er S.s udmærkede Kjendskab til Landet dog i høj Grad kommet
dansk Geologi til gode, thi han, der tillige staar som Bærer for
mangen Tradition, har altid beredvillig stillet sin Viden til andres
Raadighed samt over for den yngre Slægt paavist Felter, hvor der
laa en udyrket Arbejdsmark. -- S., der er Æresmedlem af flere
udenlandske Selskaber, udnævntes 1894 til Dr. phil. hon. causa.
Af den internationale Gletscherkommission blev han Medlem 1895,
af Kommissionen for Grønlands geologiske og geografiske Undersøgelse 
i 1896. I Naturhistorisk og Geologisk Forenings Bestyrelser
har han haft Sæde i en længere Aarrække; 1902 blev han Medlem
af det kongl. danske Videnskabernes Selskab.

Universitetsprogr. t. Reformationsfesten  1894.

V. Hintze.



Steenstrup, Mathias Georg Gotthilf, 1822-1904, historisk-filosofisk 
Forfatter. S., Broder til ovennævnte Professor Jap. S., er født
i Hillerslev i Thy 22. Juli 1822. Fra Randers lærde Skole kom han
til Universitetet 1840, tog theologisk Attestats 1845 og udgav 1848
en Afhandling om «Det theologiske Studium ved vort Universitet».
Ved den sønderjyske Krigs Udbrud gik han med som frivillig,
blev Sekondlieutenant, men maatte 1849 træde tilbage paa Grund
af en stærk Øjenlidelse. Han studerede nu Litteraturhistorie,
Kulturhistorie og Filosofi og disputerede 1854 for Magistergraden
eller, som den kort derefter blev kaldt, Doktorgraden. Hans
Afhandling: «Historisk-kritisk Oversigt over Forsøgene paa at give
en Historiens Filosofi», vidner ikke blot om en omfattende og
grundig Læsning paa det filosofiske Omraade, men tillige om en
Klarhed og Skarphed i Opfattelse, Fremstilling og Bedømmelse af
Systemerne, som den Gang var noget højst usædvanligt. Fra 1855-68 
var S. Redaktør og Udgiver af «Dansk Maanedsskrift», i
hvilket han selv har skrevet adskillige værdifulde Afhandlinger.
1864 blev han Medlem af Samfundsraadet for «Samfundet til den
danske Litteraturs Fremme». Fra 1866 har han med stor Omhu 
og Dygtighed redigeret de af «Udvalget for Folkeoplysnings Fremme»
under Fællestitelen «Folkelæsning» udgivne Skrifter. Tanken om
denne betydningsfulde Virksomhed udsprang fra S., der ligeledes
var Udvalgets Formand og selv har ydet værdifulde Bidrag som
f. Ex. «Sverige, Land og Folk» (2 Hæfter; 1876). 1876-88 var
S. Statens Tilsynsmand ved Folkehøjskolerne og udgav 1886, da
der i visse Kredse havde rejst sig en stærk Uvilje mod disse, et
Forsvarsskrift: «Anklagerne mod Højskolerne, belyste ved
Kjendsgjerninger», som ved sin rolige og saglige Tone gjorde betydelig
Virkning. -- Han ægtede 1849 Rise Jensine Jacobine Kjellerup (f.
21. Okt. 1827), yngste Datter af Godsejer Niels Winde K. til
Visborggaard (d. 1835) og Caja Severine f. Kruse. Han døde 13. Okt. 1904.

Universitetsprogr. t. Reformationsfesten 1854. 
Erslew, Forf. Lex.
Danmarks Kultur ved Aar 1900. 
Søndagsbladet 5. Maj 1901.

K. Kroman.



Steenstrup, Poul, 1772-1864, Sølvværksdirektør, var født 
paa Hovedgaarden Kjeldkjær ved Vejle 10. Dec. 1772 og var en
Broder til ovfr. nævnte Præst Hans Resen S. Efter i 1790 at
være bleven Student fra Kolding Skole kom han 1796 til Norge,
hvor han besøgte Bergseminariet paa Kongsberg og tillige var
Hovmester for Carsten Ankers Søn. 1800 tog han Bergexamen, rejste
derefter i 3 Aar med Stipendium i Tyskland og Østerrig og fik
ved Tilbagekomsten i 1804 en midlertidig Løn af 700 Rdl. Efter
Nedlæggelsen af Kongsberg Sølvværk i 1805 blev han knyttet til
dette Sted, hvor han udførte betydelige Arbejder, dels for det
nye Jærnværk, dels for det der oprettede Uld- og Linnedmanufaktur 
og for den nye Vaabenfabrik. 1811 blev han udnævnt
til Bergmester. Han repræsenterede Kongsberg ved Rigsforsamlingen 
paa Ejdsvold, (som Suppleant) ved det overordentlige
Storting i 1814 og derefter som Repræsentant ved Stortinget 1824.
Paa Ejdsvold sluttede han sig nær til Christian Frederiks Parti.
Efter at Staten i 1824 havde solgt Jærnværket og Manufakturet, og
den af S. grundlagte Vaabenfabrik var underlagt en egen
Bestyrelse, stod han indtil 1831 paa Vartpenge. I denne Tid arbejdede
han med forskjellige Opfindelser. Om Vinteren 1826-27 havde
han bragt et Lokomotiv til Christiania, med hvilket han
experimenterede paa Fjordisen. Dette dreves med Haandkraft, men var
beregnet paa senere at kunne anvendes for Damp. Paa en Rejse
til England erhvervede han Patent paa Opfindelsen af et
Dampskibshjul. Ligeledes arbejdede han for Kong Carl Johan med at 
undersøge de denne tilhørende norrlandske Jærnlejer og Værker.
I 1831 traadte S. atter i den norske Stats Tjeneste som konstit.
Bergmester i vestre søndenfjældske Distrikt og fra 1833 som første
Medlem af Sølvværksdirektionen paa Kongsberg. I 1839 tog han
Afsked og levede senere som Pensionist paa Kongsberg indtil sin
Død, der indtraf 9. Okt. 1864. S. var fra 26. Okt. 1806 gift med
Mathia Bernhardine f. Collett (f. 1779 d. 1847), Datter af Peter C.,
Ejer af Buskerud. Han var derved en Slags Svoger af Statsraad
Jonas Collett (IV, 54), og det tør antages, at denne oftere har
konfereret med ham ved vigtige Beslutninger, der angik Sølvværket,
fremfor alt, da Collett i 1833 nægtede at sælge dette og derved
reddede for Staten de store Summer, det i de følgende Aar kastede
af sig.

A. Collett, En gammel Christianiaslægt. 
Halvorsen, Norsk Forf. Lex. 

Yngvar Nielsen.



v. Steenwinkel, Anton, --1688, Maler, muligvis en Søn af 
Maleren Morten S. (ndfr. S. 346). Om hans Læretid og Uddannelse 
er intet nærmere bekjendt; 1670 eller maaske tidligere
udnævntes han til kongl. Kontrafejer og maa have arbejdet til
Kongens Tilfredshed, da hans oprindelige Besoldning 1685 forhøjedes.
Af Regnskaberne frerngaar det, at han har malet adskillige Billeder
til Rosenborg, saaledes bl. a. et større Genrestykke, et Karneval,
der af Kunsthistorikeren Weinwich omtales som endnu hængende
paa Slottet. Nu synes det at være forsvundet ligesom hans
Portrætter, af hvilke i det mindste et (af Elisabeth Scheffer) blev
stukket i Kobber af Schaten. S. maa have været en velhavende,
dannet og kunstinteresseret Mand, thi han efterlod sig en ret
betydelig Samling Malerier, Kunst- og Værdigjenstande og Bøger,
der bortsolgtes ved Avktion. Gift 1. (1678) med Christine Brinck
(d. 1685), 2. (1687) med Marie de Grot, der overlevede Manden,
som døde 1688 (begravet 29. Okt.).

Friis, Bidrag t. dansk Kunsthist. S. 36 f.

M. Mackeprang.



v. Steenwinkel (Steinwinckel), Christian, --1694, Officer,
henhørende til samme Familie som de ovfr. og i det følgende
omtalte Kunstnere. Han indtraadte i Tjenesten i 1656 og nævnes i
1668 som «Gefreiter unter Hr. Stadtmajor Compagnie» i Kjøbenhavn. 
I 1675-76 stod han som Fændrik ved sjællandske nationale 
Infanteriregiment og var i 1677 Kapitajnlieutenant ved samme.
I 1676 blev han af Gottfried Hoffmann foreslaaet til Ingeniør, «da 
han er en gammel Konduktør». Han deltog i den Skaanske Krig
og førte i 1677 sammen med nys nævnte Hoffmann Tilsynet med
Fortifikationen af Landskrone. 17. Nov. s. A. meddelte Hoffmann
ham Duelighedsattest som Ingeniør, og et Par Dage senere
forestilledes han som In geni ør officer i det belejrede Christiansstad. I
Avg. 1678 sendtes han fra Lejren ved Ønnestad til Helsingborg,
og 1679 var han i Kjøbenhavn som Ingeniørkapitajn. Ved den
danske og den holstenske Fortifikationsetats Oprettelse 1684
ansattes han som Chef for førstnævntes 3. Kompagni, og efter i 1685
at have været Chef for 2., i 1686 for 1. Kompagni blev han i 1689
Major og s. A. Chef for Fortifikationsetaten i Danmark. 1694
forfremmedes han til Oberstlieutenant, men døde s. A. (bisat 12. Okt.
i Trinitatis Kirke i Kjøbenhavn). -- Hans Hustru, Anna Sophia
Hegemann, overlevede ham og døde 1744 (bisat 9. Marts), 96 Aar
gammel. S. er sandsynligvis identisk med den Christian S., som
1667 ægtede Enken Anna Cathrina Peucker, og har saaledes været
2 Gange gift.

Friis, Bidrag t. dansk Kunsthist. S. 40 f. 
Tychsen, Fortifikations-Etaterne og Ingenieurkorpset 1684-1893.                                             

V. E. Tychsen.



v. Steenwinkel, Hans, -1601, Bygmester, var født i 
Antwerpen, men maa, inden han kom til Danmark, have opholdt sig
en Tid i Emden, siden han stundum kaldes Hans v. Emden. 1578
var han her i Landet, i det han da som Murmester arbejdede paa
Kronborg. Uden maaske helt at opgive Haandværket gik han
imidlertid snart over til en større Virksomhed og antoges 1582 til
kongl. Bygmester. I denne Stilling -- halv Arkitekt og halv
Entreprenør -- maatte han ikke uden Kongens Tilladelse arbejde
for andre, men at han fik en saadan Tilladelse, fremgaar af, at
han byggede paa Hven for Tyge Brahe, for hvem han 1584
opførte Stjærneborg, og hvem han vistnok ogsaa bistod ved senere
Byggeforetagender. Størst var naturligvis hans Virksomhed i
Kongens Tjeneste, og da han snart sendtes et Sted hen, snart et andet,
førte han en urolig Tilværelse. Han forestod Bygningen af
Fæstningsværker ved Varberg, Akershus, Baahus og Halmstad og deltog
i Anlæggelsen af Christianopel. Af hans andre Byggeforetagender
kunne nævnes de store Arbejder ved Petri Kirke i Kjøbenhavn
(1585-86) og Opførelsen af Slangerup Kirke (1588). Han skal
desuden have givet sig noget af med Maler- og Billedhuggerkunst, en
Mangfoldighed af Talenter, som samlede eller enkeltvis gik over 
paa hans Sønner (s. ndfr.). Han døde 10. Maj 1601 i Halmstad; 
hans Enke, Inger Pedersdatter, overlevede ham i mange Aar.

Friis, Bidrag t. dansk Kunsthist. S. 5 ff. 
Weilbach, Nyt Kunstnerlex.

C. F. Bricka.



v. Steenwinkel, Hans, 1587-1639, Bygmester, Søn af 
foregaaende, var født 24. Juni 1587 i Kjøbenhavn. Han begyndte 1614
at arbejde for Christian IV baade som Bosserer og som
Billedhugger (Stenhugger) og fik snart ogsaa Anvendelse som Bygmester.
Som saadan maa han have vundet Kongens Tilfredshed, thi 1619
ansattes han som Bygmester og Tilsynsmand ved alle kongl.
Bygninger. Til hans tidligste Arbejder hører Karrusselporten ved
Frederiksborg (1614), ved hvilket Slot han i den nærmest følgende Tid
var en Del beskæftiget. Efter Broderen Lorents' Død (1619)
overtog han Leverancen af Stenhuggerarbejdet til Børsen, med hvis
Opførelse han fra 1627 førte Overtilsynet, og Fuldendelsen af
Christian IV's Kapel ved Roskilde Domkirke. Han havde større eller
mindre Andel i Opførelsen af Trefoldighedskirken i Christiansstad,
Kronborg efter Slotsbranden 1629, Højbro og Nybro, Rundetaarn
og Trinitatis Kirke i Kjøbenhavn, Valdemars Slot paa Taasinge, og
han kunde, inden han 6. Avg. 1639 lukkede sine Øjne, se tilbage
paa et virksomt Liv. Om Værdien af hans Gjerning er det vanskeligt 
nu at have en begrundet Mening, fordi det, hvad der gjælder
om næsten alle Christian IV's Bygninger, i de fleste Tilfælde er
umuligt at afgjøre, fra hvilken Kunstners Haand den arkitektoniske
Plan hidrører. I sin Konge havde H. S. en strix Herre, der ved
mere end én Lejlighed lod sin Misfornøjelse med ham komme til
Orde, men med Kongens koleriske Temperament siger dette mindre
end det Faktum, at han lige til sin Død blev staaende i den
kongelige Bygherres Tjeneste. En Udtalelse efter hans Død tyder
paa, at Kongen har sat større Pris paa ham som Arkitekt (Tegner)
end som praktisk Leder af Arbejderne. -- H. S., der ejede flere
Grunde i Kjøbenhavn, efterlod Enken Cathrine (Trine)
Villumsdatter (Hübertz), som var fra Helsingør.

Han havde flere Brødre. Lorents v. S. (d. 1619), der nærmest
var Billedhugger, men tillige Bygmester, er nævnt ovfr. Maleren
Morten v. S. (født 3. Juli 1595 i Varberg, d. 9. Dec. 1646 i 
Kjøbenhavn) har leveret en Del Malerier til Rosenborg og Kronborg.
En tredje Broder var maaske Bygmesteren  Villum v. S., som i sine 
yngre Dage arbejdede paa Laholm Slot og 1629 sendtes til
Glückstadt, hvor han forblev en Snes Aar.

Hist. Tidsskr. 5. R. I, 357 ff. 
Friis, Bidrag t. dansk Kunsthist. S. 14 ff.
Weilbach, Nyt Kunstnerlex.

C. F. Bricka.



v. Steenwinkel, Hans (ell. Johan), --o.1700, Billedhugger 
og Bygmester, er sandsynligvis en Søn af den yngre Hans v. S. (s.
ovfr.). Under Frederik III nævnes han som kongl. Billedhugger
og fik som saadan unge Kunstnere i Lære. 1669 antoges han til
kongl. Bygmester (Bestalling 1671), men hans Virksomhed synes at
have været mere underordnet, og han stilledes ganske i Skygge af
Generalbygmesteren Lambert v. Haven. 1670 fik han Ordre til at
forfærdige en Model til den nye Nørreport i Kjøbenhavn, men det
blev L. v. Haven og ikke ham, der korn til at bygge Byens stateligste 
Port, til hvilken saa vel et Udkast som den af Christian V
approberede Tegning opbevares i Nationalmusæets Arkiv. Desuden
ledede han talrige Ombygningsarbejder paa de kongl. Slotte i
Nordsjælland, ligesom han muligvis har bygget den 1696-1700 opførte
Christkirke i Rensborg, til hvilken han udførte en Model. I
Slutningen af sit Liv var han desuden beskæftiget med den nye,
pragtfulde Altertavle til Frelsers Kirke, der dog først fuldendtes en
Menneskealder efter hans Død. Han var Medlem af den 1680
oprettede Kommission for Gader, Stenbroer og Vandløb i
Kjøbenhavn og ledede bl. a. Anlægget af Gammel Frederiksborggade.
1664 havde han ægtet Bente Jacobsdatter, men da baade hans
Hustru og eneste Søn døde før ham, indsatte han ved et
Testamente af 13. Dec. 1699 sin Søster Annike som Universalarving.
Kort efter maa han være død, thi 11. Jan. 1700 begravedes han.

Friis, Bidrag t. dansk Kunsthist. S.  37 f.

M. Mackeprang.



v. Steenwinkel, Oluf, --1659, Ingeniør, findes første Gang 
sikkert omtalt 1643 som Bygmester paa Nykjøbing Slot. Kort efter
blev han sendt til Malmø for at forestaa Arbejdet ved
Fæstningsværkernes Udbedring; her kom han det følgende Aar for Skade
at dræbe en Vognmand, mistede sin Fred, men fik den givet
tilbage af Kongen. 1646 var han atter Bygmester paa Nykjøbing og
nedsatte sig nogle Aar efter i Kjøbenhavn, hvor han 1651 fik
Beskikkelse som Stadskonduktør; i denne Egenskab kom han i Strid
med Murerlavet og blev fradømt sin Bestilling af Borgmestre og
Raad. Saa ansatte Kongen ham 1652 som Konduktør ved 
Befæstningsarbejderne i Skaane; men den uden Tvivl meget stridbare
Mand blev ogsaa her uenig med Myndighederne, og Rigsmarsken
opsagde ham Tjenesten 1655 ved en skarp Ordre. Stadig mente
dog Regeringen at burde bruge hans Evner, og efter at han i
Foraaret 1658 havde hentet Kanoner og Munition fra det afstaaede
Christiansstad, sendtes han i de første Dage af Avg. s. A. til
Kronborg for at arbejde paa Fæstningens Udbedring. Her var det saa,
at han en Maaned senere blev den svenske Konges Fange ved
Kronborgs Erobring. Med eller imod sin Vilje maatte han nu
arbejde for den nye Herre som dennes Ingeniør. Men i Sommeren
1659 deltog han i den bekjendte Sammensværgelse, der gik ud paa
at bringe Slottet tilbage i de danskes Hænder. Sammensværgelsen
blev jo imidlertid opdaget, S. fængslet, pint og 18. Juli 1659
henrettet. Det tjener til Ære for ham, at han ikke vilde angive nogen
af sine medsammensvorne, men det patriotiske ved hans Daad
formindskes ved den Kjendsgjerning, at han modtog 100 Dukater af
Hans Rostgaard, før han indlod sig paa Sagen. Efter Freden blev
hans Lig nedtaget fra den Stejle, det havde været lagt paa, og
hæderlig begravet 1660.

Ude og Hjemme 1877-78, Nr. 37. 
Christian IV's egenh. Breve VI, 210 f. 
Friis, Bidrag t. dansk Kunsthist. S. 28 ff.

J. A. Fridericia.



Steenvinkel, Peter Christian, 1742-99, Præst, Søn af 
Skoleholder T. O. S. og Marie f. Bræstrup, er født i Horsens 17. Okt.
1742. Han blev Student fra Aalborg 1762 og tog theologisk
Embedsexamen 1766. 1768 blev han resid. Kapellan i Dronninglund
Sogn og 1773 Sognepræst til Herringe paa Fyn, hvorfra han 1778
forflyttedes til Svendborg og 1782 til Assens. Han udnævntes 1792
til titulær Professor theologiæ og døde 6. Okt. 1799. Han blev
1774 gift med Frederikke Louise Michaelsen (f. o. 1751 d. 1838),
Datter af Major Gustav M. -- S. har, som saa mange af hans
samtidige, taget sig af Skolevæsenet og oplært Skoleholdere. Han har
skrevet Afhandlinger om Forbedring af Gudstjenesten og om at
fremme Oplysning og Sædelighed. Hans mærkeligste Arbejde er
dog en Oversættelse af den tyske Satiriker Rabeners Skrifter (I-VI,
1779-82), der 1785 udkom i 2. Oplag.

Nyerup, Lit. Lex.

L. Koch.



Stefánsson, jvfr.  Stephensen. 



Stefánsson, Ólafur, 1731-1812, Stiftamtmand, Søn af Præsten 
Stefán Ólafsson og dennes 1. Hustru, Ragnheiður Magnúsdatter, er
født paa Höskuldsstaðir i det nordlige Island 3. Maj 1731 og blev
i ung Alder forældreløs. Han dimitteredes fra Latinskolen paa
Holar til Universitetet 1751, blev juridisk Kandidat 1754 og
ansattes som Bogholder ved Fabrikkerne i Reykjavik, beskikkedes
1756 til Vicelagmand, adjungeredes 1764 Amtmand M. Gíslason og
udnævntes efter dennes Død 1766 til Amtmand over Island. 1761
ægtede han nys nævnte Amtmands Datter Sigriður, et Giftermaal,
der baade skaffede ham Rigdom og Anseelse. Da Island 1770
deltes i 2 Amter, tilfaldt Nord- og Østamtet ham, men 1783 afgik
han med Pension, efter Sigende for at undgaa en Flytning til
Nordlandet. Da der 1787 oprettedes et særligt Vestamt, udnævntes
han til Amtmand over dette. 1790 forfremmedes han til Stiftamtmand 
over Island og forbandt med denne Stilling Posten som
Amtmand, indtil 1793 over Vestamtet, derefter over Sydamtet.

Med Ó. S.s Udnævnelse til Stiftamtmand havde for første
Gang en indfødt Islænder faaet Landets øverste Styrelse i Hænde,
og omtrent samtidig tilfaldt de fleste vigtigere Embeder i Landet
hans Sønner eller nære Slægtninge. Han var afholdt ved sin
personlige Elskværdighed og Godgjørenhed; man anerkjendte hans
sunde Omdømme og landøkonomiske Indsigt. Han havde ogsaa
med Iver virket for Næringsvejenes Udvikling og en bedre
Ordning af Handelsforholdene, ligesom han hørte til den Kreds af
Mænd, der i moderne Reformer saa Betingelsen for Islands
Fremtid, om han end optraadte forsigtig og eftergivende. I sin
Embedsgjerning, særlig som Stiftamtmand, har han dog næppe ydet noget
fremragende, tilmed vare Forholdene vanskelige saa vel paa Grund
af Landets Forarmelse som ved personlige Modsætninger inden for
de styrendes Kreds. Med Aarene indsneg der sig Uregelmæssigheder 
eller i alt Fald nogen Slaphed i hans Bestyrelse, hvad der
1803 førte til Nedsættelsen af en Kommission til Undersøgelse af
hans Embedsførelse. Dette foranledigede hans Afsked 1806, som
dog bevilgedes ham paa gunstige Vilkaar og med Titel af
Gehejmeetatsraad. Til sin Død, 11. Nov. 1812, forblev han boende paa
den ud for Reykjavik liggende Ø Viðey, hvor han siden 1793 havde
haft sin Embedsbolig. 1785 havde han for sin Redebonhed til
at afhjælpe den ved Uaar foranledigede Nød erholdt
Fortjenstmedaillen.

Ó. S. har paa Dansk udgivet en historisk «Underretning om 
den islandske Handels Førelse» (1798) og desuden i det ældre
islandske Litteraturselskabs Skrifter offentliggjort forskjellige
økonomiske Afhandlinger.

Æfiminning Ó. S. (Viðey 1820). 
P. Pétursson, Hist. eccl. Islandiæ S. 450 ff. 
Ísafold VI (1879), Nr. 10. 
Tímatal III (1882), S. 245 ff. 
J. Thorkelsson, Saga Jörundar Hundadagskóngs (1892).

Kr. Kaalund.



Stefánsson, Sigurður, 1744-98, Biskop, Halvbroder til 
ovennævnte Ólafur S., er født paa Höskuldsstaðir 27. Marts 1744
i Faderens 2. Ægteskab, med Enken Sigríður Sigurðsdatter. Efter
at have gjennemgaaet Latinskolen paa Holar deponerede han ved
Universitetet 1765, tog theologisk Attestats 1767 (3. Karakter) og
blev derefter Lærer ved Skolen paa Holar. 1773 beskikkedes han
til Præst paa Möðruvellir, befordredes 1781 til Helgafell og kaldedes
der fra 1788 til Biskop over Stiftet Holar, i hvilken Anledning han
tilbragte Vinteren 1788-89 i Danmark. S. S., som fra sin
Ungdom havde været brystsvag, roses for sit godhjærtede Sindelag og
synes med Alvor at have omfattet sit Kald, men hemmedes ved
Sygdom i sin Embedsvirksomhed. Han døde 24. Maj 1798. Han
havde 1771 ægtet Guðríður, Datter af Præsten Halldór Pálsson.
Med ham slutter Bisperækken paa Holar, i det Stiftet derefter
forenedes med Skalholt Stift til et hele Island omfattende Bispedømme.

Verdung S. S. (Hólum 1799). 
P. Pétursson, Hist. eccl. Islandiæ S.  501.

Kr. Kaalund.



Steffens, Henrich (Heinrich), 1773-1845, Naturforsker og Filosof, 
er født i Stavanger 2. Maj 1773. Faderen, Henrich S., var af
holstensk Æt, født i Sydamerika 1744. Som Distriktslæge i Ods Herred
havde han ægtet Susanna Christina Bang (f. 1751 d. 1788), Søster
til N. F. S. Grundtvigs Moder og Brødrene Mynsters Plejefader.
1773 sendtes han af Regeringen til Stavanger for her at oprette et
Hospital, og her fødtes Sønnen H. som den næstældste af 6
Søskende. 3 Aar senere forflyttedes Faderen som Regimentskirurg til
Throndhjem, 1779 kom han til Helsingør, 1784 til Roskilde, 1787
til Kjøbenhavn og 1792 til Rensborg, hvor han døde 1798. Han
var en begavet, men urolig og opfarende Natur, en slet Husholder,
men stærkt interesseret i sine Børns Opdragelse. Moderen var
alvorlig og mild, stærkt religiøs, men af et skrøbeligt Helbred og
for det meste sengeliggende. S. havde arvet ikke saa faa Træk
af Faderens Natur. Ilter og livlig som denne vakte han som Barn
ofte de ældres Uvilje ved sin paatrængende Snaksomhed og stærke 
Selvfølelse. Hverken i Tale eller Gjerning var han i Kammeraternes 
Øjne ganske paalidelig. Men var der end adskilligt, der stødte
fra, ikke mindst en vis usund Mangel paa Ligevægt, der faldt hans
mere sindige Kammerater stærkt i Øjnene, laa der dog bag alt
dette saa megen Blødhed og Hjærtensgodhed, at man tilgav ham
og holdt af ham alligevel. I Helsingør og Roskilde havde han
gaaet i disse Byers lærde Skoler, i Kjøbenhavn blev han privat
forberedt til Universitetet. 1790 blev han Student, og Aaret efter tog
han 2. Examen. Hans Moder havde ønsket, at han skulde studere
Theologi, og selv havde han i sine Barneaar drømt om det samme.
Hans senere Omgivelser førte ham imidlertid i andre Retninger.
Baade i Hjemmet og hos Morbroderen, Overlægen, den senere
Professor, F. L. Bang (I, 477), var det først og fremmest Medicinere,
han stødte sammen med. O. H. Mynster havde en stor Indflydelse
paa S. som paa alle sine Omgangsfæller. Endnu et Par andre
Omstændigheder traadte til, og S. førtes saaledes efterhaanden mere
og mere ind paa Studiet af Naturvidenskaberne, særlig de
beskrivende og fremfor alt Mineralogien og den dertil sig knyttende
Geologi. Da Faderen, nærmest paa Grund af Pengevanskeligheder,
1792 lod sig forflytte til Rensborg, maatte Sønnen overtage en
Huslærerplads hos en Slægtning i Ods Herred; men da han hurtig
viste sig ganske uskikket til denne Gjerning, tog Morbroderen sig
af ham, saa at han atter kunde vende tilbage til Hovedstaden og
der fortsætte sine Studier. Han afsluttede dem 1794 ved en Art
Examen for et privat Selskab til det naturhistoriske Studiums Fremme,
ved hvilken han blev examineret af Vahl og Schumacher. Ved
Universitetet var Interessen for disse Grene af Naturvidenskaben
endnu ikke ret vaagnet.

Fra dette naturhistoriske Selskab fik S. end videre et Stipendium, 
for hvilket han skulde foretage en Undersøgelsesrejse til
Norge. Særlig ønskede man Oplysninger om Vestkystens Bløddyr
og om Bjærgformationen i Omegnen af Bergen. S. drog afsted i
Maj 1794. Hvad enten nu Grunden har ligget i Opgavens Vanskelighed 
eller i hans personlige Udygtighed over for et saadant
praktisk Foretagende, saa mislykkedes hans Undersøgelser fuldstændig,
og da han nødig vilde vende tilbage til Kjøbenhavn med uforrettet
Sag, fattede han den Beslutning at gaa til Tyskland. Med den
der vaagnende nye Aand følte han sig i sit inderste beslægtet;
over for Vennerne i Kjøbenhavn havde han altid følt sig delvis
fremmed. 

Med en gammel Grønlandsfarer forlod han i Okt. 1794 Bergen
for at gaa til Hamborg. I en Storm kom Skibet imidlertid paa
Grund i Elben og maatte forlades, og S. kom saaledes til
Hamborg omtrent blottet for alt. I en temmelig trøstesløs Forfatning
levede han her Vinteren over, og først i den yderste Nød
henvendte han sig det følgende Foraar til sin Fader i Rensborg, hos
hvem han derpaa levede et Aars Tid. Hans kjøbenhavnske Venner
havde imidlertid paa forskjellige Maader sørget for ham, og med
Anbefalingsskrivelser i Lommen kunde han endelig i Foraaret 1796
drage til Kiel. Her bleve Forholdene atter lysere for ham. Han
fik strax en Del Privattimer i Naturhistorie, og efter at han havde
aflagt en Prøve for Professoren i Naturvidenskab, Fabricius, fik
han endog Tilladelse til at holde Forelæsninger som Privatdocent
ved Universitetet. Ved sin Livlighed og Omgængelighed vandt
han efterhaanden baade Studenter og Professorer for sig og sluttede
forskjellige varige Venskabsforbindelser med jævnaldrende
Videnskabsdyrkere. Sammen med disse begyndte han nu omfattende
Studier af den nyere tyske Filosofi og Poesi; Aaret efter blev han
Dr. phil. og udgav anonymt sit første lille Skrift: «Ueber die
Mineralogie u. das mineralogische Studium» (1797). Det var endnu
ikke filosofisk, og han betragtede det snart selv med stor
Ringeagt. Foreløbig var han imidlertid fornøjet baade med Skriftet og
med sin nye Værdighed og gjorde en Rejse til Kjøbenhavn, hvor
han blev vel modtaget af alle.

Efter at være vendt tilbage til Kiel fik han fat i Jacobis Skrift
om Spinoza, og dermed begyndte den indre Omvæltning i hans
Bevidsthed, der hurtig førte ham bort fra den empiriske
Naturvidenskab til Filosofien og særlig til den samtidig opblomstrende
romantiske Naturfilosofi, der i et og alt stemmede med hans hele
Væsen. Fra Jacobi vendte han sig til selve Spinoza, lukkede sig
inde med ham og studerede ved Nat og ved Dag med den yderste
Lidenskabelighed. En kort Tid blev han afbrudt i disse Beskæftigelser, 
da han i Marts 1798 kaldtes til Rensborg til Faderens
Dødsleje. Men ved sin Tilbagekomst til Kiel forefandt han
Schellings nys udkomne Bøger: «Ideen zu einer Philosophie der Natur»
og «Die Weltseele». De vare som skrevne for ham, og med
glødende Henrykkelse sluttede han sig til deres unge Forfatter. Men
Kiel blev ham nu for lille; han maatte ud for at se de romantiske
Rørelser paa nærmere Hold, og virkelig lykkedes det ham ogsaa
gjennem forskjellige Velyndere hos Grev Schimmelmann at opnaa 
et Rejselegat fra Fonden ad usus publicos, rigtignok nærmest til
naturvidenskabelige Studier i Udlandet. I Anledning af Sagen
havde han atter besøgt Kjøbenhavn, hvor hans Venner nu forekom
ham som lutter «jammerlige Hverdagsmennesker».

Rejsen varede fra Foraaret 1798 til Foraaret 1802. Det første
Par Aar opholdt han sig nærmest i Jena, hvor Romantikerne havde
deres Hovedkvarter, og hvor han efterhaanden sluttede Venskab
med Schelling og Brødrene Schlegel, Tieck og Novalis, ligesom
han ogsaa blev venlig modtaget af Goethe, Schiller, Fichte o. fl.
Faa en Udflugt til Halle og Berlin lærte han Schleiermacher og
sin tilkommende Svigerfader Komponisten J. F. Reichardt at kjende. Her 
fik han imidlertid et Vink fra Kjøbenhavn om, at det egentlig var
Bjærgværksdrift, han skulde studere, og meget mod sit Ønske begav
han sig derfor til Freiberg, hvor den berømte Geolog Werner blev
hans Lærer. S. var imidlertid en flygtig Elev. Foruden Jena
tiltrak nu ogsaa det nærliggende Dresden ham, særlig efter at
Schelling havde opstillet Kunsten og Geniet som et vigtigt Moment i
det romantiske System. 1801 udgav S. sit Hovedarbejde:
«Beiträge zur innern Naturgeschichte der Erde». Han kombinerede
her sine naturvidenskabelige Kundskaber med de Schellingske
romantiske Fantasier, og da han havde en glimrende Fremstillingsevne, 
vakte Skriftet den største Opmærksomhed og hilstes af hele
den romantiske Kreds med levende Beundring. Over Halle, hvor
han forlovede sig med Hanna Reichardt, vendte han saa i
Foraaret 1802 tilbage til Danmark, hvor han nu haabede at kunne faa
en fast Ansættelse.

Han kom som en Apostel for den nye Lære. Med denne
skulde Danmark nu vækkes af sin Døs for at begynde et højere
og friere aandeligt Liv. Med ildfuld Veltalenhed forkyndte S. de
nye Anskuelser dels paa de berømte Forelæsninger, han i Vintrene
1802-3 og 1803-4 holdt paa Elers' Kollegium, og hvoraf han 1803
udgav de første under Titelen «Indledning til filosofiske
Forelæsninger», og dels og vel i endnu højere Grad ved sin daglige
Optræden i private Kredse. Vel bekjendt er saaledes hans lange
Samtale med Oehlenschläger, der havde «Guldhornene» til
umiddelbar Følge. Alle Vegne vakte og tændte han. En saadan
Veltalenhed, en saadan Ild var man ikke vant til.

Sit egentlige Maal naaede han imidlertid ikke. Han havde
blandt sine Tilhørere Mænd som Oehlenschlager og Grundtvig,
begge Ørstederne og mange flere, der siden udmærkede sig paa 
forskjellig Maade. Enhver af disse havde et aabent Blik for hans
store, vækkende Betydning. Men ingen af dem blev ubetinget
Tilhænger. Alle modtoge de det nye med selvstændig Kritik, en
Kritik, der havde været S. selv ganske fremmed eller højst kun
havde dæmret et Øjeblik for hans Bevidsthed, da han en Gang i
Bamberg traf nogle unge Læger, som praktisk vilde overføre Naturfilosofien 
i deres Lægevirksomhed. Den danske Romantik, der samtidig 
spirede frem, blev derfor vidt forskjellig fra den tyske, og end
ikke Oehlenschläger, som vel var den, der personlig nærmest
sluttede sig til S., blev strængt taget noget Øjeblik i sit Liv
fuldstændig tysk Romantiker. Jordbunden var i Danmark sundere
end i Tyskland. Det meget sygelig overdrevne hos S. stødte selv
Vennerne fra, og for de fjærnerestaaende kom hertil endnu hans
Forfængelighed og overmodige Selvfølelse, der ofte gave sig
uforsigtige Udslag. Den ældre Slægt saa derfor i S. blot en usund
Fantast, som det ikke vilde være heldigt at knytte til sig. Niels
Treschow blev kaldet til filosofisk Professor, og S., som 4. Sept.
1803 havde holdt Bryllup i Halle og ført sin unge Brud til
Kjøbenhavn, følte sig paa ny mere og mere fremmed blandt
Omgivelserne. Selv hans Rejsestipendium fordrede Regeringen
tilbagebetalt, da han efter dens Mening havde misbrugt det, og kun med
Møje lykkedes det Schimmelmann at skaffe ham fritaget for denne
Forpligtelse. Man forstaar, at han under disse Omstændigheder
greb til med Glæde, da der i Foraaret 1804 blev tilbudt ham en
Professorplads i Halle i Filosofi, Mineralogi, Fysiologi og
Naturhistorie. Men dermed var Baandet mellem S. og hans Fædreland
bristet; hans øvrige Livsgjerning kom til at tilhøre Tyskland. Kort
og træffende har Grundtvig karakteriseret Betydningen af hans
Besøg med de Ord: «Han kom og svandt som et Luftsyn. Det var
godt, thi han havde vist ellers forvirret . . . mange Hjærner. Nu
derimod vakte han kun Eftertanke.»

Ogsaa i Halle gjorde S. snart Opsigt ved sin store Veltalenhed 
og vandt mange af de unge, medens Forholdet til hans
Kolleger, der ikke hyldede den nye Lære, var mere spændt. Kun
med Schleiermacher sluttede han snart et fortroligt Venskab. Han
udgav her «Grundzüge der philosophischen Naturwissenschaft» (1806),
der dog nærmest blot er en Samling romantiske Aforismer. En
ubehagelig Afbrydelse led hans Virksomhed, da Napoleon efter
Slaget ved Jena ophævede Universitetet. 1808 aabnedes det
imidlertid igjen under Jeromes Styrelse, og S. virkede endnu nogle Aar 
her, indtil han 1811 kaldedes til Breslau, hvor et nyt Universitet var
oprettet. Med levende Tilslutning fulgte han den tyske Nationalfølelses 
Opblussen; hans Uvilje mod den franske Nation (Forstandsfolket) 
havde i lang Tid været stærk, og 1813 meldte han sig ved
Hæren som «den første frivillige» og deltog som Sekondlieutenant
i Frihedskampen og Indrykningen i Paris. I Breslau virkede han
indtil 1832 og udgav bl. a. «Anthropologie» (1822), «Die
gegenwärtige Zeit, u. wie sie geworden» (1817) og «Carricaturen des
Heiligsten» (1819-21), de 2 sidste af historisk-ethisk Indhold. Hertil
kom: «Ueber die falsche Theologie» (1823) og «Wie ich wieder
Lutheraner ward» (1831), nærmest to Bekendelsesskrifter, det sidste
rettet mod de samtidige kirkelige Unionsbestræbelser. 1832
forflyttedes S. til Berlin, og her udgav han 1839 «Christliche
Religionsphilosophie». Ligesom hos Schelling udmundede ogsaa hos
Steffens Romantikken efterhaanden i positiv Kristendom.

1824 havde S. gjort en Udflugt til de skandinaviske Lande og
med stor Glæde opfrisket de gamle Bekjendtskaber. 1840 indbød
Christian VIII ham til sin Kroningsfest, og samtidig deltog han i
det 2. skandinaviske Naturforskermøde, ved hvilket han holdt 2
Foredrag. Ved samme Lejlighed besøgte han Norge for sidste
Gang. Han døde 13. Febr. 1845. Sit Levned har han beskrevet
i «Was ich erlebte» (1840-44).

S.s Skrifter vare for udpræget romantiske til at have egentlig
videnskabeligt Værd. Hans Betydning knytter sig væsentlig til
hans vækkende og tændende personlige Optræden.

Allg. Deutsche Biographie XXXV. 
Erslew, Forf. Lex. 
R. Petersen, H. S. (1881).                                                                               

K. Kroman.

-- Det var med store Forventninger, at H. Steffens i 1794
rejste til Bergen for paa Opfordring af Naturhistorieselskabet, hvis
Opmærksomhed bl. a. var henledet paa ham ved hans Ordning
af den Moltkeske Mineralsamling, at studere Egnens Geologi; dette
blev ham dog kun til Skuffelse, de ensformige geologiske Forhold
og pekuniære Sorger bragte ham snart til at opgive Undersøgelsen,
og først i 1796, da han i Kiel fik Tilladelse til at holde
Forelæsninger over Naturhistorie, se vi ham atter beskæftige sig med
Geologien; anonymt udgav han her i 1797 «Versuche üb. die
Mineralogie u. das mineralogische Studium», der en Tid lang var
en anset Lærebog. Under sin store Tysklandsrejse 17981 ff.
beskæftigede han sig vel noget med Geologi, men Filosofien drog 
ham dog vedvarende stærkt, og først efter Paalæg om mere at
beskæftige sig med Geologien drog han til Freiberg, hvor
Grubedriften da snart tog hans Interesse fangen, og Samlivet med Werner
og Charpentier fik stor Betydning for ham. Her udgav han i 1801
sit aandfuldt skrevne Arbejde «Beiträge zur innern Naturgeschichte
der Erde», der den Gang vakte en overordentlig Opsigt. En
Hovedtanke heri, der gaar igjen i hans senere Arbejder, er Opfattelsen
af Jordskorpens forskjellige Lag som Dele af et galvanisk Element,
ved hvilken, i øvrigt paa flere Punkter meget uklare, Antagelse
han søgte at forklare mange geologiske Fænomener, blandt andre
de varme Kilder. Praktisk demonstrerede han sin Tanke ved af
Sølvdalere at bygge en stor Voltasøjle, hvis kraftige Virkning dog
svandt hastig, sammen med Dalernes Antal. Da S. i 1802 kom
tilbage til Kjøbenhavn, var det fra først af Regeringens Mening, at
han aarlig skulde gjort geologiske Rejser til Norge, særlig for
Bjærgværksdriftens Skyld. Dette blev dog ikke til noget; i Stedet
sendtes han i 1803 til Oldeslo og Segeberg, og s. A. berejste han
en Del af Danmark og Skaane (Iagttagelser her fra nedlagte i
«Geognostisch-geologische Aufsätze», 1810). Med hans Udnævnelse
i 1804 til Professor i Filosofi, Mineralogi osv. i Halle var hans
Virksomhed for Danmark afsluttet for bestandig. Hans geologiske
Arbejder, der mest ere Blandinger af Naturfilosofi og Geologi og
for en Del findes spredte i hans Værker, hvor man mindst skulde
vente dem, have for Nutiden liden Betydning; længst Levetid har
hans Theori om Koralrevene haft, efter hvilken han ansaa
Atollerne for opbyggede paa Randene af undersøiske Kratere.

V. Hintze.



Steffens, Henrich, 1809-67, Læge, fødtes i Kjøbenhavn 9. 
Juli 1809 som en Søn af nedennævnte Major Jacob Hansen S.,
kom efter Faderens Død (1815) til sin Farbroder Professor H. S.
i Breslau, hvor han 1829 blev Student, og studerede i de
følgende Aar Medicin her og i Berlin. 1832 immatrikuleredes han
ved Universitetet i Christiania, hvor han 1834 tog medicinsk
Examen, og hvor han derefter havde sin Virkeplads som Læge. Anset
og anerkjendt, som han var, blev han ikke blot en meget benyttet
og skattet Praktiker, men beklædte ogsaa i sin Virketid forskjellige 
fremragende offentlige Stillinger og Tillidsposter. 1859-66
var han Stadsfysikus i Christiania. I de norske Tidsskrifter
publicerede han en Række Meddelelser af praktisk Indhold. Han døde 
19. Marts 1867 af Difteri. -- 1839 ægtede han Helene Martine
Marie Krog, Datter af Statsraad Nicolai Johan Lehmann K.

Kiær, Norges Læger. Halvorsen, Norsk Forf. Lex.

Jul. Petersen.

 1772-1815, Officer">

Steffens, Jacob Hansen, 1772-1815, Officer, var ældste
Broder til ovennævnte Henrich S. (d. 1845) og blev født i Kjøbenhavn 
13. April 1772. I 1788 blev han Artilleriunderofficer, senere
Stykjunker, og 1791 udnævntes han til Sekondlieutenant af Artilleriet. 
1794 forfremmedes han først til karakt., senere til virkelig
Premierlieutenant, og han blev i 1800 midlertidig Lærer i Mathematik, 
Fysik og Kemi ved Artilleriinstituttet. 1802 erholdt han
Kapitajns Karakter, og Aaret efter fik han fast Ansættelse som
Lærer ved Artilleriskolen; i 1804 blev han fremdeles Lærer i
Mathematik ved Ingeniørkorpset. Han var Medlem af den i 1805
nedsatte Kommission til Udarbejdelsen af Forslag til en
Undervisningsplan for samtlige militære Institutter. Under Kjøbenhavns
Belejring 1807 overdroges ham Kommandoen over Strickers Batteri paa
Amager. 1808-14 var han Lærer i Fortifikation ved Landkadetkompagniet, 
og han beholdt efter sinev Udnævnelser til virkelig
Ingeniørkapitajn med Majors Karakter i 1808 og til virkelig Major
ved det danske Ingeniørdetachement i 1809 sin Lærergjerning ved
Ingeniør- og Artillerikorpset. 1809 blev han fast Medlem af
Artilleri-Konstruktionskommissionen og 1811 Medlem af det kongl.
danske Videnskabernes Selskab. Han døde i Hørsholm 20. Avg.
1815. -- S. ægtede 12. Maj 1802 Eva Ola via Schiøtt (døbt i
Kjøbenhavn 9. Marts 1780, d. sammesteds 8. Juni 1817), Datter af
Kammerraad Frederik S. og Dorothea f. Mandix.

Erslew, Forf. Lex.
Tychsen, Fortifikations-Etaterne og Ingenieurkorpset 1684-1893.

V. E. Tychsen.



Steffens, Momme Heseler, 1790-1849, Herredsfoged, Søn
af Overretsadvokat i Tønder Georg Jonas S. (f. 15. Juni 1739 d.
25. April 1812) og Anna Maria f. Heseler (f. 7. Juli 1756 d. 1. Juni
1812) fra Christian Albrechts-Kog, var født 21. Jan. 1790 i Tønder,
gik i Haderslev Latinskole, kom 1811 paa Universitetet i Kiel,
studerede først Medicin, senere Jura, gik 1814 til Heidelberg, hvor
han tog Doktorgraden, og tog 1818 juridisk Examen i Slesvig.
1819 blev han Privatdocent i Kiel og var en meget søgt
Manuduktør. 1829 udnævntes han til Herredsfoged i Nørre og Egen
Herreder paa Als og kom i denne Stilling i intim Forbindelse 
med Hertugen af Augustenborg, hvem han tjente som Mellemmand
ved hans omfangsrige Presseagitation. Faa Als gik han almindelig
under Navnet «Hertugens Adjudant». Skjønt ansat i en rent
dansktalende Jurisdiktion udgav han 1839 en Piece for at forsvare
det tyske Retssprog i den danske Del af Slesvig. 1842 lykkedes
det Hertugen at faa S. valgt i Nordborg til Stænderdeputeret, og
han gjenvalgtes 1844 og 1846, men han spillede ingen fremtrædende
Rolle i Stænderne. Han foretrak at virke i det skjulte for
Hertugen. Paa Als blev han efterhaanden saa forhadt, at man 1848
saa sig nødsaget til at sende ham til Fyn. Her blev han sindssyg 
og derfor løsladt paa det Vilkaar, at han ikke mere maatte
vise sig her. Fællesregeringen afskedigede ham i Jan. 1849 med
en lille Pension, som han ikke nød godt af, da han allerede 14.
Marts 1849 døde i Hamborg. Han var gift med Dorothea Helene
f. Petersen (f. 17. Marts 1790 i Haderslev, d. 3. Marts 1856 i
Hamborg), Datter af Postmester P. i Haderslev.

Lübke u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Neuer Nekrolog der Deutschen 1849.
Wegener, Hert. af Augustenborgs Forhold til Oprøret.

H. R. Hiort-Lorenzen.



Steffensen, Asmus, 1783--1850, Skolebogsforfatter, fødtes i 
Tumby i Angel 12. Dec. 1783. Efter at have gjennemgaaet
Skolelærerseminariet i Kiel blev han Lærer i Gjelting, men ansattes
allerede 1807 som Førstelærer ved Waisenhuset i Flensborg. Fra
1826 virkede han ved St. Marie-Sogns Hovedskole i samme By og
udnævntes 1834 til Overlærer. I Forening med flere Kolleger
udfoldede han her en betydelig Virksomhed som Skolebogsforfatter.
De udgave ABC'er, Læse- og Regnebøger, Tænke-, Hukommelses- 
og Stiløvelser, kateketiske Haandbøger o. a. m. Adskillige af disse
Bøger udkom i flere Oplag. Selv udgav han «Katechetische
Ausarbeitungen» (1822), «Julie od. der kindliche Sinn» (1826), en
religiøs Fortælling for den modnere Ungdom, og «Pädagogische
Lehrerzählungen» (1831). 1850 trak han sig tilbage fra Lærergjerningen
og døde 26. Juli s. A. i Sarau ved Segeberg. Han var gift med
Katharine Margarethe Dorothea f. Harder.

Neuer Nekrolog der Deutschen XXXIII. 
Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXV.

P. Lauridsen.



Steffensen, Hans Christian, f. 1837, Generalavditør,
Politiker, er en Søn af nedennævnte Gaardejer Nis S. Født 22. Dec. 
1837 i Hammelev i Nordslesvig blev han 1859 Student fra Haderslev 
Latinskole, 1864 juridisk Kandidat. Efter i nogle Aar at have
været Fuldmægtig paa Retsbetjentkontorerne i Øster Flakkebjærg
Herred og Sorø blev han 1871 ansat som Assistent i Ministeriet
for Kirke- og Undervisningsvæsenet og forblev i denne Stilling
indtil 1873. Allerede i 1872 var han imidlertid bleven udnævnt til
Avditør, og som saadan gjorde han Tjeneste i en Aarrække i
Aalborg og derefter (1880-83) i Kjøbenhavn. 1883 udnævntes han
til Generalavditør efter Bornemann.

Ved Valgene i 1879 kom S. som ved en Hændelse ind i Folketinget. 
Det stedlige Højre havde indvarslet til et Møde i Aalborg og
lovet at fremstille sin Kandidat. Denne kom kort før Mødet, men
udtalte sig for Komiteen paa en Maade, der gjorde hans
Uanvendelighed som Højrekandidat indlysende. Da Urviseren nærmede
sig Klokkeslættet for Mødet, lod S. sig, for at forebygge en Fiasko,
overtale til at træde op som Kandidat, vis paa, at Valgdagen vilde
danne den yderste Termin for de derved paadragne Forpligtelser.
Udfaldet blev det modsatte. S. sejrede over Grev Tramp, og
hermed var en betydelig politisk Løbebane begyndt. I 1881
gjenvalgtes S. dog ikke, og da han i 1883 ved et Suppleringsvalg paa
Frederiksberg var valgt til Ph. Schous Eftermand imod C. V.
Nyholm, blev hans Valg ikke godkjendt førend Periodens Udløb i
1884, da Nyholm fortrængte ham. I 1888 indtraadte S. atter i
Rigsdagen, i det han blev Ussings Afløser som kongevalgt
Landstingsmand.

Skjønt det var en ualmindelig kort Rigsdagsvirksomhed, der
laa forud for S.s Indtræden i de kongevalgtes Række, stod det
fast i den almindelige Bevidsthed, at han var en politisk Kraft af
Betydning. Grundige Kundskaber og velskolet juridisk Dygtighed
forenede sig med denne særlige Evne, der betegnes som politisk
Blik, og som ved en Analyse vilde vise sig at være sammensat af
ikke saa faa Bestanddele; dertil kom, at S. var af dem, der ikke
vare bange for at lægge Skulder til i Arbejdet. S. blev Ordfører
for en hel Række Udvalg: Konsulatafgifter (1887), Forandring af
Korntiende (1887), Margarine (1887 og 89), Fæste- og Lejehusmænds
Kaar (1888 og 89), Snekastning (1889 og 90), Højtidsoffers
Afløsning (1893 og 95), Optagning af Vrag (1896), Fiskeri i ferske Vande
(1897), Kystfredning (1899 og 1900). Landstingets nye Forretningsorden 
af 1. April 1895 skyldes for en væsentlig Del S., der var
Udvalgets Formand og Ordfører; ved Valgbrevenes Prøvelse har 
han ogsaa stadig været Ordfører, og fornemmelig har S. som 
Landstingets Finanslovsordfører i Aarene 1890-99 draget en ikke ringe
Del af det politiske Læs. Siden Samlingen 1890-91 har han været
Viceformand i Landstinget og Medlem af Rigsretten.

Det politiske Forlig i 1894 bragte S.s Navn stærkt frem i
Forgrunden, i det han paa Højres Side stod som en af Forligets
Bærere. I de nærmest paafølgende Aar holdt han sig derimod
noget tilbage, aabenbart dels fordi en Del af hans politiske
Meningsfæller med Misbilligelse betragtede det skete, dels fordi han
selv ansaa de paafølgende Aars politiske Kurs for forfejlet. Han,
der havde indtaget en fremtrædende Stilling i Højres Organisation
som Medlem af Repræsentantskabets Forretningsudvalg, trak sig i
1895 tilbage fra denne. Da Forhandlingerne om Skattelovene i
1900 førte til en Sprængning af Landstingets Højre, var S. blandt
de udtraadte, der krævede Folketingskommissionens Forslag lagt til
Grund for Forhandlingerne.

Som Generalavditør har S. faaet den Opgave at medvirke til
Omdannelsen af den militære Retspleje, hvorpaa der for Tiden
arbejdes i en Kommission, og i Forbindelse hermed kan det nævnes,
at S. var Medlem af den i 1897 nedsatte Kommission angaaende
Aalegaardsfiskeriet og har forfattet dennes Betænkning.

S., der i 1871 ægtede Elisa Marie Smith (f. 1844), Søster til
Overbibliothekar Sophus L. H. G. J. Birket S. (ovfr. S. 131), blev i
1891 udnævnt til Kommandør af Danebrog af 2. Grad, i 1897 til
Kommandør af 1. Grad.

Wulff, Den danske Rigsdag S. 296 f.

M. P. Friis.



Steffensen, Jürgen Heinrich, 1814-54, Præst, Søn af ovfr. 
nævnte Overlærer Asmus S., fødtes i Flensborg 16. Juli 1814. Efter
at have gaaet i Skole i sin Fødeby studerede han Theologi i Kiel,
blev theologisk Kandidat 1838 og 1840 Præst i Sarau (i Nærheden
af Pløen), hvor han døde 22. Dec. 1854. Han var en lærd Theolog, 
der har skrevet flere Afhandlinger i Pelts «Theol. Mitarbeiten».

Allg. Deutsche Biographie XXXV. 
Alberti, Schlesw.-Holst.-Lauenb. Schriftsteller-Lex. 

Fr. Nielsen.



Steffensen, Karl, 1816-88, Filosof, Søn af ovennævnte Overlærer 
Asmus S., var født 25. April 1816 i Flensborg, studerede Filosofi 
i Kiel og Berlin, tog Doktorgraden ved Kiels Universitet 1841 og
blev derefter Opdrager for Hertugen af Augustenborgs ældste Søn 

(V, 351). Fra 1852 virkede han som Privatdocent i Kiel, 1854
blev han Professor i Filosofi ved Universitetet i Basel. Han var
dettes Rektor 1864 og kreeredes af dets theologiske Fakultet til
Dr. theol. 1873. 1879 trak han sig tilbage fra sit Embede. Han
døde 11. Dec. 1888 i Basel. S. har skrevet en Mængde Smaaafhandlinger 
af religionsfilosofisk og theologisk Indhold i forskjellige 
Tidsskrifter, særlig i Gelzers «Protestantische Monatsblätter».

Alberti, Schlesw.-Holst.-Lauenb. Schriftsteller-Lex.

K. Kroman.



Steffensen, Nis, 1785-1845, sønderjysk Patriot, fødtes 14. 
Okt. 1784 i Hammelev som Søn af Gaardmand Christen S. (f. 1.
Okt. 1752 d. 17. Jan. 1827) og Anneken Nisdatter (f. 7. Avg. 1761
d. 22. Jan. 1846) og overtog 1826 Faderens Gaard, efter at han
allerede 1814 og 1825 havde kjøbt 2 andre Gaarde i Hammelev.
Han var en ualmindelig dygtig Landmand og forstod ved Kjøb
og Salg at afrunde sine Ejendomme til fortrinlige Gaarde. 1836
kjøbte han sammen med Hans Nissen (XII, 295) Oljemøllen
Christiansdal (senere Spejl- og Papirfabrik), som de dreve med Fordel,
men atter solgte 1841. 1842 var han med at anlægge det første
Jærnstøberi i Haderslev. Ved Siden af disse Virksomheder var
han en varmtfølende Patriot, deltog i Stiftelsen af den slesvigske
Forening 1843 og var dens første Kasserer. Samme Efteraar var
han med Hans Nissen og Laurids Skau (ovfr. S. 2) i Kjøbenhavn
for at virke for Oprettelsen af en Bondehøjskole i Nordslesvig.
Hans tidlige Død, 14. Jan. 1845, var et føleligt Tab for de danske
Slesvigere. 1826 havde han ægtet Marie Kirstine Nissen (f. 3.
April 1801 d. 17. Juli 1870), Datter af Gaardmand i Hammelev Nis
Iversen (f. 1769 d. 1844) og Anne Marie f. Mikkelsen (f. 1769
d. 1839).

Rugaard, Fremrag. danske Bønder S. 202 ff.

H. R. Hiort-Lorenzen.



Stege, Hans Thomesen, --1628, Præst og Digter, bar Tilnavn 
efter sin Fødeby Stege, var Rektor i Hobro og fra 1610 til
sin Død, 1628, Præst i Fanefjord paa Møen. 1609 «transfunderede
han af Latine paa danske Rim» den «historiske Tragedie» «Cleopatra», 
vistnok dog en fri Bearbejdelse af klassiske Historikere, ikke
en Oversættelse. Stykket er uden noget som helst poetisk Værd,
men ganske enestaaende i vor gamle dramatiske Litteratur som et
Forsøg paa at føre Skolekomedien over i det verdslige og
humanistiske Spor ved at behandle et Æmne af den antike Historie i 
tragisk Stil. Des værre er S. lige plump og komisk ubehændig i
Dialog og i dramatisk Komposition; han mangler al historisk og
æsthetisk Sans og behandler sit Æmne i snævert moraliserende
Formaal som Exempel paa Horeris og Drukkenskabs «uskikkelige
Væsen», «besynderlige os, i denne Verdens Alderdom, til Advarsel
og Paamindelse at blive vise af deres (Antonius' og Cleopatras)
Skade ved en sand Pønitens og Omvendelse til Gud i Naadens
Tid».

Ogsaa i Versbygningen betegner S.s Stykke nye Aspirationer,
i det han er en af de første Poeter hos os, der skrive syllabiske
Vers. Men atter her er Viljen bedre end Evnen, og den Tvang,
han maa paalægge sig for at overholde Stavelsetallet, gjør hans
Vers langt stivere og ringere end den gamle Knittel eller hans
egne Forsøg i Folkevisetone, af hvilke et er indlagt i Stykket, et
andet knyttet til en Opbyggelsesbog om Ægteskabet, som han 1622
udgav under Titelen «Isaks Giftermaal».

Nyerup og Rahbek, Bidrag t. d. danske Digtekunsts Hist. II, 153. 170.
Danske Saml. V, 95.

J. Paludan.



Stein, Harald August Edvard, 1840-1900, Biskop, var
yngste Søn af ndfr. anførte Læge, Etatsraad S. A. V. S. og fødtes
i Kjøbenhavn 9. Marts 1840. Da Faderen 1844 ansattes som
Overkirurg ved Frederiks Hospital og fik Embedsbolig der, vare
Sønnens tidligste Barndomsminder knyttede til dette Sted. Han var
oprindelig bestemt til at blive Søkadet og sattes i Efterslægtens
Skole 1848; men Professor Friedenreich, som var Skolens Inspektør,
opfordrede Faderen til at lade Drengen studere, hvorfor han 1850
overflyttedes til Borgerdydskolen paa Christianshavn. Denne lededes
af Martin Hammerich, som fik en betydelig Indflydelse paa S.s
Udvikling. Han mindedes altid Hammerich med den største
Taknemmelighed, dels fordi han aabnede hans Øje for den danske
Litteratur og gav ham Øre for det danske Sprog, dels fordi han
blev ham en aandfuld Vejleder ved Læsningen af Oldtidens
Klassikere. Allerede i sine Skoleaar var han med sine Forældre i
Italien og modtog her stærke Indtryk for hele Livet. Hammerich
havde paalagt ham at læse Roms Historie og nogle af Ciceros
Taler paa den klassiske Jordbund. Hans Skolegang sinkedes ved
Rejsen; men hans afgjorte Ulyst for de mathematiske Fag virkede
ogsaa med til at forhale hans Dimission. 1859 blev han Student.
I flere Aar vaklede han, inden han kunde finde sit Kald. Filosofi 
og Æsthetik tiltrak ham meget; men en Dragelse mod Theologien
blev dog stærkere og stærkere i hans Indre, og snart besøgte han
flittig de theologiske Forelæsninger. Blandt Professorerne var det
navnlig H. N. Clausen, med hvem han kom i nærmere Forbindelse.
I rolig Udvikling fuldendte han sin akademiske Dannelse og fik
Attestats 1866. Strax efter deltog han i Pastoralseminariets Øvelser,
og da Embedet som Kateket ved Holmens Kirke blev ledigt i
Begyndelsen af det følgende Aar, opfordrede Provst B. Munter ham
til at søge dette. Han var paa den Tid Religionslærer ved
Borgerdydskolen og flere Pigeinstitutter; men det tiltalte ham meget
at kunne begynde Præstegjerning under den elskelige Provst Munter
i samme Kirke, hvor han var konfirmeret, og under Vejledning af
Dr. B. J. Fog, hvis Prædikener i høj Grad havde grebet ham.
Imidlertid døde Munter aldeles uventet i Febr. 1867, og Fog blev
Holmens Provst. Under Vakancen i Provsteembedet faldt S.s
Udnævnelse til Kateket, og han blev derpaa ordineret af Biskop
Martensen. Ved Holmens Kirke tilbragte han 7 gode og lærerige
Aar, i det han ikke blot røgtede Medhjælpergjerning i Kirken,
men tillige var ansat som privat Sekretær hos Provst Fog, med
hvem han saaledes kom i daglig og inderlig Berøring. Medens
han var ansat ved Holmens Kirke, ægtede han (12. Juni 1868) Anna
Suenson (f. 1838), Datter af Admiral Eduard S.

Men allerede 1872 opfordrede Dronning Louise ham til at
overtage Stillingen som Præst ved Diakonissestiftelsen og tillige
som Formand i dennes Bestyrelse. Han fulgte Kaldet og virkede
nu ved denne Stiftelse i 8 Aar. Paavirkning fra Præsten Rud.
Frimodt (V, 456) aabnede mere og mere hans Blik for Betydningen
af Indre Mission. I en varmt affattet Levnedsskildring (1879) har
han givet et smukt Billede af denne sin ældre Ven. Sammen med
en yngre Ven, senere Stiftsprovst Jak. Paulli, havde han 1869
begyndt Udgivelsen af en aarlig «Kristelig Kalender»; den oplevede
7 Aargange og havde ikke ringe Udbredelse, i det Udgiverne
foruden deres egne Bidrag havde forstaaet at vinde fortrinlige
Medarbejdere. 1872 udgav S. «Nogle Blade af den kristne Kvindes
Historie», hvori der for første Gang paa Dansk gaves et historisk
Overblik over Diakonissegjerningen, dens Væsen og Betydning.
S. A. rejste han sammen med Forstanderinden for Diakonissestiftelsen, 
Frk. Conring (IV, 84), til Stockholm og der fra til Holland
og Kaiserswerth for videre at uddanne sig for sin fremtidige
Gjerning, der snart skulde lægge stærkt Beslag paa hans Kræfter. 
Store Opgaver forelaa; Sygehus, Kirke m. v. fandtes endnu ikke;
men det varede ikke længe, inden Grundstenen blev lagt til den
store Bygning, som nu danner Moderhuset, og 1876 blev Stiftelsens
Kirke, «Emmauskirken», indviet. En tæt Skare opmærksomme
Tilhørere samledes her Søndag efter Søndag, og S. blev en skattet
Sjælesørger for mange. 1879 udgav han en Samling af 16
Prædikener, «Minder fra Emmauskirken», tilegnet Dr. Fog «som et
lille Afdrag paa en stor Taknemmelighedsgjækb. I Forordet slaar
han stærkt til Lyd for Menighedsplejen, i det han mere og mere
bliver Talsmand for den Side af Indre Missions Gjerning, som ikke
ensidig lægger Vægten paa Ordets Forkyndelse, men ogsaa vil øve
Virksomheden gjennem Kjærlighedsgjerninger. Allerede 1876 havde
han udgivet nogle (8) Foredrag, som han efter Frimodts Opfordring
havde holdt i Missionens daværende Lokale i Kjøbenhavn -- en
Bagsal paa Østergade: «Hvad vil den indre Mission?», i det han
var bleven Medlem af Bestyrelsen. I dette Skrift fremhævede han
stærkt, at det gjælder ikke blot om at vække, men ogsaa at styrke
og befæste Troslivet saaledes, at det virkelig bærer Frugt i
Kjærlighedens Gjerning. Foredragene vandt meget Bifald; 2. Oplag
udkom s. A. og 3. forøgede Udgave 1882 (ogsaa overs. paa Tysk,
Hamb. 1884).

S. udførte med Glæde og Ihærdighed sit Arbejde ved
Diakonissestiftelsen; men en Meningsforskjel inden for Bestyrelsen
angaaende Søstrenes Pligter ved Sygeplejen blev Anledningen til, at
han tog sin Afsked som Stiftelsens Præst fra 1. Juli 1880, medens
han dog til Aarets Udgang fungerede som Formand. Han har
mange Aar senere nedskrevet, at den Dag, han forlod Diakonissestiftelsen, 
var den tungeste i hans Liv. 1880 blev han udnævnt
til Sognepræst ved den nyopførte St. Matthæus' Kirke paa
Vesterbro i Kjøbenhavn; den indviedes Allehelgensdag s. A. Her blev
strax rig Anvendelse for hans store Evner. Sognet talte fra
Begyndelsen 30000 Mennesker, og ved Kirken var kun ansat 2 Præster.
Fra denne hans Embedstid stamme «Minder fra St.
Matthæus-Kirken» (1882) og «Tolv Prædikener» (1886), som vise hans
betydelige homiletiske Gaver. I sin Forkyndelse betoner han
Forsoningens Naade lige saa kraftig som Helliggjøreisens Alvor. Han er
som Prædikant Discipel af Martensen og Fog; en Paavirkning af
K. Gerok er ogsaa kjendelig, ikke mindst ved de fortrinlige
Dispositioner. I Forordet til den førstnævnte Samling ytrer han Ønsket
om at faa oprettet en Plejeforening i det store Sogn. Den kom 
snart i Stand med vidt forgrenet og udmærket organiseret
Arbejdsfelt. -- Ved Frimodts Død 1879 valgtes han til Formand for Indre
Missions Bestyrelse i Kjøbenhavn og beklædte denne Stilling til
Udgangen af 1886. Pastor Vilh. Beck saa fra Begyndelsen hans
Virksomhed med anerkjendende Glæde, men det tidligere venskabelige 
Forhold udviklede sig i Aarenes Løb til stærk Modsætning og
sluttede med en ualmindelig skarp Skriftvexel («Fra Bethesda» 1896
Nr. 15 ff.). Medens S. var Formand, blev Missionshuset «Bethesda»,
som har faaet saa stor Betydning for Kirkelivets Fremme i
Hovedstaden, rejst og indviet (Sept. 1882). Ogsaa i «Magdalenehjemmets»
Oprettelse har S. betydelig Del. Han skaanede ikke sine Kræfter,
men kunde da ogsaa hver Sommer trænge til lidt Hvile ved Ferierejser. 
Paa disse fik han efterhaanden besøgt de fleste af Evropas
Lande og stiftet personligt Bekjendtskab med en Mængde
fremragende Mænd og de af dem ledede Institutioner paa det kirkelige
Livs Omraade.

Efter 9 Aars Virksomhed ved St. Matthæus' Kirke udnævntes
S. 1889 til Biskop over Fyns Stift. I sin nye Gjerning vandt han
snart Præsternes Tillid og Hengivenhed. Han prædikede hyppig
og var en meget flittig Visitator. Ved Aarsskifterne udsendte han
trykte Rundskrivelser, hvori han henledte Opmærksomheden paa
de særlige kirkelige Fænomener, der vare oppe i Tiden og berørte
Stiftet. Som Biskop indtraadte han ogsaa i «Stephans-Foreningens»
Bestyrelse. Da Sjællands Bispestol blev ledig 1895, modtog han
fra højeste Steder Opfordring til at flytte til Kjøbenhavn; men
hvor ærefuldt Tilbudet end kunde være, ansaa han det dog for
sin Pligt at fastholde sin Vægring. I sin Bispetid udgav han «En
Julehilsen til St. Matthæus' Menighed» (1889) og «Femten
Prædikener» (1898). Men da sidstnævnte Samling udkom, var han allerede
uhelbredelig syg. Hans Hustrus Død (28. Marts 1898) nedbrød
yderligere hans Kræfter. Han søgte da sin Afsked, som bevilgedes
ham fra i. April 1899, og samtidig tildeltes ham Kommandørkorsets
1. Grad. Lidende af Hjærtesygdom og Vattersot overflyttedes han
til Diakonissestiftelsen ved Kjøbenhavn, og i dette Hjem, som han
havde viet sin Ungdoms Kjærlighed, udaandede han 5. Jan. 1900
efter lange og tunge Lidelser.

Illustr. Tid. XLI, Nr. 17. 
Søndagsbladet 1900, Nr. 5. 
Elvius, Danmarks Præstehist. 1869-84 S. 288.                                                        

A. Jantzen



Stein, Johan Carl Henrik Theobald, 1829-1901, Billedhugger, 
var Søn af nedennævnte Professor i Anatomi ved Kunstakademiet 
S. A. V. S. og født i Kjøbenhavn 7. Febr. 1829.
Oprindelig var Th. S. bestemt til at gaa den studerende Vej, men
da han allerede i sine tidlige Drengeaar lagde megen Lyst og
Evne til at tegne for Dagen, og da mange ansete Malere og
Billedhuggere, der vare stadige Gjæster i det Steinske Hjem, mente,
at hans Talent burde opmuntres og udvikles, blev han, 12 Aar
gammel, indskreven som Elev af Kunstakademiets Tegneskole;
Latinskolen forlod han, umiddelbart efter at han i 14 Aars Alderen
var bleven konfirmeret, og fra den Tid af satte han al sin Kraft
ind paa at blive Kunstner. Studierne paa Tegneskolen passede
han med den højeste Grad af Interesse og Samvittighedsfuldhed; 
ved Siden deraf modellerede han under den udmærkede Medaillør
og Billedhugger Christian Christensen og, efter at denne var død
i 1845, under H. V. Bissen; i det hele gjorde han saa gode
Fremskridt, at han allerede i 1846 kunde rykke op i Akademiets
Modelskole. 2 Aar senere vandt han den lille Sølvmedaille for en
Modelfigur, der sammen med en Portrætbuste -- Kunstnerens Broder -- 
betegner hans Debut som Udstiller paa Charlottenborg; ligeledes i
1848 blev den store Sølvmedaille tilkjendt ham, atter for en Statue
efter levende Model. I 1850 udstillede S. sit første selvstændig
komponerede Kunstværk, Relieffet «Jason, der bemægtiger sig det
gyldne Skind, medens Orpheus og Medea trylle Dragen i Søvn», et
Arbejde, som i det væsentlige skrev sig fra Kunstnerens 18. Aar,
men senere var gaaet efter i Enkelthederne. I 1851 fik han den
Neuhausenske Præmie for en Statue af Holberg (nu i Statens
Samling) og s. A. den mindre Guldmedaille, til hvilken han i 1849
uden Held havde konkurreret, for Relieffet «Thetis bønfalder
Vulkan om Vaaben til Achilles», der, da det Aaret efter udstilledes,
tildrog sig ikke ringe Opmærksomhed, mindre i Kraft af
Kompositionens Originalitet end ved solid Modellering og smagfuld
Linjeføring. Overhovedet skortede det ingenlunde den fremadstræbende
Kunstner paa Anerkjendelse, og hans Arbejder fandt for største
Delen Kjøbere, i 1853 saaledes Gruppen «Den blinde Kong Oedipus,
der vandrer i Landflygtighed, ledet af Datteren Antigone», i 1854
en Statuette af Bellman, i 1855 en Statue af Johannes Ewald og
i 1856 Statuen «En ung Pige, som kaster Korn til Kyllinger».
Kun paa et enkelt Omraade svigtede Lykken ham, i det hans
Forsøg paa at vinde den store Guldmedaille flere Gange strandede. 
Men Akademiet ydede ham Erstatning paa anden Maade; fra 1856
tilstod det ham i flere Aar Understøttelser, der i Forening med,
hvad Salget af hans Værker -- deriblandt en Del Portrætbuster -- 
indbragte ham, satte ham i Stand til at foretage en længere
Udenlandsrejse, paa hvilken han i 4 Aar opholdt sig i Rom og
frembragte flere af sine dygtigste Værker, saaledes «En ung Pige, som
plukker en Stjærneblomst itu», der, udført i Marmor, solgtes til
Kong Frederik VII, «Kong Skjold som Barn», hvoraf et Marmorexemplar 
ligeledes erhvervedes af Kongen, efter at en Gibsafstøbning 
var kjøbt til Kunstforeningens Bortlodning, «En neapolitansk
Fiskerdreng, som leger med Konkylier» (kjøbt i Marmor af
Kunstforeningen), den store Gruppe «Loke og Sigyn» (Statens Samling)
og «Neapolitansk Fiskerdreng, bærende en Vandkrukke», der i 1860
hædredes med Udstillingsmedaillen. Sidstnævnte Arbejde hører til
Kunstnerens selvstændigste og smukkeste, i det navnlig den
Bevægelse, der fremkaldes ved, at Drengen bærer Krukken paa
venstre Skulder og støtter den med højre Haand, giver den en
ejendommelig Ynde; en Bronceafstøbning af den findes opstillet i
«Aborreparkens» Anlæg. Mindre tiltalende er Gruppen «Loke og
Sigyn»; det Udtryk af Kraft og Vildhed, Billedhuggeren har stræbt
at lægge deri, synes ikke at være faldet hans milde og stilfærdige
Kunstnerpersonlighed ret naturligt.

I 1860 vendte S. tilbage fra sin første store Rejse, og Aaret
efter udnævntes han til Medlem af Akademiet, til hvilket han i
den paafølgende Tid blev altid nærmere knyttet. Da hans Fader
i 1867 afgik ved Døden, overtog han hans Stilling som Docent i
Anatomi; i 1881 blev han, der 7 Aar tidligere havde faaet
Professortitelen, Professor ved Akademiets Modelskole; dets Direktør
var han fra 1893-96. I denne Sammenhæng kan det nævnes, at
S. i 1875 blev Medlem af det svenske Kunstakademi. 1883 blev
han en af Direktørerne for de Massmannske Søndagsskoler. Den
første Halvdel af 1864 tilbragte han atter i Rom, og senere rejste
han flere Gange, i 1887 saaledes med det Anckerske Legat.

Rækken af de Kunstværker, S. udførte efter at være vendt
tilbage fra sin første Rejse, er ikke ubetydelig, især naar der tages
Hensyn til, at den omfatter flere store monumentale Arbejder.
Ældst blandt disse er den anselige Statue af Bygmester C. F.
Harsdorff, udført efter Bestilling af Udstillingskomiteen 1867; senere
fulgte Holberg-Statuen til det kongl. Theaters Facade (1873), den
kolossale Niels Juel ved Holmens Kanal (1878), Monumentet for 
Maleren Asmus Jacob Carstens, Admiral Suensons Monument i
Nyboder (1888) og Statuen af Agronomen E. Tesdorph (1891).
Højest blandt disse staar vel det sidstnævnte Værk, frisk og sikkert,
som Figuren er stillet, og tiltalende i Linjerne, fra hvilken Side
den end ses. Smuk i Kompositionen og udarbejdet med klog og
fintmærkende Benyttelse af de foreliggende Originalportrætter er
Carstens-Figuren, og de paa Fodstykket anbragte Relieffer ere med
megen Dygtighed modellerede efter Tegninger af den forherligede
Mester. Niels Juel er vel S.s største Figur og vidner som Helhed
om, at Kunstnerens Evner ikke i det væsentlige gik i Retning af
det storslaaede; Holberg-Statuen fortæller for lidt om den store
Humorist og skæmmes af visse uheldige Forhold i Draperiet. Langt
højere i Retning af Karakteristik naaede S. i de bedste af sine
Portrætbuster, som A. Bournonville, Worsaae, Rasmus Nyerup
(Nationalmusæet), J. P. Mynster og H, L. Martensen; meget smuk er
ogsaa Medaillonen af Legatstifteren H. C. Stoltenberg 
(Kunstudstillingsbygningen) og frem for alt den ypperlige Broncestatuette af
Oldforskeren Chr. J. Thomsen (tilhører Kunstforeningen). Som
Hovedværker bør endnu nævnes de 5 Relieffer over homeriske Æmner,
udførte for Brygger J. C. Jacobsen, den Nationalmusæet tilhørende
Statue «David med Sauls Vandkrukke og Spyd», der, efter paa
Udstillingen 1869 at have indbragt Kunstneren det Eibeschiitzske
Legat, blev erhvervet af Stiftsmusæet i Aalborg, dernæst den
livfulde og nydelig komponerede Gruppe «Hyrden Faustulus med
Romulus og Remus>, der blev modelleret, da Kunstneren havde
fyldt sit 70. Aar. I det hele holdt S. sig i sin fremrykkede Alder
overordentlig frisk saa vel i legemlig som i aandelig Henseende,
ivrig og sikker i Arbejdet næsten til det sidste. Han døde 16.
Nov. 1901, og med ham mistede den danske Kunst en af de sidste 
Repræsentanter for den afgjort antikiserende Thorvaldsenske
Retning. Nogen stor Aand var han ikke, og selv de bedste af
hans Arbejder udmærke sig mere ved Klarhed og Smag samt ved
Sikkerhed i Modelleringen end ved betagende Varme eller
Inderlighed. Men hans gode Egenskaber ere dog i hans bedste
Frembringelser udprægede nok til at sikre ham en smuk Plads i vor
Billedhuggerkunsts Historie. Han syslede ogsaa med kunsthistoriske
Arbejder.

S. var 2  Gange gift: 1. (6. Juli 1858) med Emmy Laura
Suzette f. Schiøtt, adopteret Drewsen (f. i New-York 1838,  d. 1862), 
Datter af Mekaniker Fred. S.; 2. (12. Nov. 1863) med Sara Margrethe 
f. Fallesen (f. 1840), Datter af Professor L. S. F. (V, 56).

Weilbach, Nyt Konstnerlex. 

Sigurd Mülller.



v. Stein, Lorenz Jacob, 1815-90, Nationaløkonom, blev
født i Nærheden af Ekernførde 15. Nov. 1815. Hans Fader, der
døde tidlig, skal have tilhørt den adelige Familie v. Wasmer og
ægtet en borgerlig, som Familien ikke vilde anerkjende; efter
Moderen fik Sønnen Navnet S. Han tilbragte sine Drengeaar i
en Militærskole og kom siden (efter Sigende paa Foranledning af
Frederik VI) i Latinskolen i Flensborg. Efter at være bleven
Student i 1835 kastede han sig i Jena og Kiel over Filosofi og
Retsvidenskab, tog 1839 juridisk Examen i Kiel og vandt i 1840
sammesteds Doktorgraden i sidstnævnte Fag, hvorefter han drog til Paris
for at studere de sociale Bevægelser der. Som Frugt af dette
Studium udgav han i 1842 et Værk om Socialismen og Kommunismen 
i Frankrig, der blev Grundlaget for hans Berømmelse som
Nationaløkonom. I 1846 blev han extraordinær Professor i Kiel,
men da han med Iver deltog i Oprørsbevægelsen, fik han i 1851
sammen med 8 andre Professorer sin Afsked og tilbragte nu nogle
trange Aar, indtil han i 1855 kaldedes til Universitetet i Wien, hvor
han virkede i 30 Aar. Ved sine aandfulde og formfuldendte
Foredrag samlede han en stor Tilhørerskare og udfoldede samtidig en
overvældende stor Forfattervirksomhed baade af videnskabelig og
journalistisk Art. Regeringen paaskjønnede ham ved i 1868 at
optage ham i den østerrigske Adel. Samtidig med sin videnskabelige 
Virksomhed deltog han i forskjellige industrielle Foretagender,
hvorved han i øvrigt mod Slutningen af sit Liv fik store Skuffelser
og mange økonomiske Sorger. Han døde 23. Sept. 1890. -- S.
var 2 Gange gift: 1. (1848) med Dora f. Steger (f. 1824 d. 1877),
2. (1884) med Therese (f. 1852 d. 1895).

Blandt S.s Skrifter kunne særlig nævnes han stort anlagte
Finansvidenskab og den lige saa omfattende Forvaltningslære. Men
der er næppe noget Omraade af Statsvidenskaberne, som han
ikke har beskæftiget sig med, snart i flygtig henkastede
Avisartikler, snart i kortere eller længere Afhandlinger og Bøger.
Hvad han skrev, blev læst med stor Opmærksomhed, og han var
en af sin Tids berømteste Nationaløkonomer, men det lykkedes
ham aldrig, trods hans store Anseelse, at danne nogen Skole, og
hvor mange Impulser han end kan have givet andre, ved Skrift 
og Tale, vil det maaske være vanskeligt at paavise nogen blivende
Indflydelse af hans Virksomhed. Under sine vidtforgrenede og
alsidige Studier savnede han ofte Taalmodighed til den grundige
Fordybelse i Enkelthederne, som er nødvendig for en ægte
Videnskabsmand, og til at tænke de Tanker til Bunds, som han udsaaede
i saa rigt Maal.

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXV. 
Jahrbb. f. Nationaloekon. 3. F. I, 193. 
Bulletin de l'institut international de statistique V, 313.                                               

H. Westergaard.



Stein, Sigfred Frederik Edvard Valdemar, 1836-1905, Kemiker. 
V. S. blev født i Kjøbenhavn 14. April 1836 som Søn af ndfr.
nævnte Læge, Etatsraad S. A. V. S. Efter at have gaaet i
Borgerdydskolen paa Christianshavn kom han 1852 i Lære paa
Gammeltorvs Apothek, tog farmacevtisk Examen 1857 og blev, efter i
Mellemtiden at have haft Tjeneste paa Apotheket i Viborg, 1859
Assistent i Groth og Ørsteds i 1857 oprettede Undersøgelseslaboratorium. 
Allerede 1863 blev han Medejer og 1865, da Stifterne gik 
over i andre Virksomheder, Eneejer af dette Laboratorium, der 
dog beholdt det gamle Navn til 1867, da det fik Navn af «V.
Steins analytisk-kemiske Laboratorium» og samtidig skiftede
Karakter, i det det fra nu af udelukkende sysselsatte sig med
Undersøgelser (tidligere ogsaa med Undervisning og Handel med
Kemikalier). Ved den stadig voxende Trang til Undersøgelse af
Fabriksprodukter, især kunstige Gødningsstoffer og Foderstoffer, antog
Virksomheden efterhaanden et meget betydeligt Omfang. S.s
udmærkede Ledelse af Laboratoriet, de dygtige yngre Kræfter, han
efterhaanden knyttede dertil, de mangfoldige Erfaringer, som i
Aarenes Løb samledes der, hans Redebonhed til at bringe ethvert
Offer, blot Undersøgelsernes Resultater kunde blive saa sikre som
muligt, have givet hans Laboratorium et vel fortjent Ry for Paalidelighed, 
der har haft til Følge, at offentlige Undersøgelser i stort
Omfang ere blevne knyttede dertil, saaledes fra 1888 Undersøgelserne
for Kjøbenhavns Sundhedskommission, fra s. A. de kemiske
Margarineundersøgelser, fra 1891 alle Statens Undersøgelser af
Levnedsmidler, ligesom det i stort Omfang er benyttet af Domstole og
andre offentlige Myndigheder. I 1882 blev S. Landhusholdningsselskabets 
og fra 1887 Statens Konsulent i Agrikulturkemi. De
mange Artikler, Foredrag, Beretninger om landøkonomiske Forhold, 
han har offentliggjort i Landbrugspressen, staa i nær Forbindelse
med de sidstnævnte Virksomheder. S. er titulær Professor. -- 
Han ægtede 1869 Eleonore Frederikke Rørbye (d. 1876), Datter af
Genremaler Martinus R. (XIV, 523), og 1879 Johanne Charlotte
Lautrup, Datter af Etatsraad, Direktør C. N. L. -- S. døde 1. Febr. 1905.

Galschiøt, Landbrug og Landmænd i Danm. S. 85.

S. M. Jørgensen.



Stein, Sophus August Vilhelm, 1797-1868, Anatom og Kirurg. 
Han fødtes i Kjøbenhavn 29. Juli 1797; hans Fader var
Johann Peter Martin S., en af de mange holstenske Barberkirurger,
der søgte til det kirurgiske Akademi og efter bestaaet Examen her
fik Ansættelse som Militærlæger; hans Moder, Anna Sophie f.
Kugler, var en Præstedatter fra Taasinge. Han opvoxede under
meget trange og derangerede Forhold i Hjemmet, men kom
omsider med sine Søskende i Huset hos en Onkel, der var Præst
paa Langeland, og blev her fra 1812 sat i Odense Kathedralskole,
hvor han viste sig som en særdeles dygtig Discipel, men hvor han
kun forblev i 2 Aar. Han maatte søge en Uddannelse, hvormed
han snart kunde skaffe sig Brødet, og blev derfor sendt til
Kirurgisk Akademi i Kjøbenhavn for at uddannes til Kirurg, i det han
tillige indskreves som kirurgisk Volontær paa Almindeligt Hospital,
hvor den talentfulde Thai netop var bleven Overkirurg. Her gjorde
han saa gode Fremskridt, at han efter kun et Par Aars Studium
(1816) blev ansat som kirurgisk Kandidat ved Hospitalet og
samtidig blev Stipendiar ved Akademiet. 1819 tog han med Hæder
den kirurgiske Examen og blev strax derefter Underkirurg
(Reserve-kirurg) ved Hospitalet. 1820 blev han tillige Distriktslæge i
Kjøbenhavn, 1821 end videre Bataillonskirurg ved Kongens Regiment,
og da han samtidig fik en Del privat Lægepraxis, var han nu i
Stand til at stifte Familie. 1822 ægtede han Karen Sophie Borch
(f. 1801 d. 1888), Datter af Lærer ved Søetatens Skole, senere
Klokker ved Holmens Kirke, Matthias Johannes B.

Ved sin Energi og Dygtighed havde han saaledes hurtig faaet
Banen lagt til rette for sig. Men imidlertid havde der i hans
Sind rejst sig en ærgjerrig Higen efter at indtage en mere anselig
videnskabelig Position og komme bort fra den lave Klasse af
Læger, som en, tilmed fra Fattigvæsenets lidet ansete Hospital
udgaaet og uscuderet Kirurg tilhørte. Særlig følte han sig tiltrukken
af Anatomien, baade fordi dette Fag havde saa stor Betydning for
Kirurgien, og fordi han i Studiet deraf fandt Næring for et særligt
Anlæg, der tidlig kom til Gjennembrud hos ham: en kunstnerisk
Sans, en Sans for Formens Skjønhed, som ogsaa fandt Udtryk i 
et fremtrædende Tegne- og Modelleretalent. Han besluttede da at
bane sig Vej til den lærde Medicin og først og fremmest at blive
Student. Trods al sin Optagethed af praktisk Virksomhed og alle
Hindringer naaede han ved at benytte Nattetimerne til sine Studier
1831 dette sit første videnskabelige Maal. Han fik vel indrømmet
den Lettelse at nøjes med den da gjældende «Præliminærexamen»,
men trængte i øvrigt saa godt ind i Latinen, at han senere kunde
nyde Sprogets Forfattere, navnlig Cicero, og glæde sig ved dets
Formskjønhed. 1832 tog han den medicinske Examen.

Men allerede 1831 var han optraadt i Litteraturen med et
anatomisk Værk af en vis monumental Karakter, et Tavleværk,
der førte Titelen «Tabulæ anatomicæ præcipuarum humani
corporis regionum, in qvibus graviores operationes chirurgicæ
suscipiuntur». Det modtoges med Anerkjendelse, men var for stort og
kostbart anlagt, og der udkom kun 2 Hæfter deraf. Imidlertid
styrkede det i alle Tilfælde hans videnskabelige Renommé og
efterfulgtes ogsaa snart (1834) af hans Doktorpromotion for en ny
anatomisk Afhandling, en grundig Undersøgelse af Hjærnen, ligeledes
udstyret med smukke og værdifulde Tavler. For den ellers fordrede 
forudgaaende Disputats pro licentia erholdt han Dispensation. 
Og strax derefter optraadte han under stor Tilslutning, men
i øvrigt kun i et meget tarveligt, lejet Lokale, som Privatdocent i
Anatomi, i hvilket Fag netop den Gang den officielle Undervisning 
var temmelig mangelfuld, særlig hvad angik den for Kirurgien
vigtige topografiske Anatomi, den, hvori netop S. var Mesteren.
1835 erholdt han det ledige Professorat i Anatomi ved Kunstakademiet, 
til hvilket han var selvskreven baade ved sine videnskabelige
og kunstneriske Kvalifikationer, og hvori han gjorde sig særlig
fortjent ved Udgivelse af en «Haandbog i Menneskets Anatomi,
udarbejdet med Hensyn til Maler- og Billedhuggerkunsten» (1840).
1837 knyttedes han officielt til Universitetet ved at udnævnes til
Docent i Anatomi. Samtidig erhvervede han sig sin Stands
Paaskjønnelse ved at tage Initiativ til Stiftelse af Lægernes Enkekasse,
af hvis Direktion han ogsaa i nogle Aar var Medlem. Ved
Omordningen af de lægevidenskabelige Undervisningsforhold i 1840 og
ved Anatomiens Henlæggelse til Akademiet udnævntes han til
Adjunkt og Professor extraordinarius ved dette, og ved den det
følgende Aar fuldbyrdede Sammensmeltning af Akademiet og
Fakultetet blev han Professor extraordinarius ved Universitetet.

Imidlertid dyrkede S. ved Siden af Anatomien fremdeles sin 
kjære Kirurgi, og da Overkirurgposten ved Frederiks Hospital 1844
blev ledig ved Gundelach Møllers uhelbredelige Sygdom, søgte og
fik han Posten, ligesom han det følgende Aar ved Møllers Død
overtog Professoratet i kirurgisk Klinik, i det han samtidig blev
Professor ordinarius og Assessor i Konsistorium. Men denne hans
Overgang til kirurgiske Lærerstillinger fremkaldte en skarp Kritik
og Misstemning, der var hans ømtaalige Personlighed meget pinlig,
navnlig da den udgik fra den unge intelligente Lægeskole, der
efter hans Antecedenser og Mangel paa Indsigt i Lægevidenskabens
nye, fra Paris udgaaede pathologiske Æra ansaa ham for ude af
Stand til videnskabelig at kunne gjøre Fyldest paa dette Omraade.
C. E. Fenger (V, 104) var den Mand, som den Gang ansaas for
selvskreven til at overtage den kirurgiske Lærerstilling. S.
afvæbnede dog snart Kritikken. Var end hans videnskabelige
Fordannelse mangelfuld, særlig med Hensyn til det da opdukkende vigtige
Grundfag, den pathologiske Anatomi, saa havde han i saa meget
højere Grad sin Styrke paa de for den handlende Kirurg allermest 
afgjørende Punkter, først og fremmest i den topografiske
Anatomi, -- hvad han ogsaa med berettiget Selvfølelse kunde
fremhæve i de Indledningsforedrag, han holdt ved Tiltrædelsen af den
kliniske Post, og som i en smuk Form og Fremstilling indeholde
hans Selvforsvar over for den fremkomne Kritik.

Det varede heller ikke længe, inden han vandt varm Tilslutning 
og Beundring fra sine talrige Elevers, ja endog fra Kritikernes
Side. Hans overlegne, sikre Optræden baade som praktisk Kirurg
og som Lærer, hans Selvstændighed og Uafhængighed af
udenlandske Forbilleder og Doktriner viste ham som den modne, i
Livets Skole opdragne Mand, der stadig stod paa sine egne
Erfaringer og netop derved indgød Respekt. Tilmed var han, i
heldig Modsætning til sin videnskabelig fuldt uddannede Forgænger,
af Naturen udrustet til at være Operatør som faa; hans glimrende
manuelle Færdighed, praktiske Sans og Koldblodighed, hans store
mekaniske Talent fandt her den mest frugtbringende Anvendelse.
Han bragte i kort Tid, sammen med sin ligesindede Kollega S. E.
Larsen (X, 98) paa Almindeligt Hospital, en selvstændig, national
dansk Kirurgskole til frodig Udvikling.

Særlig berømt som Operatør blev han paa 2 Felter, hvor der
ogsaa i fuldeste Maal var Brug for hans overordentlige
Haandfærdighed: Stenknusninger og plastiske Operationer. Med Hensyn
til disse sidste kom hans kunstneriske Evne og Talent ham netop 
i fremtrædende Grad til gode. Heller ikke undlod han at give
sig Vidnesbyrd om litterær Evne. Navnlig i det af Hospitalsovelægerne 
stiftede Tidsskrift «Hospitalsmeddelelser» (1848-53)
publicerede han talrige praktisk vigtige Afhandlinger, alle tillige
udmærkede ved smuk Form og klar Fremstilling. Under Krigen
virkede han en Tid (1849) som Overkirurg ved Lasarettet paa
Augustenborg og fik her særlig rigelig Lejlighed til at vise sin
fremragende operative Dygtighed. Sit varme patriotiske Sind viste
han i øvrigt ikke alene ved Overtagelsen af denne Stilling, men
ogsaa ved 1848 at undfange og gjennemføre den Plan at danne et
frivilligt Riffelskyttekorps for Kjøbenhavn og Omegn, beregnet paa
Værn for Hovedstaden. Overhovedet sluttede han sig med sin
dybe og umiddelbare Følelses Ildfuldhed nær til de skandinaviske
og nationale Bevægelser. Han var Medlem af det 1843 stiftede 
«skandinaviske Samfund», og ved dettes Omorganisation til
«Skandinavisk Selskab» var han en af Stifterne og derpaa Medlem
af dets Bestyrelse.

Ved Aarhundredets Midte stod S. paa Højdepunktet af sin
Berømmelse; han var utvivlsomt Danmarks og tillige hele
Sydsveriges største kirurgiske Avtoritet. Ogsaa ved Universitetet
udmærkedes han, ved at blive valgt til Rektor for 1849-50. Men snart
efter begyndte der at vise sig Tegn til en begyndende
Træthedsfornemmelse hos ham, og 1854 overlod han den anstrængende
klinisk-kirurgiske Post paa Hospitalet til den yngre Professor A.
Buntzen (III, 255), i det han i Stedet overtog Professorposten i
Operationslære efter den 1853 afdøde Withusen. Ved sin Afgang fra
Hospitalet modtog han saa vel fra Direktionen som fra sine mange
ældre og yngre Disciple smukke Vidnesbyrd om Anerkjendelse og
Taknemmelighed.

Han var imidlertid endnu en alt for handlekraftig Aktualitetens
Mand til at kunne indskrænke sig til kun at virke i sin nye
Retrætepost; han fortsatte fremdeles sin Huslægepraxis ligesom sin
kirurgiske Specialpraxis og havde ogsaa i nogle Aar en Privatklinik 
for kirurgiske Sygdomstilfælde. Lidt efter lidt trak han sig
dog tilbage fra den praktiske Gjerning til stille Syslen i sin Have
og i det hele til et roligt og idyllisk Liv i sit udmærkede Hjem.
1857 foretog han en Rejse til Italien, 1862 til Paris. 1868 tog han
sin Afsked fra Professorposten ved Kunstakademiet, og 14. Maj
s. A. døde han. 1857 var han bleven Kommandør af Danebrog,
1862 Etatsraad. 
Erslew, Forf. Lex. 
Smith og Bladt, Den danske Lægestand, 4. Udg.
Illustr. Tid. VII, 57. 
Bibl. f. Læger 5. R. XVI, 474 f. 
Ugeskr. f. Læger 3. R. V, 389 f. og 5. R. IV, 713 ff.                                                

Jul. Petersen.



Steindorff, Magnus Friedrich, 1811-69, Læge, Politiker,
Søn af Christian Ludvig S. til Behrensbrook og Wilhelmine f.
Seestern-Pauly, var født 29. Maj 1811 paa Behrensbrook. Han
studerede Medicin i Würzburg, Berlin og Kiel, hvor han 1833 tog
Doktorgraden. Efter 2 Aars yderligere Uddannelse ved udenlandske
Universiteter nedsatte han sig som praktiserende Læge i Flensborg,
men flyttede 1840 til Slesvig, fordi han ikke kunde døje den
flensborgske «Kræmmeraand». I Slesvig var han en af Hovedagitatorerne 
for at vække Misfornøjelse med den danske Regering, og
da den provisoriske Regering 1848 var oprettet i Kiel, var det S.,
som ved Efterretningen derom lod ringe med Stormklokken for at
samle Borgerne paa Raadhuset i Slesvig, hvor han formaaede dem
til at anerkjende og derefter selv proklamerede den provisoriske
Regering. Under Krigen forestod han Insurgenternes militære
Hospitaler, men fortsatte samtidig sin agitatoriske Virksomhed. Sammen
med A. F. W. Preusser (XIII, 285) og H. F. L, Samwer (XIV, 589)
udarbejdede han en ny Statsgrundlov for Hertugdømmerne, var
Medlem af den konstituerende Landsforsamling, var 1849 i
Deputation i Berlin for at lykønske Kong Frederik Vilhelm IV til
Kejservalget, blev s. A. Medlem af Parlamentet i Frankfurt, men
udtraadte allerede i Maj af Misfornøjelse med dets Holdning. Efter
Hjemkomsten var han Sjælen i Agitationen imod Tillisch og
Eulenburg og arbejdede af al Kraft for Skattenægtelser. Da der i
Vinteren 1849-50 førtes Underhandlinger mellem den danske
Regering og Statholderskabet om en Udsoning, var han dette sidstes
Tillidsmand, men Udsoningsforsøget strandede paa hans og de
andre slesvig-holstenske befuldmægtigedes bestemte Fordring om et
selvstændigt Slesvig-Holsten. I den sidste Landsforsamling drev
han med Iver paa Krigens Fortsættelse efter Nederlagene ved Isted
og Frederiksstad. Efter Krigen flyttede han til Kiel, hvor han
1863 var en af Hertugen af Augustenborgs haandgangne Mænd, og
han vedblev at agitere for Augustenborgeren til sin Død, 22. Juni
1869. S. var 2 Gange gift: 1. (1838) med Christiane Henriette
Wilhelmine f. Jensen (f. 29. Nov. 1818, d. 17. Okt. 1841 i Slesvig),
Datter af Kjøbmand og Stempelpapirforvalter i Flensborg Hans J.; 
2. (26. Febr. 1852) med Christiane Henriette Amalie f. Callisen (f. 
27. Febr. 1817 i Kjøbenhavn, d. 9. Febr. 1878 i Stuttgart), Datter
af Etatsraad Adolph C. (III, 339).

Allg. Deutsche Biographie XXXV. 

H. R. Hiort-Lorenzen.



Steinmann, Peter Frederik, 1782-1854, Officer, blev født i
Kjøbenhavn 13. Juni 1782 og var Søn af Boghandler Pierre S. (f.
11. April 1737 i Mannheim, f 2. Maj 1821 i Kjøbenhavn) og Helene
Elisabeth f. Salicath (f. 1749 d. 17. Febr. 1809). S. fik sin første
Undervisning, bl. a. af Digteren Edv. Storm, i Efterslægtselskabets
Skole, af hvis Bestyrelse han senere blev et meget virksomt Medlem
i mange Aar. S. vilde være Soldat, og Vejen hertil aabnedes ved
Faderens, navnlig med fransk Litteratur forsynede, Læsestue, der
blev søgt af mange af Landets store Mænd, bl. a. af den alt da
indflydelsesrige Officer F. C. Bülow (III, 281), ved hvis Hjælp S.
1794 kom ind paa Artilleriakademiet, hvorfra han 1801 afgik som
Sekondlieutenant. 1803 udnævnt til Premierlieutenant var han et
Aar i Christiania og afgik derpaa 1805 til det Observationskorps,
som Danmark paa Grund af Krigsurolighederne holdt i Holsten.
1807 vendte S. tilbage til Sjælland, blev 1808 Adjoint i Generalstaben, 
1809 Kapitajn, 1811 Divisionskvartermester og 1813 Major.
Ved de svenskes Invasion over Landets Sydgrænse var S. hos den
kommanderende General i Nørrejylland, General Wegener, men
kom i Frederik VI's Stab under Hærens Opmarche bag Lille Bælt
i Dec. 1813. Det følgende Aar var han Stabschef hos General
Kardorff, der med et Auxiliærkorps marcherede til Rhinen. 1824
blev han Oberstlieutenant, 1832 Overkvartermester, 1833 Oberst,
1835 Generalkvartermester-Lieutenant, 1836 Kammerherre, 1839
Generalkvartermester og Chef for Generalstaben, 1840 Kommandør af
Danebrog, 1842 Generalmajor.

S.s Virksomhed er helt igjennem knyttet til Generalstaben,
om hvis hensigtsmæssige Ordning han var overbevist, hvorfor han
ogsaa altid var rede til, ofte i et hvast Sprog, at forsvare
Generalstaben og dens Særstilling i Hæren. Ved sit Retsind og sin
Pligtfølelse, der gjorde ham utrættelig i Kongens Tjeneste, havde han
erhvervet sig saa stor Anseelse, at de nye Magthavere i 1848 --
skjønt de til hans Sorg ikke vilde anvende ham i den aktive Armé,
vistnok paa Grund af hans konservative Anskuelser, der ikke
passede til Tidsaanden -- dog ikke turde rokke ved hans Stilling
som Chef for Generalstaben. Først 1852 fik han Afsked som
Generallieutenant. Han døde 11. Dec. 1854. 


Gift 1. (28. Okt. 1809) med Johanne Birgitte Mette Dorothea
f. de Neergaard (f. 28. Marts 1792 d. 5. Juni 1824), Datter af Joh.
Thom. de N. til Tølløse og Anna Joachimine f. Qvistgaard; 2. (1835)
med Sophie Magdalene f. Dinesen (f. 9. Juni 1779 d. 27. Marts
1866), der var Datter af Justitsraad And. D. og Enke efter Major
Jac. de Neergaard (d. 19. Okt. 1833), Broder til S.s første Hustru.
Ved sit andet Giftermaal blev S. Ejer af Tybjærggaard i Sjælland,
som han bestyrede med stor Dygtighed og forskjønnede ved Haveanlæg. 
Han var en af de Godsejere, der tidligst afskaffede Hoveriet.

Erslew, Forf. Lex. 
Milit. Repertorium 1847. 

Lesser.



Steinmann, Peter Frederik, 1812-94, Officer, var en Søn
af ovennævnte Generallieutenant Pet. Fred. S. og fødtes i Kjøbenhavn 
8. Juli 1812. Han traadte 1823 ind i Hæren som Artillerikadet, 
blev 1826 Stykjunker og i 1830 Sekondlieutenant i Artilleriet
med Aldersorden fra 1826. Han kom strax efter ind som Elev
paa den nylig oprettede kongl. militære Højskole, hvorfra han afgik
4 Aar senere som Premierlieutenant og Adjoint i Generalstaben,
men kom dog først til Tjeneste ved denne efter at have gjennemgaaet 
Fodfolkets og Rytteriets Skoler. I 1839 blev han Adjudant ved
Staben, og det følgende Aar foretog han en tjenstlig Rejse til de
fleste evropæiske Stater, hvorefter han i 1841 erholdt Kapitajns
Anciennitet. n. Avg. s. A. indgik han Ægteskab med Anna
Johanne Elisabeth Komtesse Schulin, Datter af Kammerherre,
Amtmand Sigismund Ludvig Greve S., efter at han forinden havde
ledsaget Generaladjudant C. Ewald paa en Baderejse til det
sydlige Frankrig, hvad han ogsaa gjorde i 1842. S. A. udnævntes
han til Kapitajn af Generalstaben, og da han foruden betydelig
Dygtighed havde megen Verdenserfaring, sendtes han i 1843 til
Lüneburg for at deltage i Forberedelserne til det 10. tyske
Forbundskorpses Lejrsamling, ligesom han senere sendtes til 
forskjellige andre Troppesamlinger i Tyskland.

Paa Grund af svækket Helbred maatte han 1846 gjennemgaa
en Badekur i Ems, og da hans Hustru døde Aaret efter (10. Sept.),
tog dette atter saa meget paa hans Kræfter, at han den
paafølgende Vinter rejste til Italien. Her fik han Meddelelse om
Oprørets Udbrud, hvorfor han strax rejste hjem; men han fik dog
ikke nogen aktiv Kommando, i det han blev ansat som Stabschef
ved Generalkommandoen i Fyn. I Maj opnaaede han imidlertid
at blive Stabschef ved højre Flankekorps, i det han forfremmedes 
til Major, men .efter at General Bülow havde overtaget Kommandoen 
over Korpset, maatte han atter vende tilbage til sin tidligere
Stilling, hvor han blev udnævnt til Kammerherre. Saaledes kom
han først det næste Aar i Ilden; han blev da Stabschef hos
General Rye og deltog i Kampene ved Kolding, Almind-Dons,
Vejle og Aarhus. Ved disse Lejligheder som under hele Tilbagetoget 
i Jylland indlagde han sig saa megen Fortjeneste, at han i
Juni erholdt Oberstlieutenants Karakter. Han kom ikke til at
følge sin General til Fredericia, men forblev som Stabschef hos
General Flindt, der overtog Befalingen over Tropperne paa
Helgenæs, og da dette Korps opløstes i Sept., kom han atter tilbage
til Generalkommandoen paa Fyn. I det følgende Krigsaar ansattes
S. som Stabschef hos General Moltke ved 1. Division, hvilken med
Hæder deltog i Kampen ved Helligbæk og i Slaget ved Isted,
hvorefter han udnævntes til Oberstlieutenant. Efter Fredslutningen
blev S. Stabschef ved Generalkommandoen i Slesvig, hvilken
vanskelige Stilling han paa en kort Afbrydelse nær (1853-54) varetog
indtil Efteraaret 1862. Han avancerede i den Tid baade til Oberst
(1854) og til Generalmajor (1862) og deltog i flere Troppesamlinger, 
ligesom han ogsaa i 1858 overværede det 10. Forbundskorpses
Øvelser.

I Foraaret 1863 stilledes han i Spidsen for 3. Infanteribrigade,
hvormed han deltog i Troppesamlingen ved Slesvig samme Efteraar, 
men allerede 22. Okt. overtog han efter Generallieutenant
Schøllers Død Kommandoen i 3. Generalkommandodistrikt og blev
derefter 1. Nov. Kommandør for 3. Division med Stabskvarter
i Kiel. Her fik han et vanskeligt Hverv, da Divisionen dels
skulde sikre Hærens eventuelle Opmarche i Danevirkestillingen,
dels holde Befolkningen i Ave, alt medens det truede med en
Forbundsexekution. Først 3 Dage forinden de tyske Tropper
rykkede ind i Holsten (23. Dec.), erholdt han den fornødne Instrux
for sit Forhold, lydende paa, at han efterhaanden skulde rømme
Hertugdømmet, hvilket ogsaa var fuldført 29. Dec. Fra Begyndelsen 
af Jan. besatte 3. Division Danevirkestillingen fra Slien til
Skanse Nr. 13, hvis Korpoststilling ved Over-Selk og Jagel
angrebes af Østerrigerne 3. Febr., medens det overdroges Divisionen,
da Stillingens Rømning 2 Dage senere skulde iværksættes, at danne
Hærens Arrieregarde. Dette Hverv udførte S. med Utrættelighed
og Iver, og han overværede med stor Agtpaagivenhed Kampen ved
Sankelmark, hvor han saaredes af en Granatstump i Benet. Uden 
dog at lade sig mærke dermed blev han siddende til Hest, og
først efter at Kampen var til Ende, red han tilbage til Flensborg,
hvor han maatte løftes af Sadelen og dernæst sendes til Garnisonssygehuset 
i Kjøbenhavn. Endnu førend Saaret var lægt, meldte
han sig 12. April til Tjeneste ved Felthæren og fik da Kommandoen 
over 1. Division, som Dagen efter rykkede ud i Dybbølstillingen, 
men atter var vendt tilbage til Als, da Angrebet fandt Sted
18. April. Hin Dag var S. virksom i Brohovedet og ved
Sønderborg, og da Overkommandoen derefter forlagdes til Fyn, blev han
højstbefalende paa Als. Som saadan advarede han bestemt imod
at drage for mange Tropper bort fra Øen, men hans Forestillinger
bleve upaaagtede, og da saa Preusserne angrebe 29. Juni, var han,
efter 2. Brigades mislykkede Forsøg paa at tilbageerobre Kjær By,
hurtig klar paa Situationen og gav derfor Kl. 5 1/2 Morgen Ordre
til Tilbagetoget, hvormed Alses Tab var fuldbyrdet. At Regeringen
ikke tillagde ham Ansvaret derfor, fremgaar deraf, at han 4. Juli
udnævntes til Generallieutenant og Dagen efter til Overgeneral.
Hæren modtog denne Udnævnelse gjennemgaaende med Sympathi,
og den af ham udstedte Dagsbefaling gjorde et godt Indtryk, men
da allerede 12. Juli Vaabenstilstandsforhandlinger indlededes, fik
han kun Lejlighed til at træffe meget omhyggelige Anordninger til
Fyns Forsvar.

Efter Fredslutningen udnævntes S., som i Nov. havde erholdt
Storkorset af Danebrog (Kommandørkorset havde han alt erholdt i
1857), til kommanderende General i Jylland, i hvilken Stilling han
vandt baade sine underordnedes og den civile Befolknings
Højagtelse og Hengivenhed, medens det ogsaa gav ham en særlig
Position at være Herre til Tybjærggaard. Da det Fonnesbechske
Ministerium dannedes 26. Avg. 1874, opfordredes han til at
indtræde i dette, da det formentes, at han ved sin Avtoritet vilde
kunne udrette noget for vort forsømte Forsvarsvæsen, saa meget
mere som hans Anskuelser med Hensyn til Ordningen af Landets
Forsvar i Modsætning til den afgaaede Krigsminister Thomsens gik
ud paa, at Hovedvægten burde lægges paa Kjøbenhavns Søbefæstning 
med foreløbig Opgivelse af den permanente Landbefæstning
samt paa Befæstningsanlæg ved Store og Lille Bælt. Ogsaa med
Hensyn til Ordningen af vort levende Værn viste han, der
efter-kommende Opfordringen overtog Krigsministeriet, sig
imødekommende lige over for Venstre, i det han ikke var utilbøjelig til
at formindske Fodfolkets første Uddannelsestid fra 6 til 5 
Maaneder; men desuagtet lykkedes det ham ikke at sætte noget af sine
Forslag igjennem, inden hele Ministeriet afgik 11. Juni 1875.

Da det viste sig vanskeligt at faa Posten som kommanderende
General i Jylland besat, blev S. i Dec. 1877 anmodet om atter at
overtage den, og her var han virksom, indtil han paa Grund af
Alder afskedigedes i 1882, medens han samtidig stilledes à la suite.
S. trak sig derefter tilbage til Tybjærggaard, hvor han ofte
samlede en større Kreds af ældre og yngre Kammerater omkring sig
og med levende Interesse vedblev at følge Begivenhedernes
Udvikling. Han var ikke nogen storslaaet Natur, men en tapper Soldat
og en meget samvittighedsfuld, punktlig foresat, der var nøje inde
i Hærens administrative Bestemmelser og havde et klart Blik for
Terræn- og Fægtningsforhold. 16. Febr. 1894 afgik han ved Døden.

Erslew, Forf. Lex. 
Vort Forsvar Nr. 346. 
Illustr. Tid. V, 329 og XXXV, Nr. 23.                                                                 

P. N. Nieuwenhuis.



Steinmeier, Johan Christoffer Sørensen, 1810-80, Hededyrker. 
S., der altid kaldtes Sørensen, blev født 28. Avg. 1810 i
Frederikshaab paa Randbøl Hede, hvor Faderen, Søren Clausen S.,
var Skolelærer. Paa fædrene og mødrene Side nedstammede J. S.
fra de under Frederik V indkaldte tyske Kolonister. Faderen sad
i smaa Kaar som Lærer, men opgav siden denne Virksomhed og
kjøbte Landejendomme, bl. a. Kjeldberggaard i Læborg Sogn, og
i denne Egn kom J. S., der allerede som Dreng havde deltaget i
Sandflugtsdæmpning og Træplantning ved Frederikshaab, til at virke
meget for Hedernes Beplantning. Ved Giftermaal kom S. i
Besiddelse af Hovborg Kro, hvor han allerede kort efter Midten af
det 19. Aarhundrede har udført Plantninger, og i Nov. 1866
dannede han sammen med F. Momsen (XI, 442), Svigersønnen P.
Nielsen (XII, 275) o. fl. Aktieselskabet Hovborg Plantage (680 Tdr.
Land), for hvilket han var Formand til et Par Aar, før han døde,
13. Nov. 1880. Dette Exempel har vistnok bidraget meget til
Dannelsen af Aktieplantager, hvoraf der findes mange i det sydvestlige
Jylland. S. var 3 Gange gift: 1. med Enken Vibekke Marie
Clausdatter (f. 27. Juli 1800 d. 8. Sept. 1860), Datter af Gaardejer
Claus Andersen Sønderomme; 2. med Sine Margrethe f. Nielsen
(d. 28. Juli 1870), Datter af Kroejer Niels Hansen, Faaborg Kro
ved Varde; 3. med Benete Elise f. Benedsen (d. 27. Avg. 1879),
Datter af Lærer Niels B. i Faaborg.

Hedeselsk. Tidsskr., Febr.  1894.

A. Oppermann.



Stelling, Diderik, 1685-1756, Præst, født i Frederiksstad 13.
Febr. 1685 af Forældrene Joachim S., Kapitajnvagtmester (d. 1691),
og Dorothea Pedersdatter Wiborg (f. 1650, d. 1734, begravet 8. Jan.).
Han kom 1698 i Christiania Skole, hvorfra han deponerede 1705.
Han maatte strax vende tilbage til Norge som Huslærer til 1707,
da han blev Hører i Christiania Skole. 1710 vendte han tilbage
til Kjøbenhavn og tog sine Examina. Som Hører vedblev han til
1714, da han blev konstit. Lektor, som han var til 1718, da han
blev Feltpræst og maatte følge Tropperne til Throndhjem under
store Besværligheder. 1716 havde han, da Svenskerne besatte
Christiania, mistet al sin Ejendom, og han befandt sig i en meget
ulykkelig Stilling, da han 1720 søgte og fik Arendals Sognekald.
Her blev han 1724 Provst i Nedenæs og virkede til megen
Velsignelse, saa han vistnok med rette kunde betegnes som «et stort
skinnende Lys». I Litteraturen fremtraadte han med en
Oversættelse af Scharffs Bog om Standspersoners private Altergang,
rimeligvis fremkaldt ved Forsøg af Arendals Rigmænd paa at efterligne
Adelen i dette Stykke. Han blev i Arendal snart en Velstandsmand 
og stiftede 1727 et Legat for fattige i Byen. Han døde 30.
Sept. 1756. Gift 1. (14. Jan. 1721) med Anna Jørgensdatter Stranger
(d. 17. Maj 1726), Datter af Jørgen Lauritsen S. til Hønen paa
Norderhov og Dorthe f. Stranger; 2. (14. Febr. 1727) med Dorothea
Benedicte Gerner (f. i Tønsberg 1705, døbt 18. Sept., d. 1728,
begravet 24. Avg.), Datter af Thomas G. og Ane f. Mandal; 3. (2.
Marts 1729) med Anne Christine Hersleb (f. 1707 d. 3. Okt. 1772),
Datter af Krigskommissær og Bergassessor Jacob H. og Anna
Margrethe f. Angell.

Foss, Arendals Bys Hist. S. 236 o. fl. St. 
Faye, Christianssands Bispe- og Stiftshist. S. 346. 350.                                                                  

D. Thrap.

Stellwagen, Johan Henrik Christian, 1782-1864, Højesteretsassessor, 
var en Søn af resid. Kapellan i Helsingør Christian
Georg Frederik S. (f. 1740 d. 21. Juli 1808) og Christiane Eleonore
f. Monrad. Han fødtes i Helsingør 17. Juli 1782, blev 1801 privat
dimitteret til Universitetet, 1804 juridisk Kandidat og vandt 1806
Universitetets Guldmedaille. 1808 udnævntes han til Avditør ved
Kongens Livkorps, 1810 til Protokolsekretær i Højesteret, 1812 til
surnumerær og 1813 til virkelig Assessor i Landsover- samt Hof- 
og Stadsretten. 1821 beskikkedes han til Assessor i Højesteret og
beklædte denne Stilling til 1856, da han afskedigedes paa Grund 
af Svagelighed. Han var 1840 bleven Konferensraad og 1845
Kommandør af Danebrog. S., der i sine yngre Aar nød stor Anseelse
som juridisk Manuduktør og senere, indtil Alderen gjorde sin Ret
gjældende, regnedes blandt Højesterets anseteste Medlemmer,
besad en flersidig Dannelse og var meget skattet for sit kjærlige og
medfølende Sindelag. 1811-15 var han Medudgiver af «Børnevennen», 
hvortil han leverede forskjellige Bidrag. Han døde 14.
Febr. 1864 i Kjøbenhavn. -- 23. Nov. 1816 blev han gift med
Marie Hedevig Thomsen (f. 27. Sept. 1788 d. 4. April 1870), en
Datter af Silke- og Klædehandler, Agent Ludvig Henrik T.

Erslew, Forf. Lex. 

G. Kringelbach.



v. Stemann, Christian, 1816-82, Retskyndig, var født 15.
Nov. 1816 i Slesvig, Søn af Kammerherre og Landkrigskommissær
Leopold v. S. og Louise f. Hedemann. Efter at have studeret
ved Universiteterne i Berlin, Heidelberg og Kiel tog han i 1840
paa sidstnævnte Sted juridisk Examen. I 1843 blev han
Legationssekretær ved Gesandtskabet i Frankfurt og blev 1848-51 af den
derværende provisoriske Regering anvendt i diplomatiske
Anliggender. Fra 1852, da han gik i preussisk Tjeneste, var han
«Staatsanwalt» i forskjellige tyske Byer, men traadte 1865 ind i den
slesvig-holstenske Regering og derefter i den holstenske som
«Sektionschef», i hvilken Stilling han dog kun forblev indtil 1866. Siden
levede han som Privatmand i Kiel, hvor han 1877 af det juridiske
Fakultet blev udnævnt til Æresdoktor og døde 2. Febr. 1882.

S. har paa Tysk forfattet forskjellige kriminalistiske Skrifter,
saaledes «Die Jury in Strafsachen» (1847), dediceret til Christian
VIII, hvori han underkaster Juryinstitutionen en Kritik bygget paa
en omhyggelig Udredning af dens historiske Udvikling i de forskjellige 
Lande, en kort systematisk Fremstilling af den preussiske
Straffeproces (1858) og en Undersøgelse af «Das Vergehen der
Unterschlagung u. Untreue» (1870).

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXVI. 

H Munch-Petersen.



v. Stemann, Christian Ludvig, 1730-1813, Statsminister.
Han var Søn af Amtsforvalter i Segeberg, Etatsraad Poul Chr. S.
og Sophie Amalie f. Eggers, fødtes i Meldorf 12. Dec. 1730 og
sattes 1744 i den lærde Skole i Pløen, hvorfra han 1748 blev
dimitteret med et glimrende Vidnesbyrd. Allerede i Gøttingen, hvor 
han studerede indtil 1751, vandt han Ry for sine betydelige
mathematiske Kundskaber. Hjemvendt fik han Ansættelse som Volontær
i tyske Kancelli og blev 1754 Sekretær i dette Kollegium. Ved
Siden af denne Stilling blev han, varmt anbefalet af den ældre
Bernstorff, (1760) Meddirektør for det saakaldte Fabriksmagasin og
udnævntes 1763 til Kommitteret i Økonomi- og Kommercekollegiet.
Som Medlem af Landvæsenskommissionen (fra 1768) tog han ivrig
Del i den vaagnende Bevægelse for Landboreformerne. «Saa længe
alle» -- skrev han -- «blegne af Forskrækkelse, naar man taler
om Bondestandens Frihed, hvem tør vel saa lade sig mærke med
den Overbevisning, at det vilde være til Menneskehedens Ære og
ikke til Skade for nogen Stand, om den danske Bonde erholdt
nogen Frihed, hvoraf der nu ikke er Spor?» Faa Kongens
Udenlandsrejse 1768 var han indtil Landets Grænse i dennes Følge og
udnævntes paa Gottorp til Etatsraad. Kun ugjærne udtraadte han
i Jan. Aaret efter af tyske Kancelli for i Følge Opfordring fra
Skatmester Schimmelmann at overtage Posten som Kommitteret i
Generaltoldkammer- og Kommercekollegiet, i hvilken Egenskab han
tillige besørgede Forretningerne som tysk Kommercesekretær.
Sammen med A. G. Moltke og den ældre Bernstorff fik han s. A.
Kommissorium til Anlæggelse af. en Landevej fra Kjøbenhavn til
Roskilde.

I Marts 1771 kaldtes S. til Struensee, der gav ham det Hverv
at affatte en Plan for tyske Kancelli, der fuldstændig toges til
Følge, hvorefter han udnævntes til Deputeret i samme og fik
Slesvig som sit særlige Departement. Efter Struensees Fald sluttede
S. sig nøje til Guldberg, og man gjorde i det følgende en næsten
overdreven Brug af den ærgjerrige Mands administrative Evner og
sjældne Flid. Som Dronning Juliane Maries erklærede Tillidsmand
udnævntes han paa hendes Fødselsdag 1773 til Konferensraad, en
Udmærkelse, der i de fornemme holstenske Kredse vakte
Misundelse og Indignation. 1774 blev han Medlem af Kommissionen
til Anlæggelse af Ejderkanalen, som han 1782 inspicerede. Paa
Hertugdømmernes Styrelse udøvede han vedblivende en betydelig
Indflydelse som i. Deputeret i tyske Kancelli (fra 1773) og blev

1776 tillige 1. Deputeret i vestindisk-guineiske Rente- og
Generaltoldkammer og Deputeret i Finanskollegiet. Sammen med
Guldberg, Schack-Rathlou og Greverne Schimmelmann, Fader og Søn,
fik han Sæde i det dansk-vestindiske  Handelsselskab og udnævntes
1777 til Medlem af Overskattedirektionen. 1781-82 var han 
Medlem af Direktionen for Stutteri- og Veterinærvæsenet og sad 
1778-82 i Kvægsygekommissionen.

Ophøjet i Adelstanden (1777) og dekoreret med det hvide Baand
(1776) blev han 1781 efter Bernstorffs Fald 1. Deputeret i
Finanskollegiet, Rentekammeret og Bjærgværksdirektoriet samt Medlem af
Generalvejkommissionen og fik umiddelbart efter Schimmelmanns
Død (Febr. 1782) det Hverv sammen med dennes Søn at udarbejde
en Rapport over Tilstanden i Overskattedirektionen. Vel afgik
han fra Rentekammeret i April, men kom, udnævnt til Finansminister, 
i Spidsen for Finanskollegiet og Bjærgværksdirektionen og
blev Medlem af Skatkammer- og Bankdirektionen, Bankkontoret og
den extraordinær Finanskommission -- en Akkumulation af
Embeder og Tillidshverv, der vistnok i hvert Land og til hver en
Tid maa kaldes ualmindelig og urimelig. Foranledigede af de
vidtgaaende Indrømmelser til flere store Handelshuse af betydelige
Laan af Statskassen udtraadte Stampe, Reventlow, Schimmelmann og
Numsem i Avg. 1783 af Bankdirektionen for at give Plads for føjeligere 
Mænd og sluttede sig i det følgende til Kronprinsens Planer om
en Regeringsforandring. Skjønt S. i øvrigt havde været uenig med
Guldberg, og Schlanbusch endog strax havde anset ham som den
mest skikkede til at lede et saa farefuldt Foretagende som et
Statskup fremfor den mindre modige og dristige Bernstorff, beholdt S.
sit Sæde i Bankdirektionen og udnævntes 6. April 1784 sammen
med Guldberg og Rosencrone til Statsminister. I det mindeværdige
Statsraadsmøde 14. April vilde S. paa sine Kollegers Vegne tage
Ordet, men afbrødes af Kronprinsen, der forkyndte dem deres
Entledigelse.

Allerede 19. April udnævntes S. til Amtmand i Haderslev og
forblev i dette Embede indtil 1789, da han blev beskikket til
Overpræsident i Altona. 1808 fratraadte han denne Stilling, udnævntes
til Gehejmekonferensraad og fik Aaret efter Elefantordenen og
Sølvkorset. Han døde 11. Nov. 1813. -- Af samtidige omtaler
Malling ham som en dygtig Forretningsmand og ypperlig Kollegialchef, 
der med Arbejdsomhed og Viden forbandt et lyst Blik og
den rette Takt. Andre fremhæve hans blide og elskværdige
Karakter.

S. var 2 Gange gift: 1. (11. Juni 1762) med Augusta Elisabeth
f. Muller (f. 7. Juli 1739 d. 7. Jan. 1776), Datter af Bygmester i
Slesvig, Major Ole Johan M. og Marie Charlotte Amalie f. Nissen;
2. (12. Dec. 1777) med Isabella Dorothea Eleonore f. v. Schmettau, 
Hofdame hos Enkedronningen (f. 5. (ell. 15.) Avg. 1750 d. 20. Febr.
1818), Datter af preussisk Kammerdirektør, Gehejmeraad Heinrich
Wilhelm v. S. og Friederike Wilhelmine f. v. Schmettau.

Personalhist. Tidsskr. 3. R. VI. 
Schovelin, Den danske Handels Empire II, 24 f. 
Regeringsskiftet 1784. 
Holm, Danmark-Norges Hist. 1720-1814 IV, 1, Henv. S. 25. 
Urkunden u. Materialien zur Gesch. nord. Reiche II, 407 ff.
A. Friis, Bernstorff og Guldberg S. 120 ff. 131 f. 

Louis Bobé.



v. Stemann, Christian Ludvig, 1791-1857, Stiftamtmand,
var en Søn af nedennævnte Gehejmestatsminister Poul Christian v.
S. Han fødtes 24. Juli 1791 i Kjøbenhavn, blev 1808 privat
dimitteret til Universitetet, 1812 juridisk Kandidat, s. A. Avskultant
i Rentekammeret, 1818 konstitueret som og 1820 udnævnt til
Amtmand over Randers Amt, hvorfra han 1827 forflyttedes til den
tilsvarende Stilling i Sorø Amt. 1847 beskikkedes han til
Stiftamtmand over Aalborg Stift og Amtmand i Aalborg Amt, men allerede
1856 søgte og fik han paa Grund af Svagelighed sin Afsked og
døde 23. Juni 1857 paa sin Ejendom Store Restrup. 1812 var han
bleven Kammerjunker, 1828 Kammerherre og 1842 Kommandør af
Danebrog. -- Han var gift 1. med Joachimine Henriette f. Neergaard 
(f. 10. Maj 1800 d. 15. Sept. 1832), en Datter af Major Johan
Andreas Bruun N. og Elise Henriette f. Cramer; 2. (25. Maj 1833)
med Augusta Henriette Frederikke Dorothea f. v. Tillisch (f. 20.
Juni 1795 d. 25. Okt. 1887), en Datter af Major Frederik v. T. og
Ida Christiane f. Ericius.

Tauber og Nielsen, Embeds- og Bestillingsmænd i Aalborg S. 80 f.

G. Kringelbach.

<chapter name="v. Stemann, Christian Ludvig Ernst, 1802-76, Retspræsident, 
Retshistoriker og Genealog">

v. Stemann, Christian Ludvig Ernst, 1802-76, Retspræsident, 
Retshistoriker og Genealog. S., der var en Søn af Kapitajn
i Marinen, Husfoged og Branddirektør i Husum Amt, Justitsraad
Christian Carl S. (f. 1770 d. 1818) og Elisabeth Martha f. Koch (d.
1851), fødtes i Husum 14. Marts 1802. Han besøgte først den
lærde Skole i sin Fødeby, studerede derefter Jura i Kiel og
underkastede sig 1822 den juridiske Embedsexamen paa Gottorp. Efter
i nogen Tid at have været ansat som Sekretær ved Amtet i
Aabenraa udnævntes han til Underretsadvokat i Husum, hvilken
Stilling han opgav 1826. I dette Aar erhvervede han nemlig ved
Universitetet i Kiel den juridiske Doktorgrad for en Afhandling:
«De veterum dotis actionum, rei uxoriæ atqve ex stipulatu,
differentiis», og virkede dernæst som Privatdocent sammesteds indtil 
Udgangen af Sommersemesteret 1827. Hans Fag var romersk Ret,
til Dels ogsaa tysk Statsret. 1827 gjenoptog han sin Sagførervirksomhed 
i Husum, hvor han forblev, indtil han 1836 konstitueredes
som Landfoged paa Pellworm. Det følgende Aar udnævntes han
til Herredsfoged og Kirkeskriver i Hviding og Nørre Rangstrup
Herreder i Haderslev Amt, hvorfra han 1844 forflyttedes til Ærø
som Landfoged og Præses i Stad- og Landretten.

Da det efter Oprøret i Hertugdømmerne gjaldt om at reorganisere 
den slesvigske Forvaltning, blev der god Brug for S., der
trods sin tyske Dannelse var en fuldt ud loyal Mand og dertil i
Besiddelse af et grundigt Kjendskab til den indviklede slesvigske
Ret. Efter at den blandede Bestyrelseskommission som Følge af
Vaabenstilstanden 10. Juli 1849 havde begyndt sin Virksomhed, og
der var blevet indrettet Regeringskontorer i Flensborg, ansattes han
som Kommitteret i, 1850 fungerende Chef for 1. Departement, hvilken
Stilling han bevarede, da Ministeriet for Hertugdømmet Slesvig
oprettedes ved Reskript af 5. Marts 1851. Dog vare alle Kirke- og
Skolesager, som oprindelig henhørte under 1. Departement,
forinden blevne udskilte fra dette, og S. fik derfor intet at gjøre
med Gjennemførelsen af Sprogreskripterne. I Begyndelsen af 1852
udnævntes han til Direktør for den ved Patent af 18. Sept. 1850
oprettede slesvigske Overjustitskommission og, da denne 5. Maj
s. A. afløstes af Appellationsretten for Hertugdømmet Slesvig, til
Præsident i sidstnævnte Ret. Som saadan virkede han, indtil han
i 1864 afskedigedes af de preussiske Myndigheder. Sit
Dommerkald, der ofte kunde være vanskeligt nok, røgtede S. med
Dygtighed og Upartiskhed, og at hans Virksomhed overhovedet i Aarene
efter 1849 vandt megen Paaskjønnelse hos Regeringen, derom vidner
den lange Række af Udmærkelser, der i denne Periode blev ham
til Del. Efter at han 19. Jan. 1848 var bleven optagen i den
danske Adelstand, udnævntes han 1850 til Kammerherre, 1853 til
Kommandør og 1854 til Storkors af Danebrog. I 1864 var han en
kort Tid kongevalgt Medlem af Rigsraadets Landsting. -- Sine
sidste Aar (efter 1864) henlevede S. i Kjøbenhavn, hvor han døde
14. Marts 1876. Ganske kort forinden var han bleven udnævnt
til Gehejmekonferensraad. Han var gift med Friederike Caroline
Marie f. v. Wardenburg (f. 17. Nov. 1804 d. 21. Jan. 1891), Datter
af Toldforvalter i Husum, Justitsraad Friedrich Detlev Gustav v. W.

Foruden som Embedsmand var S. meget virksom som juridisk
og historisk Forfatter. Fra først af synes Romerretten at have 
fængslet ham mest. Hans Beskæftigelse med den satte Frugt i
hans Doktordissertation og flere mindre Afhandlinger i Elvers'
«Themis» (Neue Folge I, 1838) og Sells «Jahrbucher f. hist. u.
dogmat. Bearbeitung des rom. Rechts» (III, 1843). Senere vendte
han sig til Studiet af den slesvigske Ret og dens Historie, der
paa Grund af den særegne Udvikling i Hertugdømmet havde Interesse 
for ham ogsaa som praktisk Jurist. 1843 offentliggjorde han
i Falcks «Archiv» (II) en Afhandling «Über die Grenzen der
geistlichen u. weltlichen Gesetzgebung in Törninglehn», men den
betydeligste Del af hans Forfattervirksomhed falder dog først i Tiden
efter hans Udnævnelse til Præsident i Appellationsretten. Da de
endnu existerende Underretsdombøger fra Tiden før 1713 i Henhold 
til et ministerielt Paabud i 1854 vare blevne afleverede til
den nævnte Rets Arkiv, gjorde S. en lang Række Udtog af dem,
hvilke han 1855 udgav under Titelen: «Schleswigs Rechts- u.
Gerichtsverfassung im 17. Jahrhundert». Udtogene, der omfatte Tiden
fra Begyndelsen af det 17. til lidt ind i det 18. Aarhundrede og
ere forsynede med Anmærkninger og en længere Indledning, stamme
alle fra den Del af Slesvig, hvor Jyske Lov gjaldt, og ere derfor
af Vigtighed for Forstaaelsen af denne. Derefter fulgte i 1857
«Das Güterrecht der Ehegatten im Gebiete des jütschen Lovs»,
der paa historisk Grundlag giver en udførlig monografisk
Fremstilling af Læren om Ægtefællers Formueforhold og dermed
beslægtede Æmner. Det er et af S.s bedste Arbejder. 1866-67 udkom
«Geschichte des öffentlichen u. Privatrechts des Herzogthums Schleswig» 
i 3 Dele, af hvilke den sidste indeholder en Samling hidtil
utrykte Aktstykker. Dette Værk, der er den eneste sammenfattende
Fremstilling af den slesvigske Retshistorie fra den nyere Tid, er
især af Vigtighed for Privatrettens, Strafferettens og Processens
Vedkommende. Til denne Del af S.s Forfattervirksomhed hører
ogsaa en Afhandling: «Zur Geschichte der geistlichen Gerichtsbarkeit 
u. der Consistorien im Herzogthum Schleswig», i «Slesvigske
Provinsialefterretninger» IV.

I sine sidste Aar, under Opholdet i Kjøbenhavn, udarbejdede
S. endelig et udførligt Værk om den danske Rets Historie, der
udkom 1871 («Den danske Retshistorie indtil Chr. V's Lov»).
Forfatteren havde sat sig til Maal at give en ny Fremstilling af
Retshistorien med Benyttelse af de Undersøgelser og Oplysninger, som
vare fremkomne siden Kolderup-Rosenvinges Arbejde over samme
Æmne. Dette Maal maa han, trods forskjellige Fejl i Enkeltheder, 
ogsaa siges at have naaet; men den Maade, hvorpaa han i det
hele følger Kolderup-Rosenvinge og andre Forfattere, udelukker
paa den anden Side, at der kan tilkjendes hans Værk nogen større
selvstændig Betydning for den danske Retshistorie. S. udmærkede
sig overhovedet ikke ved nogen særlig Originalitet som videnskabelig 
Forfatter. Hans Fremstilling lider derhos af en vis Tørhed,
men den er klar og overskuelig, og hans mangeaarige Beskæftigelse
med den slesvigske Ret gjør ham til en paalidelig Fører gjennem
denne. Af stor Interesse for den senere Forskning ere de talrige
Aktstykker, som han har offentliggjort dels i sine ovennævnte
Arbejder, dels ved andre Lejligheder (saaledes «Zur Geschichte von
Rudekloster» i «Slesvigske Provinsialefterretninger» III og
«Nachtrag Schleswiger Urkunden» i «Zeitschr. der Gesellschaft f. die
Geschichte der Herzogthümer Schleswig, Holst. u. Lauenb.» III).
Efter hans Død udkom «Urkundliche Beiträge zur Geschichte der
Herzogthümer Schleswig u. Holstein» (1879).

Allg. Deutsche Biographie XXXVI. 
Alberti, Schlesw.-Holst-Lauenb. Schriftsteller-Lex.                                                                

Poul Johs. Jørgensen.

-- Ogsaa som adelshistorisk Forfatter har C. L. E. v. Stemann 
indlagt sig ikke ringe Fortjeneste, i det han, bortset fra
de rige, men aldrig udgivne Samlinger, der skyldes C. E. Voss,
har leveret de betydeligste Bidrag til den slesvigske og holstenske
Adels Slægthistorie, der hidtil ere fremkomne. I «Zeitschrift der
Gesellschaft fur die Geschichte der Herzogthümer», i «Jahrbücher
ür die Landeskunde der Herzogthümer» og i «Slesvigske
Provinsialefterretninger» har han ydet en Række udførlige, med megen
Omhu og god genealogisk Sans udarbejdede Monografier over en
hel Række Adelsslægter, Ahlefeldt, Andersen, Breide, Buchwaldt,
Limbek, Pogwisch, v. d. Wisch, Rantzau, Sehested, de fleste under
Fællestitelen: «Beiträge zur Adelsgeschichte». Ogsaa andre
historiske Arbejder foreligge fra hans Haand, f. Ex. i «Jahrbücher»:
«Hausmarken u. Siegel im Herzogthum Schleswig». 

Thiset.



Stemann, Just Valentin, 1629-89, Generalsuperintendent,
var født 20. (ell. 27.) Juni 1629 i Kjøbenhavn, hvor hans Fader,
Hamborgeren Mag. Johan S., da var Diaconus eller Andenpræst
ved St. Petri Kirke. Moderen, der døde snart efter Sønnens Fødsel,
var en Datter af Præsten Valentin Wudrian i Hamborg. 1630 blev
Faderen Archidiaconus ved Nicolai Kirke i Hamborg, og i denne 
By voxede Sønnen op og fik sin Skolegang, indtil han 1645
til Gymnasiet i Osnabrück. Siden studerede han Theologi i Helmstedt, 
Wittenberg og forskjellige andre Steder. I Wittenberg tog
han Magistergraden. 1654 besøgte han sin Fødeby Kjøbenhavn og
var paa Valg til Præst ved St. Petri Kirke; men da en anden
blev ham foretrukken, kaldede Kongen ham Aaret efter til tysk
Slots- og Garnisonspræst i Helsingør, hvorpaa han 8. Okt. 1656
ægtede sin Formands, M. Matthias Vellhauers, Enke, Anna, Datter
af Dr. med. Joh. Below i Lifland. 1659 blev S. fortrængt af
Svenskerne, der indsatte en anden Præst i hans Sted. Sit ufrivillige
Otium benyttede han til en Rejse til Rostock, hvor han erhvervede
den theologiske Licentiatgrad. 1660 kom han tilbage til sit
Embede, som han forestod med Kraft og Dygtighed, men ikke uden
forskjellige Stridigheder. En Kaldelse, han 1668 modtog til et
theologisk Professorat i Rostock og en fremragende kirkelig
Stilling i Meklenborg, undslog han sig for at modtage. -- Da S. s
ovennævnte Hustru døde 1677, ægtede han 5. Maj 1680 Bente
Jensdatter, en Borgmesterdatter fra Helsingborg, Enke efter
Professor Oluf Bagger i Lund. Hun var Stifmoder til Sjællands Biskop
Hans Bagger, i hvis Hus Brylluppet stod. -- 1686 fik S. Titel af
Konsistorialassessor, og 1687 blev han (uden Disputats) af Biskop
Bagger kreeret til Dr. theol., hvorpaa han 1688 kaldedes til
Generalsuperintendent og Kirkeraad i den kongelige Del af Holsten.
Men allerede 20. Maj 1689 døde han i Gluckstadt, hvor Slotspræst
Pet. Zitscher holdt Ligtalen over ham, udgiven under Titelen:
«Gekrönte Priester-Treu » . -- S. omtales som en lærd Theolog,
men hans Skrifter ere ikke betydelige; mest Interesse har hans
mod Romerkirken stærkt polemiske Disputats (Rost. 1659): «Ecclesia 
Romana monstrum triceps». Han er Stamfader til en her i
Landet endnu blomstrende Slægt.

Programma funebre. 
Moller, Cimbria lit. II. Allg. 
Deutsche Biographie XXXVI. 
Personalhist. Tidsskr. 3. R. VI, 2 ff. 

H. F. Rørdam.



v. Stemann, Poul Christian, 1764-1855, Gehejmestatsminister, 
Søn af ovfr. nævnte Statsminister Chr. Ludv. v. S. og dennes
1. Hustru, blev født i Kjøbenhavn 14. April 1764. Han undervistes
i Hjemmet, og efter at han 1780 var bleven indskrevet som
Student ved Universitetet, gjennemgik han Akademiets Tegneskole og
vandt den mindre Sølvmedaille, som overraktes ham af Arveprins
Frederik. S. havde imidlertid, manuduceret af Professor J. E. 
Colbjørnsen, paabegyndt det juridiske Studium, og allerede Aaret efter
(1781) tog han Embedsexamen og udnævntes til Kammerjunker.
Han hørte derefter Forelæsninger i Kiel og Gøttingen, hvorpaa
han 1783 udnævntes til Avskultant i Bjærgværksdirektoriet. Som
saadan ledsagede han Faderen paa en Inspektionsrejse til de norske
Bjærgværker, hvorfra han vendte tilbage i 1784, og blev nu
Kommitteret i nævnte Direktorium. S., der 1788 havde gjort et rigt
Parti, fik inden Aarets Udgang Sæde i Højesteret som Avskultant,
og 1789 blev han virkelig Assessor. Det følgende Aar kjøbte han
Gaarden Benzonslund i Holbæk Amt, hvilken han ved Siden af
sin Embedsgjerning drev med overordentlig Dygtighed. S., der
var voxet op i de store Landboreformers Tidsrum, havde arvet sin
Faders Interesse for Bondestanden. Som Ejer af Benzonslund
fritog han Bøndergodset for Hoveri in natura og hædredes i den
Anledning med Landhusholdningsselskabets mindre Guldmedaille.
Efter at hans Fader var bleven Amtmand i Haderslev Amt og
senere Overpræsident i Altona, modtog han næsten aarlig Besøg
af Sønnen, der under disse Ophold satte sig ind i de
administrative og lokale Forhold i Hertugdømmerne.

21. Dec. 1798 udnævntes S., der nu gik i sit 35. Aar, til
Amtmand over det nyoprettede Sorø Amt, og hermed oprandt den
Periode i hans Tilværelse, i hvilken han fandt Lejlighed til ret at
udvikle sin personlige Ejendommelighed og sine fremragende Evner
som administrativ Embedsmand. S. ansattes tillige 1802 som
Inspektør over Sorø Akademis Jordegods, og Aaret efter fik han en
Del af Overhofmesterembedet ved Akademiet. Da han overtog
disse Stillinger, befandt Akademiet sig i en uheldig Forfatning, thi
det var hensygnet af Mangel paa Frekvens, og Stiftelsen var
gjældbetynget. Hertil kom nogle Aar efter de vanskelige politiske
Forhold, i det Amtet 1807 fik Indkvartering af engelske Tropper og
derpaa af spanske. Men S. forstod at lette Befolkningen Trykket,
i det han paa en praktisk Maade løste Rekvisitionsspørgsmaalet,
og vandt ved hele sin Optræden den engelske Overkommandos
Respekt. I Forbindelse med Krigsbegivenhederne paa Sjælland
1807 kan det mærkes, at Kronprinsregenten gav S. et stort Tillidsbevis 
ved at overdrage ham Regallerne til Opbevaring, hvilke han
da gjemte i en Gravhvælving i Kirken. Under de fortvivlede
finansielle og økonomiske Forhold, som Krigen med England
medførte, forstod S. med sjælden Dygtighed at administrere Sorø
Akademis Anliggender, i det han benyttede de Erfaringer, han selv 
indvandt som Ejer af Valbygaard i Slagelse Herred, hvilken han
havde kjøbt 1805, efter at han havde afhændet Benzonslund. 1813
nedbrændte Akademibygningen. Om Ildens Opkomst vides intet
med Sikkerhed. Klosterets gamle Arkiv og S.s eget store
Bibliothek gik op i Luer. S. tog med sin Familie Ophold i
Forvalterboligen. Det følgende Aars Hovedbegivenhed: Tabet af Norge,
berørte ham meget smertelig; men han hørte til dem, der aldrig
tabte Troen paa Fædrelandets lykkelige Fremtid, og hans
Handlekraft svækkedes ikke af Modgang. S. havde i sit Ydre noget
haardt og koldt, stundum kunde han være meget frastødende, men
han havde alligevel et varmtfølende Hjærte, og det var en
Hovedegenskab hos ham, at han rolig kunde høre paa uforbeholdne,
aabenhjærtige Udtalelser af dem, med hvilke han forhandlede.
Ved Kronings- og Salvingsfesten 1815 gav Frederik VI S. et nyt
Bevis paa sin Naade, i det han udnævnte ham til Gehejmekonferensraad; 
S. var 1801 bleven Kammerherre, og 1808 hædredes han
med Danebrogsordenens Storkors. Sin Forvaltning af Akademiets
Gods fortsatte han i det gamle Spor. 1818 fik han et nyt
Tillidshverv, da han blev en af Repræsentanterne ved Nationalbanken,
hvorved han kom til at deltage i dennes Overbestyrelse.
Gjenopførelsen af Akademiets Hovedbygning foretoges med store
Omkostninger, og 1827 indviedes højtidelig Akademiet tillige med
Opdragelsesanstalten og Skolen. Men den Gang var S. ikke længer
Amtmand i Sorø; thi efter J. F. Kaas' Død var han 22. Jan. s. A.
bleven udnævnt til Gehejmestatsminister, Kancellipræsident,
Justitsminister og kongl. Bankkommissær; tillige overtog han Direktionen
af Herlufsholms Stiftelse, der tilkom Kancellipræsidenten som
saadan. Ved Fratrædelsen af Amtmandsstillingen og Godsforvaltningen
i Sorø modtog han fra Akademiets Lærere en i varme Udtryk
affattet Adresse, hvori der ydedes hans Retsind og store Dygtighed
som Administrator fortjent Anerkjendelse. Han efterlod, som det
er blevet sagt, Amtet og dets Kjøbstæder i den fortrinligste Orden
med alle Kasser fyldte. Akademiets Gods var ved Kjøb blevet
betydelig forøget, og det havde en Kapitalformue paa 600000 Rdl.
I 21 Aar beklædte S. Stillingen som Præsident for det danske
Kancelli og som Statsminister og udøvede derigjennem en i
mangfoldige Retninger afgjørende Indflydelse paa Statsstyreisen.
Kancelliet fungerede nemlig som et almindeligt Statssekretariat, gjennem
hvilket de øverste Embedsmænd beskikkedes og Forandring i de
andre Kollegier foretoges, ligesom Kommissioner, der skulde virke 
i almenvigtige Øjemed, nedsattes gjennem det. Kancelliets Forretninger 
omfattede hele Justits- og Politivæsenet samt Kirke- og
Undervisningsvæsenet, Kommunalvæsenet i dets forskjellige
Retninger, Næringsvæsenet, offentlige Stiftelser, Fideikommisser og
Landmilitsen. Kancelliet svarede altsaa til det nuværende
Justitsministerium, Kultusministerium og til Dels til Indenrigsministeriet.
Her skal nu kun mindes om enkelte vigtige Momenter, der have
været af særlig Betydning for Forvaltningens Forbedring og
Samfundets Fremskridt under S.s Styrelse, men Fremstillingen maa
indskrænke sig til blot at pege paa Reformerne, i det vi her tage
Christian VIII's Regeringstid med.

Under S. som Kancellipræsident udstedtes Anordningen af
24. Okt. 1837, der gav Borgerskabets Repræsentanter Indflydelse
paa Styrelsen af Kjøbstadens Anliggender. Kjøbenhavn fik 1. Jan.
1840  en ny Kommunalforfatning, og ved Forordningen af 13. Avg.
1841  tilstodes der ved Indførelsen af Sogneforstanderskaber og
Amtsraad Landdistrikternes Beboere Del i Kommunernes Ledelse. Ved
Forordningen af 20. Marts  1844 indførtes Enhed og Kontrol i
Kjøbenhavns Borger- og Almueskolevæsen gjennem Ansættelsen af en
sagkyndig Skoledirektør. For Udvidelsen af Bønderkarlenes
personlige Frihed blev der draget Omsorg ved Forordningerne af 16. Dec.
1840 og 10. Maj 1843. Ved Forordningerne af 29. Sept. 1841 om
Vejarbejdet og af 26. Juni 1844 angaaende det misbrugte Fribefordringsvæsen 
værnedes  der om Bondestandens materielle Interesser.
En vigtig Reform var den nye Arvelov af 21. Maj 1845, der gjorde
den efterlevende Ægtefælle til Tvangsarving. Strafferetsplejen
mildnedes i visse Retninger, Kreditors Ret til at sætte Skyldneren i
Gjældsfængsel indskrænkedes, og flere humane Foranstaltninger bleve
trufne.  Af stor Betydning for Administrationen vare de 6
Forordninger af 8. Juli 1840, ved hvilke der blev givet betryggende 
Bestemmelser for det offentlige Kasse- og Regnskabsvæsen i Kancelliet 
og i andre Departementer. Maatte alle de her anførte
Forordninger bifaldes, saa var der andre, over hvilke den oplyste
offentlige Mening brød Staven, da de bare Præget af en reaktionær
Aand, men de ville blive berørte i det følgende. S.s omfangsrige
Forretninger bleve, hvad her kun skal noteres i Forbigaaende, en
kort Tid forøgede. Fra 10. Febr. til 16. Maj 1831 fungerede han
nemlig som Udenrigsminister.

Med Aaret 1830 indtraadte i S. s Virksomhed som Statsmand
en ny Periode, i det han fra den Tid af i sin Egenskab af 
Statsminister kom til at beskæftige sig med statsretlige Spørgsmaal af
den største Vigtighed for det danske Monarki. Den ved den
franske Julirevolution fremkaldte Bevægelse forplantede sig til
Hertugdømmet Holsten, hvor man nu med stigende Eftertryk forlangte,
at Frederik VI som tysk Forbundsfyrste skulde opfylde Forbundsaktens 
§ 13, der gav de enkelte Forbundslande Tilsagn om en
landstændersk Forfatning. Det slesvig-holstenske Parti fordrede
endog en konstitutionel Fællesforfatning for Hertugdømmerne
Holsten og Slesvig, der vilde have stillet disse som en selvstændig
Stat ved Siden af Danmark. Frederik VI besluttede nu at give
sit tyske Forbundsland Holsten en Stænderforfatning, men deraf
fulgte med politisk Nødvendighed, at han ogsaa maatte indføre en
tilsvarende Institution i Monarkiets øvrige Lande, thi en liberal
Strømning ytrede sig allerede i Kongeriget. 28. Maj 1831 bebudede
en kongl. Forordning Indførelsen af raadgivende Provinsialstænder
i Kongeriget Danmark og Hertugdømmerne Slesvig og Holsten.
Hvad S.s Stilling til Stænderspørgsmaalet angik, da erkjendte han,
at Holstens Fordring paa en Stænderinstitution var berettiget,
hvorimod han i Kraft af sin Ed paa Kongeloven fraraadede
Oprettelsen af en saadan i Danmark. Indførelsen af raadgivende Stænder
maatte efter hans Overbevisning have en Formindskelse af Kongens
Magtfuldkommenhed til Følge, da Regeringen ikke kunde sætte sig
ud over modent overvejede Raad af den Institution, som den selv
havde skabt. S. traadte i Forening med Præsidenten for det
slesvig-holsten-lauenborgske Kancelli, Grev Otto Moltke, og de 2
Kancelliers Prokurører, A. S. Ørsted og Høpp, sammen til en Komité,
der skulde affatte Forslag til Forordningens Gjennemførelse i
Enkelthederne. Saa vel i denne Komité som i Statsraadet, hvor Sagen
afgjordes i April 1832, indtog S. et strængt konservativt Standpunkt.
Ørsted havde i Komiteen taget Ordet for en enkelt Stænderforsamling 
for Kongeriget, men han havde ikke formaaet at trænge
igjennem med sit Forslag. Resultatet af Komiteens Arbejde forelagdes
derefter «erfarne» Mænd fra Hertugdømmerne og «oplyste» fra
Kongeriget, og Forsædet for disse sidste førtes af S. Da de 2
Forsamlinger, der forhandlede særskilt og uafhængig af hinanden,
havde endt deres Værk, gav hin Komité dette den endelige Form.
Ørsted foreslog her, at «Beneficiarer», hvorved han forstod
Sognepræster og andre Mænd med akademisk Dannelse, skulde have
Valgret, men Forslaget faldt, da det blev bekæmpet af S., der
holdt paa Grundejendom som den udelukkende Betingelse for 
Valgretten. Forordningen om Stænderne udstedtes 15. Maj 1834.
Stænderinstitutionen bragte den liberale Bevægelse i stærkere Fart, og
Regeringen søgte forgjæves at hemme den. Gjennem Plakaten af
1. Nov. 1837 vilde Kancelliet sætte nærmere Bestemmelser for
«Trykkefrihedens Grænser», men den offentlige Menings Kritik
lod sig ikke standse, og Harmen over Pressetvangen vendte sig
væsentlig mod S.

S., hvem Frederik VI 1828 havde udnævnt til Ridder af Elefanten, 
stod saa højt i Kongens Gunst, at kun blandt tidligere
Ministre A. P. Bernstorff kunde sammenlignes med ham. Han
berørtes derfor smertelig af Frederik VI's Død 1839. «Landet»,
skrev han, «har tabt en højt agtet og elsket Konge, og jeg min
trofasteste og ædleste Ven. Enhver Ting, der angik mig og mine,
turde jeg frit betro ham og udbede mig hans Raad, ingenlunde
som Konge, men som privat Ven, og jeg følte mig derfor ligesom
forladt, da han gik heden.» I sine «Meddelelser om mit Levned»
fortæller J. P. Mynster, at S. med taarefyldte Øjne rakte ham
Haanden, da Grev Otto Moltke fra Altanen paa Amalienborg
proklamerede Christian VIII's Tronbestigelse. Den konstitutionelle
Bevægelse, der efter Tronskiftet ytrede sig med stigende Styrke,
mødte stadig en erklæret Modstander i S. Christian VIII, der
afviste Ønsket om Indførelsen af en Folkerepræsentation med
besluttende Myndighed, vilde dog gjøre Fremskridtspartiet en
Indrømmelse ved Indførelse af de saakaldte Stænderkomiteer, hvis
Medlemmer skulde vælges af alle 4 Stænderforsamlinger, og som
skulde drøfte Sager, der angik hele det danske Monarki. Ved en
saadan Reform traadte Kongen i det mindste den liberale
Tidsaand et Skridt i Møde; men S. havde i Følge sin Ed paa
Kongeloven fraraadet ham Oprettelsen af slig en Institution. S. var
altsaa en udpræget Tilhænger af den nedarvede kongelige Enevælde,
og samtidig var han i national Henseende en ægte dansk Mand.
Han sympathiserede med P. Hiort Lorenzen, da denne i
Efteraaret 1842 anvendte det danske Sprog i den slesvigske
Stænderforsamling. Slesvig-Holsteinismen med sin falske Arvefølgetheori
vakte S.s Harme, og det var vistnok efter Indskydelse af ham, at
Algreen-Ussing i Østifternes Stænderforsamling 1844 foreslog, at
Regeringen skulde nedsætte en Kommission til Undersøgelse af
Spørgsmaalet om Arvefølgen i det danske Monarki. Resultatet af
Kommissionens Arbejde fandt sit Udtryk i det aabne Brev af 8.
Juli 1846, for hvis Offentliggjørelse S. i Modsætning til A. S. 
Ørsted og H. Reventlow -- Criminil tog Ordet. -- I Midten af
Fyrrerne var der, med Holbæk Amt som Midtpunkt, begyndt en
stærk Bevægelse blandt Bondestanden, der gik ud paa dennes
sociale og politiske Ligestilling med de øvrige Samfundsklasser.
Bevægelsens økonomiske Side fandt S.s Billigelse, men
Bondeførernes skarpe og voldsomme Sprog vakte hans Harme. Ved
Kancellicirkulæret af 8. Nov. 1845 blev det forbudt Bønderne at
holde offentlige Møder uden Politimesterens Tilladelse og
personlige Nærværelse.

Da Christian VIII endelig kom til Erkjendelse af, at der
nødvendigvis maatte gjøres det politiske Fremskridtsparti Indrømmelser
i konstitutionel Retning, syslede han personlig med Udkastet til en
Forfatning. I Sommeren 1847 tilstillede han Statsraadet og
Kancellipræsidenten et Forslag, der gik ud paa Oprettelsen af et
udvidet Statsraad, i hvilket ogsaa Tillidsmænd uden for Regeringen
skulde have Sæde, og endelig vilde han have Kollegierne
omdannede til Ministerier. S. tiltraadte i sin Betænkning, der afgaves
8. Sept., Planen om Statsraadets Udvidelse og foreslog, at der ved
Siden af et saadant skulde stilles Fællesstænder, til hvilke hver af
de, 4 Stænderforsamlinger valgte et lige stort Antal Medlemmer.
S. erklærede i øvrigt, at Tidspunktet til en friere Udvikling af
Forfatningen var kommet. Ikke blot Stænderforsamlingerne, men
Folket krævede en saadan Reform. S. mente, at denne helst
maatte gjennemføres af en Fyrste som Christian VIII, da
tilkommende Eneherskere maaske ikke besade hans Visdom og Erfaring.
I denne Udtalelse af S. laa middelbart en Mistillidserklæring til
Tronfølgeren.

Efter Christian VIII's Død, 20. Jan. 1848, proklamerede S.
Kong Frederik VII's Tronbestigelse fra Christiansborg Slotsaltan.
Et heftigt Anfald af Podagra holdt derefter den gamle Kancellipræsident 
bunden til Sygelejet, saa han ikke kom til at deltage i
de skæbnesvangre Martsbegivenheder. S., der 1843 var bleven
Ordenskansler og i Marts 1848 Overkammerherre, afskedigedes med
de øvrige Ministre 21. Marts 1848. Han fulgte med stor
Opmærksomhed den følgende Tids Begivenheder, men som en Følge af
Alderdom og Svagelighed tog han ikke personlig Del i dem. Da
Tanken om at ende Striden med Tyskland .ved Slesvigs Deling
var oppe, udtalte han sig bestemt mod en saadan Løsning, da
han betragtede den som en Opgivelse af Retsstandpunktet. S. 
modtog efter sin Afsked mange Beviser paa Frederik VII's
Højagtelse og Venskab. Kongen lykønskede ham personlig paa hans
Fødselsdag 1851 og betegnede ham i Breve som sin «kjære Ven».

S., der 1846 havde solgt Valbygaard, vedblev indtil Maj 1851
at staa i Spidsen for Herlufsholms Gods og Skole. Stiftelsen, som
S. havde overtaget med Underbalance, afleveredes gjældfri og med
en Kapital af 70000 Rdl. Som Skoleforstander havde han holdt
sig fjærnt fra Rektor og Lærere, men han havde bestræbt sig for
at gjøre Disciplene Opholdet paa Herlufsholm saa hyggeligt som
muligt. Foruden de nævnte Udmærkelser, som bleve S. til Del,
maa nævnes, at han var Medlem af det throndhjemske Videnskabernes 
Selskab og Æresmedlem af Akademiet for de skjønne
Kunster. S. døde 25. Nov. 1855. -- S. ægtede 21. Maj 1788
Cathrine Elisabeth Wasserfall (f. 1767 d. 29. Avg. 1850), Datter af
Grosserer Peter W.

Personalhist. Tidsskr. 3. R.  VI. 

A. Thorsøe.



Stendrup, Jacob, 1756-1836, Overretsassessor, fødtes 29. Jan.
1756 i Kjøbenhavn, hvor hans Fader, Etatsraad Jacob S. (d. 1791),
var Forstander for Vartov Hospital, gift med Anne Magdalene
Charlotte f. Wittmach, blev Student 1774 og juridisk Kandidat 1782.
Allerede s. A. blev han surnumerær Assessor ved Kjøbenhavns
Hof- og Stadsret; han havde kongeligt Løfte om at succedere sin
Fader som Hospitalsforstander, men efter Ønske fra Retten, der
ikke gjærne ønskede at skifte Personale for ofte, gjorde han ikke
Brug af denne Begunstigelse, men vedblev at være Assessor, ogsaa
efter at Hof- og Stadsretten var bleven forenet med Landsoverretten. 
I 7 Aar varetog han Justitiarius' Forretninger, da Konferensraad 
Falbe var syg, og entledigedes 1833 som Konferensraad
(1807 Justitsraad, 1812 Etatsraad). S., der var anset sorn en
nidkjær Embedsmand og navnlig med Omhu tog sig af Skiftesager,
havde ogsaa litterære og kunstneriske Interesser. Han blev 1777
Medlem af det da nylig oprettede genealogiske og heraldiske
Selskab og blev 1810 Medlem af Selskabet for Fædrelandets Historie
og Sprog ved de 2 Selskabers Sammensmeltning; i dem begge
bestyrede han de økonomiske Forretninger. En Bog, han havde
skrevet, «Statens og Borgernes gjensidige Forhold», er ikke trykt
og gik tabt ved Kjøbenhavns store Ildebrand 1795. S., der døde
9. Okt. 1836, blev gift 23. Sept. 1785 med Christiane Caroline 
Frederikke Brieghel (f. 9. Okt. 1768 d. 13. Maj 1833), Datter af
Livkirurg Joh. Friedr. B. (III, 58) og Juliane Dorothea f.  Riese.

Øst, Materialier t. et dansk biogr.-lit. Lex. Sp. 718 ff.

Sofus Elvius.



Stenersen, Peder Christopher, 1723-76, Præst og Digter,
fødtes 9. April 1723 som Søn af Foged Svend S. paa Stejg i
Gudbrandsdalen og Søster Cathrine f. Bruun. Han blev Student 1738,
var Dekan, &#596;: Formand for et af Bordene, paa Kommunitetet,
hvilket vidner om, at han var vel anset blandt sine Kammerater,
og blev Magister 1748. S. A. skrev han sine «Kritiske
Betænkninger» over de Forsøg, hans bekjendte samtidige, Mag. Eilschow
(IV, 465), i nogle Disputatser havde gjort paa at afløse de
fremmede videnskabelige og filosofiske Kunstord med danske. S.
misbilliger ikke i og for sig denne Stræben, men er ikke altid
tilfreds med Eilschows Nydannelser; han henviser i Stedet til
Gjenoptagelse af gamle Ord fra Folkedialekterne og foreslaar virkelig i
flere Tilfælde heldigere Udtryk. Ikke desto mindre gav Eilschow
ham et temmelig hidsigt Gjensvar, saa at denne som saa mange
andre bella grammaticalia blev ført med ufornøden Bitterhed. S.s
sproglige Interesse viser sig ogsaa i de Forsøg, han i nogle af
sine Skrifter gjorde paa at indføre smaa Begyndelsesbogstaver i
Substantiver.

Aaret efter blev han Præst i Udby ved Holbæk, hvor han
1760 ægtede Formandens Datter, Anna Jensdatter Jessen (f. 1728
d. 1776). 1764 forflyttedes han til Tølløse og Aagerup, hvor han
døde 17. April 1776. Det hedder om ham, at han var en klog
og beleven Mand, der omgikkes Egnens Godsejere, hvad der ogsaa
fremgaar af nogle af hans utrykte Digte (Additam., 8vo, Nr. 7 paa
Universitetsbibliotheket).

Med Klopstocks Indkaldelse til Danmark begyndte der at
brede sig en ny poetisk Smag, der lagde Vægten paa Følelse og
Stemning og gjærne anslog en høj, pathetisk Tone i urimede Vers
og frit slynget Ode- og Dithyrambestil. Det var især unge
Nordmænd, der stærkt paavirkedes af Klopstock baade til Angreb og
Forsvar. Gerhard Treschow parodierede hans Odestil, som
derimod fandt ivrige Forfægtere i Nic. Nannestad (XII, 127) og S.,
hvis, i øvrigt temmelig ubetydelige, «Kritiske Tanker over rimfri
Vers» (o. 1752) hævder den religiøse Digtnings Betydning over for
den indbrydende Vantro og protesterer mod den Tvang, Rimet
paalægger Tanke og Udtryk. Et Par Aar efter optraadte han selv 
som Digter i den chorjambiske «Ode til Brudgom og Brud» ved
Præsten Iver Brincks Bryllup (ikke med S. s Søster, som det siden
hed). Om end den antike Versform er mindre egnet for vort
Sprog og medfører nogen Stivhed i Ordføjningen, saa var den dog
langt at foretrække for den ensformig klaprende Alexaridriner, og
Digtet vakte fortjent Opmærksomhed baade som et betydeligt
metrisk Kunststykke og tillige ved en Flugt i Tanker og Billeder,
der stiller det værdigt ved Siden af Tullins 4 Aar senere
«Majdag», og en Renhed i Følelsen, der bl. a. ytrer sig i Protest mod
de hidtil i Brudevers almindelige tvetydige Vittigheder.

Langt lavere staar S.s senere Forsøg i samme Stil, «Krages
Ode til Hr. Simson Fogner» (1769) om Skovenes Bevarelse og
Skovplantning i Norge, der er saa uklar, at man har kunnet strides
om, hvorvidt den er ment som Spøg eller Alvor. Den trivielle
Indklædning i et Syn og det landøkonomiske Æmne vidne om,
at Digteren dog i Grunden var et Barn af sin Tid, medens det
baade af Indholdet og af de mange norske Ord fremgaar, at han
med Forkjærlighed bevarede Mindet om sit Fødeland. Efterhaanden
synes S. imidlertid at være bleven betænkelig ved det Klopstockske
Sving. I «Ode til Selskabsbrødrene», en Omskrivning af Horats,
der stiller en højere bakkisk Begejstring over for den raa Rus,
forsyner han betegnende nok de sapphiske Vers med Rim, og det
er vistnok ham selv, der 1767 har omarbejdet «Ode til Brudgom
og Brud» mere efter Tidens Smag med en Slags Undskyldning
for det dristige Forsøg i rimfri Vers. Han har ogsaa efterladt
Digte i det sædvanlige Alexandrinertrav, oversat Drikkeviser fra
Tysk osv.; men i sit sidste Digt, «Ode til Junkerskilde ved
Eriksholm» (1769), optræder han endnu en Gang blandt de digteriske
Foregangsmænd. I moderne rimede Vers behandler denne Ode
det ikke særlig poetiske Æmne Oprensningen af et Kildevæld,
men den gjorde ikke ringe Lykke ved stedvis med Held at slaa
ind paa den engelske, følelsesfuldt malende Naturlyrik, som Tullin
4 Aar før havde indført.

S.s sparsomme Digtning fremkom for det meste i de skjønne
Videnskabers Selskabs «Forsøg» og er aldrig samlet. I sine senere
Aar synes han at have udgivet eller dog skrevet i Ugeskriftet
«Den danske Proteus», en Art Spektator, der kun udgik Aaret
1766 igjennem.

Nyerup og Rahbek, Den danske Digtekunst under Frederik V S. 101;
under Christian VII S. 113. 122. 
Wiberg, Alm. Præstehist. III, 399. 
N. M. Petersen, Den dsk. Lit. Hist. IV, 273; V, 1, 187. 
Jæger, Illustr, norsk  Lit. Hist. I, 381. 

J. Paludan.

<chapter name="Stenfeldt, Jacob August, 1783-1858, Borgmester, juridisk
Forfatter,">

Stenfeldt, Jacob August, 1783-1858, Borgmester, juridisk
Forfatter, var født i Kjøbenhavn 12. Maj 1783 af jødisk Slægt.
Hans Fader var den rige og ansete Grosserer Moses Levin Mariboe;
han selv blev døbt og fik senere (i 1819) kongl. Bevilling til at
føre Navnet Stenfeldt. Han blev privat dimitteret i 1799 og tog
den juridiske Embedsexamen i 1803. Det følgende Aar blev han
udnævnt til Avditør i Hæren og tillige til Lærer i den militære
Ret ved Landkadetakademiet. Som Ledetraad ved sin
Undervisning her udgav han 1809 en «Haandbog i den militære
Lovkyndighed» (2. Udg. 1823). 1810 blev han udnævnt til Assessor i
Landsover- samt Hof- og Stadsretten, men ombyttede 1813 denne
Stilling med Embedet som Byfoged og Politimester i Helsingør,
hvor han 1821 udnævntes til Borgmester og Avktionsdirektør. Han
virkede her nidkjært for Byens Tarv og indlagde sig bl. a.
Fortjeneste ved Indretningen af dens Havnevæsen. Om sin
kommunale Interesse og Erfaring har han ogsaa aflagt Vidnesbyrd i
forskjellige Skrifter, saaledes særlig om «De danske Kjøbstæder og
deres Bestyrelsesmaade», i 2 Afdelinger (1827-31), «Municipalvæsenet 
i Almindelighed og det danske i Særdeleshed)« (1834) og
«Grundtræk til en Kommunalforfatning for Kongeriget Danmark»
(1850). Ogsaa i det større offentlige Liv tog han Del, i det han
blev Medlem af den Forsamling af uoplyste Mænd», der sammenkaldtes 
for at overveje den nærmere Ordning med Hensyn til
Provinsialstændernes Indførelse. I Tidsrummet 1835-48 var han
Deputeret i Østifternes Stænderforsamling, dels som valgt for
Helsingør, dels i Følge kongl. Udnævnelse, og viste ogsaa her særlig
Interesse for kommunale Forhold, saaledes for Ordningen af
Skolevæsenet. I 1848 entledigedes han fra sit Embede og flyttede
derefter til Kjøbenhavn, senere til Fredensborg, hvor han døde 3.
Marts 1858. I 1817 var han blevet udnævnt til virkelig Justitsraad,
1828 til Etatsraad, 1846 til virkelig Etatsraad og endelig ved sin
Afsked i 1848 til Kommandør af Danebrog. Han var 2 Gange
gift: 1. (1806) med Louise Augusta f. Schultz (d. 1807), Datter af
Kjøbmand og «Stadtmajor» i Kiel Joh. Phil. S.; 2. (1809) med
Frederikke Elisabeth (Betzy) f. Steenberg, Datter af Apotheker Jens
Foss S. i Helsingør. -- S. skal have været en elskværdig og 
indtagende Personlighed. Hans Skrifter vidne om sund og ædruelig
praktisk Sans.

Erslew, Forf. Lex.
Helsingørs polit. og Avert. Tid. 21. April 1858.

H. Munch-Petersen.



Steno, Niels, d. 1686, s. Steensen (ovfr. S. 310).



Stephan, --1177, Biskop. Efter Biskop Radulfs Død (1171) 
opnaaede Ribe Domkapitel Valdemar I's Tilladelse til at vælge en 
Biskop mellem Cistercienserabbederne i Vitskøl, Tvis og Herrisvad,
og Valget faldt paa Abbed S. i Herrisvad, fordi han var barnefødt
i Ribe Stift (i Brøstrup) og havde været Ribekannik, inden han
blev Cistercienser. Selvfølgelig fremmede S. det af Radulf anlagte
Cistercienserkloster, der oprindelig var i Sem ved Ribe, men
flyttedes til Løgum efter at have faaet Munke fra hans gamle Kloster,
Herrisvad. Denne Flytning synes S. at have forestaaet (1173); men
det var dog Radulf, der havde Hovedæren for de ny Klosterbygninger. 
Nidkjær for Kirkens Tarv modsatte S. sig, at Kongens
og Stormændenes Kapellaner aflagdes med Ribe Domkapitels
Præbender, og han søgte ligesom sin Forgænger at faa Kannikerne
til at leve «regelbundet». I denne Sag mødte der ham dog
uoverstigelige Vanskeligheder, især da Ildebrand (1176) ødelagde
Kapitelhuset, til Dels ogsaa Domkirken. S. døde 30. Juli 1177. Ved
hans Grav i Domkirkens søndre Skib mente man at spore Jærtegn;
dog er han aldrig bleven almindelig anerkjendt som Helgen.

Kinch, Ribe Bys Hist. I.
Helms, Ribe Domkirke.

Hans Olrik.

<chapter name="Stephanius, Stephen Hansen, 1599-1650, Filolog og Historiker 
(skrev sig paa Dansk: Staphen Hanssøn)">

Stephanius, Stephen Hansen, 1599-1650, Filolog og Historiker 
(skrev sig paa Dansk: Staphen Hanssøn). Denne af det
historiske Kildestudium højt fortjente Mand var født 23. Juli 1599 i
Kjøbenhavn, hvor hans Fader, ovfr. (S. 288) nævnte Hans Staphensen,
var Professor ved Universitetet. Allerede som 8aarigt Barn
fungerede S. ved en theologisk Doktorpromotion, som hans Morfader,
Biskop Peder Jensen Vinstrup, ledede, i det han efter den Tids
Skik fremsatte en Række af hans Fader forfattede theologiske
Spørgsmaal, som Doktoranden maatte besvare. Da S.s Fader 1608
blev Forstander for Sorø Skole og Klostergods, blev Sønnen sat i
Sorø Skole, hvorfra han dog siden overflyttedes til Herlufsholm,
og her fra afgik han 1615 til Universitetet; 1618 tog han den
filosofiske Bakkalavrgrad. Hans Hovedstudium var latinsk Filologi
samt Fædrelandets Historie og Oldsager. I en Alder af o. 22 Aar 
begav han sig paa Rejser. Han besøgte Universiteterne i Rostock
og Leiden, og efter Hjemkomsten blev han 1624 Rektor i
Slangerup og tog 1625 Magistergraden i Kjøbenhavn. Den Arv, han fik
ved Faderens Død (1625), satte ham i Stand til at fortsætte sine
Studeringer udenlands. Forinden var han traadt i nærmere Forhold 
til Professor Oluf Worm, hvis antikvariske Granskninger i høj
Grad tiltalte ham, og med hvem han indledede en lærd
Brevvexling, der fortsattes, saa længe han levede.

I Juli 1626 blev S. for anden Gang indskreven ved Leidens
Universitet, hvor han traadte i nær Forbindelse med de berømte
Filologer G. J. Voss og Dan. Heinsius, og her betraadte han 1627
Forfatterbanen ved Udgivelsen af «Breves notæ et emendationes
in Saxonem Grammaticum» og snart efter af en lille Samling
udvalgte Sentenser hos samme, hvilke 2 Smaaskrifter bleve
Indledningen til S.s senere mangeaarige og flittige Syslen med Saxos
Historieværk. Herved vandt han ikke blot Bifald hjemme hos O.
Worm og den historiekyndige Kansler Chr. Friis til Kragerup, men
fik ogsaa en faderlig Ven i den kongl. danske Historiograf Joh.
Is. Pontanus, der var Professor i Harderwijk (XIII, 206), og som
siden paa enhver Maade søgte at være S. til Hjælp, bl. a. ved
at yd.e ham en Del af Materialet til den Samling af forskjellige
ældre historisk-topografiske Smaastykker og Afhandlinger vedrørende
Danmark, Norge og Hertugdømmerne, som han 1629 udgav under
Titel «De regno Daniæ etc. tractatus varii», og som synes at
være bleven modtaget med Bifald, da Skriftet endnu s. A. udkom
i ændret og forøget Udgave. Dette Arbejde gav Stødet til, at S.
i Slutningen af 1629 kaldedes til Professor eloqventiæ ved Sorø
Akademi, en Stilling, hvortil han egnede sig godt, da han besad
et betydeligt Herredømme over det latinske Sprog og skrev en ren
og ukunstlet Stil.

I Vinterens Hjærte begav S. sig da hjem fra Holland og
tiltraadte i Marts 1630 sit Embede i Sorø. Pontanus havde
medgivet ham et Brev til Kansler Friis, hvori han ikke blot roste ham
for Lærdom og gode Sæder, men særlig fremhævede, at han sikkert
vilde være i Stand til at udgive Saxos Værk i en bedre Skikkelse,
end det hidtil havde foreligget. Dette blev da i Virkeligheden
ogsaa S.s Fremtidsopgave, der mere end noget andet optog hans
Tid og Kræfter. Men for øvrigt fik han flere Hverv foruden sit
Professorat, som han passede med Omhu, og til bedste for hvilket
han udgav flere Skrifter vedrørende Veltalenheden. Navnlig blev 
han 1631 Medlem af en Kommission af Professorer fra Kjøbenhavn
og Sorø, der skulde arbejde for en Forbedring af det lærde
Skolevæsen og Udgivelsen af ny og hensigtsmæssigere Skolebøger. S.
var den af Kommissionens Medlemmer, der kom til at gjøre den
største Del af Arbejdet. 1633 udkom hans fortræffelige «Colloqvia
familiaria», hvilket Skrift, særlig i den paa de yngre Disciple
beregnede Udgave, under Titel «Colloqvia minora», blev en meget
yndet og længe brugt Skolebog. Hertil slutte sig hans Ordbøger
(«Nomenclator Latino-Danicus», I, Navne- og Tillægsordene, 1634; II,
Udsagnsordene, 1638), af hvilke særlig den sidste Del, der i daglig
Tale kaldtes «Verba Stephani», i over 100 Aar benyttedes i
Skolerne i Danmark og Norge, ja vel endog i Sverige. «Phraseologia
Stephaniana Latino-Danica», der senere udkom og ligeledes længe
benyttedes som et Hjælpemiddel ved latinsk Stilskrivning, er maaske
først efter S.s Død samlet ud af hans ovennævnte «Colloqvia» og
forsynet med dansk Oversættelse.

Naar S. endnu mindes meS Taknemmelighed, er det dog især
hans Virksomhed som fædrelandsk Historiker, der giver ham
Adkomst dertil, i Forbindelse med hans ualmindelige Talent til at
finde og fremdrage historiske Kildeskrifter. Da Johs. Meursius
(XI, 264), der hidtil havde været Professor i Historie i Sorø samt
kongl. Historiograf, døde i Efteraaret 1639, var det derfor i sin
gode Orden, at S. blev hans Efterfølger i begge Bestillinger. Den
ham som Historiograf stillede Opgave synes at have været at
fortsætte Meursius' Arbejde i den danske Historie. Denne var naaet
til midt i Christian III's Tid (1550). Fra dette Tidspunkt arbejdede
S. nu videre. Naar han imidlertid kun naaede til Christian III's
Død, laa Grunden især deri, at han var optaget af sit for længst
planlagte Arbejde med Saxo, dels Forbedringer af Texten, dels
Udarbejdelsen af oplysende Anmærkninger. Det sidste krævede
Studier, der ikke vare lette at føre til Ende i Sorø. S. følte sig
hemmet i sine Undersøgelser derved, at han ikke var det
oldnordiske Sprog mægtig og ikke kunde tyde de gamle Membraner, der
især ved Worms Forbindelse med lærde Islændere ved denne Tid
vare nedsendte her til Landet. Ganske vist var Worm altid villig
til, saa vidt muligt, at vejlede S. paa Oldgranskningens Omraade,
en litterær Hjælp, som S. for øvrigt paa forskjellige Maader rigelig
gjengjældte; men Vanskelighederne vare dog ikke lette at
overvinde.

Som en Art Indledning til Saxo udgav S. «Svenonis Aggonis 
filii, qvæ extant, opuscula» (1642). Men da Saxo-Texten med Noter
var færdig fra S.s Haand, viste det sig, at der ikke var nogen
Boghandler, hverken her til Lands eller i Holland, der vilde
overtage Forlaget af dette store Værk, S. havde ikke Raad til selv
at afholde de betydelige Omkostninger, og skjønt enkelte
Stormænd tidligere havde ydet ham nogen Understøttelse til
Trykningen, kunde hele hans møjsommelige Arbejde let være blevet
forgjæves, hvis Kansler Chr. Thomesen Sehested ikke til sidst havde
skaffet ham nogen Statsunderstøttelse til Anskaffelse af det fornødne
Papir. 1645 udkom endelig «Saxonis Grammatici Historiæ Danicæ
libri 16, notis uberioribus illustrati», et Værk, der i høj Grad
vidner om Udgiverens Omhu og Kyndighed. Næppe ringere
Fortjeneste indlagde S. sig ved at samle og afskrive alle ham
tilgængelige Kilder til Danmarks Historie i Middelalderen, aabenbart
i den Hensigt at foranstalte en samlet Udgave af dem, noget, der
dog ikke skete, da han bortkaldtes ved Døden, inden han naaede
saa vidt; men hans Samlinger have dog været et overordentlig
vigtigt Forarbejde for Langebek, da denne 100 Aar senere tog det
Arbejde op, som S. havde maattet lade ligge ufuldendt.

I sine senere Aar berørtes S. i høj Grad af Landets, især
ved Christian IV's ulykkelige Krige foraarsagede, elendige
finansielle Forhold, der bevirkede, at han næsten aldrig kunde faa sin
Løn i rette Tid eller ganske maatte savne den, hvilket pinte ham
i høj Grad, især da smertelig Sygdom slog sig til og gjorde hans
Liv bittert. Døden kom derfor som en Befrielse for ham, da han,
kun 50 Aar gammel, døde 22. April 1650. Men den historiske
Granskning hos os tabte i ham en af de kyndigste og flittigste
Arbejdere, den nogen Sinde har haft. I hans sidste Tid laa det
ham meget paa Sinde at faa udgivet den Del af Christian III's
Historie, han havde forfattet; men Skriftet («Historiæ Danicæ libri
2, qvi res memoratu dignas complectuntur in Dania gestas,
regnante Chr. III ab a. 1550 ad a. 1559») udkom dog først nogen
Tid efter hans Død, besørget af M. Hans Jensen Svaning. En ny
Udgave i Forbindelse med N. Krags Annaler besørgede H. Gram
1737.

1631 havde S. ægtet Anne, Datter af Dr. med. Matthis Jacobsen 
i Aarhus og Søster til S.s gode Ven og Studiefælle fra Leiden
Jacob Matthiesen, der endte som Biskop i Aarhus (XI, 189). Dette
saare lykkelige Ægteskab varede dog kun kort, da Hustruen døde
10. Febr. 1633. Siden (26. Okt. 1634) blev S. gift med Thale, 
Datter af M. Elias Eisenberg, der først var Professor ved
Universitetet og siden Provst paa Samsø. Da Eisenberg (f 1635)
efterfulgtes i Embede og Ægteskab af ovennævnte Svaning, som hidtil
havde været Rektor i Sorø, blev denne saaledes, skjønt yngre end
S., hans Svigerfader.

S. efterlod et udmærket Bibliothek og rige historiske
Samlinger. Efter hans Død gjorde hans Enke og Venner Skridt for
at bevæge Regeringen til at indløse disse værdifulde Sager, om
end maaske blot mod Betaling af S.s resterende Løn og en Smule
Pension til Enken. Men da der ikke var tilstrækkelig Sans for
Samlingens Betydning, solgte Enken siden det hele til Sverige,
hvor en Del af Haandskrifterne endnu ere bevarede og i en
sildigere Tid ere komne den historiske Forskning til gode. De have
været af saa meget desto større Betydning, som de Haandskrifter,
S. med stor Flid havde afskrevet eller excerperet, for største Delen 
gik til Grunde ved Universitetsbibliothekets Brand 1728.

Rørdam, Hist. Saml. og Studier I.

H. F. Rørdam.



Stephansen, jvfr. Staphensen,  Stefánsson og Stephensen.



Stephansen, Anders, 1791-1870, Filanthrop og Skolemand,
Søn af Bolsmand Stephan Christensen og Kirsten Andersdatter,
blev født 20. Avg. 1791 i Terndrup ved Aalborg. S. undervistes
først af sin fromme Moder og af Faderen, der havde været
Omgangsskolelærer, derpaa i Vintertiden af Byens uexaminerede Lærer,
medens Sommeren gik med Markarbejde. 1803 blev han Huslærer
hos Pastor N. Holst i Skibsted, der læste med ham, saa han 1806
kunde overtage en Huslærerplads paa Dragsgaard og siden hos
General Rodenburg paa Vórgaard indtil 1818, kun afbrudt af et
Ophold for egne sammensparede Midler paa Jonstrup Seminarium
1812-15 og et Par Sommerkursus i Kjøbenhavn for at udvide sine
Kundskaber i levende Sprog, som han tillige med Botanik dyrkede
i sin Fritid. Efter et uheldigt Forsøg som Privatskolebestyrer i
Nibe oprettede han paa Opfordring af Stiftamtmand F. Moltke,
som kjendte ham fra Vórgaard, en Privatskole i Aalborg. Her
ægtede han 4. Juni 1824 Dorthea Svenningsen (f. 31. Avg. 1803),
Datter af Fuldmægtig Christen S. og Else f. Melsen og Søster til
den bekjendte Lærer ved Borgerdydskolen paa Christianshavn
Cleophas S. Hun oprettede et Pigeinstitut i Forbindelse med hendes
Mands Skole og fik den største Betydning for hans senere 
Livsgjerning. Ved sin stille, alvorlige og kraftige Natur tilførte hun
S. den Klarhed og Ligevægt, der savnedes i hans bløde, umiddelt
bare, let bevægelige Sind.

Uagtet Skolen gik godt, var S. utilfreds med sin Gjerning.
Under Paavirkning af det vaagnende kristelige Liv i 20erne voxede
den Medfølelse, han fra Barndommen havde for Fattigfolks Børn,
og han følte Kald til at oprette et Hjem for fattige og forladte
Børn, der levede under Forhold, som udsatte dem for at gaa
moralsk til Grunde. Efter Fellenbergs Mønster skulde Jordbrug og
Skolehold være Midtpunktet i Børnenes daglige Liv, men
Opdragelsen skulde have sikkert Stade paa Kristendommens Grund og
ordnes som i et dansk Familiehjem. S. blev herved Børnehjemssagens 
Fader i Danmark. Da Seminarieforstander Brammer 1832
bragte ham i Forbindelse med Grev F. A. Holstein (VIII, 26), som
havde gjort et mislykket Forsøg paa at tage sig af forladte Børn
i det af ham oprettede Hospital paa Fuirendal og fremdeles nærede
Interesse for denne Sag, uden dog at vide, hvorledes den skulde
gjennemføres, hjalp Greven S. til at virkeliggjøre sin Idé ved at
overlade ham Lokale, Have og Markjord, medens S. ydede Inventar 
og Tilskud af egne Midler foruden sit og Hustruens Arbejde.
Paa Grevens Sølvbryllupsdag 4. Maj 1833 aabnedes «det Fuirendaler-Institut» 
for at være «en Stiftelse for de Børn, hvis Skæbne nægter
dem et Familieforhold, hvor de kunne gjøre Erfaring om det Baand,
som kristelig Kjærlighed knytter mellem Forældre og Børn». Men
Tiden havde endnu ikke Øje for Betydningen af en saadan
forebyggende Virksomhed. For at Anstalten kunde bære sig, maatte
den i mange Aar især optage vanartede Børn; men S. fastholdt
det oprindelige Formaal og blev aldrig træt af at forklare og
forsvare det i Tale og Skrift. Han afslog derfor Pladsen som
Forstander for Flakkebjærg. Efter Grevens Død kom Godset under
Administration, og denne vilde paa anden Maade disponere over
Fuirendal. Ved Laan fra Enkegrevinden og den unge Greve kjøbte
S. 1839 Gaarden Hjortholm i Førslev ved Fuglebjærg, gav den
Navnet «Holsteinsminde» og flyttede Instituttet her hen 1840.
Samtidig overdroges Patronatet over det til Besidderen af Grevskabet
Holstein, og et senere Forsøg (1859) paa at overføre det til S.
strandede paa Regeringens Modstand. Gaarden var meget
forfalden og Pladsen indskrænket. S. og hans Hustru, der trolig
delte de trange Kaar med Børnene, arbejdede utrættelig paa at
ombygge Gaarden, anlægge Have m. m. Midler skaffedes ved 
Enkegrevinden, Dronningen og Omegnens Beboere. Der var dog
altid Pengetrang; thi de 30 Rdl., der aarlig betaltes for hvert
Barn, forsloge kun til Føden. Uagtet den sparsomme Husførelse
og S.s store Nøjsomhed (han beregnede kun 250 Rdl. aarlig for
sit og Hustruens Arbejde), kunde tunge Næringssorger ikke
undgaas. Det lykkedes først at skaffe Bidrag fra større Kredse, efter
at S., der i meget sluttede sig til Grundtvigs Tanker om
Folkeoplysning, 1852 havde kjøbt Nabogaarden Hindholm og her
oprettet en Folkehøjskole; thi derved knyttedes Folket mere til hans
Gjerning. Omtrent samtidig bevilgede Rigsdagen ham en
Statsunderstøttelse paa 1000 Rdl. om Aaret; men han brugte dem helt
og holdent til Instituttet.

Saa længe S. havde Kræfter dertil, ledede han Arbejdet den
hele Dag med Liv og Lyst, baade i Skolen, i Haven og paa
Marken. I mange Aar var han eneste Lærer ved Skolen, blot
med Bistand af sin Hustru, der tillige forestod Husførelsen og
besørgede Regnskabsvæsenet samt den vidtløftige Brevvexling med
Kommuner og private. S. havde en rastløs Trang til at sætte
Ting i Gang, men var upraktisk og vilde ofte været kommet til
kort, hvis ikke hans Hustru havde hjulpet ham med sin praktiske
Sans. S. var ikke blot en genial Lærer, men tillige en stor
Børneven, der uden selv at have Børn var som Fader for en stor
Børneflok. Han vandt dem ved sin aabne, barnlige Natur og kunde
udmærket lege og spøge med dem, men kjælede ikke for dem og
var Stræng over for deres Unoder. Altid viste han dem en ædel
og sand Personlighed. Det var hans «umethodiske Methode». S.
og hans Hustru vare oprigtige Kristne, og hele deres Virksomhed
blev baaret af en opofrende Menneskekjærlighed og Glæde ved at
gjøre godt. «Salige ere de barmhjærtige», staar der med rette
paa deres Gravsten. Stod S. end i Begyndelsen den sydvestsjællandske 
Lægmandsopvækkelse nær, var han dog en alt for sund og
rummelig Natur til ikke at tage Afstand fra alle paahængte
kristelige Former. Hans Tale var en fri Udfoldelse af et rigt indre
Liv, i hvilket en forunderlig Barnlighed var forenet med moden
Visdom, dyb Alvor med godmodig Humor. I ejendommelige, ofte
sære Vendinger fremsatte han sin Rigdom paa Tanker, der paa
Grund af hans livlige Fantasi formede sig i Billeder og
Sammenligninger, som undertiden gjorde det nødvendigt, at hans Hustru
med sin lyse Forstand traadte forklarende til. Men hans Tale var 
fængslende, den sprudlede af Liv og Lune og havde derfor en
vækkende Indflydelse paa alle, han kom i Berøring med.

1857 blev hans Hustru apoplektisk af Overanstrængelse og var
det til sin Død, 5. Okt. 1865. Efter dette tunge Slag var S. en
nedbrudt Mand, der efterhaanden trak sig tilbage fra Arbejdet,
medens yngre Kræfter -- Chr. Nielsen (XII, 257) og L. Budde
(III, 229) -- traadte til. Hans Interesse for Anstalten var dog
usvækket trods vedvarende økonomiske Vanskeligheder og ringe
Forstaaelse af Børnehjemstanken; glimtvis kunde hans gamle
Friskhed og Lune bryde frem; men han følte sig ensom og besjælet
af den Længsel, der lagde ham Ordene: «Maa jeg nu altid være
hos dig, min Frelser!» paa Læben, da han døde 22. Marts 1870.
Selv lykkedes det ham kun i ringe Grad at virkeliggjøre sine
filanthropiske Tanker; men de bleve som Frø, der spirede efter hans
Død, og naar Børnehjemssagen siden har taget stærkt Opsving,
saa at Hjem efter Hjem rejses Landet over, har denne Bevægelse
sit Udspring i S.s og hans Hustrus banebrydende Gjerning.

Erslew, Forf. Lex. 
Beretn. om Opdragelsesanst. p. Fuirendal 1837-39  og p. Holsteinsminde 1840 ff. 
Hindholm I-II. 
J. A. L. Holm, Johannes Falk og Institutet p. Fuirendal (1837). 
Dsk. Kirketid. 1861, Nr. 33. 
Samleren 1863, Nr. 47, 
Illustr. Tid. II, Nr. 99. 
J. N. Winther, A. S. og hans Hustru (1871). 
C. Nielsen, Holsteinsminde (1875). 
Dansk Skoleforen. Aarsberetn. 1890. 
A. Petersen, Den jonstrupske Stat. 
E. Bøgh, Erindr. fra mine unge Dage. 
H. Rørdam, Pet. Rørdam I-II. 
Personalhist. Tidsskr. 4. R. III, 118 ff.

Joakim Larsen.

 1773-1851, Søofficer">

Stephansen, Hans, 1773-1851, Søofficer, var Søn af Urban 
Jacob S. (døbt 17. Nov. 1724, d. 23. April 1773 som Hospitalsforstander 
i Vejle) og dennes anden Hustru, Cathrine Marie f.
Lohmeyer (d. 10. Maj 1779). Han er selv født i Vejle 10. Jan. 1773,
opdroges efter 1779 af Farbroderen Admiral Ole S. (s. ndfr.) og
blev 1791 Sekondlieutenant i Marinen, 1797 Premierlieutenant, 1806
Kapitajnlieutenant, 1811 Kapitajn, 1817 Kommandørkapitajn, 1828
Kommandør og 1834 Kontreadmiral. S. gik 1793 i engelsk Orlogstjeneste, 
men vendte hjem Aaret efter, da det ikke lykkedes ham
at blive udkommanderet. Indtil 1797 gjorde han hvert Aar Togt
i de udrustede Orlogsskibe; 1797 var han i Middelhavet med 
Fregatten «Triton», der deltog i Beskyttelsen af det danske nevtrale
Flag, derefter ansat ved Indrulleringen i Frederikshald. 1800-1
gjorde han Tjeneste i Briggen «Lovgen» i Vestindien, hvor han
under den tapre Kapitajnlieutenant Jessen udmærkede sig i flere
Kampe mod engelsk Overmagt. Først 1802 kom han tilbage efter 
at have været i engelsk Krigsfangenskab, da Briggen og de
vestindiske Øer maatte overgive sig. 1803 kommanderede han en
Stykpram. 1808-9 gjorde S. Tjeneste paa den franske Scheldeflaade, 
hvor han som næstkommanderende i Linjeskibet «Dantzick»
under Chefens, Kapitajn Holstens, Arrestation med Fasthed og
Konduite dæmpede Besætningens Uroligheder; paa Hjemvejen her
fra standsede han en Tid lang i Tønning for at overtage Befalingen
over den derværende Roflotille. 1816 blev han midlertidig, 1822
fast Ekvipagemester paa Gammelholm og steg 1828 til Overekvipagemester 
(Værftchef); denne Plads beholdt han og røgtede med
Dygtighed til 1848, da han afgik med Viceadmirals Karakter. 1836
havde han faaet Danebrogs Kommandørkors, 1840 Storkorset. Han
døde 4. Maj 1851. -- S. blev 11. Dec. 1803 gift med Henriette
Caroline Tønder (f. 18. Avg. 1782 d. 16. Maj 1867), Datter af
Admiral Raphael Henrik T. (f. 1740 d. 1814) og Elisabeth f. Hemmer
(d. 1808).                                                                                   

C. With.



Stephansen, Ole, 1714-91, Søofficer,  var Søn af Kjøbmand 
i Horsens Stephan Jacobsen (d. 13. Nov. 1728, 64 Aar gammel) og
Bodil Olufsdatter (d. 6. Okt. 1728). S. selv er født 28. Maj 1714.
Han blev Sekondlieutenant i Søetaten 1737, Premierlieutenant 1740,
Kapitajnlieutenant 1746, Kapitajn 1755, Kommandørkapitajn 1763,
Kommandør 1769, Kontreadmiral 1770 og Viceadmiral 1790. S.
sendtes 1739-42 til England for at studere; efter sin Hjemkomst
var han hvert Aar indtil 1749 udkommanderet. 1750 ansattes han
som Ekvipage- og Takkelmester ved den nyoprettede Flaadestation
i Norge Frederiksværn, Aaret derpaa tillige som Kommandant paa
det derværende Kastel. Efter sin Tilbagekomst til Danmark 1756
var han i en Aarrække Skibschef i de udrustede Eskadrer. 1758,
da han med Fregatten «Dokken» skulde overføre Tropper fra
Norge til Jylland, havde han det Uheld at sætte Skibet paa Grund
ud for Sæby. 1765 fik han som Deltager i Danneskjold-Laurvigs
bekjendte Forsøg paa at bortføre Jfr. Rose (XIV, 167) en
Irettesættelse. 1771 sendtes han som Chef for Orlogsskibet «Sejeren»
til Middelhavet sammen med et andet Orlogsskib og et saakaldt
«Presentskib» til Dejen af Algier. For at varetage Koifardifartens
Interesser blev han paa denne Station i 2 Aar. S. var herefter
ikke oftere udkommanderet, derimod anvendtes han i sin øvrige
Funktionstid dels som Medlem af, dels som Præses for en Mængde
Krigsretter i Sager, der i dette Tidsrum paaførtes forskjellige 
Søofficerer, af hvilke de bekjendteste Navne ere Schiønning (XV, 159)
og Arenfeldt (I, 316), sidstnævnte for hans Forhold i Baahus Len
med en Galejflotille 1788. S. døde 13. Juli 1791. Han blev 9.
Maj 1747 gift med Sara Finde Raffensberg, der døde, 28 Aar
gammel, kort efter Brylluppet.

C. With.



Stephens, George, 1813-95, Folkemindesamler og Runeforsker. 
S. blev født i Liverpool 13. Dec. 1813, var Søn af en
Præst, gik i forskjellige private og offentlige Skoler, sidst paa
University college i London, hvor formodentlig hans Interesse for
det engelske Oldsprog er bleven vakt. 1834, 21 Aar gammel, kom
han til de nordiske Lande med en ungdommelig Begejstring for
at finde Levninger af det engelske Sprogs Urform, den
«skando-angelske» Dialekt, der en Gang maatte have været fælles Eje for
Nordboer og Englændere. Den første Aarrække tilbragte han nu
i Stockholm, til Dels ernærende sig ved at give Undervisning i
Engelsk og at udgive Skoleudgaver af engelske Forfattere.

Dette Ophold i Sverige blev S.s lykkeligste Tid og tillige den,
der gav rigest Udbytte for Videnskaben. Det faldt sammen med
en vaagnende Interesse for svensk Sprog og svensk Aandsliv.
Sprogforskeren Säve, Folkemindegranskeren Hyltén-Cavallius og
Bibliothekaren Klemming bleve hans nære Venner, og selv virkede
han som et opildnende Element paa den lærde og patriotiske
Kreds. Vennerne samledes gjærne i hans Bolig, en adstadig
Gaard i det gamle Stockholm, i hans rummelige Stue, helt
bogklædt, hvor Organisten Höijer foredrog Folkemelodier, og Værten
selv laa drømmende paa Gulvet eller pludselig rejste sin slanke,
næsten kongelige Skikkelse med det lange, kulsorte Skjæg for at
udbryde i livligt Bifald. Hele Verden syntes da aaben for dem,
der søgte Fortidens Spor. Bibliothekerne pløjede de igjennem for at
afskrive eller gjøre Notater. Men ikke mindre ivrig gav den
engelske lærde sig ud blandt Landbefolkningen, især i Cavallius'
Hjemstavn, Smaaland; han samlede gamle Bondekoner til Kaffe
og Brændevin og skrev op, Viser og Æventyr, alt, hvad han kunde
overkomme. S. A., som «Svenska Fornskriftselskapet» begyndte
sin store Virksomhed, fremkom ogsaa den første store Æventyrsamling 
i Sverige: «Svenska folksagor och äfventyr», samlede af
G. O. Hyltén-Cavallius og S. (I, 1844), tilegnet Brødrene Grimm, en
for sin Tid ypperlig Samling. Selv om den ydre Fortælleform har
for meget af en selvlavet Kongestil, vil den rige Samling af Texter 
og Varianter aldrig miste sin Betydning. 1853 begyndte de samme
Forfattere en Udgave af «Sveriges historiska o. politiska visor»,
bygget paa fælles Bibliotheksgranskninger og «den samling af
sällsynta och till en stor del uniqua tryckta flygblad och skillingsviser,
som den ene af oss, G. S., under en följd af år med betydlig
ansträngning lyckats hopbringa». Ogsaa dette Arbejde naaede ikke
længere end til 1. Bind; den omfattende Udgave af Folkeviser,
hvortil det skulde danne Begyndelsen, udkom aldrig i Trykken.
For saa vidt var dette Tab ikke stort, som Udgiverne i
litterærkritisk Henseende lode en Del tilbage at ønske; og de havde ingen
Forstaaelse af de Udgiverprincipper, der nylig med Sv. Grundtvig
havde begyndt deres Sejersgang. Resultatet af S.s Samlerflid kom
derimod i ret stort Omfang Videnskaben til gode gjennem
Indledninger og Tillæg til «Danmarks gamle Folkeviser». Jævnsides
hermed udgav S. gamle Skrifter for Fornskriftselskabet, især det store
«Fornsvensk Legendarium» (1847-58, Tillægsbind 1874), hvor han
tillige søgte at udpege Legendernes Indhold af Folkedigtning og
gamle Mythetræk. Til denne Tid hører ogsaa hans «Britiska o.
fransyska håndskrifter i Stockholm» (1847). Med Opholdet i
Sverige var dog denne litterære Virksomhed til Ende; hans Interesse
for Folkedigtningen fik ikke mere den rette Næring. Naar nogen
senere spurgte til den, svarede han, at nu var der saa mange
Arbejdere paa det Omraade, men den Gang var han den eneste.

I 1851 udnævntes han til Lektor i Engelsk ved Kjøbenhavns
Universitet, i 1855 blev han Professor og var for Resten af Livet
knyttet til denne By. Her samlede han sine Kræfter om de ældste
nordiske og engelske Runeindskrifter, hvori han mente at finde
Mindesmærkerne fra det fælles skando-engelske Sprogtrin. Ved
udsendte Tegnere og ved en omfattende Brevvexling skaffede han
Billeder af en Mængde ellers lidet kjendte Mindesmærker; og
saaledes kunde han begynde det pragtfulde Folioværk «Old Northern
runic monuments» (2 Bind 1866-68, et stort Tillægsbind 1884 og
et mindre 1901; desuden den forkortede Udgave «Handbook of
Old Northern runic mon.», 1884, og «Runehallen i Oldnordisk
Musæum», 1868). Uheldigvis mødte hans Arbejde strax Modsigelse
i S. Bugges og Wimmers Runeforskninger, der forkastede baade
S.s Sprogopfattelse og hans Vurdering af enkelte Runer (Indlæg
fra begge Sider i «Aarbøger f. Oldkyndighed» 1866-68); og
efterhaanden viste det sig, at hele det yngre Slægtled af Sprogforskere
var fremmed for hans Tankegang. Forgjæves sendte han i Ny og 
Næ Stridsskrifter for at hævde Engelsk som et nordisk Sprog og
bekæmpe Læren om de strænge Lydlove og om Islandsk som det
nordiske Stamsprog; 1879 stiftede han et Samfund til dansk
Sprogforskning, hvis første Medarbejdere stode nogenlunde venlige over
for S.s Standpunkt. I Virkeligheden var han dog en enlig Mand
baade blandt Sprogforskere og i sin Stilling ved Universitetet.
Heller ikke i Sprog og Temperament blev han nogen Sinde rigtig
hjemme blandt danske. Af hans senere Runeafhandlinger findes
yderst faa i danske Tidsskrifter, derimod et Stridsskrift mod S.
Bugges Mytheopfattelse («Aarbøger f. Oldkynd.» 1883-84). Fra
Regeringer og lærde Selskaber modtog han et ret stort Antal
Udmærkelser. Han tog sin Afsked fra Universitetet 1893 og døde 9.
Avg. 1895. 1834 havde han ægtet sin Landsmandinde Maria
Bennett (f. 1808 d. 1896).

2 Ting vare særlig karakteristiske for S. Den ene var, at
han var Samler. Han samlede paa alt, fra Bøger til Frimærker.
Hans Bibliothek rummede en Mængde Sjældenheder, især af
britisk videnskabelig Litteratur, og han gav villig Adgang til det.
Mellem Bogbunkerne fandtes nyerhvervede Oldsager, baade ægte
Stykker og grove Falsknerier, der alle havnede i Musæet paa
Husaby, hans Søns Gaard i det sydlige Smaaland. En mindre Del af hans
Efterladenskaber ere skjænkede til Staden Vexiø; af hans danske
Flyveblade er et stort Udvalg givet til Kjøbenhavns
Universitetsbibliothek. Et andet Væsenstræk var det begejstrede, idérige,
agitatoriske. I Kjøbenhavn gav hans første Foredrag i
Oldskriftselskabet (Juli 1845) Stødet til Indsamlingen af islandske
Folkeminder. I 1879 stiftede han som Modvægt mod den Raskske
Skole af Sprogforskere «Universitetsjubilæets danske Samfund»,
skaffede det Medlemmer og Penge og sad stadig i dets Styrelse,
dog uden at øve videre Indflydelse paa dets daglige Arbejde. Op
i Oldingeaarene udfoldede han en ungdommelig Lidenskab og
levende Mimik, saa ofte han fik Lejlighed til at forkynde sine
Synsmaader, og i sin Iver skabte han et mærkeligt Blandingssprog,
der virkeliggjorde Tanken om en scando-anglic dialect. Hans
Bidrag til Blade og Tidsskrifter i Nordens og Englands Lande -- 
videnskabelige, politiske, Digte, Oversættelser -- ere mangfoldige.
Som Sprog- og Runeforsker har han ikke sat sig Spor, dertil vare
hans Tanker for fantastiske og springske. Men hans store
Runeværk har tjent som Grundlag bl. a. for S. Bugges Tolkninger af
urnordiske Indskrifter, og der er Partier af det, som endnu ikke
ere blevne overflødiggjorte ved nyere, nøjagtigere Værker.

Erslew, Forf. Lex. 
Illustr. Tid. XXXVI, Nr. 47. 
Nyare Bidrag t. Svenska Landsmålen VII, l, 34 ff.                                                       

Axel Olrik.



Stephensen, jvfr. Staphensen, Stefánsson og Stephansen.



Stephensen, Magnus, 1762-1833, Justitiarius, Forfatter, 
Søn af ovennævnte Ól. Stefánsson (S. 349), fødtes paa Gaarden Leirá
i Borgarfjord Syssel i det sydvestlige Island 27. Dec. 1762. Paa
Grund af Faderens Velstand og ansete Stilling opvoxede han under
ualmindelig gunstige Forhold; den opvakte, lærenemme og tidlig
udviklede Dreng undervistes først af Huslærere, sendtes saa til sin
Svoger Biskop H. Finsen i Skalholt, som lod ham dimittere fra
den derværende Skole 1779 og derefter endnu privat uddannede
ham i 2 Aar, indtil han 1781 afgik til Universitetet, hvor han som
Embedsstudium valgte Jura. Allerede 1782 ansattes han i
Rentekammeret, og da 1783 et frygteligt Vulkanudbrud havde hærget
det sydostlige Island, udsaa Regeringen ham til i Forening med
den senere islandske Stiftamtmand Levetzow at berejse den
paagjældende Landsdel for herigjennem at faa en paalidelig Beretning
om det forefaldne. Skibet, hvormed Udsendingerne afgik, maatte
overvintre i Norge, og S. fik saaledes Lejlighed til at tilbringe en
fornøjelig Vinter hos en Landsmand, Lagmand Th. Fjeldsted paa
Holmegaard ved Mandal. I Sommeren 1784 berejste han efter
Bestemmelsen de af Udbruddet værst medtagne Egne i Vester-Skaftafells 
Syssel og forfattede paa Grundlag af sine Iagttagelser den
1785 udgivne «Beskrivelse over den nye Vulkans Ildsprudning i783».
Under sin Fraværelse var han bleven udnævnt til Kopist i
Rentekammeret, men næppe havde han gjenoptaget det afbrudte
juridiske Studium, før Regeringen paa ny betroede ham en islandsk
Sendelse. 1785 overdroges det ham nemlig at begive sig til Island
for som kongl. Kommissær at forestaa Salget af det Skalholt
Bispestol tilhørende Jordegods og Ordningen af de med Bispesædets
Forflyttelse til Reykjavik forbundne Forretninger. Efter
Tilbagekomsten her fra kunde han endelig med en tilfredsstillende Examen
afslutte sit Brødstudium 1788 og modtog s. A. Udnævnelse til
Vicelagmand over Nord- og Vestisland, fra hvilken Stilling han 1789
forfremmedes til virkelig Lagmand. Fra nu af virkede S. uafbrudt
paa Island, som Lagmand til 1800, da han ved Altingets
Omdannelse overgik som Justitiarius i den i Stedet indstiftede 
Landsoverret, og derefter indtil sin Død, 17. Marts 1833, i sidstnævnte
Embede. S. boede først paa den fædrene Gaard Leirá, derefter paa
den noget sydligere Innrihólmur, indtil han 1813 flyttede til Øen
Viðey ved Reykjavik, som han kjøbte 1816. 1788 ægtede han sit
Søskendebarn Guðrúun (Datter af Sysselmand V. Scheving), med
hvem han efter sin Faders Anordning havde været trolovet allerede
inden sin første Afrejse fra Island, et Baand, som efter hans eget
Sigende tvang ham til at opgive de lovende Udsigter, der havde
aabnet sig for ham i Hovedstadens Regeringskontorer.

S., som 1816 var bleven Konferensraad og 1819 for en latinsk
Afhandling om den paa Island gjældende Ret havde erholdt den
juridiske Doktorgrad uden mundtligt Forsvar, har, saa vel hvad de
politiske og administrative Forhold angaar som med Hensyn til
Aandslivet, haft en indgribende Betydning for sin Fødeø. Han
forbandt med gode Kundskaber og flersidig Dannelse Virkelyst og
en med Forfængelighed parret Ærgjerrighed, som stadig holdt ham
i Aande. Hans Interesser vare vidt omfattende. Han fortæller
selv, at han som ganske ung paa Island følte sig hendraget til
gejstlig Virksomhed, i Kjøbenhavn studerede han ved Siden af
Jura Naturvidenskaberne og dyrkede Sang, Dans og nyere Sprog.
Samtidens Smag og Oplysningstidens hele Livssyn tilegnede han sig
ganske. I sin offentlige Virksomhed viser han sig som en myndig
og utaalsom Natur -- en ejendommelig Repræsentant for den
oplyste Enevælde --, der, sikker paa altid at have Ret, i enhver
Modstand ser personlig Hadefuldhed og uværdige Intriger; de
styrende forstod han at bruge og har næppe forsmaaet at gaa dem
under Øjne; Endemaalet for hans Ærgjerrighed, den islandske
Stiftamtmandspost, hindrede dog Omstændighederne ham i at naa.

Paa Island havde ved Slutningen af det 18. Aarhundrede den
gamle Ordning overlevet sig selv, og i S. fandt Regeringen en
villig og forretningsdygtig Medhjælper til at gjennemføre de
nødvendige Forandringer. Hans Medvirkning ved Skalholt Bispestols
og tilhørende lærde Skoles Forlæggelse til Reykjavik er allerede
omtalt; 1799 nedkaldtes han til Kjøbenhavn for at indtræde i en
Kommission, hvis Resultat blev -- foruden en Omordning af
Retsplejen --, at ogsaa Bispestolen paa Holar med tilhørende Skole
ophævedes, i det de 2 Bispedømmer forenedes og en for hele
Landet fælles Latinskole fastsloges, begge henlagte til den da
ubetydelige og lidet ansete Handelsplads Reykjavik. Saaledes vare 2
af Islands ældste og folkeligste Institutioner saa at sige med et 
Pennestrøg udslettede, og det med den for Tidsrummet ejendommelige 
Mangel paa Pietet og historisk Sans, saa at ikke engang
selve Kirkestederne Skalholt og Holar med de dertil knyttede
historiske Minder søgtes bevarede som offentlig Ejendom. Ogsaa det
endnu ærværdigere Alting paa Tingvold (Thingvalla) ved Öxaraa
faldt det i S.s Lod at give Dødsstødet. Han betragtede det kun
som en uhensigtsmæssig indrettet og paa et ubelejligt Sted afholdt
Domstol og virkede for dets Forlæggelse til Reykjavik, hvor det
snart afløstes af den Aar 1800 indstiftede Landsoverret. I det
vigtige Spørgsmaal om Handelens Omdannelse fandt S. sig ikke
tilfredsstillet ved den 1786 indførte Ordning, hvorved Monopolhandelen 
afløstes af en til den dansk-norske Stats Indbyggere begrænset
Frihandel, men foranledigede 1795 Nedsendelsen af en mod de
islandske Kjøbmænd nærgaaende «Islands almindelig Ansøgning om
Handelsfriheder» (Kbh. 1797), hvilket indviklede ham i en Polemik,
som fra hans Side fremkaldte «Forsvar for Islands fornærmede
Øvrighed» (Kbh. 1798).

I Aaret 1807 forlod S. Island for at besøge Kjøbenhavn uden
at kjende noget til den mellem Danmark og England indtraadte
Krigstilstand; det Skib, hvorpaa han var om Bord, blev opbragt
og ført til Edinburgh. Her fik han Lejlighed til at gjøre sit
Fædreland en vigtig Tjeneste, i det han ved Henvendelse til
Islandsvennen, daværende Medlem af det engelske Gehejmeraad (privy
council) Sir Joseph Banks, udvirkede, at Handelen paa Island trods
Krigen tillodes de der etablerede Kjøbmænd, og de opbragte
Islandsfarere frigaves. Fra Kjøbenhavn, hvor S. havde tilbragt
Vinteren 1807-8, bl. a. sysselsat med Udgivelsen af sin paa Dansk
omarbejdede historisk-statistiske Beskrivelse: «Island i det 18.
Aarhundrede», brød han op næste Sommer, men nødtes til at
overvintre i Bergen og kom først i Foraaret 1809 tilbage til Island.
Her bleve Forholdene i Løbet af Sommeren ved den af Æventyreren 
Jørgen Jürgensen (IX, 7) med Bistand af et armeret engelsk
Handelsskib foretagne Overrumpling meget vanskelige for Landets
Embedsmænd. De fleste føjede sig efter Forholdene, vistnok
nødtvungent og i den Tanke, at den engelske Regering stod bagved
de foretagne Overgreb« S.s Holdning er dog temmelig tvetydig.
Han har sikkert ikke tilstræbt nogen Adskillelse fra Danmark eller
overhovedet ønsket nogen Forandring i de politiske Forhold, men
har dels for at sikre sig selv, dels af personlig Uvilje gaaet
Magthavernes Ærende mere end tilbørligt. Saaledes synes 
Stiftamtmanden Grev Trampes Fængsling, hvormed Urolighederne begyndte,
ingenlunde at være kommen ham ubelejlig, og der hviler en stærk
Mistanke paa ham for at have angivet et af Assessor I. Einarsson
paatænkt Forsøg paa en Rejsning. Han fandt sig ogsaa i den af
Jürgensen over for ham benyttede latterlige Titel Overjustitiarius
og udnævnte paa hans Bud en ny Assessor i Overretten i den
fængslede Í. Einarssons Sted. Da Optøjerne efter 2 Maaneders
Forløb endte ved Ankomsten af et engelsk Krigsskib, greb S.
energisk ind og fik afsluttet en for Island fordelagtig Konvention
med dettes Kapitajn, men dog saaledes, at medens Grev Trampe
blev forbigaaet, kom S. og hans nedenfor nævnte Broder Stefan i
Spidsen for Styrelsen. Denne Bestyrelse annulleredes det følgende
Aar af Trampe, der med det engelske Skib var bleven ført til
London og ikke mere vendte tilbage til Island, og i sine af stærk
personlig Uvilje prægede Indberetninger til Regeringen stempler
han noget nær S. som Forræder. Dog fandt Regeringen sig ikke
beføjet til at skride ind, og efter at S. personlig i Kjøbenhavn
1815 havde talt sin Sag, gav den ham ved Udnævnelsen til
Konferensraad en Slags Oprejsning.

For S. stod det islandske Aandsliv og største Delen af den
gængse Litteratur som et 16.-17. Aarhundredes Barbari, der for
længst havde tabt sin Berettigelse. Saa længe han levede i
Kjøbenhavn, støttede han et herværende islandsk litterært Selskab,
hvis Øjemed var almen Oplysning, men efter at han selv var
flyttet til Island, foretrak han ved Stiftelsen af et nyt
Landsoplysningsselskab («Landsuppfræðingarfélag») 1794 selv at tage Styrelsen
i sin Haand, samtidig med at han ved at sammensmelte og under
sit Overtilsyn inddrage Øens 2 eneste Bogtrykkerier blev enevældig
paa Litteraturens Omraade. Udgivne af ham og for største Delen
forfattede af ham selv udkom nu i den følgende Tid islandske
Skrifter paa de fleste for Menigmand tilgængelige Omraader, medens
kun undtagelsesvis ældre Arbejder optryktes. I 2 Bind
«Minnisverd tíðindi» gav han en Udsigt over Samtidens historiske
Begivenheder 1796-1801; i «Klausturpósturinn» 1818-27 (9 Aargange) fik
Landet sit første regelmæssige Maanedsskrift. «Vinagleði» (1797)
og «Gaman og alvara» I-II (1799 og 1818) samt «Smásögur» I-II
(1822-23) indeholde Fortællinger og populærvidenskabelige
Afhandlinger. «Eptirmæli 18. aldar» (1806) giver det islandske Udkast til
den ovennævnte Udsigt over Islands Tilstand i det 18.
Aarhundrede -- her formet som en af «Økvinden Island» holdt Monolog. 
«Ræður Hjálmars á Bjargi» (1820) er en Vejledning for
Almuesmanden i Livets forskjellige Forhold. Den gjældende Lovgivning
behandles i adskillige Arbejder. En ny Salmebog (den første i o.
200 Aar) udgaves 1801. Til danske Tidsskrifter har han leveret
Afhandlinger om Husdyrhold og spiselige Tangarter. Efter hans
Død samledes de af ham lejlighedsvis forfattede Digte i et Bind
«Ljóðmæli» (1842), hvoraf dog fremgaar, at han i denne Kunst
forsøgte sig uden Held. Senere er fremkommet - foruden nogle
mindre betydelige Dagbogsudtog -- en des værre ufuldendt
Avtobiografi («Tímarit» IX, 1888, sml. (Norsk) «Hist. Tidsskr.» 3. R. III),
der giver et interessant Billede af Forfatteren, til hvis Svagheder
ogsaa her viser sig at have hørt en naiv Selvgodhed og smaalig
Uvilje over for Folk, som han ikke syntes om. I Rigsarkivet
henligger som Manuskript en af ham forberedt, vidtløftig Udgave af
den islandske Lovbog «Jónsbók».

S. blev aldrig paa Island nogen populær Mand; det tabte
Alting og de nedlagte Bispestole føltes som et Savn; hans
Utaalsom-hed mod nedarvede Forestillinger og tilvant Smag frastødte, og
hans ufolkelige Fremstilling og knudrede, pedantiske Stil med
uendelige, indviklede Perioder, som aldeles modstride islandsk
Sætningsbygning, forhindrede hans Skrifter fra fuldt ud at gjøre den
tilsigtede Nytte, hvortil kom, at Trykkeriet paa Grund af de
ugunstige Tider arbejdede meget uregelmæssig. Den Opposition, der
ikke kunde komme til Orde paa Island, gav sig flere Gange Luft
i den kjøbenhavnske Presse, navnlig 1826-27 (s. IV, 538), hvor
da navnlig S.s uklare Stilling til det til en kapitalejende Stiftelse
1798 omdannede Landsoplysningsselskab og det dermed forenede
Bogtrykkeri gav Lejlighed til Angreb, og hvoraf Følgen sluttelig
blev, at Trykkeriet erklæredes for offentlig Ejendom. Efterslægten
anerkjender ham som en af Islands betydeligste Mænd i den nyere
Tid, med Almensans og Kjærlighed til Land og Folk, for hvis
Fremgang han med Indsigt og utrættelig Iver, om end med visse
Mangler i Henseende til Karakter og Smag, arbejdede Livet
igjennem. Ligesom Faderen var han en dygtig Landbruger og Hus
holder.

En yngre Broder af S. er Stefán S., f. paa Bessastadir 27.
Dec. 1767, som efter en lignende Uddannelse som hans ældre Broder
dimitteredes fra Skalholt Skole 1785 og s. A. fulgte denne til
Kjøbenhavn, hvor han tog juridisk Examen 1788. Han ansattes 1790
som Vicelagmand paa Island og indehavde her forskjellige Hverv, 
indtil han 1806 udnævntes til Amtmand i Vestamtet. Han, der
til sin Død, 20. Dec. 1820, var bosat i Borgarfjord Syssel og med
sin i. Hustru, Martha Marie f. Hølter, efterlod sig adskillige Børn,
og hvis Sønnesøn Landshøvding Magnus S. (s. ndfr.) er, var en
for sit omgængelige og vennesæle Sind almindelig afholdt Mand,
som i sin hele Embedstid trofast stod ved Broderens Side. En
under hans Hustrus Navn udgiven Kogebog (Leirárg. 1800) skyldes
i Virkeligheden Magnus S., som under sit Ophold paa Holmegaard
nedskrev den efter Fru Fjeldsteds Diktat.

P. Pétursson, Hist. eccles. Island. S. 429 ff. 
Erslew, Forf. Lex. 
Ný Félagsrit VI. 
Safn til sögu Íslands II, 160 ff. 
Tímarit III (1882), S. 241. 252 f.
Ísafold IX (1882), Nr. 2 og 4. 
Museum 1892, I-II. 
J. Thorkelsson, Saga Jörundar Hundadagskóngs.                                                        

Kr. Kaalund.



Stephensen, Magnus, f. 1836, Landshøvding, Søn af 
Sysselmand Magnús S. og Margrét, Datter af Provst Thórður
Brynjólfsson. Han fødtes paa Höfðabrekka i Skaptafells Syssel i det
sydlige Island 18. Okt. 1836. Han er Student fra Reykjavik Skole
1855 og blev juridisk Kandidat 1862. Efter at have tjenestegjort i
Justitsministeriet udnævntes han 1870 til Assessor i den islandske
Landsoverret, var tillige 1883-86 konstit. Amtmand i Syd- og
Vestamtet. Kongevalgt Altingsmand havde han været siden 1877.
Han ægtede 1878 Elm, Datter af Sysselmand Jónas Thorstensen.
1886 udnævntes S. til Landshøvding over Island. Som Landets
øverste Embedsmand har han vist Forretningsdygtighed forenet med
Kraft og Bestemthed. I hans vanskelige Stilling som Regeringens
Repræsentant paa Altinget har Forfatningssagens vedvarende
Drøftelse givet ham et betydeligt Arbejde, som øges ved den livlige
Lovgivningsvirksomhed, siden Altinget 1874 erholdt udvidet
Myndighed. 1891 udnævntes han til Kommandør af 2. Grad af
Danebrog. Om litterære Interesser vidne 2 af ham i «Tímarit» (III og
V, 1882 og 1884) offentliggjorte Afhandlinger: «Lögfræðingatal» og
«Um hið nýja tímatal Dr. G. Vigfussonar», hvilken sidste med
Dygtighed imødegaar en revolutionær Theori angaaende Sagatidens
Kronologi.

Tímarit III (1882), S. 242.
Sunnanfari III (1893), Nr. 6.

Kr. Kaalund.

 1812-85, Departementschef">

Stephensen, Oddgeir, 1812-85, Departementschef, var Søn 
af Justitssekretær ved den islandske Landsoverret Bjørn S. og
dennes 2. Hustru, hans Kusine, Sigríður, Datter af Overretsnotar
Oddur Stefánsson. Han er født paa Lágafell nær Reykjavik 27. 
Maj 1812, dimitteredes privat 1831, blev juridisk Kandidat 1842
efter 2 Gange forud at have bestaaet Examen med et Resultat, 
som ikke tilfredsstillede ham. Efter at have arbejdet i
Rentekammeret udnævntes han 1848 til Kontorchef i det islandske
Departement, forfremmedes 1852 til Departementschef og blev tillige
1858 Chef for Justitsministeriets 2. Departement. Han udnævntes
til Etatsraad 1855, til Kommandør af Danebrog af 1. Grad 1874.
1849 ægtede han Christiane Vilhelmine Petersen, Datter af en
kjøbenhavnsk Borger. Han døde 5. Marts 1885. -- Som mangeaarig
Leder af det islandske Departement øvede S. en betydelig
Indflydelse paa Regeringens Holdning under de politiske Forholds
Udvikling paa Island, særlig medens Altinget (til 1874) endnu kun
var raadgivende. Han var en samvittighedsfuld Mand, men ingen
overlegen Begavelse, og holdt med sej Konservatisme fast ved
tilvante Synspunkter. I Forening med Arkivar Jón Sigurdsson (XV,
578) udgav han «Lovsamling for Island» (1853 ff.).

Erslew, Forf. Lex. 
Tímarit III (1882), S. 243. 
Sunnanfari II (1892), Nr. 4.                                                                              

Kr. Kaalund.



Sterm, Nicolai Severin, 1784-1853, topografisk Forfatter,
fødtes i Vejen 1784 (Daaben konfirmeret 5. Sept.) som Søn af
daværende Ejer af Vejen Vandmølle, Cand. phil. Peter Severin S.
og Anne Marie f. Bjørn. Senere erhvervede Forældrene
Hannevanggaard o. 1 Mil fra Vejle, som han overtog ved Moderens
Død 1816 og drev, indtil han forlod Ribe Amt, hvor han en
Aarrække havde været Landvæsenskommissær, for at bosætte sig i
Kjøbenhavn. Her udgav han forskjellige historisk-topografiske
Værker, omhandlende især Nordsjælland og Kjøbenhavn og væsentlig
byggede paa Meddelelser, som han, til Dels paa Rejser, havde
indsamlet hos Embedsmænd og Landejendomsbesiddere. Ved Stoffets
Bearbejdelse, særlig til «Beskrivelse over Kjøbenhavns Amt» (3
Dele, 1834-38), havde han Hjælp af forskjellige, saaledes af den
senere Minister C. F. Simony. Alle hans Skrifter rumme en Mængde
nyttige Oplysninger, der delvis endnu ere af Værd, men egentlig
videnskabelig Betydning have de ikke. Han døde ugift i
Kjøbenhavn 24. Nov. 1853.

Erslew, Forf. Lex.

Gerh. Hornemann.

 1786-1868, Læge">

Stevens, William, 1786-1868, Læge, var en født Skotte, 
kom tidlig til London, hvor han 1814 opnaaede at blive Medlem 
af «Royal college of surgeons», fik senere den medicinske
Doktorgrad i Edinburgh og praktiserede med Licens en Tid i
Frederikssted paa St. Croix, hvor han tillige ejede en Plantage. 1820
erholdt han Rang med Doctores medicinæ ved Kjøbenhavns
Universitet, 1832 gjorde han en Rejse til Evropa, hvor han besøgte
St. Petersborg, Kjøbenhavn og London, erhvervede sig visse
Fortjenester ved at virke som Koleralæge i England og nød derved
den Ære at modtage et juridisk Æresdoktordiplom i Oxford,
ligesom han samtidig udfoldede en omfattende litterær Virksomhed,
hovedsagelig paa Engelsk, i særskilte Skrifter og i
Tidsskriftsafhandlinger. De omhandle navnlig Blodets Forhold og
Behandling af Kolera. Et Par Afhandlinger ere publicerede paa Dansk
i «Journal for Medicin og Kirurgi» og i «Bibl. f. Læger». Senere
praktiserede han paa St. Thomas, hvor han ogsaa var Plantageejer. 
Til sidst slog han sig ned i England, hvor han døde i Juli
1868. Han var aabenbart en Mand med stærk Drift til litterær
Virksomhed og en vis Evne til at gjøre sig gjældende, men hans
Publikationer ere vistnok kun af tvivlsomt Værd; den skarpe
Kritik, de deri nedlagde Anskuelser og Theorier underkastedes fra
Dr. David Barrys og andre ansete Lægers Side, var næppe
uberettiget.

Smith og Bladt, Den danske Lægestand, 5. Udg. 
Erslew, Forf. Lex.
Biogr. Lex. der hervorrag. Aerzte V.

Jul. Petersen.



Sthen, Hans Christensen, o. 1540-1610, Salmedigter og 
religiøs Forfatter, var født i Roskilde. Hans Forældre faldt ham
tidlig fra. Alligevel lykkedes det ham at blive Student. Noget
af sin Studietid synes han at have tilbragt i Tyskland. Men for
øvrigt er det kun saare lidet, vi vide om ham, før han 1565 blev
Skolemester i Helsingør, en Virksomhed, hvortil han var godt
skikket, og i hvilken han vandt Yndest hos de ansete Mænd, som
den Gang beklædte Øvrighedsposterne i Byen, blandt hvilke særlig
kunne nævnes Frands Lauridsen (X, 139), Henrik Mogensen
Rosenvinge (XIV, 305) og Frederik Leiel (X, 187), hvilke han i sine
Skrifter har sat Æreminder. Med Rektorembedet var forbundet
Degnetjeneste og nogen Prædikegjerning i Byens Sognekirke og i
«Helliggejsthus». For øvrigt vides det, at S. efter Tidens Skik
med sine Disciple opførte Skuespil («Spektakel og Lege») ved Jul,
Fastelavn og Pinse til Borgernes Forlystelse og til Indprentelse af
Saadanne moralske Leveregler, som ansaas tjenlige for Samtiden. 
En Prøve af et saadant moralsk-allegorisk Skuespil fra S s Haand
have vi uden Tvivl i det først i vore Dage af S. Birket Smith (i
«Danske Saml.» I) udgivne Stykke, der bærer Navnet «Kortvending», 
og som i ret flydende Vers giver Exempler paa Lykkens
Ustadighed, under Form af Enetaler, fremførte af Personer fra de
forskjellige Lag af Samfundet. «Lykkens Hjul», et Læredigt, som
S. senere (1581) udgav, behandler det samme Æmne, men mere
kortfattet. Foreløbig standsede denne dramatiske saa vel som S.s
øvrige Virksomhed ved Skolen, da han i Sommeren 1566 ved
Byøvrighedens Valg kaldedes til Kapellan ved Sognekirken i
Helsingør. Han blev ordineret i Antvorskov Klosterkirke efter at
være prøvet af Biskop Hans Albertsen. Aaret efter giftede S. sig,
men Navnet paa Hustruen, der blev Moder til en overordentlig
talrig Børneflok (af hvilken ikke mindre end 8 døde i Pestaaret
1580), kjendes ikke. 1570 maatte S. efter Borgerskabets Ønske
atter overtage Rektorembedet ved Siden af Kapellaniet, saa han
har haft nok at gjøre. Men da det i Tiden blev ham for meget,
nedlagde han 1573 Skoleembedet og holdt sig siden udelukkende
til Præstegjerningen, i det han dog tillige virkede flittig som
folkelig religiøs Forfatter og udgav forskjellige Skrifter, der synes at
have vundet megen Udbredelse. Nævnes kan saaledes: «En liden
Haandbog, som indeholder alle Haande nyttige Øvelser udi
Gudelighed og trøstelige Bønner og Lovsange» (1578 og ofte senere);
«En liden Vandrebog, indeholdende adskillige smukke Bønner og
trøstelige Sange» (i over 100 Aar optrykt mangfoldige Gange, men
de ældste Udgaver nu tabte); «En liden Trøsteskrift for alle
kristelige Forældre, naar deres Børn bliver syge og hensover i Herren,
og for alle andre Guds Børn, som med Dødsens Tanker omgaar i
denne skrøbelige Tid» (1581) samt flere Oversættelser, deriblandt
af «Joh. Avenarii kristelige og Udkaarne Bønner», der vandt stærkt
Bifald og optryktes mange Gange.

Efter Indbydelse fra Universitetet tog S. 1580 Magistergraden.
1583 kaldedes han af Borgerskabet i Malmø til Sognepræst i denne
anselige Handelsstad. Inden hans Bortgang fra Helsingør forsynede
Borgmestre og Raad ham med et meget smukt Skudsmaal, hvori
de bevidnede, at han baade som Skolemester og som Præst i alle
Henseender, «med ærligt Levned og kristelig Omgængelse, med
flittig Lærdom og Undervisning», havde gjort sig vel fortjent af
Menigheden, saa man gjærne havde beholdt ham. -- Ved Overtagelsen 
af Præsteembedet ved St. Peders Kirke i Malmø, hvormed 
Provstiet i Oxie Herred sædvanlig var forenet, forbedredes S.s ydre
Kaar betydelig; men sine bedste Aar havde han dog vistnok haft
i Helsingør, hvor han havde vundet mange Venner og i det hele
været meget afholdt, medens han i Malmø til Tider mødte en
Modstand, der gjorde ham bitter og bragte ham til at bruge
skarpere Ord, end han maaske ellers vilde have anvendt, naar han
i sine Prædikener straffede Synden. Sin Forfattervirksomhed
fortsatte han i samme Stil som forhen, men ikke i samme Omfang,
hvad enten nu hans Arbejdskraft og Lyst til litterær Virksomhed vare
formindskede, eller Embedsgjerningen i den folkerige Stad lagde
mere Beslag paa hans Tid og Kræfter. Det sidste gjøres sandsynligt 
ved Antegnelser, der findes i Stadens Raadstuebøger, hvoraf
fremgaar, at S. 1586 maatte bede sig fritaget for noget af
Søndagstjenestens vidtløftige Arbejde, medens han dog samtidig fik drevet
igjennem, at der Lørdag Eftermiddag eller Aften skulde prædikes
i Kirken, for at «den gamle adamiske Grovhed og det kjødelige
Menneske kunde i nogen Maade tvinges og drives til Undergang».
Mærkeligt finde vi følgende Brev, som Christian IV 1600 tilskrev
Lensmanden paa Malmøhus: «Vid, at Borgmestre og Raadmænd i
Malmø have givet os til Kjende, hvorledes deres Sognepræst, Mester
H. C., nu med Svaghed og Alderdom fast belades, og med Tiden
vil falde ham meget besværligt hans Præsteembede og den store
Menighed der i Byen med tilbørlig Tjeneste at kunne forestaa, og
efterdi han i det hellige Prædikeembede og Skoletjeneste ustraffelig
har ladet sig bruge i 36 Aar, og der nu skal vacere 2 Sogne
uden for Malmø, Tyelse og Klagstrup, ere de begjærende, at vi
naadigst vilde anse hans flittige, lange og tro Tjeneste, saa og
denne hans høje Alderdoms Skrøbelighed og naadigst bevilge, at
han til samme 2 Sogne maatte blive befordret, paa det han i hans
tilstundende besværlige Alderdoms Tid kunde have hans nødtørftige
Ophold og Underholdning.» -- Skjønt Kongen bevilgede denne
Ansøgning og befalede Lensmanden at tage sig af Sagen hos
nævnte Landmenighed, forblev S. dog i Malmø, hvad enten han
nu ikke selv har delt Borgmestres og Raadmænds Ønske om hans
Forflyttelse, eller Valgmændene i Tyelse og Klagstrup have
foretrukket en yngre Mand. S. var da heller ikke svagere, end at
han 1602 paa sin gamle Biskops, M. Mogens Madsens, Vegne
kunde i Bare Kirke holde en meget kraftig, senere udgiven
Ligprædiken over Fru Mette Ulfstand. Men siden toge hans Kræfter
dog saaledes af, at der 1605 (eller maaske før) maatte adjungeres 
ham en Medtjener, den som Salmedigter bekjendte Hans Hansen
Ravn (XIII, 539), der overtog alle Præste- og Provsteembedets
Forretninger, da S. 12. Okt. 1607 ganske nedlagde Embedet.

S. døde 1610. Han var 3 Gange gift. Hans 1. Hustru døde
1602; s. A. ægtede han Elline, Datter af Kanniken Oluf Stisen i
Lund, og da hun døde 1607, blev han endnu s. A. gift med
Kirstine Andersdatter. Den Omstændighed, at S. havde Børn i alle
3 Ægteskaber, voldte ham mange Bryderier med Skiftesager og
andre Fortrædeligheder i hans sidste, svage Aar.

Hvad der giver S. Adkomst til Ihukommelse, er især de
smukke Salmer, der findes indflettede i hans Andagtsbøger. De
ere uberørte af en nyere Tids Kunststil og forbinde paa en
ejendommelig, tiltalende Maade noget af vore gamle Folkevisers
trohjærtige Udtryksmaade med et dybt religiøst Indhold, hvorfor de
i vore Dage ere komne til Ære, efter at deres Forfatter længe
havde været saa godt som forglemt.

Brandt og Helveg, Den danske Psalmedigtn. I. 
Kirkehist. Saml. 3. R. IV. 
Brandt, Salmedigteren H. C. S. og Udvalg af S.s Salmer og aandelige Rim (1888). 
Weibull, Skånska Saml. IV, 2, 32 ff.

H. F. Rørdam.



Sthen, Laurids Halvorsen, --1643, Præst, var fra Oslo 
Stift, men af ukjendt Herkomst. Han blev Student 1613. Fra
Sommeren 1617 tilbragte han nogle Aar i Wittenberg og udgav
der 1620 en latinsk «Commentarius seu potius meditationes» til
Salomos Højsang, et Arbejde af betydeligt Omfang. 1622 blev
han Sognepræst i Sem og Slagen ved Tønsberg. Ved Biskoppens
Visitats 1627 fik han Irettesættelse, fordi han i sine Samtaler med
Bønderne lagde katholske Sympathier for Dagen, og det følgende
Aar blev han i samme Anledning stævnet for Domkapitlet i Oslo.
Det blev bevist, at han havde talt haanlig om Luther, anbefalet
Helgendyrkelse, forsvaret Skærsilden osv. Der blev anstillet.
Undersøgelse i hans Bogsamling, hvor man fandt adskillige katholske
Skrifter. Trods alle disse mistænkelige Omstændigheder blev han
sparet og vedblev, uden senere at give Anledning til Klage, at
være Præst i Sem til sin Død 1643. Han var gift med Anna
Haard, Datter af Sognepræst Bent Christoffersen H. og Maren
Laugesdatter.

(Norsk) Hist. Tidsskr. 3. R. III, 336 ff.

A. E. Erichsen.

 1838-1905, Biskop, Kultusminister">

Sthyr, Hans Valdemar, 1838-1905, Biskop, Kultusminister, 
er Søn af Apotheker Hans Hald S. og Hansine Birgitte f. Bay. Han 
er født i Frederikshavn 3. Okt. 1838, dimitteret fra Aalborg 1856
og tog 1861 theologisk Attestats. Efter nogen Tids Virksomhed
som Manuduktør foretog han 1863-66 med offentlig Understøttelse
en videnskabelig Udenlandsrejse, som strakte sig over et Tidsrum
af 2 1/2 Aar og førte ham til Tyskland, Frankrig, Italien og Schweits.
Hans Ophold i Frankrig gav ham Lejlighed til at virke for sit
Fædreland under Krigen 1864 ved Artikler i franske Blade og
Forbindelser med fremmede Diplomater. Efter sin Hjemkomst deltog
han 1866 i den theologiske Konkurrence om en Docentpost i de
systematiske Fag, tilbragte derefter atter som Alumnus paa Borchs
Kollegium nogle Aar som Manuduktør og erhvervede saa i 1870
den theologiske Licentiatgrad ved en Afhandling om «Reformationens 
Forberedelse og Begyndelse i Frankrig indtil Aar 1523», en
Frugt af flittige Kildestudier i Udlandet. Da han opnaaede det
Smithske Stipendium, begyndte han at holde Forelæsninger som
Privatdocent og blev 1871 Medlem af den theologiske
Censorkomité.

Den Forening af Interesse baade for videnskabelig og praktisk 
Idræt, som præger S.s hele Liv, havde allerede præget hans
Færd under hans Udenlandsrejse og vist sig under hans Ophold i
Hovedstaden, hvor han var bleven Medstifter af den danske
Sømandsmission 1868 og i et Aar havde været Lærer ved den danske
Missionsskole. Hans Tilbøjelighed til praktisk Livsgjerning førte
ham 1873 ind i Præstegjerningen, i det han i dette Aar fulgte
Kaldet til at blive Sognepræst i Alslev og Hostrup i Ribe Stift.

I 1877 kaldtes S. atter til Hovedstaden, i det Pladsen som
Professor i Ny Testamentes Exegese var bleven ledig, og han
virkede nu som Medlem af det theologiske Fakultet i 10 Aar. I
denne Periode af sit Liv udgav han «Lutheranerne i Frankrig 1524-26» 
(1879) og et Par Smaaskrifter over Ny Testamentes Kanon.
De praktiske Interesser fik han Lejlighed til at pleje, da han, der
havde erhvervet en Landejendom i Alslev, og som 1881 havde
gjort et forgjæves Forsøg paa at komme ind i Folketinget, 1886
valgtes til Landstingsmand for 11. Valgkreds. Det mangesidige
Arbejde, som øgedes ved en Ansættelse i Pastoralseminariets
Direktion 1881 og Overtagelsen af Redaktørposten for «Theologisk
Tidsskrift for den danske Folkekirke» fra 1883 (til 1896), var
imidlertid mere, end hans ikke stærke Øjne kunde udholde. Han
modtog derfor i 1887 Tilbudet om at overtage Stillingen som Biskop
over Laaland-Falsters Stift, i hvilket Embede han forblev i 10 Aar. 
I denne Stilling tog han sig med megen Iver af Stiftets Skolevæsen 
og viste sit praktiske Blik ved Oprettelse af et af Præster
og Lægmænd sammensat Stiftskonvent. I 1893 udgav han en
Fortolkning af Paulus' Breve til Menigheden i Thessalonika. Det
følgende Aar blev han, ved Kronprinsens Sølvbryllupsfest, hædret af
Universitetet med den theologiske Æresdoktorgrad.

Sin politiske Virksomhed fortsatte S. (indtil 1894) af Hensyn
til Kirken og Skolen, som savnede gejstlige Talsmænd i Rigsdagen
i alt for høj Grad. I Forening med afdøde Folketingsmand Th.
Nielsen kom han til at øve en temmelig afgjørende Indflydelse paa
Seminarieloven af 1894. Derimod lykkedes det ham ikke at se de
Reformer gjennemførte paa det lærde Skolevæsens Omraade, som
han virkede for. Men da han 23. Maj 1897 udnævntes til Minister
for Kirke- og Undervisningsvæsenet, satte han sin Kraft ind paa
at gjennemføre den længe tiltrængte Reform af Borger- og
Almueskolevæsenet. Efter Forhandlinger om denne Sag i 2 Rigsdagssamlinger 
lykkedes det ham at føre dette betydningsfulde Arbejde
til det Resultat, som foreligger i Skoleloven af 24. Marts 1899, en
Lov, som paa Grundlag af det bestaaende har indført tidssvarende
Reformer saa vel paa Undervisningens Omraade som med Hensyn
til Lærernes økonomiske Stilling, og som derfor, selv om den ikke
gav alt, hvad man fra alle Sider havde ønsket, dog hilstes af
Lærerstanden som et godt Fremskridt.

Paa kirkeligt Omraade blev S. ikke i Stand til at gjennemføre 
de Reformer, som han havde ønsket, saaledes navnlig en
Omordning af det indviklede Spørgsmaal om Naadensaaret i
Præstekald og Sjællands Stifts Deling. De politiske Forhold, det
stærkt spændte Forhold i Tingene mellem Højre og Venstre, vare
ikke gunstige for Reformer. Derimod lykkedes det ham ad
administrativ Vej at ordne adskilligt; han erhvervede en kongl.
Resolution om Indførelsen af «Salmebog for Kirke og Hjem» 1897,
om flere Forbedringer i Alterbogen, om Tilsyn med Kirkens
Pengemidler, med Opførelsen af Præstegaarde og Driften af Præstegaardsjorder 
og endelig om Oprettelsen af et andet Stiftsprovsti for
Sjællands Stift som Forberedelse for en fremtidig Stiftsdeling.

Da Fyns Bispestol blev ledig ved Biskop Steins Afgang,
forbeholdt S. sig denne Post, og 2. Maj 1900 udnævntes han til
Biskop over Fyns Stift, efter at 27. April Ministeriet Hørring var
blevet afløst af Ministeriet Sehested. Som Biskop er han
vedblevet at virke for Sømandsmissionen som dennes Formand, og i 
1901 har han foretaget en Rejse til de østersøiske Provinser i det
Øjemed der at oprette en dansk Gudstjeneste. I 1896 udnævntes
han til Kommandør af Danebrog af 2. Grad, 1898 af 1. Grad.

S. havde i 1874 ægtet Sophie Louise Elisabeth Lillienskjold,
Datter af Proprietær Chr. Ludv. Montaigne L. Efter hendes Død
(1888) ægtede han 1890 hendes Søster Elisabeth. -- S. døde 5. Marts 1905.

Universitetsprogr. til Reformationsfesten 1894, S. 83 ff. 
Elvius, Danmarks Præstehist. 1869-84 S. 42.

R. Volf.



Stibolt, Andreas Henrik, 1739-1821, Søofficer, Søn af 
Kommandørkapitajn og Kommandant paa Christiansø Caspar Henrik
S. (f. 3. Sept. 1692 d. 9. Marts 1779) og Cathrina f. v. Harrasoffski
(f. 4. Avg. 1711 d. 24. Juni 1782), er født paa Christiansø 10. Maj
1739. Han var ikke Kadet og maa altsaa have faaet sin
Uddannelse paa anden Maade, blev Sekondlieutenant i Marinen 1759,
Premierlieutenant 1763, Kapitajnlieutenant 1770, Kapitajn 1776 og
Kommandørkapitajn 1789. Efter nogle Togter i Eskadrerne
ledsagede S. 1765 Kapitajn F. C. Kaas paa dennes Sendelse til
Marokko og fortsatte efter Hjemkomsten sin Uddannelse paa de aarlig
udrustede Skibe. 1776 erholdt han Guldmedaillen pro meritis. 1777
naturaliseredes hans Fader med Descendenter som hørende til dansk
Adel. 1781 blev han Ekvipagemester samt Medlem af 
Konstruktionskommissionen, 2 Aar senere Kammerherre, Paa dette
Tidspunkt anvendtes S. ogsaa jævnlig i en Del Krigsretter, der
nedsattes over Søofficerer, bl. a. den bekjendte Ret over Kapitajn
Chr. Schiønning (XV, 156); han var her det eneste Medlem, der
-- rigtignok forgjæves -- søgte at modarbejde den uretfærdig
haarde Dom, denne Officer maatte lide. Stillingen som
Ekvipagemester ombyttede han 1792 med Kadetchefsposten, hvilken han
beklædte indtil 1797, afbrudt af et Togt med Orlogsskibet
«Sjælland» 1794. 1797 kom det frem, at der under hans
Virksomhed som Ekvipagemester var begaaet nogle Uordener ved
Besigteisen af Mastetømmer. S. blev i den Anledning stillet for en
Generalkrigsret, der idømte ham 3 Maaneders Civilarrest. Efter
at have udsonet denne Straf tog S. sin Afsked og trak sig tilbage
til sit Landsted «Sømandshvile» ved Rungsted, hvor han boede til
1808; fra 1809-11 ejede han Langholmgaard ved Frederiksborg;
her fra flyttede han til Kjøbenhavn, hvor han døde 5. Juni 1821.
Han var fra 1783 Medlem af det kongl. Landhusholdningsselskab
og har som Kadetchef udarbejdet en Del Tegninger til Brug ved 
Undervisningen, stukne af Clemens; ligeledes optraadte han flere
Gange som Forfatter af Taler og mindre Afhandlinger. -- S. blev
8. Sept. 1773 gift med Christiane de Hemmer (f. 19. April 1755
d. 1. Sept. 1817), Datter af Plantageejer paa St. Croix Jens Peter
de H. (f. 1720 d. 1778) og Marie f. Marcoe (f. 1729 d. 1778).

Erslew, Forf. Lex.
Weilbach, Nyt Kunstnerlex.

C. With.



Stibolt, Ernst Wilhelm, 1741-96, Søofficer, Broder til
foranstaaende Andr. Henr. S., er født paa Christiansø 14. Febr. 1741.
Han blev Sekondlieutenant i Marinen 1763, Premierlieutenant 1767,
Kapitajnlieutenant 1776, Kapitajn 1781 og Kommandørkapitajn 1790.
Strax efter sin Udnævnelse til Officer bestemtes han til Uddannelse
som Skibskonstruktør hos daværende Fabrikmester Krabbe og
ansattes som Avskultant i Konstruktionskommissionen. 1768 rejste
han sammen med Henrik Gerner (V, 614) paa en Studierejse til
England, Frankrig og Holland, hjemkom fra denne 1774 og blev
derefter Lærer i Skibsbygning for Kadetterne. Gerner var
imidlertid bleven udnævnt til Fabrikmester; der var altsaa ingen Udsigt
til Avancement for S. i de tekniske Fag, og han gik derfor i
udenlandsk Tjeneste til Frankrig, som paa dette Tidspunkt var i
Krig med England. Under Admiralerne Touche de Treville og
Grev de Grasse gjorde han god Tjeneste, bivaanede adskillige
interessante Søslag og blev dekoreret med Ordenen pour le merite
militaire. Med en udmærket Anbefaling fra Grasse, med hvem
han vedblev at staa i venskabelig Forbindelse, vendte han hjem
1782 og udnævntes her til Generaladjudant.

Forinden sin Udenlandsrejse var S. 1776, efter at have skrevet
en prisbelønnet Afhandling om Skibes Kjølbrækkelighed, bleven
optaget i Videnskabernes Selskab samt bleven Medlem af
Konstruktionskommissionen; sin Virksomhed her gjenoptog han nu og
konstruerede flere mindre Orlogsfartøjer, bl. a. den fra Slaget paa
Reden bekjendte synkefri Fregat «Hjælperen». Efterhaanden kom
han dog mere og mere i Modsætningsforhold til den geniale Gerner,
hvem han trods sine gode Evner var absolut underlegen; den
daværende Overkrigssekretær F. C. Rosenkrantz, der hadede Gerner,
æggede ham til at fortrædige denne, endog i den Grad, at Gerner
herover tog sin Død (1787). S. arvede nu dennes Post som
Fabrikmester, først midlertidig ansat, men fra 1789 fast, og byggede
under sin Funktionstid adskillige gode Skibe. Nemesis fulgte ham
imidlertid i Kjølvandet. Gerners Elev, den senere Fabrikmester 
Hohlenberg (VII, 505), traadte ind i Konstruktionskommissionen og
forfulgte ham her samt paa andre Maader af al Magt, saa at S.,
hvis Helbred i Forvejen var svagt, til sidst tabte Modet og blev
greben af en dyb Melankoli. Denne tiltog med Aarene, og i
Begyndelsen af 1796 maatte han nedlægge sit Embede. Kort efter
(29. Febr.) gjorde han ved at springe ud af Vinduet fra sin
Bolig paa Toldbodvejen Ende paa sit Liv. -- S. blev 8. Juli 1791
gift med Kirsten Giildencrone Kaas (f. 5. Jan. 1769 d. 30. Dec.
1841), Datter af Kontreadmiral Ulr. Chr. K. (IX, 72).

Worm, Lex. ov. lærde Mænd.
Borgervennen IX.
Personalhist. Tidsskr. 3. R. IV, 285 f.

C. With.



Stibolt, Jens Peter, 1774-1860, Søofficer, Søn af
foranstaaende Kommandørkapitajn A. H. S., er født 23. Sept. 1774,
blev Sekondlieutenant i Marinen 1792, Premierlieutenant 1798,
Kapitajnlieutenant 1807, Kapitajn 1812, Kommandørkapitajn 1817,
Kommandør 1834, Kontreadmiral 1836. 1841 blev han efter egen
Begjæring stillet à la suite, afgik 1848 med Viceadmirals Karakter og
døde ugift i Kjøbenhavn 21. Febr. 1860. Efter en Del Togter som
subaltern Officer fra 1792-97 gjorde S. 1798-1800 Tjeneste i
Middelhavet om Bord i Briggen «Nidelven» (Kapitajn Baron Holsten)
under St. A. Billes Kommando. Efter sin Hjemkomst ansattes
han ved Indrulleringen i Nakskov, men blev 1805 Inspektionsofficer 
ved de i Christianssand oplagte Krigsfartøjer; 1807-14
forestod han her Værftet, men suspenderedes 1812, efter at den
øverstkommanderende Officer havde klaget over Uorden i hans
Administration; af den i den Anledning nedsatte Krigsret blev han
dog frifunden. 1813 førte han en langvarig Proces om en betydelig
Fordring paa Prisepenge, hvilken dog ikke blev anerkjendt; i den
Anledning søgte og erholdt han sin Afsked, men traadte Aaret
efter paa ny i Nummer. 1824-41 var S. Medlem af Konstruktions- 
og Regleringskommissionen. 1840 blev han Kommandør af
Danebrog.

C. With.



Stiernholm, s. Stjernholm.

 --1280, Biskop i Roskilde">

Stig, --1280, Biskop i Roskilde. S. var Kannik i Aarhus
og Provst i Randers, da Roskildebispen Peder Bang (I, 494) døde
23. Juni 1277, hvorefter S. valgtes til hans Efterfølger; Aaret efter
blev han indviet af Ærkebisp Thrugot. Han beklædte kun
Embedet i 2 Aar, og om hans Gjerning vides ikke stort; bl. a. 
indviede han Graabrødreklostre i Roskilde og Kalundborg. Han døde
11. Sept. 1280.

Kr. Erslev.



Stigaard, Hans Lauritz Frederik, 1829-89, Skuespiller,
fødtes 21. Avg. 1829 i Aarhus og var ældste Søn af Kjøbmand
Anders Wadum S. (f. 1800 d. 1851) og Else Mane f. Kold (f. 1806
d. 1883). S. var oprindelig bestemt til at overtage Faderens
Forretning, men i Kjøbenhavn, hvor han var i Handelslære, vaagnede
Skuespillerlysten, og ved Kasinos Aabningsforestilling 26. Dec. 1848
viste han sig første Gang for Publikum som Peter i «Talismanen».
Da det ikke lykkedes S. at vinde hurtig frem her, søgte han
Lykken andensteds, først i Throndhjem (1850-51 og 1851-52),
derpaa i de danske Provinser, hvor han vandt sig saa godt et Navn,
at H. V. Lange engagerede ham til Folketheatret og betroede
ham at udføre Landry i «En lille Hex» paa Theatrets Aabningsaften 
18. Sept. 1857. Den Aften erobrede S. sig det kjøbenhavnske
Publikums Sympathi, og han bevarede den under sine vexlende
Engagementer: ved Folketheatret til 1865-66, ved Kasino 1866-67
til 1877-78, atter ved Folketheatret 1878-79 til 1883-84, ved
Dagmartheatret 1884-85 og 1885-86 og endelig fra 1886-87
atter ved Kasino til sin sidste Optræden, 29. April 1889, som
Grosserer Lind i «Pigernes Jens». S. var en troende Romantiker, 
der med ukritisk, næsten barnlig Betagethed gav sig hen i
de ædle og fattige, stolte og dydige Heltes Bravader og netop ved
sin Tro gjorde disse Figurer paalidelige og troværdige. Hans Spil
var altid korrekt, hans Replikbehandling altid omhyggelig; han
kunde derfor med Held gjøre sig gjældende baade som bedragen
Ægtemand i de franske Dramer (paa Kasino) og i ældre Anstandsroller. 
S.s Repertoire omfattede for øvrigt alle Genrer, selv store
Operettepartier. Han, der 1. Nov. 1853 havde ægtet Sophie Cathrine
Dorthea Kønig (f. 5. Marts 1830), Datter af Typograf Adam
Frederik K. (f. 1794 d. 1836), døde 29. Juli 1889 i Kjøbenhavn.

Søndagsposten 1872, Nr. 456.
Illustr. Tid. XXX, Nr. 44.
Da Capo II, 18 ff.
Schmidt, Skuespil og Theaterforhold i Odense S. 150 f.

Arthur Aumont.



Stigsen, Aage, --1170--, Stormand, Søn af Stig Hvide
(VIII, 195) og Valdemar I's Søster Margrethe, udviklede sig under
Vendertogene til en kjæk Kriger. Særligt Ry vandt han og hans
Broder Niels paa deres Fætters, Hertug Christoffers, og Esbern
Snares Østersøtogt mod estiske og kurlandske Sørøvere (1170): Niels 
var den første til at storme den Træborg, Røverne havde bygget sig
paa Ølands Kyst, men vilde være bleven dræbt, om Broderen ikke
var kommen ham til Hjælp; selv blev A. S. saaret i Halsen. Ved
deres Hjemkomst deltoge de i det berømte Ringstedmøde. A. S.
er vistnok den Aage, som 10 Aar senere var Gjældkjær i Lund;
da Almuen rejste sig mod Kongsmændene, maatte han ty ind i
Lunds Domkirke for dernæst at fly til Valdemar. Trods
Skaaningernes Indsigelse blev han efter Kongens Sejer vistnok gjenindsat
i sit Embede. A. S. var end videre blandt de højbyrdige Mænd,
som efter Esbern Snares flammende Tale paa Odensemødet 1188
toge Korset for at være med til Jerusalems Befrielse, og han siges
at have været den ældste og raadviseste af disse Korsfarere. Toget
iværksattes imidlertid først i 1191, og lang Tid spildte man i Norge.
Da man endelig kom til det hellige Land, vare de store vesterlandske 
Korstog endte, uden at Jerusalem var erobret. A. S. og
hans Fæller maatte derfor nøjes med at gjæste den hellige Stad
som fredelige Pilegrimme, og dernæst droge de hjem (1192). A. S.
og hans Brødre Peder og Niels tilhørte det vidtgrenede, fornemme
Broderskab i Knud Valdemarsens Kongetid; i Følge «Broderlisten»
hørte de hjemme i Jelling Syssel.

Hans Olrik.



Stigsen, Niels, --1249, Biskop, var Søn af Stig Galen, der
atter var Søn af Skjalm Hvides Sønnesøn Toke Ebbesen. Moderen
hed Christine. N. S., der saaledes hørte til Danmarks mægtigste
og berømteste Æt, valgte den kirkelige Vej, og da Budskabet om,
at Biskop Peder Jacobsen af Roskilde (VIII, 364) var død, naaede
til Danmark, valgtes han til hans Efterfølger (1225). Valdemar II
var den Gang endnu i tysk Fangenskab, saa at N. S. maatte vente
paa hans Stadfæstelse; Bispevielsen fandt derfor først Sted i 1226.
Valdemar viste ham sin Gunst ved (1230) at skjænke Roskilde
Bispestol Saltholm, der havde værdifulde Kalkstensbrud. Faa Aar
efter blev han Kongens Kansler, da Biskop Niels af Slesvig (XII,
203) døde. Overhovedet indtog N. S. en fremskudt Plads blandt
den Tids Bisper, og han lagde stor kirkelig Iver for Dagen, haandhævede 
sit Kapitels Privilegier, deriblandt det fri Valg af Kanniker,
og var Klostrenes Ven. Sammen med Ærkebiskop Uffe og Biskop
Gunner af Viborg søgte han at sikre Sorø Kloster det Jordegods,
som Esbern Snares Søn Johannes Marsk havde skjænket det, men
som hans Arvinger ikke vilde afgive (1233). Her naaede han
ganske vist foreløbig ikke sit Maal; men da ved samme Tid Esbern 
Snares Sønnesøn Esbern Snerling paa sit Dødsleje skjænkede Sorø
Kloster en Del Gods, og hans Moder Margrethe ikke des mindre
holdt det tilbage, bandlyste N. S. hende 3 Gange og fremtvang
derved Testamentets Fuldbyrdelse. End videre udvirkede han et
heldigt Mageskifte mellem Sorø og St. Peders Kloster ved Næstved,
og dette sidste Kloster regnede ham blandt sine Velgjørere.
Ligeledes bidrog han væsentlig til Grundlæggelsen af Franciskanerklosteret 
i Roskilde (1237), hvis Kirke han senere indviede (1239).
Paa Mødet i Stensby 1238, hvor Estland blev givet tilbage af de
tyske Riddere, og paa Mødet i Vordingborg 1241, hvor Jyske Lov
kundgjordes, var N. S. tilstede; i Vordingborg har han kort efter
staaet ved Kong Valdemars Dødsleje.

Ogsaa hos Erik Plovpenning havde han i Begyndelsen en høj
Stjærne. Endnu i 1244 ses det, at Erik i en Privilegiesag rettede
sig efter sin «elskede Kanslers» Bøn. Men Aaret 1245 bragte et
Omslag. Sammen med Rigets øvrige Bisper deltog N. S. i det
bekjendte Odensemøde, der kundgjorde højtidelig Forbandelse over
enhver, der forbrød sig mod Kirkens Gods og Rettigheder. Dette
var rettet mod Kongen, hvorfor Erik i sin Harme mod N. S., der
havde «talt imod» ham, fratog ham Kanslerembedet, ja endog
beskyldte ham for sammen med Frænder og Venner at ville skille
ham ved Liv og Rige. Efter Bruddet med Kongen maa N. S.
virkelig have søgt Støtte hos sine mægtige Slægtninge; men endnu
s. A. flygtede han, først til Norge, senere til Frankrig, hvor han
dels var hos Paven i Lyon, dels i Clairvaux. Saaledes begyndte
det skæbnesvangre Fjendskab mellem Skjalm Hvides Æt og Kongedømmet. 
I Forbindelse hermed staar det vistnok, at N. S.s Broder
Juris blev dræbt, efter Sigende af sine egne Folk (1246).
Imidlertid havde Kong Erik inddraget ikke alene N. S.s private Godser,
men ogsaa hans Bispestols Besiddelser, deriblandt Kjøbenhavn.
N. S. klagede til Pave Innocents IV, men af politiske Grunde tog
denne kølig paa Sagen og nøjedes med at lade en Legat foretage
en Undersøgelse. Udfaldet gik dog Kongen imod, og N. S. lyste
Interdikt over Roskilde Stift; men Kongen trodsede og beslaglagde
nu ogsaa Domprovst Jacob Erlandsens Godser, fordi denne hos
Paven havde talt sin Frændes Sag. Fra nu af optraadte Innocents
IV bestemtere mod Erik, beskikkede et Nævn til at paakjende
Sagen og satte Kongens Fjende Biskop Eskil af Slesvig (IV, 593)
i Spidsen for det, ja truede endog med Band og Interdikt.
Imidlertid døde N. S. under sit Ophold i Clairvaux (ikke som Munk) 
24. Sept. 1249. Som den, der «for Kirkens Friheds Skyld var
landflygtig», fik han sin Grav paa et af de fornemste Steder i
Klosterkirken, og hans Sølvkrucifix opbevaredes der som et kjært
Minde. Paven gik endnu strængere frem imod Erik; men først
efter Kongens Død (1250) bleve Godserne givne tilbage. Den hele
Strid er Forspillet til de store Kampe mellem Kongedømmet og
Kirken i Danmark.

Hist. Tidsskr. 6. R. VI, 626 ff.
Kirkehist. Saml. 4. R. III, 7 ff.

Hans Olrik.

 --o.1567">

Stigsen, Otte, --o.1567. Denne æventyrlige Krigerskikkelse 
hørte til Hvide-Slægten ligesom Marsk Stig, hvis Mandslinje
synes at være uddød med ham. Han forekommer allerede 1509
som Skibshøvedsmand paa Søren Norbys Tog mod Finland og
saaredes 1518 i Slaget ved Brännkyrka, træffes atter i de følgende
Aar i S. Norbys Tjeneste og sendtes af denne i Marts 1525 i
Forvejen til Bleking og Skaane, hvor han indtog Sølvitsborg og
Aahus; men efter Søren Norbys egen Ankomst blev O. S., medens
Søren Norby belejrede Helsingborg, med sin Bondehær slaaet af
Johan Rantzau i 2 store Slag ved Lund og senere ved Bunketofte
(ikke Brunketofte) Lund. I det sidste Slag beskyldtes han, dog
vist med urette, for at have været en af de første til at flygte, og
der lavedes en Nidvise om «O. S. med hans blakkede Hest», der
tyede til Skoven, som han kunde bedst. Efter Slaget blev han af
Bønderne selv udleveret; han sad i nogen Tid fængslet, men det
lykkedes ham ved formuende Venners Hjælp at komme til Forlig
med Frederik I mod at forpligte sig til at tjene denne (Avg.
1525). 1532 sendtes han mod Throndhjem, hvis Ærkebiskop, Olaf
Engelbrechtsen, havde sluttet sig til Christian II, afbrændte
Bispegaarden og udplyndrede Egnen. Han forlenedes derpaa med
Guldal og Sparbo i Norge; men efter Frederik I's Død sluttede han
sig til Grev Christoffer og blev af denne i Avg. 1534 forlenet med
Nyborg Slot. Efter Slaget ved Øxnebjærg maatte han i Juli 1535
overgive Slottet til Christian III's Folk, hvorpaa han begav sig til
Kjøbenhavn og deltog i denne Bys langvarige Forsvar. Han
forblev dog ikke her lige til Stadens Overgivelse, som det undertiden
angives, men da i Marts Maaned 1536 det burgundiske Hof tænkte
paa at undsætte den belejrede Stad, sendtes han af de belejrede
tillige med Mikkel Blik (II, 392) til Brüssel for at gaa den
nederlandske Regering til Haande ved Flaadens Udrustning. Inden 
denne Flaades Udrustning var fuldendt, faldt imidlertid Kjøbenhavn 
(Juli 1536), og Mikkel Blik og O. S. forbleve i Nederlandene
i Pfalzgrev Frederiks og den nederlandske Regerings Tjeneste.

I de følgende Aar fejdede O. S. med nogle i Emden
udrustede Kapere i Pfalzgrevens Tjeneste mod Danmark og Norge,
men blev 1539 mellem Hamborg og Lybek fangen af Christian III's
Svigerfader, Hertug Magnus af Lauenborg. Kongen forlangte ham
udleveret, men flere tyske Fyrster lagde sig imellem, og Enden
blev, at han traadte i Kongens Tjeneste. Som en dristig Søkriger
benyttedes han meget af Christian III; navnlig udsendtes han for
at holde den norske Søkyst ryddelig for de mange da omdrivende
Pirater, forlenedes derfor (1542) med Lister Len og med Island,
hvor han var Lensmand indtil 1547. 1550 førte han som Admiral
en Flaade i Nordsøen, sendtes atter 1551 tillige med Axel Juul og
Christoffer Throndsen til Island imod den urolige Biskop Jon og
forlenedes derpaa atter med dette Land. Ogsaa forskjellige norske
Smaalen var han i Besiddelse af. Som en Mand, der fra Søren
Norbys Dage var særlig godt kjendt med Gulland, sendtes han 1556
her til for at bistaa Lensmanden, Otte Rud, med Befæstelsen af
Visborg o. l. Ogsaa i Syvaarskrigen deltog han som Skibshøvedsmand,
men allerede i Slaget ved Bornholm 30. Maj 1563, hvor Jacob
Brockenhuus' Eskadre efter en tapper Modstand blev tagen af den
svenske Overmagt, blev han fangen og ført til Sverige. Endnu
20. Febr. 1567 var han ikke udløst og synes kort efter død i
Fangenskabet. Han maa jo den Gang have været o. 80 Aar
gammel.

Han levede sammen med en norsk Præstedatter, Alhed, der
skal have været en meget forslagen Kvinde. Efter et Sagn hos
Huitfeldt skal hun ved sin Snildhed have faaet ham reddet af
Fangenskabet 1525 ved at rejse om til tyske Fyrster og fremkalde
deres Indblanding. Rimeligvis hører denne Fortælling dog til det
andet Fangenskab (1539), da tyske Fyrster bevislig virkede for hans
Frigivelse. Sikkert er det, at Christian III 1542 benyttede hende
som Spejderske i Holland. Hun har vistnok selv tidligere været
gift med en Hollænder. En «Stifsøn» af O. S. ved Navn
Christoffer Falwater dræbtes nemlig i Bergen 1560.

Danmarks Adels Aarbog 1898, S. 232 ff.

A. Heise.



Stigsen, Ove, --1359, til Eskebjærg, var Søn af den yngre
Marsk Stig Andersen Hvide (VIII, 198) og nævnes som Ridder 
1353, men sad da i holstensk Fangenskab. 1355 og 1356 var han
Kong Valdemars Kammermester; men denne Stilling har han
formodentlig maattet forlade, da hans Fader 1357 stillede sig i Spidsen
for den oprørske jyske Adel. 1358 ledsagede han og hans
Farbroder Peder Andersen til Margaard med kongeligt Lejde Hr. Niels
Bugge til Forligsforhandlinger med Kongen i Slagelse ved Juletid.
Disse Forhandlinger afbrødes imidlertid hurtig som frugtesløse, og
paa Tilbagerejsen bleve de 3 Herrer overfaldne og ihjelslagne af
nogle Fiskere i Middelfart, man har ment, paa Kongens Anstiftelse.
O. S. efterlod sig en Enke, Maren Jensdatter, Søster til den senere
Marsk Paine Jensen Munk (XI, 538).

Thiset.



Stigsen, Skjelm, --1292, Drost. S. overtog den vanskelige
Stilling som Kongens Drost i Aaret 1291, da Erik Menved lige
var blevet myndig og laa i stadig Strid med Faderens fredløse
Drabsmænd, der havde fundet Tilhold i Norge og stode i
hemmelig Forbindelse med Hertug Valdemar af Sønderjylland. Allerede
Aaret efter blev S. dræbt i Kongens egen Nærværelse af Erik
(Langben), Valdemars Broder, uden at man ved nærmere herom.

Kr. Erslev.



Stilling, Harald Conrad, 1815-91, Arkitekt, blev født paa
Hirschholm 9. Febr. 1815 som Søn af Mundskjænk hos Prins
Christian Frederik, Conrad Frederik S. (f. 1766 d. 1821) og Juliane
Sophie f. Hinzpeter (f. 1777 d. 1849), hvis Fader var Slotsforvalter
ved Hirschholm Slot. Han blev opdraget i Morfaderens Hus og
kom efter sin Konfirmation i Murerlære, og medens han om
Sommeren arbejdede som Mursvend, tegnede han om Vinteren paa
Kunstakademiet og hos Hetsch, ved hvis private Tegneskole han
1839 blev Medhjælper, ligesom han samtidig informerede og
tegnede for Møbelhaandværkere. 1838 og 39 vandt han Præmier for
Ornamenttegninger og senere Akademiets forskjellige Medailler,
1849 den store Guldmedaille for Opgaven «et Tøjhus til 30000
Mand». Paa Akademiets Stipendium rejste han 1849 til Udlandet,
hvor han opholdt sig i 5 1/2 Aar og besøgte Tyskland, Belgien,
England, Frankrig, Italien, Grækenland, Tyrkiet og Ægypten
(1863-64 var han atter i Italien). 1854 blev han Lærer ved første
Bygningsskole, 1858 Medlem af Akademiet, 1856 Bygningsinspektør
og 1871 Stadsbygmester i Kjøbenhavn. 1887 fratraadte han denne
Stilling og levede Slutningen af sit Liv i Ro paa Frederiksberg, hvor 
han døde 29. Nov. 1891. 1855 ægtede han Vilhelmine Frederikke
Schrøder (f. 1828 d. 1868), Datter af Hofjuvelér Conrad Frederik
S. (f. 1794 d. 1865) og Lovise f. Lundberg (f. 1796 d. 1869). 1872
ægtede han Fanny Agathe Frederikke Andersen (f. 1844 d. 1887), 
Datter af Grosserer, Vinhandler Jens Andreas A. (f. 1811 d. 1881)
og Caroline f. Zwergius.

Blandt S.s Arbejder maa nævnes Georg Carstensens Tivoli
med dets mange Bygninger 1843, Kasino 1847, Hippodromen (nu
Folketheatret), Sommerlyst paa Frederiksberg, Ombygningen af
Peschiers Gaard (nu Landmandsbanken), Omdannelsen af Børsbygningens 
Indre for Grosserersocietetet, Carolineskolen i Pilestræde,
Sygehjemmet, en Mængde Privatbygninger og utvivlsomt forskjel
lige af Byens ældre, anselige Kafélokaler. I alle disse Arbejder
viser han sig som Hetsch's trofaste Elev, men han er mere
Arkitekt end denne, og i et Værk som Kasino f. Ex, viser han en
sjælden Evne til at tumle med store Forhold; hans Kunst
forekommer Nutiden lidt tør og retlinjet, men den præges bestandig
af god og sikker Smag. S. var tillige en dygtig Akvarelmalerr
og han har talrige Gange udstillet Arkitekturbilleder, ligesom han
har testamenteret Akademiet sine efterladte Tegninger og
Akvareller. S. har udgivet «Rejse i Ægypten» (1869), «Smaa Historier
om store Kunstnere» (1872) og skrevet mindre Afhandlinger i
forskjellige Tidsskrifter.

Th. Stein, Til Minde om H. C. S. (1892).
Weilbach, Nyt Kunstnerlex.

Erik Schiødte.



Stilling, Peter Michael, 1812-69, Filosof, Søn af Guldsmed 
Christian S. og Anne f. Enslev, blev født i Viborg 26. Sept. 1812.
Han gik i Byens lærde Skole, tog Artium 1832 og næste Aar 2.
Examen og studerede derefter Theologi og Filosofi. Han var
Alumnus paa Valkendorfs Kollegium 1838-40 og disputerede for
Magistergraden 1844 efter særlig Tilladelse, da han ikke havde
taget Embedsexamen eller Magisterkonferens. Kort efter begav
han sig paa en 2aarig Udenlandsrejse. Efter sin Hjemkomst holdt
han som Privatdocent Forelæsninger ved Universitetet 1846-50.
1846 havde han ægtet Frederikke Marie Larsine Jacobine Larsen,
Datter af Skibsbygger Lars L. og Jacobine f. Ursin. Hun døde
imidlertid allerede Aaret efter, 22. Dec., 33 Aar gammel, og S.
ægtede 1854 Christiane Louise Kirchhoff, Datter af Oberst Johan 
Hieronymus K., Kommandør for Livgarden til Fods, og Christiane
Elly (Edle) f. Simonsen.

S. har udgivet forskjellige filosofiske Smaaskrifter: «Filosofiske
Betragtninger over den spekulative Logiks Betydning for
Videnskaben» (1842); «Den moderne Atheisme», Afhandling for
Magistergraden (1844); «Kritisk Protest mod Udkastet til Danmarks
Statsforfatning» (1848); «Om den indbildte Forsoning af Tro og Viden
med særligt Hensyn til Prof. Martensens kristelige Dogmatik» (1850);
«Et Par Spørgsmaal til Prof. C. E. Scharling» (1850); «Er
Religionsforskerens Forhold til den saakaldte Aabenbaring det samme
som Naturforskerens Forhold til Naturen?» (1853). Han begyndte
som Hegelianer og blev senere paavirket af S. Kierkegaard, men
synes heller ikke at have fundet Hvile paa dette Standpunkt. 1858
kjøbte han Gaardene Hestrupgaard og Lundegaard i Nærheden af
Hjørring. Han døde 3. Avg. 1869. Hans Enke ægtede senere
den tyske Filosof Kuno Fischer.

Universitetets Indbydelsesskr. 1844.
Erslew, Forf. Lex.

K. Kroman.



Stillmann, Johan Andreas, 1822-75, Arkitekt,  blev født i 
Kjøbenhavn 5. Maj 1822 som Søn af Toldbetjent Niels Andreas S.
(f. 1789 d. 1864) og Nicoline f. Werliin (f. 1779 d. 1847). Han
lærte Murerhaandværket og gjennemgik samtidig Kunstakademiet,
hvis store Sølvmedaille han 1848 erhvervede sig. Indtil 1853 virkede
han som Tegner og Konduktør hos P. C. Hagemann, senere
udfoldede han en betydelig Virksomhed som selvstændig Arkitekt;
1873 blev han Bygningsinspektør paa Frederiksberg, 11. Nov. 1875
døde han af et Slagtilfælde. 1852 havde han ægtet Danserinde
ved det kongl. Theater Laura Henriette Jasmine Stramboe (s. ndfr.).
Under Hagemann opførte han Slagterboderne, selvstændig
Kommuneskolen i Nørre Allé, nogle Nybygninger paa Tivoli, en Del
Villaer paa Frederiksberg og en Del Privatbygninger i Kjøbenhavn,
hvorimellem den anselige Haunstrupske Gaard, Holbergsgade 4,
sikkert er den betydeligste. Han var en livfuld og fantasirig
Kunstner.

Weilbach, Nyt Kunstnerlex.

Erik Schiødte.



Stillmann, Laura Henriette Jasmine, f. 1830, Danserinde.
Født 27. Nov. 1830 i Kjøbenhavn kom hun ret naturlig, da begge
hendes Forældre, kongl. Danser Joh. Adolph Fred. Stramboe (s. ndfr.)
og Sophie Frederikke f. Svanemann, vare knyttede til det kongl. 
Theaters Ballet, allerede som Barn ind paa Danseskolen. 17 Aar
gammel debuterede Jfr. Stramboe 3. Dec. 1847 som Therese i
«Søvngængersken» og vakte, endskjønt hun ikke udmærkede sig
ved nogen særlig koreografisk Virtuositet, strax Opmærksomhed ved
sin talende Mimik; ogsaa Udførelsen af hendes 2 andre
Debutroller, den vanvittige Nina i «Nina» og Margaretha i «Faust»,
viste hendes mimiske Evner; efter den sidste skrev Goldschmidt,
at hun var «vistnok et meget stort Talent, maaske mere end
Talent; hendes Styrke er Simpelhed, Evnen til at give meget med
tilsyneladende lidt, med Øjet, med et Smil». Jfr. S., der 1849
udnævntes til Sekonddanserinde og 2 Aar efter til kongl. Danserinde,
fik snart som Fenella i «Den stumme i Portici» (1850) Lejlighed
til at aabenbare sit Temperaments Lidenskabelighed og sin Følelses
Styrke, og hun, der 13. April 1852 ægtede ovfr. nævnte Arkitekt
J. A. Stillmann, indtog i de følgende Aar en Førsterangs Plads som
mimisk Kunstnerinde, udførende snart koket-skjælmske, snart
flammende-voldsomme Roller. Som Asta i «Fjældstuen» (1859) naaede
Fru S.s dramatiske Begavelse sit Højdepunkt: «simpelt og sandt
gjengiver hun Naturbarnet i dets Kraft og barnlige Blidhed, i dets
Glæde og Sorg, Kjærlighed og Skamfuldhed og endelig i dets
ubændige Vildhed» (Goldschmidt). Fristet af sine mimiske Sejre
forsøgte Fru S. i 1860-61 Overgangen til Skuespillet; hun
modtoges ved sin første Debut, 15. Sept. 1860, som Pernille i
«Pernilles korte Frøkenstand» strax med Bifald, men da hun begyndte
at tale, var det, «ligesom man blev forundret derover og følte sig
skuffet derved» (M. V. Brun), og da hun selv efter endnu at have
prøvet sine Kræfter paa Nancy i «Fejltagelserne» og Marianna i
«Tilfældet har Ret» indsaa, at hun i Skuespillet ikke, i det mindste
ikke i de første Aar, om nogen Sinde, vilde naa den Kunsthøjde,
hun indtog i Balletten, opgav hun Forsøget og hævdede endnu i
en Aarrække ubestridt sin Plads som Ballettens Karakterskuespillerinde. 
Blandt hendes senere Roller maa særlig nævnes Louise i
«Livjægerne paa Amager», hvor hun udfoldede et lige saa muntert
som drilagtigt Koketteri; i denne Rolle fejrede Fru S. 3. Dec. 1872
under stor Begejstring fra Publikums Side sit 25 Aars Jubilæum,
og i den sammen med Fenella i «Den stumme i Portici» tog hun
ikke mange Aar efter, 2. Juni 1878, Afsked med Theatret.

Bournonville, Mit Theaterliv II, 66 f.
Folkets Avis 2. Juni 1878.

Arthur Aumont.



Stisen, s. Stigsen.



Stistrup, Laurids Christensen, 1692-1766, Legatstifter, 
er født i Ullits i Viborg Stift i Nov. 1692 som Søn af Sognepræsten
Christen Christensen S. og Else Lauridsdatter Aalborg. Som
Kjøbmand i Hobro tjente han sig nogen Formue, og da hans
Ægteskab med Christine Marie f. Sønderborg var barnløst, skjænkede
Ægtefællerne ved Fundats af 2. Dec. 1748 største Delen af deres
Midler, 7 Bankaktier lydende paa 500 Rdl., men hvis Værdi den
Gang var 1000 Rdl. Stykket, til et Legat til Uddeling af Bibler
blandt Almuen i Kongeriget Danmark og den dansktalende Del af
Slesvig og bestemte samtidig et dem tilhørende Hus i Kjøbenhavn
til Grundfond for et lignende Legat for Norge. Da S.s Hustru var
død 1750, flyttede han til Kjøbenhavn og vedblev her med stor
Selvfornægtelse at forøge sin Formue: det norske Legat blev
kompleteret til 4 Bankaktier; i 1755 skjænkede han 600 Bibler og 1700
Ny Testamenter til Almuen paa Island; i 1765 gav han til Kirkerne
i Danmark og Norge saa mange Bibler, Brochmanns Postiller og
Salmebøger, som behøvedes til Bibellæsning paa de Søndage, hvor
der var Messefald, og forskjellige ældre Andagtsbøger lod han
optrykke og uddele i Danmark og paa Færøerne. -- S. døde i
Kjøbenhavn 14. Juli 1766. Hans Stiftelse bestaar endnu.

Nicolaysen, Norske Stiftelser III.

Chr.   Villads  Christensen.



Stiernholm, Frederik Christian, 1822-79, Officer, fødtes 
24. Jan. 1822 paa Hovedgaarden Gammellund paa Morsø, som hans
Fader, Kapitajn Frederik S., ejede; hans Moder hed Caroline
Charlotte f. Coch. 13 Aar gammel kom han, som alt den Gang var
bestemt for den militære Stand, til Kjøbenhavn hos sin Farbroder
Justitsraad S. og tog 1838 Adgangsexamen til den kongl. militære
Højskole, hvorfra han i 1842 afgik som Sekondlieutenant i
Artilleriet med Aldersorden fra 1838. Allerede i 1843 blev han ansat
ved Artilleristaben, i det han Aaret forud var forfremmet til
Premierlieutenant, og foretog fra 1846-47 en Rejse til forskjellige
evropæiske Stater, særlig Frankrig, for at besøge militære
Etablissementer og studerede navnlig Skydebomuldens Fabrikation, hvorom
han i 1852 offentliggjorde en Piece («Om Pyroxyl»). Efter
Hjemkomsten blev han ved Siden af sin øvrige Tjeneste Adjudant hos
Prins Frederik af Hessen-Kassel, men ansattes ved Krigens Udbrud
1848 som Vognmester ved venstre Flankekorps. Han deltog i
denne Stilling i Kampene ved Ringenæs og ved Bov, men
ansattes derefter som Adjudant hos den højstkommanderende 
Artilleriofficer, Major C. J. de Meza, med hvem han deltog i Slaget ved
Slesvig, hvor han nær var bleven taget til Fange under Rekognosceringen 
af en Stilling. Under Panikken ved Flensborg optraadte
den unge S. med megen Bestemthed og udmærkede sig ligeledes
i Kampene ved Nybøl og Dybbøl, saa at han i Juni blev Kapitajn.

Da Krigen udbrød paa ny 1849, blev S. Stabschef ved den
aktive Hærs Artillerikommando og var med ved Kolding og ved
Gudsø, hvor han hjalp til at redde 2 af vore Kanoner, som stode
i en alt for udsat Stilling; ligeledes deltog han i Slaget ved
Fredericia og var den paafølgende Vinter Adjudant ved
Artillerikommandoen i Jylland. I 1850 gjorde han Tjeneste ved Batteriet
Glahn og deltog i Kampen ved Solbro, hvor en Hest blev skudt
under ham. Den følgende Dag forsøgte han forgjæves at overtale
General Scheppelern til ikke at efterkomme Overkommandoens
Ordre om at opgive den videre Fremrykning mod Slesvig, saa at
han ikke kom til at deltage i Slaget ved Isted. 7. Avg. deltog
S., som havde Befaling over 6 Kanoner, i Erobringen af Frederiksstad, 
og han blev nu højstkommanderende Artilleriofficer i denne
By, i hvis Befæstning og senere Forsvar han havde en fremragende
Andel. Navnlig bidroge hans Kanoner under Stormen 4. Okt. i
høj Grad til, at den mislykkedes.

Hans udmærkede Optræden under hele Krigen havde henledet 
Krigsminister Hansens Opmærksomhed paa ham, saa at han
1851 blev Adjudant hos Krigsministeren, en Stilling, han beklædte
til 1855, i det han i 1852 blev Kapitajn af Generalstaben og i 1854
forfremmedes til Major. Han anvendtes til flere militær-politiske
Sendelser, saaledes i Holsten 1852 og til det tyske Forbund i
Anledning af svævende militære Organisationsspørgsmaal, medens han
i 1853 tillige blev ansat som Gouvernør hos Prins Frederik, vor
nuværende Kronprins, i hvilken Stilling han var virksom i 4 Aar.
Kort efter Ministeriet Ørsteds Fald blev S., som havde staaet i et
nøje personligt Forhold til Krigsminister Hansen, ansat som Chef
for Generalstabens taktiske Sektion og Medlem af Forsvarskommissionen 
af 1855, medens han i 1858 udnævntes til Stabschef hos
Arveprins Ferdinand, der førte Kommandoen over 1.
Generalkommando.

Da General de Meza ved Nytaarstid 1864 udnævntes til
kommanderende General, havde han ønsket at have S. til Stabschef,
men denne blev i Steden for ansat som Stabschef hos Chefen for
1. Division, Generallieutenant G. D. Gerlach, ved hvis Side han  
deltog i Kampen ved Mysunde, og det var først efter at denne
var bleven Overgeneral, at S. blev Stabschef ved Overkommandoen.
Som saadan tilfalder ham en stor Del af Ansvaret for Ledelsen af
Dybbølstillingens Forsvar, eftersom han udøvede en betydelig
Indflydelse paa sin General. Hæren hævdede jo fuldt ud Nationens
Ære under den ulige Kamp, om end mange formene, at Forsvaret
førtes alt for passivt. S. ansaa det for rettest, at Stillingen efter
13. April blev rømmet, og Gerlach indgik ogsaa med Forestillinger
derom til Ministeriet, men dette forlangte, at et Angreb skulde
modtages. Senere vilde man med urette lægge Ansvaret for
Stillingens Hævdelse til det yderste paa S., som offentlig nedlagde
Indsigelse herimod. S., som var forfremmet til Oberstlieutenant og
benaadet med Kommandørkorset af Danebrog af 2. Grad, havde i
det hele taget efter Dybbøls Fald en vanskelig Stilling lige over
for Ministeriet, da Overkommandoen baade havde modsat sig
Fredericias Rømning og Forøgelsen af Styrken i Jylland, hvorfor
han sendtes til Kjøbenhavn for direkte at forhandle med
Krigsminister Lundbye om den fremtidige Krigsføring. Kort efter blev
denne imidlertid erstattet af Reich, og Overkommandoen fik nu
friere Hænder.

Efter Tabet af Als vedblev S. at være Stabschef, skjønt General 
Gerlach afløstes af General Steinmann, og han benaadedes efter
Fredslutningen med Kommandørkorset af Danebrog af 1. Grad;
han vendte derefter tilbage til sin tidligere Stilling ved
Generalstaben og blev i 1865 dens midlertidige Chef og Oberst.
Generalstabschefsposten var nemlig bleven ophævet 1857, men indførtes
atter ved Hærloven af 1867, og S. blev saaledes General og Chef
for Generalstaben, en Stilling, som han beklædte, indtil han efter
Ansøgning paa Grund af Svagelighed i 1879 erholdt sin Afsked
fra Krigstjenesten og stilledes à la suite i Hæren. Som Chef søgte
S. at tilvejebringe det fornødne statistiske Materiale til Krigsføringen,
ligesom ogsaa Generalstabsøvelser bleve indførte, Jærnbanernes
militære Benyttelse i Krigstid forberedt og Udgivelsen af historiske
Arbejder («Krigen 1848-50») paabegyndt. I 1871 var han tillige Chef
for en Lejrbrigade ved Hald.

S. var en praktisk dygtig og meget modig militær og besad
ogsaa mange Kundskaber; men han tillagde den umiddelbare
militære Begavelse alene vistnok noget for stor Betydning, saaledes at
han ikke lagde tilstrækkelig Vægt paa det ihærdige Studium ved
Siden af. Da han desuden i politisk Henseende var meget 
konservativ og kun i ringe Grad levede sammen med Kammerater,
opnaaede han aldrig nogen stor Indflydelse i Hæren. I sine yngre
Aar og navnlig som Adjudant hos Ministeren deltog han i
Diskussioner i Pressen angaaende militære Spørgsmaal og skrev 1854
«Om Jærnbaner betragtede fra et militært Standpunkt, med specielt
Hensyn paa den danske Stat». Han døde 25. April 1879.

14. Juli 1860 ægtede han Augusta Fredrika Ancker, f. v. Schoultz,
Enke efter Legatstifteren C. A. A. (I, 213).

Erslew, Forf. Lex.

P. N. Nieuwenhuis.

<chapter name="Stockfleth, Christian, 1639(1640)-1704, Stiftamtmand og
Diplomat">

Stockfleth, Christian, 1639(1640)-1704, Stiftamtmand og
Diplomat, var Søn af ndfr. nævnte Biskop Henning S. 1656 blev
han Student fra Christiania Skole, deltog med Studenterkorpset i
Forsvaret af Kjøbenhavn under Belejringen 1658-60 og foretog
derefter en længere Rejse til Tyskland, England, Frankrig,
Nederlandene og Italien. Efter sin Hjemkomst søgte han ind i Statens
Tjeneste, der i de nærmeste Aar efter Enevældens Indførelse
frembød særlig gode Chancer for unge, velbegavede Mænd uden for
Adelen; som Søn af en Biskop, der nød megen Anseelse og var
en temmelig formuende Mand, var det let for den unge S. at
komme frem. 1668 udnævntes han til Præsident i Christiania og
Direktør for Kommercien i Akershus Stift og 1680 til Assistensraad
og Sekretær i Norge. 1680 var han bleven Medlem af den til
Udarbejdelsen af Norske Lov nedsatte Kommission, og i Jan. 1682,
da Kongen fandt, at Kommissionens Arbejder skrede alt for langsomt 
frem i Norge, fik han Ordre til uopholdelig at begive sig ned til
Kjøbenhavn med det indsamlede Materiale og fortsætte Arbejdet
her tillige med flere andre Kommissærer. Inden Udgangen af 1682
skulde det første Udkast være færdigt og blev det ogsaa;
Hovedandelen i Arbejdet tillægger L. M. Aubert S. og kalder denne
den første, der i nyere Tid fortjener Navn af norsk lovkyndig. I
de senere Arbejder med Lovbogen kom S. ikke til at deltage, da
han i Jan. 1683 udnævntes til Gesandt i Sverige, foreløbig med
Bibeholdelse af sine Embeder i Norge, som han fik Tilladelse til
at lade bestyre ved Vikarer. Han repræsenterede Danmark ved
det svenske Hof indtil Slutningen af 1691, ofte under ret
vanskelige Forhold, og vandt Navn som en meget duelig Diplomat. I
1691 vendte han tilbage til Norge som Stiftamtmand i Christianssand, 
hvortil han allerede var bleven udnævnt 1689; tillige
udnævntes han 1691 til Amtmand i Nedenæs og Bamble Amter og 
til Justitiarius i Overhofretten. 1694 blev han Stiftamtmand i
Christiania, men maatte i 1700 ombytte denne Stilling med
Stiftamtmandsembedet i Bergen, da han ikke rigtig kunde komme ud af
det med den nylig udnævnte Vicestatholder Fr. Gabel. 1682 var
S. bleven Kancelliraad og 1684 Etatsraad.

S. var en meget kundskabsrig Mand og en duelig
Embedsmand, men synes ogsaa at have været sig dette bevidst,
undertiden i lidt for høj Grad. Han havde betydelige litterære
Interesser og efterlod sig ved sin Død en hel Mængde Excerpter og
flere Tusende originale Breve paa Papir og Pergament, hvoraf en
stor Del vistnok var Arv fra Faderen. Efter hans Død tilbøde
Arvingerne at overlade det kongl. Bibliothek Samlingen for et Par
Tusende Dir., men da dette Tilbud ikke modtoges, blev Samlingen
solgt til Sverige. S. ejede den smukke Hovedgaard Tøjen ved
Christiania, som han havde kjøbt 1695, og her døde han 31. Marts
1704. 14. April 1670 havde han ægtet Isabella Margrethe
Mecklenburg (døbt 21. Marts 1650, d. 1727 paa Tøjen), Datter af
Assistensraad Vilhelm M. (XI, 206 f.).

Saml. t. d. norske Folks Sprog og Hist. IV, 293 ff.
Werlauff, Efterr. om det st. kongl. Bibl., 2. Udg., S. 87.
Personalhist. Tidsskr. 2. R. V, 71 f. 240.
Aubert, De norske Retskilder I, 98.

L. Laursen.

<chapter name="Stockfleth, Christian, 1715-50, Stiftamtmand, 
Højesteretsassessor">

Stockfleth, Christian, 1715-50, Stiftamtmand,
Højesteretsassessor, var Søn af Major Vilhelm S. til Brahesholm og
Krængerup i Fyn (f. 1671 d. 1725) og Maria Dorothea f. Charisius
(f. 1690 d. 1722). Han fødtes 22. Dec. 1715 og blev 1735
Hofjunker og Assessor i Hofretten, 1736 Vicelandsdommer i Fyn, 1738
virkelig Justitsraad og fungerende Landsdommer sammesteds. 1744
blev han udnævnt til Stiftamtmand i Throndhjem og tiltraadte 1745
dette Embede, som han 1747 ombyttede med et Assessorat i Højesteret, 
i hvilket Aar han ogsaa (efter Højesteretsdom) blev Ejer af
Søholm i Fyn, hvor han i Vedtofte har oprettet et Hospital for 4
fattige, til hvilket han skjænkede 1000 Rdl. 1750 blev han Ridder
af Danebrog og døde allerede 25. Nov. s. A. i Kjøbenhavn som
sidste Mand af den rangadelige, fra Biskop Henning S. nedstammende 
Gren af Slægten. I Gravskriften over ham hedder det, at
han havde en munter Sjæl i et svagt Legeme. Den bekjendte
Poet Ambrosius Stub synes i flere Aar at have været i hans Hus
paa Brahesholm som et Slags Sekretær. Han blev gift 1. (1739)
med Adolphine Christine Rostgaard (f. 1706 d. 1740), Datter af
Oversekretær Fr. R. (XIV, 337); 2. (18. April 1749) med Margrethe 
v. Heinen (f. 26. Juni 1730 d. 14. Febr. 1805), Dame de l'union
parfaite, Datter af Major Ulr. Fred. v. H. til Ulriksholm og
Catharina f. v. Brüggemann. Hun blev senere (1767) gift med
Stiftamtmand Caspar Herman Storm,

Saml. t. d. norske Folks Sprog og Hist. IV, 296.
Dansk Tidsskr. 1898, S. 11 ff.

H. J. Huitfeldt-Kaas.



Stockfleth, Hans Eggertsen, --1664, Borgmester. Han
var formentlig født i Begyndelsen af det 17. Aarhundrede i
Haderslev, hvor Faderen, Eggert S., den Gang var Borger, men hvorfra
han, formentlig under det tyske Indfald i 1627, ligesom flere andre
Sønderjyder, drog til Norge, hvor de siden forbleve; han boede
her i alt Fald 1629 og begravedes paa Bragernæs 1638. Sønnen
nævnes 1629 som Foged over Hadelands Fogderi og havde allerede
da en Gaard paa Thoten i Pant af Kronen. 1630-35 var han
Foged over Gudbrandsdalen, 1635-41 i Buskerud, hvor han havde
Kongens Savbrug sammesteds og Buskerud Gaard i Forpagtning
og drev Tømmerhandel. 1643 var han Borgmester i Christiania og
vedblev som saadan til sin Død, 19. Febr. 1664. Han gjorde
oftere Mageskifter med Kronen af Jordegods, af hvilket han i alt
Fald havde erholdt en Del for Pengeudlæg under Krigen (Hannibalsfejden). 
1649 fik han og Peder Vibe med flere Privilegier paa
Hassel Jærnværk paa Modum. Sandsynligvis har han været en
formuende Mand, men fik dog oftere kongeligt Paalæg om at
betale Restancer og aflægge Regnskab. Han efterlod ikke Børn af
sit Ægteskab med Margrethe Mecklenburg, med hvem han allerede
1633 var gift; hun var en Datter af Raadmand Carsten M. i
Haderslev og Margrethe Johansdatter Schnell og blev begravet 21.
Juni 1660.

Personalhist. Tidsskr. 2. R. IV, 202.

H. J. Huitfeldt-Kaas.



Stockfleth, Harald Viggo, 1824-79, Veterinær, blev født i
Kjøbenhavn 29. Sept. 1824. Faderen var Guldsmeddemester Heinr.
Chr. S.; Moderen hed Anna Louise f. Clausen. Da Forældrene
vare uformuende og havde mange Børn, kunde de ikke anvende
synderligt paa deres Undervisning, og S. kom først, da han var
13 Aar gammel, i en tarvelig Borgerskole. I 1840 tog han
Forberedelsesexamen ved Universitetet og blev Elev paa Veterinærskolen, 
hvorfra han dimitteredes i 1844. Strax efter blev han ansat
som Kandidat i Skolens ambulatoriske Klinik, hvor han i 2 1/2 Aar 
arbejdede under Vejledning af den dygtige Praktiker H. P.
Tolstrup, som siden 1813 havde været Dyrlæge ved Veterinærskolen
og selvfølgelig sad inde med en overordentlig stor Erfaring, der
nu kom hans opvakte og livlig interesserede Lærling til gode.
Sygdom nødte 1846 S. til at opgive Stillingen ved Skolen, og af
Helbredshensyn tog han 1847 Bolig i Valby. Her kom han sig,
og han fik efterhaanden en stor Praxis, som forøgedes, efter at
han i 1848 var flyttet til Vesterbro. Efter at Tolstrup i 1847 havde
forladt Veterinærskolen, havde man forsøgt at undvære en
«Dyrlæge» ved denne, men Praxisen tog betænkelig af, og for at
ophjælpe den blev man nødt til i 1850 at opfordre S. til at overtage
Tolstrups gamle Stilling. Han virkede nu med saa megen
Dygtighed, at man i 1858 ved Flytningen af Veterinærskolen til den
nyoprettede Veterinær- og Landbohøjskole betroede ham, den «ulærde»
Dyrlæge, en Lærerplads ved samme og ansatte ham som Lektor i
Kirurgi og Fødselshjælp samt i ambulatorisk Klinik, i hvilken
Stilling han forblev til sin Død.

S.s Ansættelse som Lærer vakte stor Glæde inden for
Dyrlægestanden, der for første Gang saa en af sine egne, som slet
ikke havde anden Uddannelse end Dyrlægens, vinde frem i første
Linje. Og de store Forventninger, man nærede til ham, bleve
ikke skuffede. Hele sit Liv igjennem virkede han med rastløs
Iver for sit Fags Fremme. Han var en udmærket Lærer, i det
han med fremragende praktisk Dygtighed forbandt en usædvanlig
videnskabelig Begavelse, utrættelig Flid og klar Fremstillingsevne.
Han har ikke blot haft den store Betydning paa de pathologiske
Fags Omraade at være Bæreren af den gode, men noget
hensygnede Tradition fra Abildgaards og E. Viborgs Dage; han har
tillige bidraget væsentligt til at bringe Veterinærvidenskaben fremad.
Medens S. paa det praktiske Omraade havde faaet en god Vejledning, 
var hans videnskabelige Uddannelse sikkert fra først af meget
mangelfuld; her maatte han uden Tvivl væsentlig blive Avtodidakt,
og desto mere maa man beundre den Indsigt, han efterhaanden
opnaaede. Noget bidroge hertil forskjellige Studierejser, han imellem
1853 og 1876 foretog til Tyskland, Østerrig, Schweits, Norditalien,
Frankrig, Belgien, England, Skotland og Sverige, og ikke ringe
Nytte har han sikkert haft af den Forbindelse med Lægevidenskaben, 
hvori hans yngre Broder Lægen W. S. bragte ham, men
først og fremmest var den dog Resultatet af hans udmærkede
Iagttagelsesevne og af den videnskabelige Grundighed, hvormed 
han bearbejdede saa vel sit eget rige Erfaringsmateriale som det,
han fik fra sine Kolleger og Elever, med hvem han stedse stod i
den livligste Forbindelse.

S.s litterære Virksomhed er meget omfangsrig. I «Tidsskrift
for Veterinærer» findes i 2.-16. Bind talrige Artikler af ham, dels
udførlige Beretninger om nogle af hans Rejser, dels kliniske
Iagttagelser over de forskjelligste Sygdomme, mange af stor Værdi. I
1861 og 63 udgav han end videre som selvstændige Bøger 2
indholdsrige Samlinger af «Kliniske Iagttagelser». Som særlig
betydningsfulde fortjene at nævnes hans Studier over den tidligere lidet
paaagtede Hestesygdom «Rygmarvstyfus» og over «Kastration af
Klaphingste». I mange Aar udførte han dernæst et stort Arbejde
ved som Sekretær i Dyrlægeforeningen at bearbejde de Beretninger,
der indsendtes af Dyrlægerne til Belysning af forskjellige til
Drøftelse opstillede Æmner og ved at redigere Beretningerne om
Møderne. Efter at det i 1860 var blevet ham overdraget at holde
Foredrag for landbrugsstuderende ved Højskolen over de vigtigste
Husdyrsygdomme, udgav han i 1862 en «Kort Fremstilling af de
vigtigste Sygdomme hos Hesten, Oxen og Faaret», en fortræffelig
lille Bog, som ogsaa for Dyrlægen endnu den Dag i Dag
indeholder meget af Værdi, og som indtil 1877 udkom i 3 Oplag. Hans
Hovedværk er imidlertid den store, helt igjennem paa selvstændige
Studier byggede «Haandbog i Veterinærkirurgien», der begyndte
at udkomme i 1868. Han naaede kun at fuldføre 2 Bind, men i
1888 og 1900 blev det manglende udgivet som 2 Supplementhæfter
af B. Bang og A. W. Mørkeberg, hvoraf navnlig det første Hæfte
væsentlig var udført paa Grundlag af et af S. efterladt Manuskript.
Dette Værk var et for sin Tid fortræffeligt Arbejde, og det vakte
ved sin Fremkomst stor Opmærksomhed ikke blot her hjemme,
men ogsaa i Udlandet, efter at det (ligesom i øvrigt enkelte af
hans mindre Arbejder) var blevet oversat paa Tysk.

S. var i høj Grad agtet og elsket af Dyrlægerne, som i stor
Udstrækning tyede til ham, naar de trængte til Raad og Støtte.
Det følger af sig selv, at han spillede en meget stor Rolle i deres
Foreningsliv. Af den danske Dyrlægeforening var han Medstifter
i 1849, indtil 1874 var han dens Sekretær og siden, til sin Død,
dens Formand, og man kan med rette sige, at det væsentlig var
ham, der bar den oppe i de første 30 Aar. Efter hans Forslag
stiftedes ved Veterinærskolens Hundredaarsfest 13. Juli 1873 et
Jubilæumsfond, der har gjort megen Nytte ved at uddele Præmier for
selvstændige Undersøgelser over veterinære Æmner og
Rejsestipendier for Dyrlæger. Af det veterinære Sundhedsraad blev han
Medlem 1870, og ogsaa her udfoldede han en gavnlig Virksomhed.
Ved sit 25 Aars Jubilæum som Dyrlæge modtog han talrige
Beviser paa sine Kollegers, sine Elevers og sine Medborgeres
Hengivenhed. Ogsaa ved andre Lejligheder vistes der ham forskjellige
Hædersbevisninger (Professortitelen fik han 1869); den højeste fik
han, da det medicinske Fakultet udnævnte ham til Æresdoktor ved
Universitetets Firehundredaarsfest 1879.

I de sidste Aar toge hans Kræfter kjendelig af paa Grund af
en kronisk Nyresygdom, men det var dog ret uventet, da en
Hjærtelidelse pludselig bortkaldte ham 11. Okt. 1879. Hans Død
vakte almindelig Sorg, ikke blot hos hans talrige Elever og
Kolleger, men ogsaa hos de mange Mennesker, hvis Husdyr han havde
behandlet. Han havde et eget Greb paa at omgaas Folk af alle
Samfundsklasser. Ved Siden af en iøjnefaldende Dygtighed var
hans Personlighed præget af et ejendommeligt Liv, en elskværdig
Humor og en stor Interesse for alt menneskeligt -- Egenskaber,
der gjorde, at Folk ikke blot saa op til ham, men betragtede ham
som en Ven. Hvor højt han var skattet af sine Kaldsfæller ser
man bedst deraf, at de ikke blot kort efter hans Død indsamlede
en Sum af o. 2500 Kr. til et Mindelegat, hvis Renter skulde
uddeles til Dyrlægers Enker, men at de danske Dyrlæger o. 20 Aar
efter hans Død rejste ham et stateligt Æreminde i Form af en
vellignende Portrætbuste, der i 1900 opstilledes paa den Plads paa
Veterinær- og Landbohøjskolen, hvor han i saa mange Aar havde
virket. -- S. ægtede 1855 Laura Hedegaard (f. 1835), Datter af
Landmand O. C. H. fra Nordslesvig; hun overlever ham.

Erslew, Forf. Lex.
Levnedsbeskrivelser af de ved Kbhvns Universitets Firehundredaarsfest promov. Doktorer 
  S. 93 ff.
Tidsskr. f. Veterinærer 1879.

B. Bang.



Stockfleth, Henning, --1664, Biskop, blev født i Haderslev
og var en Broder til ovennævnte Borgmester Hans S. Efter at
han i 3 Aar havde studeret i Wittenberg, blev han 1635 indskreven
ved Kjøbenhavns Universitet. 1637 udnævntes han til Rektor ved
Kathedralskolen i Christiania samt Professor i Logik og Metafysik
ved det nys oprettede Gymnasium i denne By. S. A. tog han
Magistergraden. Allerede 1639 afstod han Rektoratet og blev
Slotspræst paa Akershus og Sognepræst i Aker, men beholdt ved Siden
deraf sin Stilling ved Gymnasiet. 1646 udnævntes han til Biskop 
i Christiania Stift og virkede som saadan til sin Død, 5. Febr. 1664.
S. var en Mand af et anseligt Udvortes, en fast Karakter og megen
Klogskab. Han efterlod en betydelig Formue. Som Biskop lagde
han Virkelyst for Dagen; med Myndighed optraadte han lige over
for den for Vranglære tiltalte Lektor Niels Svendsen Chronich (III,
585), og han tog sig af Skolevæsenet i Christiania. Han var ikke
uden videnskabelig Sans og skal navnlig have interesseret sig for
Norges gamle Historie. Imidlertid foreligger der intet andet trykt
fra hans Haand end en latinsk Disputats og 6 Ligprædikener. Han
var gift med Magdalene Schnell (d. 1674).

Personalhist. Tidsskr. 2. R. IV, 207. 
Werlauff, Efterr. om d. st. kongl. Bibl., 2. Udg., S. 86. 
Kirkehist. Saml. 3. R. V, 263 ff. 778 ff. 

A. E. Erichsen.



Stockfleth, Thomas Rosing, 1742-1808, Sorenskriver, Forfatter, 
Søn af Provst og Sognepræst i Faaberg (Gudbrandsdalen)
Niels S. (f. 1701 d. 1760) og dennes 1. Hustru, Elisabeth
Antoinette f. Rosing. Han fødtes i Faaberg 3. Dec. 1742, deponerede
1758, blev Exam. jur. 1762 og Byfoged og Avktionsdirektør paa
Frederikshald 1768, hvor han 1777 tillige blev Postmester. Han fik
1773 Titel af Justitsraad og 30. Juni 1779 sammen med flere
Slægtninge Naturalisations- og Fornyelsespatent paa Familiens gamle
Adel, hvilket er en urigtig Angivelse for hans Vedkommende, da
den Linje af Slægten, hvortil han hørte, ikke nogen Sinde havde
opnaaet arveligt Adelskab. 1781 blev han udnævnt til Sorenskriver
i Eker, Modum og Sigdals Fogderi. Hans Amtmand, Herman
Lange, fremfører i Embedsbreve til Kollegierne mange haarde
Beskyldninger mod ham; saaledes siger han 1799, at han mangler
det Prædikat, Lovens 1-5-1 fordrer af Dommere («vederhæftige
og uberygtede Dannemænd»). Han afgik ved Døden 21. Juni 1808,
men allerede i Marts s. A. havde hans Bo vist sig at være fallit.
28. Juni s. A. opfordrede 16 Mænd af Eker paa den øvrige
Almues Vegne under mange Lovord over den afdøde, hvis Begravelse 
var foregaaet hurtig og i Stilhed, hans Ven Professor O.
Olavsen paa Kongsberg til at lade et passende Mindesmærke
sætte paa hans Grav paa deres Bekostning. -- Han blev gift 23.
Sept. 1768 med Johanne Marie Arbien (f. 15. Sept. 1744 d. 1. Sept.
1804), Datter af Hofmedaillør M. G. A. (I, 306).

S. gjorde sig i sin Samtid bemærket ved forskjellige poetiske
Arbejder, saaledes 1772 ved «Forsøg til originale danske Fabler
efter Lafontaines Maade», ved Digtet «Heides Hytte» i Virgils 
Manér 1780, «Forsøg over Sarpen», Herolden «Philippa til Erik» og
en Oversættelse af Voltaires «Alzire» m. m., hvilket alt dog har
vist sig uden større Levedygtighed. Bemærkeligst er maaske
«Heimatkomsten, et Kvad i den nordre gudbrandsdalske Sprogart» med
dansk Oversættelse (i «Hermoder» XII), nærmest dog for Sprogets
Skyld.

Worm, Lex. ov. lærde Mænd.
Nyerup, Lit. Lex.
Norske Intelligentssedler 1808, Nr. 52 og 54; 1809, Nr. 17.
Collett, Gamle Christiania-Billeder S. 210 f.

H. J. Huitfeldt-Kaas.



Stockfleth, William Walker, 1737-1818, Søofficer, Søn af
Assessor i den norske Hofret, Etatsraad Fredr. S. (f. 1701 d. 24.
Jan. 1748) og Anne Cathrine f. Walker, er født i Norderhov i
Norge 20. Febr. 1737. Han blev Sekondlieutenant i Marinen 1755
og avancerede 1760 til Premierlieutenant, 1767 til Kapitajnlieutenant, 
1770 til Kapitajn, 1781 til Kommandørkapitajn, 1790 til
Kommandør, 1797 til Kontreadmiral og 1804 til Viceadmiral. 1756
ansattes S. som Interimsekvipagemester, 1759-63 var han Adjudant
ved Søkadetkorpset, 1773 førte han Fregatten «Langeland» i
Viceadmiral Kaas' Eskadre, 1774-75 samme Skib som Vagtskib ved
Kjøbenhavn, 1779 var han Chef for Orlogsskibet «Mars», 1780 for
«Christiania», 1784 for «Wagrien», hvor han havde det særlige
Hverv at undersøge de Armandske Søure (I, 331), 1786 besejlede
han den af den engelske Konge til Kronprinsen forærede Chebek
«Lindormen» og erholdt ved samme Lejlighed Anerkjendelse for
udvist Konduite ved Opbringelse af en engelsk Kaper. 1788 var
han Chef for Orlogsskibet «Ditmarsken», 1794 for «Odin», 1795 for
«Sjælland» og tillige Hvervingschef, 1796-97 benyttedes han som
Meddommer i adskillige Krigsretter, 1801 overtog han
Kommandoen over den norske Sødefension tillige med den i Norge
stationerede Eskadre; i denne Stilling forblev han til 1805. 30. Juni
1779 optoges S. i den danske Adelstand, 1808 blev han hvid Ridder,
1814 erholdt han Afsked. 1767 var han bleven gift med Johanne
Georgia Vieth (f. 2. Maj 1749, d. i Kjøbenhavn 18. Jan. 1797),
Datter af Kapitajn, Ekvipagemester Johan Georg V. (f. 1709 d. 1749)
og Cathrine Nicoline f. v. Brüggemann. Efter sin Afsked flyttede
S. til Norge, hvor han døde 1. April 1818 i Vestby Præstegaard
ved Moss.

Erslew, Forf. Lex.
Halvorsen, Norsk Forf. Lex.

C. With.



Stockfleth, William Walker, 1802-85, Amtmand, Søn af 
Oberst Hannibal S. (f. 1. April 1774 d. 15. Dec. 1858) og Vita
Sophia Henrica Dorothea f. Lange (f. 9. Okt. 1780 d. 21. Jan. 1868),
var født 18. Okt. 1802 i Kjøbenhavn, blev 1822 Student fra
Herlufsholm, tog 1828 juridisk Examen og udnævntes 1830 til Avditør
ved slesvigske Infanteriregiment, 1835 til Garnisonsavditør i
Rensborg, 1836 til Overavditør, 1842 til Avditør ved 4. Infanteribrigade,
1845 ti1 Herredsfoged i Nørvang-Tørrild Herreder. 1848 og 1849
valgtes han til Medlem af den grundlovgivende Rigsdag og
Folketinget; paa hin hørte han til højre Fløj og var imod alt
for vidtgaaende Indrømmelser til Liberalismen. 1849 var nan i 5
Maaneder konstit. Amtmand i Vejle Amt, og 1850 blev han, efter
at have afslaaet Gouvernørposten i Vestindien, konstitueret som
Amtmand i Haderslev Amt. Aaret efter fik han kongl. Udnævnelse 
i dette Embede, blev s. A. Kammerherre, 1852 tillige kongl.
Kommissær paa Gram og Nybøl Godser. Efter det Ørstedske
Ministeriums Afgang i Dec. 1854 blev den slesvigske Ministerportefeuille 
tilbudt S., og det beklagedes den Gang meget, at han
afslog den, hvilket havde det uheldige Valg af Raasløff til Følge.
Med en nobel og elskværdig Personlighed forbandt S. betydelig
administrativ Dygtighed. Af den Tids Amtmænd i Slesvig var
han en af de dygtigste, flittigste og mest indsigtsfulde. 1864
afskedigedes han som Følge af Krigen og flyttede til Kjøbenhavn,
hvor han døde 9. Maj 1885 efter 1867 at være bleven udnævnt
til Kommandør af Danebrog. Han blev 20. Sept. 1842 gift med
Thora Mathilde Glahn (f. 22. Jan. 1814 d. 23. Dec. 1887), Datter
af General Marcus G.

Barfod, Rigsdagskal. 
Leth og Wad, Dimitt. fra Herlufsholm. 
Danmarks Adels Aarbog 1886, S. 359.

H. R. Hiort-Lorenzen.



Stockholm, Jens, 1771-1833, Præst, Søn af Organist og 
Kjøbmand Nicolai S. og Maren f. Fischer, er født i Horsens 15.
Marts 1771. Han blev Student fra Fødebyens Skole 1790 og tog
theologisk Embedsexamen 1793, hvorefter han fik Borchs Kollegium.
1798 blev han Sognepræst for Dollerup-Finderup-Ravnstrup, hvorfra
han 1801 forflyttedes til Vammen-Lindum-Bigum, begge Embeder i
Viborg Stift. 1812 blev han Amtsprovst for Nørlyng og 4 andre
Herreder, 1827 blev han Sognepræst for vor Frue Kirke i Aalborg
og Nørre Tranders samt Stiftsprovst i Aalborg, 1829 Sognepræst
ved Budolphi Kirke sammesteds, og fra 1827 var han efter R. Jansens 
Død fungerende Biskop. Han døde 21. Febr. 1833. -- Han ægtede
1. (1800) Karen Margrethe Friberg (d 1815), Datter af Præsten
Peter Wandet F. i Varde, 2. (1817) Anna Svendsen (f. 1793 d 1872),
Datter af Forvalter Anders S. paa Skjern.

S. havde i Dollerup været Præst for O. Høegh-Guldberg, da
denne boede paa Hald, og den forhenværende Statsmand var
bleven den unge Præst «en Støtte for hans Aabenbaringstro»,
der lod Bibelen gjælde i hele sin Myndighed. Som Provst var
han ivrig og dygtig, men ogsaa heftig og hensynsløs; de vantro
kaldte ham en Hierark; i Aalborg klagedes der over hans
Ultraroyalisme og -orthodoxi, i Viborg over hans moralske Rigorisme.
Han har oversat Seilers «Religionen efter Fornuft og Bibel i deres
Overensstemmelse» (1800), skrevet «Løsagtighed er ingen Synd,
denne Mening bestredet» (1818), fremdeles om Ægteskabsskilsmisse
(1804), hvor han vilde have Bevillingerne afskaffede, og om
«Selvmorderens Forbrydelse beskuet i Kristendommens Lys» (1831). 1832
skrev han i J. Møllers «Nyt theol. Bibl.» XX mod Grundtvigs
Theori om den apostoliske Trosbekjendelse. Hans Biograf J.
Møller siger om ham, at af de 2 Egenskaber, man maa ønske
enhver Skribent, Begejstring og Besindighed, besad han kun den
første.

J. Møller, Tidsskr. f. Kirke og Theol.III, 312.
Erslew, Forf. Lex.

L. Koch.



Stockholm, Jens Ring, f. 1825, Præst. S. fødtes i Vammen
Præstegaard 29. Avg. 1825 og er en Søn af ovfr. nævnte
Stiftsprovst Jens S. (d 1833). 1843 blev han Student fra Aalborg
Kathedralskole, 1849 theologisk Kandidat. 1850 vandt han Universitetets
Guldmedaille for en Prisafhandling om Kirkefaderen Lactantius'
Lærebegreb (trykt i «Nyt theol. Tidsskr.» IV-V, i omarbejdet
Skikkelse). 1852-54 rejste han med offentlig Understøttelse i
Tyskland, Schweits og Italien, dels for at fortsætte sine theologiske
Studier, dels for at gjøre sig bekjendt med Almueskolevæsenet i
de 2 førstnævnte Lande. Efter sin Hjemkomst levede han i
Kjøbenhavn som Lærer og Inspektør ved Grüners Handelsakademi,
og 1859-64 var han Udgiver af «Evangelisk Ugeskrift». 1864
blev han kaldet til Sognepræst for Grinderslev og Grønning (og
indtil 1884 Tise) i Viborg Stift. Der fra tog han sin Afsked 1898.
Foruden en Fremstilling af Folkeskolevæsenet i Schweits (1857) og
forskjellige Bladartikler, navnlig i «Evangelisk Ugeskrift», har han 
skrevet en ret udførlig Biografi af A. G. Rudelbach (i «Kirkelig
Kalender for Norge» 1875). 1874 ægtede han Erikke Marie Kirketerp, 
f. Achton, Enke efter Ejer af Grinderslevkloster R. J. K.

Erslew, Forf. Lex.
Elvius, Danmarks Præstehist. 1869-84 S. 159.

Fr. Nielsen.



Stockholm, Peter Wandet, 1802-70, Præst, Søn af 
ovennævnte Stiftsprovst Jens S., er født i Vammen 30. Juli 1802. Han
blev privat dimitteret 1821 og tog theologisk Embedsexamen 1825.
1827 konstitueredes han som Adjunkt i Aalborg, og 1828 blev han
Sognepræst for Hodde-Tistrup i Ribe Stift. Han var Medlem af
Tiendekommissionen for Øster og Vester Horne o. fl. Herreder
1832-37. 1836 blev han Sognepræst for Levring og Hørup i
Aarhus Stift og 1839 Provst for Lysgaard m. fl. Herreder. 1845
forflyttedes han til Ørsted i samme Stift og blev s. A. Provst for
Rugsø m. fl. Herreder. 1859 forflyttedes han til Ledøje og
Smørum paa Sjælland. Han var 1869 Medlem af Kommissionen for
at tage Fattigvæsenets Ordning under Overvejelse. Han døde 28.
Marts 1870. 1829 ægtede han Emilie Henriette Vahl (f. 1809 d. 1886),
Datter af Major i Brandkorpset, Tømmermester Christopher V. -- 
S. nød Anseelse baade som en dygtig Præst og som en praktisk
Mand. Sammen med J. B. Daugaard udgav han 1835 «Udtog af
den bibelske Historie», der 1884 udkom i u. Oplag. Han har,
mest i kirkelige Blade, skrevet mange Afhandlinger, hvoriblandt
især kan mærkes: «Om Landsbypræsters Lønning, Præstegaardsavlingerne 
og Naadensaaret» i «Evang. Ugeskr.» 2. R. VII.

Erslew, Forf. Lex.                                                                      

L. Koch.



Stokkebye, Erik Peter, f. 1845, Handelsmand. S. er født
i Odense 15. Dec. 1845 og er en Søn af Kjøbmand Joseph Jensen
S. og Johanne f. Madsen. Efter at have gjennemgaaet Grüners
Handelsakademi var han i et Par Aar i Lære hos Firmaet Mohr
& Kjær i Kjøbenhavn og uddannede sig derefter videre under et
4aarigt Ophold i London, Hamborg og Antwerpen. 1870 etablerede
han sig sammen med P. D. Hvalsøe under Firmaet Stokkebye &
Hvalsøe. Firmaet drev Kornhandel i meget store Dimensioner,
det udførte Byg til Evropa og andre Verdensdele og indførte Hvede
og Majs fra Nord- og Sydamerika. Paa mange Maader omskabte
det ved sit Initiativ den danske Kornforretning. Imidlertid vare
dets Transaktioner ofte af en risikabel Natur, og dette medførte,
at Firmaet 1894 maatte opgive sit Bo til Konkursbehandling. Efter 
Fallitten stiftedes ved Medvirkning af flere Børsmænd Aktieselskabet
«Kjøbenhavns Korn- og Foderstofforretning», for hvilket S. og
Hvalsøe bleve Direktører, og som har fortsat Firmaets omfattende
Forretning. S. var indtil 1894 Medlem af Bestyrelsen for «de
danske Spritfabrikken) og Dampskibsselskabet «Thingvalla» og af
forskjellige af Børsens Bedømmelses- og Voldgiftsudvalg. I
Grosserersocietetets aarlige Handelsberetninger har han skrevet en Række
baade fra Indholdets og Formens Side fortræffelige Artikler om
Kornforretningen. S. ægtede 1874 Louise Busse, Datter af
Overmaskinmester ved Statsbanerne O. B. 

E. Meyer.



Stolberg, Christian Rigsgreve, 1748-1821, Digter og Oversætter. 
Hans Fader var nedennævnte Chr. Günther Rigsgreve S.
(d. 1765). Han blev født i Hamborg 15. Okt. 1748, medens hans
Fader var Amtmand i Segeberg og beboede Godset Bramstedt,
som den næstældste af 11 Søskende og ligesom Broderen F. L.
(s. ndfr.) opdraget under ringe Tvang og under de heldigste legemlige 
og aandelige Forhold, til Dels under Digteren Klopstocks Øjne,
i det denne var en jævnlig og velkommen Gjæst hos Familien S.,
efter at Greven var bleven Overhofmester hos Dronning Sophie
Magdalene og boede dels i Kjøbenhavn, dels i Hirschholm.
Allerede som ganske ungt Menneske blev C. S. greben af
Klopstock-Begejstringen og skrev nogle smaa poetiske Udbrud. Efter at
Faderen var død af et Slagtilfælde, flyttede Familien til
Rungstedgaard og boede her nogle Aar i Stilhed, medens Brødrene bleve
underviste af en Huslærer, og medens de i den skjønne Omegn
indsugede en Kjærlighed til dansk Natur, som ofte giver sig
Udslag i deres Digte. I 1770 droge Brødrene, ledsagede af deres
Hovmester, til Universitetet i H alle, hvor de bleve et Par Aar, og
1772 fulgtes de ad til Gøttingen, hvor de bleve til det følgende
Efteraar. Her traf de flere unge Adelsmænd af Slægtskabet eller
Bekjendtskabet, færdedes meget i Professorernes Huse og sluttede
sig til de der studerende Englændere. Igjennem C. F. Cramer
bleve de bekjendte med G. A. Burger og indførtes af Boie i
«Göttinger-Hainbund», hvor de, til Trods for at de vare
indtraadte under selve Klopstocks Ægide, dog ved deres medfødte
fornemme Tilbageholdenhed afholdtes fra at tage Del i de mere
intime Ceremonier og altid bevarede en vis periferisk Stilling.
C. S. skrev vel nok i denne Tid nogle Digte, og hans Navn blev
rosende omtalt tillige med Broderens af Klopstock, men han stod 
i digterisk Henseende langt tilbage for Broderen og anerkjendte
ogsaa villig dennes Overlegenhed. Efter at have forladt Universitetet, 
hvor de vare blevne deres Plan, at studere Jura, temmelig
utro, droge Brødrene over Hamborg, hvor de samledes med
Klopstock, Schønborn, Claudius og Gerstenberg, til deres Moders Hjem
i Kjøbenhavn; hun døde imidlertid allerede 22. Dec. 1773. Paa
Bernstorff hos Svogeren gjorde C. S. Bekjendtskab med den unge
Enke Frederikke Louise Gramm, f. Komtesse Reventlow, og
forelskede sig i hende, dog uden foreløbig at finde Gjengjæld for
sine Følelser.

I April 1775 rejste Brødrene over Hamborg og Gøttingen til
Frankfurt, hvor de knyttede et varmt Venskab med den unge
Goethe, som sluttede sig til Turen; i Mainz besøgte man Klinger,
i Strasburg Lenz; ved Hoffet i Carlsruhe, hvor Carl August af
Weimar netop dvælede, bleve de unge Rigsgrever stærkt feterede,
og endelig naaede man Rejsens Maal, Schweits, som blev gjennemrejst 
paa Kryds og paa tværs. I Nov. tiltraadtes Tilbagerejsen
igjennem Tyskland, hvor man paa Vejen tog ind hos Goethe i
Weimar og fejrede en Forsoningsfest med Wieland (hvem
«Göttinger-Hainbund» havde forkjætret), og efter et Besøg i Hamborg
og hos de holstenske Venner vendte Brødrene i Begyndelsen af
1776 tilbage til Kjøbenhavn.

Efter Hjemkomsten gjensaa C. S. sin tilbedte Louise og var
mere forelsket end nogen Sinde, men først i Dec. fik han hendes
Ja. Han havde vel arvet Rungstedgaard og var bleven udnævnt
til Kammerherre, men han havde ellers ingen Formue og maatte
derfor se sig om efter en Stilling, der vilde tillade ham at gifte
sig. Ved Bernstorffs Indflydelse blev han 1777 udnævnt til
Amtmand i Tremsbiittel, det mindste Amt i Holsten, og kunde nu
holde Bryllup med Fru Fr. L. Gramm (s. ndfr.). Ægteskabet blev
barnløst, men var meget lykkeligt; Grevinden var en højt begavet,
kundskabsrig og poetisk anlagt Dame, som ofte hjalp ham med
hans litterære Arbejder, selv de latinske Oversættelser. Uagtet han
var stærkt optagen af sine Embedspligter, udarbejdede han her en
Del ret korrekte, men i metrisk Henseende ikke særlig heldige
Oversættelser af Horats, de græske anakreontiske Digtere,
homeriske Hymner og «Batrachomyomachien» samt en Oversættelse af
Sophokles, som endnu maa siges at have Værd. Ogsaa i Dramet
forsøgte han sig, som med «Otanes» og «Belsazer», som dog ere
uden dramatisk Værd. De mange Trakasserier med de mange 
omliggende Domstole gjorde ham endelig kjed af hans Virksomhed; 
1800 nedlagde han sit Embede og flyttede til Godset Vindeby
ved Ekernførde, som han havde kjøbt 1799, og her boede han til
sin Død, 18. Jan. 1821. I Modsætning til Broderen F. L. nærede
han de varmeste Følelser for Danmark, dets Natur og dets
Digtekunst. Broderens Overgang til Katholicismen bedrøvede ham dybt
og indviklede ham efter Udsoningen med denne i en ubehagelig
Pennefejde med Voss. 1806 blev han udnævnt til Landraad ved
Retten i Slesvig, 1808 til Gehejmekonferensraad og 1815 til
Æresdoktor ved Kieler-Universitetet.

Allg. Deutsche Biographie XXXVI. 
Museum 1892, I. 
Bobé, Efterl. Papirer fra den Reventlowske Familiekreds.        

C. A. Nissen.



Stolberg, Christian Günther Rigsgreve, 1714-65, Overhofmester. 
Han var Søn af Christoph Friedrich Rigsgreve S. til Grevskabet 
Stolberg og Henriette Cathrine f. Rigsfriherreinde Bibra og
fødtes 9. Juli 1714. I ung Alder forlod han Hjemmet, opdroges i
Wernigerode og studerede i Halle. Han skulde i Følge Faderens
sidste Vilje have delt Besiddelsen af det stærkt forgjældede
Grevskab med Broderen, men foretrak at faa udbetalt en aarlig
Apanage fremfor at forvolde en Deling af Grevskabet. Broderen holdt
ikke Forpligtelsen, og S. maatte selv søge sig en Existens. Ved
sin Slægtning Grev C. E. Stolberg-Wernigerodes Indflydelse fik
han 1738 Ansættelse i dansk Tjeneste som Kapitajn ved Livgarden
til Fods. Da Militærtjenesten ikke tilfredsstillede ham, blev han
1744 udnævnt til Amtmand i Segeberg. Hans Slægtning Enkedronning 
Sophie Magdalene udnævnte ham 1756 til sin Overhofmester 
og Jægermester. Aaret efter blev han hvid Ridder og 1759
Gehejmeraad. S.hørte til den pietistiske Retning og udmærkede
sig ved sin humane Tænkemaade og store Retsindighed. Paa sin
Gaard Stedingshof ved Bramstedt ophævede han Vornedskabet, og
paa hans «vise Raad», som der staar paa den Mindestøtte, Enkedronningen 
lod rejse til Ære for S., løste hun alle sine Undersaatter
paa Hirschholm Gods fra Hoveri og gav dem Arvefæste. Han døde
22. Juni 1765 i Aachen paa en Baderejse. Han ægtede 26.Maj
1745 Christiane Charlotte Friedrike Grevinde Castell-Remlingen 
(f. 5, Sept. 1722). Grevinden var en udmærket, men i mange 
Henseender excentrisk Personlighed. Paa Rungstedgaard, som hun
kjøbte 1766, havde hun Besøg af Kvinder fra Herrnhut, der
omtale hendes «brødebevidste Hjærte og Længsel efter at komme i 
Forbindelse med Societetet». Hendes egen Moder klager til Kongen
over, at Datterens Formue fortæres af lutter daarlige Hængehoveder
og andet Pak, «de stedlige hellige, som i deres udskejende
Pietisteri anse Dans, Spil og Theater for Dødssynder». Grevinden
døde i Kjøbenhavn 22. Dec. 1773 og jordedes efter eget Ønske
blandt Bønder paa Birkerød Kirkegaard.

Hennes, Aus F. L. Stolbergs Jugendjahren. 
J. Janssen, F. L. Stolberg.

Louis Bobé.



Stolberg, Frederikke Louise Rigsgrevinde, 1746-1824, Datter
af Gehejmekonferensraad C. D. Greve Reventlow (XIV, 31). Hun
fødtes 21. Avg. 1746 paa Christianshavn og blev, næppe 15 Aar
gammel, 22. Maj 1761 viet til Kammerherre, Hofjægermester
Christian Frederik v. Gramm (f. 11. Juni 1737). Ægteskabet var i høj
Grad ulykkeligt; medens han hengav sig til vilde Udskejelser, øvede
hendes Svigerforældre Stræng Hustugt mod hende. I de første Aar
efter Christian VII's Formæling indtil sin Ægtefælles tidlige Død
(27. Okt. 1768) deltog hun i det lystige Hofliv. «Hun fortjener et
evigt Æreminde», skriver H. W. Warnstedt om hende, «for den
Omhu, hun viste Gramm; det er bekjendt, at han hadede hende,
men tillige, hvorledes hun omgikkes ham i hans sidste Levedage.
Det er stor heroisk Dyd at handle saaledes.» Ung og uafhængig,
aandfuld og interessant levede hun som Enke sysselsat med
omfattende æsthetiske, filosofiske og sproglige Studier, indtil hun 1777
ægtede ovennævnte Christian Greve Stolberg. I sit barnløse, men
harmoniske Ægteskab kunde hun paa det ensomme Tremsbüttel
dyrke Videnskaberne og sin, i Omfang sikkert enestaaende
Brevvexling med mange af Datidens navnkundigste Mænd og Kvinder,
Filosoferne Reinhold, Jacobi og Bonnet, der alle omtale hendes
skarpe, klare Aand og dybe Forstaaelse af deres Værker, Digterne
Klopstock, Claudius, Voss og F. v. Matthisson. Blandt det
gjæstfrie Stolbergske Hjems mange Venner tillader Pladsen kun
yderligere at nævne Baggesen, der skylder hendes moderlige Omsorg
og Fortale saa meget, W. v. Humboldt, Lavater og Schlosser. 1784
og 1792 gjæstede hun Weimar og sluttede et inderligt Venskab
med Hertuginde Louise, der indtil sin Død næsten ugentlig
tilskrev hende de fortroligste Breve. Goethe, der omtaler Grevinde
S. i sine Breve til Fru v. Stein, frastødte hende i høj Grad,
hvorimod hun følte sig stærkt draget til Herder. Efter 18. Fructidor
blev Tremsbüttel Samlingsstedet for de fremragende Emigranter, 
der toge Ophold i Hamborg og Omegn, især Dumouriez, Lafayette, 
Portalis, Angervillers, Quatremére de Quincy og Vanderbourg.
General M. Dumas boede i 3 Aar under Navnet Funk i hendes
Hus og skrev her sit bekjendte, store krigshistoriske Værk. Saa
udpræget kosmopolitisk hun end var, bevarede hun en varm og
dyb Kjærlighed til sit Fødeland, hvilket særlig viste sig i hendes
fuldkomne Forstaaelse af Brødrene Christians og Ludvigs
Reformarbejder og hendes Deltagelse i de Ulykker, der ramte Danmark
1807 og 1814. Fordomsfri og vidtskuende baade paa det religiøse
og politiske Omraade viser hun sig i sine Breve som en af sin
Tids mest betydelige Kvinder, og hun bevarede trods haarde
legemlige Lidelser endnu i høj Alder en forbavsende Aandslivlighed.
Efter sin Mands Død flyttede hun til Broderen Christian paa
Pederstrup, hvor hun døde 29. Nov. 1824.

Bobé, Efterl. Papirer fra den Reventlowske Familiekreds III. 
Tilskueren 1900.                                                                                          

Louis Bobé.



Stolberg, Friedrich Leopold Rigsgreve, 1750-1819, Digter
og Diplomat, var Broder til ovennævnte Chr. S. og fødtes paa
Faderens Gods Bramstedt 7. Nov. 1750. Ligesom den ældre Broder
voxede han op under Klopstocks Øjne, og med en tidlig udviklet
Lidenskab for Poesi saa han med Beundring op til Datidens
Digterheros, men forsmaaede dog senere, da han blev sig sit Kald og
sine Evner bevidst, at træde i hans eller nogen andens Fodspor.
Et af hans første Digte er helliget Faderens Død og tyder allerede
paa et ligesom forudbestemt Slægtskab med «Göttinger-Hainbunds»
Digtere, blandt hvilke han senere kom til at indtage en fremskudt
Plads, berømmet af dem alle, misundt af flere og rost af selve
Klopstock. Dog maa det siges, at han aldrig, lige saa lidt som
Broderen, kunde skrue sig ned til de ægte demokratiske Følelser,
som næredes og forfægtedes af «Hainbund». Nærmest sluttede
han sig til Voss, hvem han senere ved sin Protektion skaffede
Rektoratet i Eutin; ogsaa Burger støttede han, men til ingen
Nytte, og han var en pietetsfuld Udgiver af den tidlig bortkaldte
Høltys Digte. Med en fra Moderen arvet, maaske næppe bevidst
Pietisme læste han daglig i Bibelen, desuden til Stadighed Milton
og Klopstock, Ossian, de gamle skotske Ballader og Shakspeare.
Lessing frastødte ham ved sin Realisme, Wieland beklagede han
og bad for ham. For at kunne læse de græske Forfattere, navnlig
Homer, i Grundsproget gave begge Brødrene sig i deres sidste 
Universitetsaar til ivrig at studere Græsk. F. L. havde en egen
lyrisk Evne til at skrive lige ud af sit eget Indre, i hyggelige, 
hjemlige Toner, og flere af den Slags Digte skrive sig fra Tiden
omkring Moderens Død (1773-74); derimod gjør han ikke saa
meget Væsen af en ulykkelig Ungdomskjærlighed som mangen en
anden tysk Digter.

Efter den berømte Schweitserrejse (s. ovfr. S. 452) gjaldt det
for F. S. at finde en Stilling, hvis Indtægter kunde bøde paa hans
egne tarvelige Finanser. Han blev da 1776 oldenborgsk Overskjænk 
og Gesandt ved det danske Hof, i hvilken Stilling han
forblev i 4 Aar, tit nok kjed af Byens Uro og trykkende Luft, 
men søgende Trøst i Landlivet sammen med sine holstenske
Venner. De 2 næste Aar (1780-82) vare i mange Henseender
skæbnesvangre for F. S. og truede baade hans Existens og hans
Sindsligevægt. Hans yngste Broder, Magnus (f. 30. Nov. 1760), faldt i
en Duel i Kiel 14. Dec. 1780, hans Veninde Emilie Schimmelmann
døde, Bernstorff blev styrtet, og F. S. forlangte sin Afsked, fik
imidlertid først en lang Permission og endelig sin Demission i Nov,
1781, saaledes at han endnu var Overskjænk og Vicehofmarskal
ved det fyrstbiskoppelige Hof i Eutin. I 1782 døde hans ældste
Søster, Henriette, A. P. Bernstorffs Hustru, og dette Dødsfald
nedslog ham dybt, men hans Sindsstemning var allerede den Gang
bleven lysere igjen; han havde fundet Trøst og Opmuntring i sin
Kjærlighed til den smukke, unge og almindelig beundrede Agnes
v. Witzleben (f. 9. Okt. 1761), med hvem han blev gift i Juni
1782. Aaret efter fik S. en Søn og 1785 under et Ferieophold i
Kjøbenhavn en Datter; begge disse Begivenheder saa vel som sin
hele huslige Lykke har han foreviget i Digte og Breve. Da
Hertugen af Oldenborg døde, blev S. sendt i en særlig Mission til 
St. Petersborg for at notificere den sørgelige Begivenhed og blev
meget feteret samt gjorde Bekjendtskab med Hamann og Hippel.
I Neuenburg, hvor F. S. var bleven ansat som oldenborgsk
Landsdommer, døde hans elskede Hustru 15. Nov. 1788; han søgte og
fik sin Afsked af den oldenborgske Tjeneste og drog 1789 som
dansk Gesandt til Berlin.

Her indtræder et vigtigt Vendepunkt i F. S.s Liv, i det hans
originale poetiske Produktion i alt væsentligt maa anses for at
være afsluttet med dette Aar, og de nye Forhold, han kom ind i,
stærkt begunstigede og fremmede hans længe nærede Tanke, at
gaa over til Katholicismen. Maaske netop den store Sorg over 
Tabet af Hustruen gjorde ham Savnet endnu utaaleligere; han
forelskede sig i Sophie Charlotte Eleonore Komtesse v. Redern (f. 4.
Nov. 1765 d. 8. Jan. 1842), og trods mange Anfægtelser i Erindringen
om den kjære afdøde ægtede han hende til sidst (15. Febr. 1790).
Uagtet hans anden Hustru medbragte en for den Tid ret antagelig
Formue, kunde Berlin dog ikke blive et varigt Opholdssted, og S.
modtog 1791 Posten som lybeksk Regeringspræsident i Eutin, med
hvilken der var forbundet en betydelig Indtægt, og som han først
behøvede at tiltræde 1792, saa at han kunde foretage en større
Rekreationsrejse i Tyskland og Italien. 1793 kom S. tilbage til
Eutin og tiltraadte sit Embede, men var det egentlig ikke voxen;
han rejste tit bort og førte et selskabeligt Hus. Det gode
Forhold til hans gamle Ven Voss blev efterhaanden ødelagt dels ved
S.s mere og mere tydelig tilkjendegivne Tilbøjelighed til Katholicismen, 
dels ved Voss' plumpe Angreb paa alt adeligt Væsen, dels
vel ogsaa ved det fornemme Selskab, der stadig færdedes hos S.
Endelig gjorde en haard Sygdom, som S. gjennemgik i St. Petersborg 
1797, Bernstorffs Død, Tabet af flere Børn og til Dels de
politiske Forhold Udslaget; S. afskedigede Voss som Lærer for
sine Børn og indkaldte en fransk Abbé, og endelig, efter heftige
indvortes Kampe og under stærk Paavirkning ude fra, ikke mindst
fra sin Hustru, gik S. med hele sin Familie (en Datter undtagen)
over til Katholicismen (1800) og søgte fra Carlsbad sin Afsked fra
sit Embede. Denne Begivenhed vakte uhyre Jubel iblandt Katholikerne 
i Tyskland og Bedrøvelse eller Harme hos alle hans Venner;
Voss gnistrede naturligvis af Harme og udøste denne i en Mængde
taktløse Angreb i Poesi og Prosa. F. S. kunde nu naturligvis
ikke mere leve i det protestantiske Nordtyskland; han flyttede til
Münster, hvor han modtoges med aabne Arme af flere katholske
bekjendte, som havde bidraget til hans «Omvendelse»; 1812 flyttede
han til Godset Tatenhausen ved Bielefeld og 1816 til Domænegodset 
Sondermühlen i det osnabrückske, hvor han i flere Aar
levede et lykkeligt Familieliv, afbrudt af mange Rejser, og
efterhaanden udsonet med sin ældre Broder og de fleste af sine gamle
Venner. I 1815 bleve Brødrene S. udnævnte til Æresdoktorer af
Kieler-Universitetet. Under sin ejendommelige, ensidige aandelige
Udvikling var F. S. efterhaanden kommen til at staa ret fremmed
lige over for Oplysningsaarhundredets Digtning og maatte lide mange
Skoser og mangen Spot i sine samtidiges epigrammatiske Digte.
Han gav sig mest af med Oversættelser fra Græsk, som Homer 
og Æschylus, men disse Arbejder ere fra et filologisk Synspunkt
kun Dilettanterier. I sine senere Aar har han -- bortset fra
Oversættelsen af Ossian og Digtet «Alfred» -- kun skrevet
Oversættelser af katholske Kirkefædre og større og mindre Arbejder til
Katholicismens Fremme og Forherligelse, især «Geschichte der
Religion Jesu Christi» (15 Bd., 1806-19). Han døde paa
Sondermühlen 5. Dec. 1819, overlevet af sin Hustru og 12 Børn. Brødrene
Chr. og Fr. L. S.s «Gesammelte Werke», af hvilke Chr. maaske
kun har en Tiendedel paa sin Samvittighed, fylde ikke mindre end
20 Bind, foruden de klassiske Oversættelser og større religiøse
Skrifter, og ere udkomne i Hamborg 1820-25.

Allg. Deutsche Biographie XXXVI. 

C. A. Nissen.



Stolberg, Henriette Catharine Rigsgrevinde, 1751-1832.
Hun er Datter af ovennævnte Overhofmester Chr. Günther
Rigsgreve S. og fødtes 5. Dec. 1751 i Bramstedt. Omgangen med saa
mange betydelige Mænd i det fædrene Hjem modnede tidlig hendes
Udvikling. Begavet med sjældent Lærenemme og stor
Kundskabstrang studerede hun om Kap med Brødrene Græsk, Latin og
Italiensk, fordybede sig i de forskjellige Landes Litteratur og
Aandsliv og vandt derved med rette Navn som en af Tidens lærdeste
Kvinder. Hun stod i Venskabsforhold til næsten alle fremragende
Personligheder i Tyskland i Slutningen af det 18. Aarhundrede,
Klopstock, Claudius, Voss osv. 1783-84 var hun med Fritz
Reventlow (XIV, 58) i Italien og flakkede efter den Tid næsten stadig
rastløst om paa Besøg hos sine mange Slægtninge og Aandsfrænder.
Ligesom Broderen gik hun (1802) over til Katholicismen, men 
vendte efter haarde Anfægtelser tilbage til Protestantismen. Hun
forblev ugift, men indgik omkring 1807 et uadskilleligt Livs- og
Ejendomsfællesskab med den originale G. F. E. Schønborn (XV,
438) indtil dennes Død 1817. Kåthchen S. var en ret produktiv
Forfatterinde, men fri for al litterær Ærgjerrighed strøede hun sine
Digte som Vennegaver ud for alle Vinde uden at bryde sig om
deres Skæbne. Paa Foranledning af Venner bleve dog hendes Drama
«Moses» og 2 mindre Prosafortællinger trykte. Grevinde S.
opholdt sig tit paa Vallø, hvor hun var Klosterdame. Hun døde
22. Febr. 1832 i Peterswaldau i Schlesien. J. G. Rist skildrer hende
saaledes: «Hun var en usædvanlig Fremtoning, hendes Profil var
interessant uden at være smuk; ud af hendes Bryst strømmede en
Rigdom af indre Overbevisning og Tillid, af varm Hengivenhed 
for alt højere og bedre. Hun havde Trang til overalt at søge
ligesindede, at sætte sig i andres Sted, at virke hjælpende og
vækkende.»

Allg. Deutsche Biographie XXXVI.

Louis Bobé.



Stolpe, Peter Matthias, f. 1832, Finansembedsmand, 
Litteraturhistoriker. S. fødtes i Kjøbenhavn 18. Nov. 1832 som Søn af
Fuldmægtig i det kjøbenhavnske Brandassurancekompagni paa Varer
og Effekter J. N. S. og Frederikke Vilhelmine f. Johansen. 
Efter at være dimitteret fra det v. Westenske
Institut til Universitetet 1850 ansattes han 1851 som Assistent i
Statsgjældskontoret, hvor han 1859 blev konstit., 1862 virkelig
Kancellist, 1878 Fuldmægtig, 1886 Kontorchef; 1901 afgik han fra denne
Stilling og udnævntes til Etatsraad. Han var Bogholder ved den
kongl. garanterede Tontine af 1800 fra 1882 til Tontinens Ophør i
1896. S. ægtede 12. Juli 1870 Jensine Rasmussen fra Jægerspris. -- 
Foruden nogle mindre Artikler -- saaledes «En Familiehistorie fra
det 18. Aarhundredes Midte» i «Hist. Tidsskrift» (6. R. V) -- 
har S. skrevet «Dagspressen i Danmark, dens Vilkaar og Personer
indtil Midten af det 18. Aarhundrede)) (4 Bd., 1878-82). Ved den
flittige Benyttelse af Arkivsager og trykt Litteratur, ved den
omskuende Betragtning af Pressens Forhold til hele det litterære og
sociale Liv ligesom ved de træffende Skildringer af Personer og
Retninger i Tiden er dette Værk et vigtigt og fortjenstfuldt
litteraturhistorisk Arbejde.

Johannes C. H. R. Steenstrup.



Stoltenberg, Carl Peter, 1770-1830, Handelsmand, Politiker,
var født i Undrumsdal i Jarlsberg Grevskab 28. Jan. 1770. Hans
Forældre vare daværende resid. Kapellan i Vaale, senere Sognepræst til
Sem, Matthias S. og Louise Henriette f. Monrad. Han gik til Handelen 
og blev Grosserer i Tønsberg, hvor han siden levede. I alt Fald
til en Tid var han en velhavende Mand, der bl. a. ved Nationalsubskriptionen 
i 1811 til det norske Universitet kunde yde et Bidrag af
4000 Rdl. K. til dettes Grundfond. Ved Valgene til Rigsforsamlingen 
paa Ejdsvold 1814 blev han valgt til Repræsentant for
Tønsberg. Han sluttede sig paa Ejdsvold til Christian Frederiks
Tilhængere og tildrog sig, uden for øvrigt at øve nogen større
Indflydelse paa Forhandlingernes Gang, Opmærksomhed ved sin
udprægede Holdning. H. Wergeland har rigtig karakteriseret ham
som «den mest enthusiastiske Frihedsven, der vilde opofre alt;
rasende antisvensk». Han mødte atter paa det overordentlige 
Storting om Høsten 1814 og repræsenterede ogsaa senere hen
Tønsberg paa 2 Storting, 1815-16 og 1824. Han bevarede her
konsekvent sit en Gang indtagne politiske Standpunkt. Navnlig viste han
sig som den stadige Modstander af Grev H. Wedel-Jarlsberg. Naar
han en enkelt Gang kunde tale og stemme sammen med denne,
vakte det altid Opsigt mellem deres Kolleger. Han døde i
Tønsberg 13. Nov. 1830. Paa hans Grav er der 17. Maj 1901 af
Tønsberg Kommune rejst et Mindesmærke. -- Han blev 30. Sept. 1797
gift med Karen Mathea Krefting.

Nicolaysen, Norske Stiftelser III.
Thomle, Fortegn. ov. Regjeringsraadets og Rigsforsamlingens Medlemmer.                                       

Yngvar Nielsen.



Stoltenberg, Christian Holger, 1796-1877, Legatstifter, blev
født 14. Nov. 1796 i Nærheden af Bergen. Navnet fik han efter
Stiftsoverretsassessor Holger S., der havde staaet hans Familie nær.
Da hans Moder giftede sig, forlod han Hjemmet og blev
Skibsdreng, og som saadan faldt han i engelsk Fangenskab. Efter at
være udløst kom han til Kjøbenhavn og gik i Malerlære. Da han
havde arbejdet en Tid som Svend, blev han gift med sin Principals
Datter og arvede saa Forretningen og en ikke ubetydelig Formue.
I en Snes Aar (1820-43) virkede han som Malermester, men
opgav dette og begyndte paa forskjellige finansielle Foretagender,
hvor han arbejdede med et betydeligt Talent. Da der i Kjøbenhavn 
rejstes en Bevægelse for at skaffe nye Kirker, støttede han
denne med store Summer; ogsaa Diakonissestiftelsen havde i ham
en Velgjører. S. døde som Etatsraad 15. April 1877. For en Del af
hans Formue oprettedes der Legater for Enker efter eller Døtre af
Embedsmænd og Borgere i Kjøbenhavn (over 1/2 Mill. Kr.). S.
blev gift 7. Dec. 1820 med Concordia Susanne Dorothea Lange (f.
4. April 1793 d. 28. Dec. 1871), Datter af Malermester Thor Poulsen
L. og Margrethe f. Høyen. 

Sofus Elvius.



Stolterfoth, Johann Jacob, 1665-1718, Læge, fødtes 19.
Okt. 1665 i Slesvig, hvor hans Fader, Jacob S,, var Apotheker.
1670 kom han med Faderen til Lybek og opdroges her. Som
Student dyrkede han først Theologien i Wittenberg, gik derpaa
over til Medicinen, som han studerede i Rostock, og tog
Doktorgraden i Greifswald 1692. Her fungerede han dernæst i nogle Aar
som medicinsk Professor og indgik Ægteskab med en Datter af
Professor theologiæ Conrad Tiburtius Rango. Omtr. 1697 vendte 
han tilbage til Lybek, hvor han virkede som Læge, fra 1708 som
2., fra 1712 som i. Stadsfysikus. Han var Medudgiver af «Nova
maris Balthici et Septentrionis litteraria» (1698-1708) og
publicerede i dette Tidsskrift en Del «Observationes medicæ et
physicæ», ligesom han i sin Professortid udgav nogle smaa akademiske
Programmer og Dissertationer. Hans Død indtraf 1. April 1718.

Moller, Cimbria lit. I.
Biogr. Lex. der hervorrag. Aerzte V.

Jul. Petersen.



Storch, Frederik Ludvig, 1805-83, Maler. S. var født paa
Fyn i Landsbyen Kjærte, hvor hans Fader, Hannibal Samuel S. (f.
1775 d. 1817)> var Sognepræst; hans Moder var Eleonore Christine
f. Kamp (f. 1772 d. 1849). Efter i 1823 at være bleven dimitteret
til Universitetet begyndte han efter sin Faders Ønske at studere
Theologi, men drev ved Siden deraf kunstneriske Studier; allerede
i sit Rusaar blev han, der fra sin tidlige Barndom havde haft sin
største Glæde af at tegne, især frie Kompositioner over romantiske
og historiske Æmner, Elev af Kunstakademiet, og i 1826 rykkede
han op i dettes Modelskole. 1828 debuterede han paa
Charlottenborgudstillingen med Billedet «Oscars Død», hvortil, som til
adskillige af hans senere Arbejder, Motivet var taget fra de
«Ossianske» Poesier; det vakte en Del Opmærksomhed og nød den
Ære at blive kjøbt til Statens Malerisamling; nu hænger det paa
Kronborg. Theologisk Embedsexamen tog han i 1830, men gjorde
aldrig Brug af den. I de nærmest følgende Aar dyrkede han
sammen med talentfulde Kammerater som Bendz og Küchler Kunsten
med en Flid og inderlig Hengivelse, der ganske vist mere gav sig
Udtryk i lyriske Stemninger end vidnede om indtrængende
Naturstudium, men som dog skaffede den unge Maler formaaende
Velyndere og hans Frembringelser Kjøbere; i 1831 solgte han saaledes
en Altertavle, «Christus i Gethsemane», til Kirken i Aasum paa
Fyn. Aaret i Forvejen (31. Marts 1830) havde han ægtet sin Kusine
Gertrudmine Claudine Kamp (f. 1811 d. 1881), Datter af Godsforvalter 
Chr. Aug. K., og med hende rejste han i 1832 til München,
hvor han satte Bo og opholdt sig det meste af en Snes Aar, nær
knyttet til de tyske Malere, som ved den Tid arbejdede i den
navnkundige bajerske Kunstby. I det hele lærte S. hurtig at føle
sig som Led af den Kreds, hvori han færdedes og virkede, og
hans Interesse for, hvad der trivedes i Hjemmet, synes i hans
Udlændighedsperiode kun at have været ringe. Han udviklede sig
mere og mere til udpræget Münchener-Kunstner, og medens han 
var en stadig Gæst paa de tyske Udstillinger, sendte han i 12 Aar
kun 2 Malerier hjem til Charlottenborg; det ene var i 1843 «Amor
lærer Psyche at styre Roret; en Genius stemmer Lyren», der var
malet for Kongen af Württemberg; det andet, 1844, «Venus efter
Badet paaklædes af Gratierne», kjøbt af Kong Christian VIII.
Efter at dette Billede havde været at se i Kjøbenhavn, gik der
igjen en Række af Aar, inden S. lod høre fra sig i Hjemmet, i
det han 1852 udstillede en Gruppe «Italienerinder»; men fra den
Tid indtil et Par Aar før sin Død hørte han til Charlottenborgudstillingens 
faste Stok, efter at han, der paa Kong Christian VIII's
Bekostning 1845-46 havde foretaget en Rejse til Italien, 1852
havde taget Ophold i Fædrelandet. Der blev han agreeret af
Kunstakademiet (1852), men sit Medlemsbillede, der skulde have været
udført over Æmnet «Numa og Egeria», fik han først færdigt 1859
og indleverede det aldrig. Grunden dertil var efter al Sandsynlighed 
den, at han strax efter sin Hjemkomst fik en saa stor Mængde
Bestillinger paa Portrætter, at de i de første 7-8 Aar optoge
næsten al hans Tid. Fra 1855 var det igjen væsentlig Æmner,
hentede fra den hellige Skrift, Historien og Digtekunsten, han
behandlede; nævnes kunne saaledes Altertavlerne «Kvinderne i Christi
Grav» (Smerup Kirke) og «Hyrdernes Tilbedelse» (Spjellerup Kirke)
samt flere Arbejder over Motiver fra «Sakuntala», Nordens
Sagnhistorie -- «Heimer og Aslaug» -- og nyere Poesi; hans «Grev
Otto af Oldenborg og Bjærgjomfruen» blev 1863 kjøbt af Kong
Frederik VII og skjænkedes af Grevinde Danner til den kongl.
Malerisamling; i 1865 vakte hans «Judith» ikke ringe Bifald.

S., der døde 2. Sept. 1883, var en nobel og ualmindelig elskværdig 
Karakter, og hans fine Dannelse og inderlige Følelse give
de bedste af hans Kompositioner og Portrætter noget vist tiltalende.
Ved Siden deraf lide de dog af Mangler, imod hvilke de gode
Egenskaber ikke ret kunne veje op; hans Tegning er ingenlunde
ulastelig, Farven konventionel og Foredraget uden Kraft og
Personlighed. Af de 3 Billeder, den kongl. Malerisamling i Aarenes Løb
erhvervede af ham, er intet ophængt.

Weilbach, Nyt Konstnerlex. 

Sigurd Müller.



Storch, Mathias Vilhelm Samuel, f. 1837, Landbrugskemiker.
Vilh. S. er født 21. Juli 1837 i Kjøng ved Assens, hvor Faderen,
Konsistorialraad Christian S., var Sognepræst. Moderen var Karen
Mathilde f. Gøtzsche. 1856 blev han Examinand ved den 
polytekniske Læreanstalt, og 1861 underkastede han sig Examen i
anvendt Naturvidenskab. Efter i 2 Aar at have været Kemiker ved
Kryolithsodafabrikken «Øresund» deltog han som Artillerilieutenant
i Krigen 1864. Fra 1865-82 var S. Medarbejder i V. Steins
kemiske Laboratorium og kastede sig her særlig over Studiet af
Landbrugskemi. Det er et betydeligt Antal udenlandske
agrikultur-kemiske Arbejder, som S. i dette Tidsrum har oversat 
paa Dansk og bearbejdet videre, foruden at han har foretaget flere
selvstændige Undersøgelser.

Med dette Grundlag og kjendt som en særdeles samvittighedsfuld 
Analytiker blev S. derfor N. J. Fjord en vigtig Støtte ved
dennes mange Forsøg paa Landbrugets Omraade, og da [882 paa
Fjords Initiativ den kongl. Veterinær- og Landbohøjskoles
Laboratorium for landøkonomiske Forsøg blev bygget, var S. selvskreven
til at være dettes kemiske Leder. I denne Stilling har han virket
med stor videnskabelig Dygtighed, og som særlig erfaren i den
mikroskopiske Teknik er det lykkedes ham at udføre Arbejder af
megen Originalitet, saaledes «Undersøgelser over nogle ret hyppig
forekommende Konsistensfejl hos Smørret og Aarsagerne til deres
Fremkomst samt over Mælkekuglernes Bygning». Ogsaa som Bakteriolog 
er S. velkjendt, og det er maaske hans største Fortjeneste
at have givet Impulsen til Indførelsen af Renkulturer af
Mælkesyrebakterier til Flødens Syrning, et Fremskridt, der har haft en
overordentlig Betydning for vor hjemlige Smørproduktion. -- 1882
ægtede S. Petra Christine Bang, Datter af P. B., Sognepræst til
Haarby. 1892 blev han udnævnt til Professor. 1900-1 var han
konstitueret som Forstander for Forsøgsvirksomheden ved
Landbohøjskolen. 

Orla Jensen.



Storch, Oscar Paolo Samuel, 1833-96, Læge, var en Søn
af ovfr. nævnte Historiemaler Fred. Ludv. S. og fødtes i Dresden
14. Jan. 1833. Med Forældrene kom han 1835 til München og
blev fra det derværende Gymnasium dimitteret som Student 1851,
men immatrikuleredes 1852 i Kjøbenhavn, hvor Forældrene nu havde
taget Bolig, begyndte her sine medicinske Studier og viste sig tidlig
naturvidenskabelig og særlig kemisk interesseret, hvad der gav sig
Udslag i, at han 1857 vandt en Pris for en af Videnskabernes
Selskab stillet Opgave om Fiskeguano. 1858 tog han Lægeexamen,
var de følgende Aar Kandidat ved Almindeligt Hospital, 1861-62
Læge ved Sygehjemmet og samtidig kirurgisk Prosektor, virkede 
1862-65 som Reservemedikus ved Almindeligt Hospital og det nye
Kommunehospital, i samme Tidsrum som Medredaktør af
«Hospitalstidende» og var 1864-65 Læge ved den mediko-pnevmatiske
Anstalt. 1865 erhvervede han sig Doktorgraden for en dygtig 
Afhandling om den akute Fosforforgiftning, foretog derpaa med
Stipendium en Studierejse og konkurrerede 1867 til det nye Lektorat
i Retsmedicin og Hygiejne. 1868-70 var han Distriktslæge paa
Nørrebro, 1870-75 Læge ved Kjøbenhavns Amts Sygehus, 1869-96 
ved Ladegaardens Sygeafdeling, 1873-79 ved Kjøbenhavns Ting- 
og Arresthus. 1871-74 var han Censor ved Lægeexamen og
virkede i et længere Tidsrum som klinisk Privatdocent med
Brystsygdommene som Specialæmne. 1874 blev han Medlem af
Sygehjemmets Bestyrelse, 1882 Meddirektør for Lægernes Enkekasse.
1894 fik han Professortitelen. Med altid uforandret varm
videnskabelig og human Interesse varetog han sin Gjerning, men i en
Aarrække var hans Virksomhed hemmet af en besværlig Sygdom,
for hvilken han bukkede under 22. April 1896. -- 1869 ægtede
han Marie Félicité Louise Gamél, Datter af Grosserer Antoine
Cyrille Fr. G. (V, 560).

Carøe og Selmer, Den danske Lægestand, 6. Udg. 
Ugeskr. f. Læger 5. R. III, 431 f. 
Hosp. Tid. XXXIX, 444. 
Bibl. f. Læger 7. R. VII, 322.

Jul. Petersen.



Storck, Herman Baagøe, f. 1839, Arkitekt. Han er født i
Skibby Præstegaard paa Sjælland 18. Febr. 1839 som Søn af
Sognepræst Peter Frederik S. (f. 1797 d. 1880) og Margrethe Cathrine f.
Holten (f. 1799 d. 1864). Han blev Student 1859, gjennemgik
derefter Kunstakademiet, hvor han 1866 vandt den lille Guldmedaille;
samtidig tegnede han hos J. H. Nebelong og Herholdt, for hvem
han 1867-70 var Konduktør ved Ombygningen af Herlufsholm.
1870-71 studerede han i Italien med Rejseunderstøttelse fra
Akademiet; han har baade tidligere og senere foretaget Rejser i
Udlandet. 1868 ægtede han Emma Bruun (f. 1843), Datter af
Sognepræst Hans Herman B. (f. 1810 d. 1861) og Jacobine Frederikke f.
Wesenberg 1880 blev han Medlem af Kunstakademiet, 1887-93
var han Medlem af Akademiraadet.

Da S. i Slutningen af 1871 paatog sig at fuldføre Viborg
Domkirkes Ombygning efter N. S. Nebelongs og Tholles Død, var han
en temmelig ukjendt Mand; da han 1876 havde endt sit Arbejde,
var han anset som en .ualmindelig fin og dekorativt begavet
Arkitekt. Blandt hans senere Arbejder kunne nævnes: i Kjøbenhavn 
Landmandsbankens Bygning paa Hjørnet af Boulevarden og
Frederiksborggade, 1882-83, Abel Cathrines Stiftelse, 1886, Helligkorskirken, 
den Soldenfeldtske Stiftelse, 1894, Landmandsbankens nye
Tilbygning ved Holmens Kanal, 1900; uden for Kjøbenhavn
Herregaarden Sophiendal i Jylland, Avlsgaarden Vedbygaard og et
Apothek i Svendborg, 1888, foruden enkelte Privatbygninger rundt
omkring. Han har restavreret: Søndersogns Kirke i Viborg 1875,
Helligaandskirken i Kjøbenhavn 1879, Stubbekjøbing og He Kirker
1882, Ledøje Kirke 1886, Horsens og Salling Kirker 1891, Svendborg 
St. Nicolai, Maribo og Bjernede Kirker 1892, Merløse Kirke 1893, Store
Heddinge Kirkes Kor 1894 og Taarn 1902, Helligaandskapellet i
Kjøbenhavn 1895, Olai Kirkespir i Helsingør 1898, Graverboligen paa
Assistens Kirkegaard i Kjøbenhavn 1900, og han er i Øjeblikket i
Færd med at restavrere St. Mariæ Klosterkirke i Helsingør og
Ringsted Kirke, begge Restavrationer beregnede til at vare 7 Aar.
Han vandt 1. Præmie i Konkurrencen om Raadhuset i Roskilde,
men Arbejdet overdroges til Momme; han lod i sin Tid paa
Ministeriets Opfordring Ribe Domkirke opmaale og indgav et Projekt
til dens Restavration, men da hans Opfattelse af Restavrationens
Principper stod i Modstrid med Ministeriets, bad han om
Antagelse af en anden Arkitekt (Amberg). Hans sidste Arbejde er
et Udkast til en Musæumsbygning i Østre Anlæg for den
Hirschsprungske Kunstsamling.

S. ejer en meget stor Seglsamling, og gjennem den har han
tidlig faaet Interesse for Slægter og Personer og de dem vedrørende
Gaarde og Kirker, hvad der igjen har ført til Studiet af Heraldik
og Arkitektur. Han er en ualmindelig gjennemdannet Personlighed,
en i høj Grad smagfuld og behersket Arkitekt; i sine mange
Restavrationsarbejder har han vist den største Respekt for den oprindelige
Stil og den fineste Forstaaelse af Stilens Aand, saa vel i Helhed som
i Enkeltheder. Sin sjældne Tegneevne har han vist i sine talrige
Bidrag til «Tegninger af ældre nordisk Arkitektur», sit grundige
Kjendskab til vor middelalderlige Bygningskunst i Værkerne:
«Sallinglands Kirker» II (1893), «Danske Tufstenskirker» II (1894) og
«Grenaaegnens Kridtstenskirker» (1896).

Weilbach, Nyt Kunstnerlex.

Erik Schiødte.



Storm, Caspar Herman, 1718-77, Officer og Stiftamtmand,
var født i Throndhjem 9. Febr. 1718 og Søn af Oberst Christian
Ulrik S. og Helene Margrethe f. v. Hausmann. Familien var 
oprindelig svensk; C. U. S.s Fader, Arvid Christian S., var flygtet til
Norge, fordi han havde dræbt Digteren «Lucidor», og var der bleven
Generalmajor og saaledes rangadelig. S. studerede ved Sorø
Akademi, blev 1735 Lieutenant, 1740 Kapitajn, 1752 karakt. Major, 1755
Sekondmajor og 1756 Premiermajor, alt i det nordenfjældske
gevorbne Infanteriregiment. Derefter blev han 1763 Stiftamtmand i
Christiania. Efter sin Moder (d. 1764) arvede han betydelige Midler
og ejede bl. a. den indbringende Bingens Lændse. Han blev 1763
gift med Ida Sophie Mangelsen, eneste Barn af den rige
Generallieutenant Joh. M. i Christiania (XI, 89), hvis Formue han dog ej
selv kom i Besiddelse af, da hans Svigerfader overlevede sin Datter.
Derefter ægtede han 1767 Margrethe f. v. Heinen, Enke efter Chr.
Stockfleth til Brahesholm (ovfr. S. 441).

S. var en velstuderet og kundskabsrig Mand med smukke
Interesser. Han besad et udvalgt og elegant Bibliothek paa 9000
Bind og interesserede sig for Oprettelsen af en højere
Undervisningsanstalt i Christiania i realistisk Retning. Et satirisk Brev
fra ham (Høst, Struensee III, 261 f.) vidner om, at han var en god
Stilist. Han førte et stort og kostbart Hus og havde stor
Byggelyst. I Christiania opførte han en meget elegant Gaard, der siden
blev Krigsskolens Lokale, og i Oslo «Ladegaarden» paa den
middelalderlige Bispegaards Tomt.

Under alt dette forværredes imidlertid hans økonomiske
Stilling i den Grad, at han i Marts 1772 maatte gjøre Opbud,
hvorpaa han nedlagde sit Embede og drog til Danmark. Opbudet var
saa meget slemmere, som offentlige Midler vare inddragne i Boets
Masse, hvorved ogsaa hans Kollega i Stiftsdirektionen, den gamle
Biskop Nannestad, blev ruineret. Det er blevet sagt, at S. kort
efter sin Ulykke skal have gjort et Besøg i Sverige og ikke have
staaet ganske uden for de Stemplinger, som Gustav III netop ved
den Tid begyndte for at gjøre sig til Herre over Norge. Sine
sidste Leveaar tilbragte han paa Fyn, hvor han døde 12. Marts
1777. En Datter af hans første Ægteskab var gift med Fr. Ant.
Greve Wedel-Jarlsberg og Moder til Norges Statholder Herm. W.-J.

L. Daae.



Storm, Edvard, 1749-94, Digter og Skolemand, Søn af 
Præsten Johan S. og dennes 2. Hustru, Ingeborg Birgitta f. Røring.
E. S. blev født 21. Avg. 1749 i Vaage Præstegjæld (i
Gudbrandsdalen), hvor Faderen den Gang var ansat. I Vaage Præstegaard 
tilbragte S. de første 12 Aar af sit Liv, indtil han i 1761 blev
optaget i Christiania lærde Skole. 1765 tog han Examen artium ved
Kjøbenhavns Universitet, men vendte i det følgende Aar,
rimeligvis af Helbredshensyn, tilbage til Faderens Præstegaard. En Tid
var han Huslærer i Lesje Præstegjæld, men med denne Undtagelse
tilbragte han Aarene 1766-69 i sit Barndomshjem. De stærke
Indtryk fra Barneaarene af norsk Dalnatur og Dalliv bleve i disse 
Aar fæstnede og uddybede. Som Dreng havde han leget sammen
med Sognets Bøndergutter, og som Yngling holdt han sig ikke
fornemt tilbage fra Bondebefolkningen. Der var i Præstegaarden
en 17aarig Tjenestegut, Jacob Danielsen, som S. tog sig meget af;
han underviste ham, saa at han senere kunde blive Skoleholder
og Klokker. Vi have endnu en Del Breve bevarede, der bleve
vexlede mellem de 2 Mænd (det sidste fra 1777); de vise, hvor
fortrolig S. udtalte sig om de inderste aandelige Spørgsmaal til
denne fordums Tjenestekarl. Allerede dette Forhold aabenbarer
nogle af de ejendommeligste Træk i S.s Natur: hans varme,
medfølende Natur, hans Jævnhed og endelig den vordende Skolemands
Trang til at fremkalde slumrende Spirer, til at opdrage. Hans
Lyst til at tage sig af Naturer, der af en eller anden Grund stode
i Stampe, gav sig ogsaa senere smukke Vidnesbyrd. En fattig,
forældreløs Skomagersøn i Kjøbenhavn, Lars Jørgensen -- han
optog senere Storms Fornavn, Edvard -, sørgede han næsten helt
for i et Par Aar, indtil Drengen kunde klare for sig selv, J. blev
senere en anset Kjøbmand i Kongsberg. Under et Sommerophold
i Farum blev S. opmærksom paa en faderløs Bondedreng, Poul
Rasmussen, der blev hans tredje Plejesøn og ogsaa optog Navnet
Edvard; han vandt et bekjendt Navn som Komponist af Melodien
til «Danmark, dejligst Vang og Vænge» (XIII, 514). -- Til
Opholdet i Vaage Præstegaard knytter sig ogsaa Mindet om S.s --
saa vidt vi vide -- baade første og sidste Kjærlighed. Han
forelskede sig i en ung Bondepige fra Sognet, Ragnhild Hammer.
Det synes, at Faderen har lagt sig imellem for at hindre en
«Mesalliance»; sikkert er, at de bleve skilte fra hinanden. Hun blev
senere gift; han døde ugift. I sin «Erlands Ode til Jutulsbjærget»
har S. sunget om sin Ragnhild og deres fælles Ungdomsminder.

I Juli 1769 tog S. hjemme fra for i Kjøbenhavn at begynde
sine Studier for Alvor; det var Tanken, at han skulde studere
Theologi, men han fik aldrig Embedsexamen, særlig vel fordi han
tidlig af Lyst til litterær Virksomhed blev draget bort fra 
Embedsstudierne, dels vel ogsaa fordi hans økonomiske Forhold lagde ham
Hindringer i Vejen. Skjønt han hurtig fik Regensen, maatte han
dog i mange Aar kæmpe med haarde Kaar. I Anledning af sit
Digt «Indfødsretten» fik han (1778) en aarlig Hædersgave paa 100
Rdl. fra Kongens Kasse og lige saa meget fra Arveprinsen; lidt
tjente han desuden ved Undervisning og ved litterært Arbejde. -- 
Skjønt S. var Nordmand, gik han dog ikke ind i det norske
Selskab; han var nemlig en ivrig Beundrer af Ewald og sluttede sig
derfor til hans Vennekreds (jvfr. hans Digt «Ewald eller den gode
Digter»). Men hans Ophold i Norge som Barn og ung Mand
havde dog knyttet ham nøje til dette Land; hans Breve vise,
hvor længselsfuldt han, midt i et kjøbenhavnsk Vintersøle, kunde
drømme om en frisk norsk Vinter med ringlende Slædebjæller i
susende Fart over den hvide Sneflade. Og hans Barndomsegns
Bygdemaal, det Maal, hvorpaa hans Ragnhild havde talt til ham,
hvor underlig dragende kunde det ikke endnu klinge i hans Ører l
Saa skrev han 9 Sange paa norsk Bygdemaal, rimeligvis i
Begyndelsen af 70erne. Disse Sange have ikke blot det mærkelige ved
sig, at de ere de første i deres Art, paa en vis Maade den første
Spire til den norske Litteratur paa Maalet, men de ere i sig selv
det bedste, S. har skrevet; der er over dem en Naturlighed og
Friskhed, som intet af S.s Digte paa Dansk ejer. Flere af dem
fik saa langt et Liv paa den norske Bondestands Læber, at de
synges den Dag i Dag.

S.s Digtning paa Dansk begynder med «Bræger», et komisk
Heltedigt, der udkom 1774. Indholdet er det, at en Degn drager
ud for at samle Paaskeæg; men Avind, der misunder ham hans
forventede Nydelse, faar Æolus til at blæse ham Støv i Øjnene,
saa han snubler, og alle Æggene knuses. I Fortalen gjør
Forfatteren Rede for, af hvilken Grund han havde skrevet Digtet:
«Vort Sprog har stor Mangel paa sammenhængende episke Digter
baade i det alvorlige og komiske Slags»; derfor har han digtet
«Bræger». Det komiske Heltedigt blev derefter; det er for et
Nutidsmenneske ganske ulæseligt. 1775 udgav han, under det
psevdonyme Navn «Erland Sivertsen»: «Adskilligt paa Vers»; i de
følgende Aar kom bl. a. «Indfødsretten» (1778), et Digt i 4 Sange,
og «Fabler og Fortællinger i den Gellertske Smag» (1778). I 1785
udgav han «Samlede Digte». I Forordet til dem udtaler han sig
saaledes: «Hvad jeg for Efterslægten vil vedkjendes, skal bestaa i
denne Samling (Sangene paa Maalet findes ikke heri), i de forhen 
udgivne Fabler og Fortællinger og i de hellige Sange efter Uz'
og flere tyske Digteres Originaler. I Fald jeg efterdags lader noget
trykke, skal jeg nok mage det saa, at det og kan høre til denne
Klasse.» (Til det senere trykte hører bl. a. de Almueviser, som
han udgav paa Foranledning af Selskabet for Efterslægten for om
muligt at fortrænge «de dumme og usædelige Gadeviser».) De
samlede Digte betegne i Virkeligheden Afslutningen af S.s
digteriske Virksomhed; vi kunne altsaa her tage et Overblik over den.

Som de ovenfor anførte Ord af Fortalen til «Bræger» godtgjøre, 
delte S. Datidens gængse Opfattelse: at det var en Digters
Opgave, ikke just at udsynge det i hans Sjæl, som trængte paa
for at finde Udtryk, men at stræbe efter at udfylde tomme
Rubrikker i Tidens poetiske Litteratur. Imellem S.s samlede Digte
finde vi da ogsaa Læredigte, Oder, Satirer, historiske Romancer,
Selskabssange, Drikkeviser og aandelige Sange. Det allermeste af
dette er uden poetisk Værdi og ogsaa uden litteraturhistorisk
Betydning. Af hans aandelige Sange bleve 10 optagne i
«Evangelisk-kristelig Salmebog», men kun et Par af dem slap ind i Roskilde
Konvents Salmebog, og ingen af dem er mere i levende Brug.
Af hans øvrige Digtning har kun én Sang beholdt Livskraft i sig
til vore Dage: «Zinklars Vise» (den stammer vist fra Slutningen
af 1781). S. er ikke den første, som forsøger sig i den historiske
Romance, men «Zinklars Vise» er dog den første læselige af den
Art, og S. bliver derved paa en Maade denne poetiske Genres
Grundlægger. «Thorvald Vidførle» (med Omkvædet: «Men
Thorvald har reddet sin Konge») er hans næstbedste Digt i denne
Retning.

S. slutter, som allerede bemærket, i det væsentlige sin
digteriske Virksomhed omkr. 1785. Fra nu af træder Skolemanden i
Forgrunden. I 1786 stiftede en Kreds af bekjendte Mænd
«Selskabet for Efterslægten»; S. var en af Medstifterne og kom til at
spille en betydelig Rolle i dets Virksomhed. Blandt de Opgaver,
Selskabet satte sig, var den vigtigste Stiftelsen af en Realskole for
Børn og i Forbindelse dermed Afholdelse af populære Foredrag
for ældre Børn og unge Mennesker over Æmner fra forskjellige
Videnskaber. Foredragene kom først i Gang; de holdtes om
Eftermiddagen, og S. læste 4 Timer om Ugen over «Leveklogskab»,
Geografi, dansk Sproglære og græsk og nordisk Mythologi. Det
er gjennem disse mythologiske Forelæsninger, at den unge
Oehlenschläger senere føres ind i den nordiske Gudeverden. Da 

selve Skolen kom i Gang, fik S. fuldt op at gjøre; der gik ikke
en Dag, uden at han besøgte den, enten for selv at undervise
eller for at føre Tilsyn med Undervisningen. Det var da ganske
naturligt, at han fra 1790 knyttedes fastere til Skolen som en Slags
Overinspektør. Hidtil havde hans Virksomhed været helt gratis;
nu fik han fri Bolig paa Skolen. Efterslægtselskabet havde sat
sig den Opgave at skabe en Realskole, i hvilken de gamle Sprog
traadte tilbage (Latinen fik kun 2 ugentlige Timer, Græsk ingen),
medens Modersmaalet, Historie, de nyere Sprog, Naturfagene osv.
traadte i Forgrunden. End videre blev det fremhævet, at
Hovedopgaven skulde være, «saa vidt saadant ved Undervisningen kan
ske, at danne Børnenes moralske Karakter». Skolen skulde være
karakteropdragende, og Opdragelsen skulde foregaa paa en human,
virkelig pædagogisk Maade. Det gamle Propnings- og Pryglesystem
vilde man intet have med at gjøre. Og naar det lykkedes Skolen
forholdsvis godt at løse denne Opgave, tilkommer Æren derfor i
første Række S. Han forstod at fængsle Børnene ved sin Undervisning 
(han optraadte ogsaa som Skolebogsforfatter med en lille
Geografi), men det vigtigste var dog den opdragende Indflydelse,
han, rent umiddelbart, havde paa dem gjennem sin jævne, ædle
Karakter. «Jeg er», skriver han i et Brev, «og saa aldeles i
Besiddelse af Børnenes Venskab og Fortrolighed, at jeg kan med en
Mine faa dem til alt, hvad jeg vil. Hver Søndag har jeg en
Sværm af dem, som komme til mig blot for at tale med mig.»

«Ethvert fornuftigt Menneske», skriver S. i et Brev, «maa i
alle sine Anlæg forestille sig altid det værste og sletteste Udfald
for at vænne sin Sjæl til med Lydighed og Hengivenhed at tage
imod den himmelske Faders Vilje, ihvordan den end er.» Vi have
S.s hele Karakter i disse Ord. Begyndelsen af dem røber en vis
Gammelmands-Forsigtighed. Han var ingen stærk Natur med store
Drømme og dristige Tanker. Men Slutningen af de anførte Ord
maa ikke overses; S. var en virkelig from Natur. «Jeg har lært
af Erfaring», siger han et Sted, «at der uden Religion og
Gudsfrygt er ingen sand Lyksalighed til.» Og hans Religiøsitet var
ikke mørk og sygelig. Han skriver en Gang til den før omtalte
Jacob Danielsen: «Hvad mit Sind angaar, da er det gemenligen
muntert og sorgløst. Hele Skabningen, er for skjøn til at beskues
igjennem Taarer. Vor Jord er alt for yndig til at være en
Grædedal for sande troende Kristne».

S. var en fordringsløs og beskeden Natur; men man satte 
Pris paa hans Karakter og Evner og ønskede at drage Nytte af
dem. Han blev anmodet om at indtræde i den Salmebogskommission, 
der blev nedsat i 1790 for at udarbejde en ny Salmebog, og
en Maaned før sin Død udnævntes han til at være en af
Direktørerne for det kongl. Theater. S.s Helbred havde i adskillige
Aar været meget skrøbeligt; i Sommeren 1794 forværredes det
meget, og 29. Sept. s. A. døde han.

F. Nygård, Efterslægtselskabet og E. Storm (1886).

F. Rønning.



Storm, Hans Theodor Woldsen, 1817-88, Forfatter. 
Hans Fader var Johann Casimir S. (d. 1874), Prokurator i Husum og gift
med Lucie f. Woldsen (d. 1879). Th. S. fødtes 14. Sept. 1817.
Hans Opdragelse i Hjemmet var af en mærkelig fri Natur; han
læste ikke noget, men hørte meget fortælle; «Religion og
Kristendom hørte jeg aldrig tale om», siger han selv. Han blev tidlig
greben af Lysten til at digte og tog Afsked fra Skolen i sin
Fødeby med et Digt om Makkabæerne. Den tyske Litteratur var
ham temmelig fremmed og gik først op for ham, da han kom ind
i øverste Klasse i Gymnasiet i Lybek. I 1837 kom han til Kiel
for at studere Jura, men hverken denne eller Studenterlivet
behagede ham. Om sit Universitetsarbejde siger han selv: «Jeg har
intet Talent til at lære og har aldrig lært noget ordentligt; at
arbejde har jeg egentlig først rigtig lært som Digter.» 3 Semestre,
som han tilbragte i Berlin, og en Udflugt til Dresden gjorde intet
stærkere Indtryk paa ham; 1839 kom han igjen til Kiel, hvor han
sluttede et intimt Venskab med Brødrene Mommsen, som kraftig
vakte hans Energi i poetisk Retning; ogsaa Schwaberen Mørike
paavirkede ham stærkt. I denne Tid opstod «Liederbuch dreier
Freunde» (1843). I 1843 nedsatte S. sig som Advokat i Husum og fik
ved sine Familieforbindelser en betydelig Praxis. 15. Sept. 1846
blev han gift med sin Slægtning Constance Esmarch, Datter af
Borgmesteren i Segeberg; hun blev en udmærket Husmoder, var
meget musikalsk og dybt forstaaende over for sin Mands
Aandsfostre.

1851 udgav S. sin første selvstændige Bog: «Sommergeschichten
u. Lieder», og den bekjendte Novelle «Immensee» (skreven 1844)
udkom i omarbejdet Skikkelse. I Kampen mod det danske
«Fremmedherredømme» deltog S. ikke som Politiker, men viste sig i
sine Digte som en «ægte tysk Patriot» eller rettere sagt ægte
«Dänenfresser», hvorfor man fra dansk Side kasserede hans 
Bestalling. Til Løn for sit «patriotiske» Sindelag blev han ansat
som Assessor i Potsdam (1853), men han kunde ikke gro fast her;
han følte sig fremmed i den store Stads umiddelbare Nærhed og
led af Hjemve, og skjønt han blev behagelig opfrisket ved en
Rejse til Heidelberg (1855) og et kort Samvær med sin Ven Mørike,
var det dog lige galt efter Tilbagekomsten; men 1856 blev han
«Amtsrichter» (Underretsdommer) i Heiligenstadt (im Eichsfeld),
hvor han følte sig mere som hjemme og atter fik Lyst til at skrive.
Her fremkom ogsaa en Del Noveller. I Marts 1864 havde han
den Glæde at blive kaldet som «Landvogt» til Husum (efter den
preussiske Annektion blev han «Amtsrichter», 1874 «Oberamtsrichter», 
1879 «Amtsgerichtsrath»), og nu følte han sig igjen lykkelig,
uagtet Preussernes «schneidige» Væsen ikke rigtig tiltalte ham.
Hans Hustru døde imidlertid 20. Maj 1865, og hans Smerte og
Sorg mildnedes ikke ved noget Haab om en Gjenforening; dog
høre de Digte, hvori denne Begivenhed har fundet Omtale, til de
fineste Perler i tysk Lyrik. I 1866 giftede S. sig anden Gang, med
Dorothea Jensen, som plejede ham ømt og trofast til hans Død.
I 1868 begyndte han at udgive sine «Gesammelte Schriften» (10
Bd., 1868-77), som indeholde en Fylde af fint tænkte og fint udførte, 
til Dels historiske Noveller, der høre til det bedste, den tyske
Litteratur ejer paa dette Felt. 1880 tog S. sin Afsked og flyttede
til Hademarschen ved Hanerau, men besøgte jævnlig Husum, hvis
Indbyggere fik deres berømte «Herr Rath» udnævnt til Æresborger.
Han døde 4. Juli 1888. Hans bedste Noveller findes i Samlingen
«Vor Zeiten» (Berlin 1886).

Allg. Deutsche Biographie XXXVI.
Deutsche Rundschau LVII-VIII.

C. A. Nissen.

 1685-1754, Officer">

Storm, Ulrik Frederik, 1685-1754, Officer, var Søn af 
Generalmajor Arvid Christian S. og Anna f. v. Kocken. Da Faderen 
1694 blev udnævnt til Kommandant i Frederiksstad (i Norge),
ansattes den kun 9 Aar gamle Søn som Konduktør sammesteds,
1707 blev han Sekondlieutenant og 1710 Premierlieutenant ved
Cicignons gevorbne Infanteriregiment, hvilket han imidlertid forlod
1711, hvorefter han 1713 blev ansat som Kapitajn reforme ved
Grenaderkorpset, hvor han 1715 avancerede til Kompagnichef, 1723
Oberstlieutenant ved et nationalt Regiment Dragoner i Sjælland,
Laaland og Falster, 1731 Underfører ved Drabantgarden, s. A.
Oberst, 1732 Overfører ved Drabantgarden, 1733 Chef for det 
nyoprettede nørrejyske nationale Infanteriregiment, 1745 Generalmajor
af Infanteriet med Anciennitet fra 1742, 1748 Kommandant i
Frederiksstad (Norge) til sin Død, der indtraf 24. Sept. 1754, efter at
han 1/2 Aar forud var udnævnt til Generallieutenant. Han var
fra 1749 Ridder af Danebrog. -- Gift med Hedevig f. Werenskiold
(f. 1702 d. 5. Jan. 1771), Datter af Jens W. (Wernersen, adlet 1717)
til Borregaard, Trosvik og Nygaard og hans 1. Hustru, Margrethe
Jensdatter Lobeck.

Tychsen, Fortifikations-Etaterne og Ingenieurkorpset 1684-1893. 
Anker, Biogr. Data om norske Generalspersoner.

C. O. Munthe.



Stoud, Frederik, 1759-1823, Kollegiedeputeret, en Søn af 
Prokurator Carl Christopher S. og Christine f. Weinmann, fødtes i
Kjøbenhavn 5. Febr. 1759, blev 1777 Student fra sin Fødebys
Latinskole, tog det følgende Aar Philosophicum, studerede derefter
Filologi og de skjønne Videnskaber, var tillige Lærer for forskjellige
unge Adelsmænd og fik senere Lejlighed til som Hovmester for
saadanne paa 2 3aarige Udenlandsrejser bl. a. at studere
Statsøkonomi. Efter sin Hjemkomst fra den sidste Rejse udnævntes
han 1797 til Fuldmægtig i det vestindisk-guineiske Rente- og
Generaltoldkammer, blev 1798 Chef for dettes Sekretariat, 1799 tillige
Kommitteret i Kollegiet, 1812 Deputeret sammesteds og beklædte
fra 1816 til sin Død, 30. Maj 1823, Stillingen som Deputeret i
Generaltoldkammer- og Kommercekollegiet. Tillige var han 
1799-1804 Politiets Medhjælper ved Gjennemlæsningen af udkomne
Skrifter, 1801-23 Medlem af Bestyrelsen for den Reiersenske Fond,
1809-14 Medlem af den norske Provideringskommission og 1813-16 
Medlem af den extraordinære Finanskommission. 1808 fik
han Titel af Justitsraad, 1812 af Etatsraad. Han var i Besiddelse
af en utrættelig Arbejdsomhed, grundige Kundskaber og et klart
Overblik, og nød derfor med rette megen Anseelse blandt sine
Kaldsfæller, hvem han desuden vandt ved sin Frimodighed og sit
fornøjelige Lune. Hans mangesidige Interesser have sat sig ikke faa
Spor i Litteraturen. Han blev 28. Maj 1799 gift med Anne Marie
Abildgaard (døbt i Kjøbenhavn 3. Avg. 1771, f sammesteds 15.
Okt. 1857), en Datter af Professor Peter Chr. A. (I, 50).

Erslew, Forf. Lex.
Daae, Det gl. Christiania, 2. Udg., S. 268 ff.

G. Kringelbach.



Stoud, Ludvig, 1649-1705, Biskop, født i Bergen 25. April 
1649 af Forældrene Otto Rasmussen S., den første Sognepræst til 
Nykirken (f. 1620 d. 1657), og Cathrine Munthe (f. 1628, d. 1674 som
Enke efter Generaltoldforvalter Herman Garmann, hendes 3. Mand,
V, 574). Han deponerede fra Bergens Skole 1667, fik Attestats
1669, drog s. A. udenlands og studerede i Holland, England og
Frankrig. Han blev immatrikuleret i Leiden 1669. Han vendte
hjem 1672 og blev 1673 Magister. S. A. blev han Vicepastor i
Holbæk og 1676 Stiftsprovst og Sognepræst til St. Knuds Kirke i
Odense, hvorfra han 1699 kaldedes til Biskop i Christianssand, hvor
han døde 28. Avg. 1705. Han har kun udgivet et Par Ligprædikener 
af det i hin Tid almindelige Slags med Vidnesbyrd om den
gamle Orthodoxi, som han tilhørte. I Odense stod han i et
venskabeligt Forhold til Kingo, med hvem han vistnok i et og alt
har stemt sammen. Om hans Virksomhed som Biskop fortæller
Bloch i «Fynske Gejstligheds Hist.», at han med Iver og Nidkjærhed
søgte at udrydde Levninger af papistiske og hedenske
Vederstyggeligheder. Bloch udtaler sig ikke nærmere herom, men det maa
være i Sætersdalen, han har haft dette Arbejde, der kan have
været haardt nok med det stridbare Folkefærd. Biskoppen naaede
ikke sit Maal, da der endnu 1780 fandtes et «Afgudsbillede», der
blev foræret Biskop Spidberg. Han var en heftig Mand, og naar
han indlod sig paa ovennævnte Arbejde, kan det da være rimeligt,
at Ærgrelser have forkortet hans Liv. Han var ellers bekjendt for
sin ualmindelige Legemshøjde. Gift 1. (1673) i Holbæk med Maren
May (d. 1677), Datter af Mag. Søren Nielsen M., Sognepræst i
Holbæk (d. 1679), og Cathrine Pedersdatter Motzfeldt, Søster til
Griffenfelds Moder; 2. (1678) med Sophie v. Angel (f. 1646, d. 1716,
begravet i Odense 10. Sept.), Datter af Raadmand Peter Otto v. A.
og Sophie Jørgensdatter Altewelt.

Bloch, Fyenske Geistligheds Hist. I, 636 ff. 
Wiberg, Alm. Præstehist. II 512. 
Faye, Christianssands Bispe- og Stiftshist. S. 280.

D. Thrap.

 1761-1838, Skolemand">

Stougaard, Jens, 1761-1838, Skolemand, blev født 30. Okt. 
1761 i Ry i Aarhus Stift, hvor hans Fader, Peder Pedersen, var
Snedker. Moderen hed Anne Cathrine f. Herholdt. Oprindelig
var han bestemt for Haandværksstanden, men da al hans Hu stod
til at læse, blev han 1775 sat i Aarhus Latinskole. Her tog han
Navnet Stougaard efter en gammel Onkel, der gav ham en aarlig
Understøttelse. 1783 blev han Student med Udmærkelse, men da
han manglede Midler til at fortsætte sine Studier, maatte han i
nogen Tid ernære sig som Huslærer i Jylland. 1788 blev han 
ansat som Hører ved Roskilde Kathedralskole, men blev allerede
Aaret efter Vicekonrektor i Aarhus. 1791 bestod han den filologiske
Skoleembedsexamen med Udmærkelse, hvorefter han blev virkelig
Konrektor. 1805 blev han Rektor ved samme Skole, som han
derpaa styrede lige til sin Død, 4. Marts 1838. 1815 havde han
faaet Professortitelen. 1791 ægtede han Johanne Marie Secher (f.
1773 d. 1836), Datter af Proprietær A. J. S. til Kjærbygaard ved
Aarhus.

Da S. blev Rektor, var Aarhus Skole i Forfald, men det
lykkedes ham atter at bringe den paa Fode, ligesom han med
Kraft gjennemførte Skolereformen af 1805. For øvrigt omtales han
som en godmodig og venlig Lærer, der var meget afholdt af sine
Disciple. Der blev da ogsaa kort efter hans Død stiftet et Legat
til hans Minde. Hans Forfattervirksomhed indskrænker sig til
enkelte pædagogiske Afhandlinger og nogle Taler ved festlige
Lejligheder.

Aarhus Kathedralskoles Program 1838. 
Hundrup, Biogr. Efterretn. om philol. Candd. S. 70 f. 
Hist. Tidsskr. 4. R. III, 58 f. 
Erslew, Forf. Lex.
Grundtvig, Saga, Nytaarsgave 1812, S. 134.

A. K. Hasselager.



Stoulund, Jens Jensen, 1790-1868, Hededyrker, blev født 
Christi Himmelfartsdag, 13. Maj, 1790 paa Vallerbækgaard i Karup
Sogn. 5 Aar efter døde hans Fader, Gaardejer Jens Nielsen
Overgaard, og Moderen, Ane Jensdatter, ægtede derpaa Peder Stoulund
eller Stavlund fra Byen Stavlund i Haderup Sogn. Jens fik Navn efter
sin «vandkyndige» Stiffader, der gav ham en haard Opdragelse og
tidlig lod ham deltage i sine Engvandingsarbejder; efter at have
været Soldat i Frankrig overtog han 1812, noget over 20 Aar
gammel, ved Stiffaderens Død sin Fødegaard, som han opdyrkede
saa godt, at Landhusholdningsselskabet gav ham et Sølvbæger og
en Svingplov, den første, der kom til Karupegnen. I et halvt
Aarhundrede virkede J. S. som Leder af Egnens Vandmgsforetagender,
og o. 1830 byggede han paa Øjemaal, uden Brug af Nivellerinstrument, 
en Kanal i 1/2 Mils Længde, der førte Karupaaens Vand
ud over store Strækninger; saaledes banede han Vejen for
Hedeselskabets første Foretagender paa Engvandingens Omraade. J. S.
var ikke blot en fremragende Landbruger, men tillige Fører og
Raadgiver for Befolkningen og desuden dygtig som Murer, Tømrer,
Tækkemand, Smed og Bødker; paa hans Ejendom var der først
kun 8 Køer og Stude; 50 Aar senere var den delt i 4 Gaarde, en
til hver Søn, med grundmurede Bygninger og i alt 80 Kreaturer. 
7. Dec. 1817 ægtede J. S. Ane Knudsdatter, hvis Fader, Knud
Sangild, var Gaardmand i Thorning Sogn; hun var født i Sept.
1794 og døde 14. Juli 1856. Selv døde J. S. 15. Dec. 1868 paa
Vallerbækgaard.

E. Dalgas, Geograph. Billeder fra Heden.

A. Oppermann.



Stramboe, Johan Adolph Frederik, 1801-50, Danser. S., 
der var Søn af Feldbereder og Handskemager Johannes S. (f. 1768
d. 1841) og dennes 1. Hustru, fødtes 28. Avg. 1801 i Kjøbenhavn,
blev 1811 Danseelev ved Theatret, udnævntes 1821 til Figurant og
1833 til kongl. Danser. Han var en udmærket Fremstiller af komiske
Figurer; «der var en Jovialitet og et Lune udbredt over hans
livlige, afrundede Ansigt, som lyste af Godmodighed; ja denne lyste
endog frem af hans hele lille, trinde Figur, saa at man, blot man
saa ham ..., uvilkaarligt maatte trække paa Smilebaandet og kom
i godt Humør» (M. V. Brun). Efter denne Beskrivelse forstaar
man, at han henrev i Roller som den joviale Mr. William i
«Toreadoren», Værten Ambrosio i «Festen i Albano» og Mowitz i
«Bellman»; han kunde dog ogsaa hæve sin Komik til det
grotesk-uhyggelige som Mephistopheles i «Faust», derimod raadede han ikke
over noget Udtryk for rolig Værdighed, hvorfor Munken i «Romeo
og Giulietta» mislykkedes for ham. S., der 27. Marts 1824 havde
ægtet Figurantinde Sophie Frederikke Svanemann (f. 24. Dec. 1803
d. 4. Okt. 1865), afgik i Febr. 1850 fra Theatret og døde 25. Juli
s. A. paa St. Hans Hospital ved Roskilde. Han optraadte sammen
med Andr. Füssel (V, 498) i Maj og Juni 1847 paa det kongl.
Theater i Stockholm.

Hans Søn Edvard Julius Lorentz S., der var født 20. Dec.
1825 i Kjøbenhavn, tog Arv efter ham, og besad han end ikke
Faderens brede Gemytlighed, udviklede han, der 1845 udnævntes
til Figurant, 1849 til Sekonddanser og 1857 til kongl. Danser,
sig til en vittig og kaad Komiker. Af hans Repertoire kan særlig
fremhæves Gadesangeren i «Napoli», som han arvede efter Hoppensach, 
Mr. William i «Toreadoren», hvor han trofast bevarede
Faderens Figur, og af hans egne Figurer den ypperlige Viderik i «Et
Folkesagn», Oscar i «Konservatoriet» og Hippolyte i «Pontemolle».
Ved Slutningen af Aaret 1876 afskedigedes S., der paa Grund af
Sygdom ikke var optraadt i et Aars Tid. Han, der 24. Dec.
1851 havde ægtet Ane Jensine (Signe) Vilhelmine Hollenstedt (f.
16. Marts 1824 d. 22. Avg. 1884), Datter af Toldassistent H., døde 
27. Okt. 1895 i Kjøbenhavn. Han var sammen med Juliette Price
og hendes Søskende optraadt 1860 i Christiania og 1863 sammen
med sin Søster Fru Stillmann (ovfr. S. 435) i Malmø og
Christianstad.

Bournonville, Mit Theaterliv II, 64. 67.
Folkets Avis 3. Juni 1878.

Arthur Aumont.



Strandiger, Otto Lorentzen, --1724, Præst og Separatist,
var født i Flensborg, hvor hans Fader, Lorentz Hansen S., var
Handelsmand; Moderen hed Adelheid Cypræus. Tilnavnet
Strandiger betegner Familiens Hjemstavn, Øen Nordstrand. Her blev
S. ogsaa Kapellan 1677 og senere Sognepræst. Men han laa stadig
i Strid med Katholikerne paa Øen, og da han vilde øve Stræng
Kirketugt i sin egen Menighed, bleve Fjenderne saa mange og
stærke, at Regeringen ansaa det rettest at forflytte ham til
Holsten; men han vilde ikke modtage det ham bestemte Kald og
forlod Øen 1698. I Flensborg blev han derefter fri Aftensangspræst
ved Mariekirken og stod i stor Yndest hos Sognepræsten, Johs.
Ocksen (XII, 376). Da han i sine Prædikener brugte stærke og
bitre Udfald mod Statskirkens Praxis og dens Lærere, rejste der
sig heftig Modstand imod ham, særlig fra Thomas Clausen, den
senere Generalsuperintendent, som den Gang var Hører ved Byens
Skole. S. blev suspenderet -- Jos. Schwartz styrede paa hin Tid
Kirken i Hertugdømmerne --, og da han ikke vilde underskrive
en Retraktation, forlod han Flensborg og drog over til
Kjøbenhavn. Her blev han modtaget med aabne Arme i de fremspirende
pietistiske Forsamlinger (1704-5). Efter at være vendt tilbage til
Flensborg, hvor han nu privatiserede, begyndte han at ivre mod
Barnedaaben og forny sine tidligere Udfald mod Statskirken.
Indstævnet for Konsistoriet i Flensborg gav han sine Svar paa de til
ham rettede Spørgsmaal i en trykt «Bekjendelse» (1708) og forlod
derefter Flensborg. Han sluttede sig til Mennoniterne i det
ejderstedske. Det var ham dog umuligt at holde sig borte fra
Flensborg. Ved kongl. Reskript af 29. Febr. 1716 blev han derfor som
Kjætter og Apostat forvist fra Kongens Riger og Lande med Trusel
om at komme paa Bremerholm, hvis han vovede sig tilbage. Den
theologiske Professor J. Trellund fik det Hverv at gjendrive S. og
udgav derfor 1716 en «Schriftmässige Wiederlegung» mod ham,
hvorefter der vexledes flere Stridsskrifter fra begge Sider. S.
flakkede om fra Sted til Sted og døde i Nærheden af Hamborg 23. 
April 1724. En Søster til ham er Stammoder til Familien Kall i
Danmark.

Bolten; Kirchen-Nachrichten von Altona II, 99 ff. 
Moller, Cimbr. lit. I.
O. Nielsen, Kjøbenhavns Hist. og Beskr. VI, 129 f. 
Zwergius, Siellandske Clerisie S. 773. 
Helveg, Den danske Kirkes Hist. eft. Reform. I, 564 ff.

A. Jantzen.



Strangesen, Ebbe, --1507, Rigsraad, var Søn af 
nedennævnte Strange Nielsen S. Efter Forældrene arvede han i det
mindste en Del af Nørholm, og med sin Hustru Kirstine, der var
Datter af Claus Gertsen Bryske og Grete Engelbrechtsdatter
(Bydalsbach), og som han maa antages at have ægtet 1494, fik han
Ret i Kjeldkjær, som han senere forøgede. Fremdeles var han
Lensmand paa Ørum 1497 og endnu 1504.

Mest bekjendt er E. S. blevet som Poul Laxmands (X, 154)
Drabsmand. Mellem de 2 Mænd var der et gammelt personligt
Fjendskab, som maaske er blusset op paa ny under det mislykkede
Sverigestog 1502, som de begge havde deltaget i. 22. Juni 1502
mødte Poul Laxmand, der faa Dage før var vendt tilbage til
Kjøbenhavn og nu havde været oppe paa Slottet hos Kongen, paa
Højbro E. S. og Bjørn Andersen Bjørn (II, 358). De 2
sidstnævnte, der havde været «Stalbrødre» paa Rejsen fra Kalmar til
Kjøbenhavn, havde ogsaa den Dag spist og drukket med hinanden; 
men det var E. S., der angreb Poul Laxmand, medens Bjørn
Andersen i Følge en kun et Par Aar yngre Dom i Begyndelsen
søgte at stifte Fred og først drog Værget, da Hofmesteren huggede
lige saa vel til ham som til E. At Drabet ikke var anstiftet af
Kongen, fremgaar af, at E. S.s Hustru i Okt. s. A. viser sig meget
bekymret for de Følger, det kunde faa for Manden. Det skulde
dog snart vise sig, at der i saa Henseende ingen Grund var til
Frygt. Endnu i 1502 nævnes E. S. som Rigsraad, hvad han ikke
vides at have været tidligere og altsaa maaske er blevet som en
Belønning for Drabet; han forekommer i den følgende Tid jævnlig
i samme Stilling (saaledes ved Kalmardommen 1505), hvorimod
han ganske vist aldrig blev Ridder. End videre var han
Lensmand paa Hagenskov i 1505, en Post, som han øjensynlig har
beholdt til sin Død, der imidlertid indtraf allerede 1507, senest 7,
Febr. Han blev ikke gammel, og der var dem af hans samtidige,
der i hans forholdsvis tidlige Død saa Himlens Straf for Drabet
paa Hofmesteren. Enken nævnes i 1517 som gift paa ny, med
Henneke Ahlefeldt Benedictsen.

Danmarks Adels Aarbog 1888, S. 65.

William Christensen.



Strangesen, Peder, o.1170-1241, Stormand, vistnok Søn
af Knud Valdemarsens Staller Strange, ses allerede 1193 selv at
have hørt til Kong Knuds fornemste Mænd og synes i de næste
Aar at have lært Hofskik hos Greverne af Orlamiinde og Gleichen.
Under Valdemar II steg hans Magt yderligere, og næst Jacob
Sunesen var han Danmarks anseteste Adelsmand. Hertil bidrog
hans Ægteskab med Esbern Snares Datter Ingeborg (VIII, 283),
saa meget mere som han gjennem hende arvede Esberns berømte
Ejendom, det stærke Kalundborg. Han maa derfor være den
«Peder af Kalundborg», som Valdemar II skjænkede 12 Bol eller
«Hove» paa Femern, efter ham kaldte Petersdorf. Sammen med
andre danske Stormænd virkede han i 1225 for Kong Valdemars
Udfrielse af Fangenskabet og gik i Borgen for Forliget, uden dog
personlig at være tilstede; ligeledes gik han i Borgen for det
endelige Forlig med Schwerinerne (1230), hvorved de unge
Kongesønner udløstes, og denne Gang medbeseglede han Overenskomsten.
Med Sorø Kloster havde P. S. langvarig Strid. Esbern Snares
Søn Johannes, Valdemar II's Marsk, havde paa sit Dødsleje skjænket
Klosteret Stenløsemagle med Tilliggende (1213), men hans Broder
Absalon Bælg tilbageholdt Godset indtil kort før sin Død (1232).
P. S. og Anders Grosen, der var gift med en anden af Esbern
Snares Døtre, Cæcilie af Tersløse, vilde dog ikke godkjende
Klosterets Ret og tilegnede sig det omstridte Gods (1234), ja, skjønt
Kirkens Dom gik dem imod, beholdt de det for Livstid. Ikke
des mindre synes P. S. at have haft kirkeligt Sindelag. Da den
store Kong Valdemar var død, valgte han at drage paa
Pilegrimsfærd til det hellige Land; men just som han var ved at begynde
Rejsen, døde han i Ribe (1241). Blandt hans talrige Børn kunne
nævnes Anders, som blev Abels Marsk, og Ingeborg, gift med
Grev Ernst af Gleichen (VI, 104). I sit Skjold førte P. S. en
Sammensætning af Ørn og Ulv, det samme Vaaben, som senere
var Ulfeldternes.

Hans Olrik.



Strangesen, Strange Nielsen, --o.1489, Hofmester, af
en Slægt, der, som det maa antages, er den samme som Slægten
Bild, var Søn af Hr. Niels Strangesen til Norringtoft (i Hundborg
Herred) og Ingeborg Follertsdatter (Dosenrode). Selv nævnes han
1440 og som Ridder 1443. I 1444 betegnes han «paa Nørholm»,
en Gaard, som han fik med sin Hustru Anne, Datter af Claus
Jonsen (Lange) og den «ildonde » Fru Gertrud Mogensdatter Munk.
Fra 1449 og lige til 1489 forekommer S. N. som Rigsraad, og han
anvendes hyppig i offentlige Anliggender; han var med paa
Gulland 1449 og i Norge 1450, var blandt dem, der kapitulerede paa
Stockholm 1464, og deltog i et Forligsmøde med Svenskerne i Lybek
1469, i en Voldgiftskjendelse mellem Kongen og hans Kreditorer i
Slesvig og Holsten 1470 samt i Kalmarmøderne 1472, 73, 74 og
76. Han var Lensmand paa Ørum eller, som det ogsaa kaldes, i
Thy i alt Fald 1467-74, men vistnok allerede 1449; rimeligst synes
det, at Lenet har været pantsat ham, og at han har beholdt det
til sin Død, eftersom hans Søn Ebbe (s. ovfr.) senere havde det i
Pant. I Slaget paa Brunkebjærg 1471 førte S. N. «Danebrog»,
uden at det dog er klart, om herved skal forstaas selve den gamle
Danebrogsfane, og om han, saaledes som man nærmest faar
Indtryk af, har maattet efterlade Banneret i Svenskernes Hænder. I
1480-81 var han den udvalgte Kong Hans' Hofmester og har som
saadan vistnok spillet en Rolle ved dennes Styrelse paa Fyn.
Efter Christian I's Død blev han Hofmester hos Hans som
regerende Konge; han forekommer i den anførte Stilling 1482-83 og
endnu 1487, dog muligvis med en Afbrydelse ved Tiden 1484 (jvfr.
XIV, 203), men om hans Virksomhed i Embedet lader der sig ikke
oplyse noget af synderlig Interesse. Han beholdt det ikke til sin
Død, i det han oplevede at se Poul Laxmand som sin Eftermand
i 1489; selv døde han mellem 15. Juli 1489 og 13. Dec. 1490, paa
hvilken sidste Dag Fru Anne nævnes som hans Enke.

Danmarks Adels Aarbog 1888, S. 64 f.; 1897, S. 488 f.

William Christensen.



Strelow, Hans Nielsen, 1587-1656, Superintendent, var født
i Visby paa Gulland og blev i en Alder af 20 Aar (1607) Præst
i Vall og Hogrän sammesteds ved Ægteskab med Formandens
Enke, Ermegaard Gustavsdatter. 1628 valgtes han til Provst over
Nørre-Tredingen og 1630 til samme Tjeneste i Middel-Tredingen.
1633 udgav han i Kjøbenhavn sin «Guthilandiske Chronica», tilegnet
Christian IV, paa hvilket Skrift den, dog ikke af S. opfundne,
saakaldte gullandske Hypothese (s. XII, 632) har øvet en uheldig
Virkning, saa det er blevet en mindre tiltalende Blanding af Fabel
og Historie, som dog af Mangel paa bedre Oplysninger om
Gullands Fortid længe holdt sig i Kurs. Efter den ovfr. S. 290
omtalte M. Oluf Fochsen Staphrophskis Død 1644 blev S.
Generalprovst paa Gulland og Præst i Visby. «Hr. Hans råkade», som 
Wallin skriver i sit Værk om Gulland, «at lefva i Kullbyttetiden,
då regeringen omvexlades på Gotland. Men det lände honom icke
till skada, utan till stor fromma; ty eljest, tror jag, hade han dödt
en herr Hans och blifvit begrafven såsom en annan probst.» Ved
Freden i Brømsebro 1645 kom Gulland under Sverige, og S. blev
nu efter aflagt Hyldings- og Troskabsed svensk Superintendent paa
Øen. Han døde 27. Febr. 1656 og fik det Vidnesbyrd, at han
havde været «en from Mand mod Svenskerne». Efter sin
ovennævnte Hustrus Død (1636) havde han ægtet Marie Danielsdatter
Holm.

Lemke, Visby stifts herdaminne S. 33 f.

H. F. Rørdam.



Stresow, Conrad Friedrich, 1705-88, Præst, blev født 15.
Febr. 1705 paa Sandbjærg, Hovedgaarden i Grevskabet Reventlow
i Sundeved, som hans Fader, Hans Christian S. (d. 1742), bestyrede
som Forvalter for Storkansleren Grev Conrad Reventlow; Moderen
hed Justina Eleonora f. Balemann (d. 1760). Da Forældrene 1711
flyttede fra Sandbjærg, blev denne deres ældste Søn, kun 6 Aar
gammel, sendt til Skolen i Lybek, som han gjennemgik i 12 Aar.
1723 dimitteredes han til Kiel og studerede senere i Wittenberg,
Jena og Halle. Efter nogen Tids Huslærervirksomhed blev han
1730 valgt til Præst i Risby i Svansen, forflyttedes 1738 til
Haseldorf i det sydlige Holsten og 1751 til Sognepræst i Husum. Endelig
kom han 1760 til Femern som Provst og Sognepræst i Burg. Her
virkede han til sin Død, 17. Dec. 1788. Hans 50 Aars Embedsjubilæum 
fejredes med stor Højtidelighed paa Øen 1780; nogle Aar
i Forvejen var han bleven Konsistorialraad. S. var en from og
kundskabsrig Mand, der har udgivet en Mængde asketiske Skrifter,
blandt hvilke særlig kan fremhæves hans Huspostil, som i dansk
Oversættelse (1752) i sin Tid har været meget udbredt. Han har
bearbejdet Davids Salmer («Biblisches Vergnügen in Gott», 5 Dele,
Hamb. 1752) og dertil føjet en tysk Oversættelse af Kingos
Passionssalmer. Senere udkom fra hans Haand en Samling Salmer
til Søndagsevangelierne og Epistlerne (Flensb. 1757). Han var 2
Gange gift: 1. (1741) med Brigitta f. Stricker fra Flensborg (d. 1743),
2. (1744) med Anna Magdalene f. Valentiner, ligeledes fra
Flensborg.

O. H. Moller, Geneal. Tabelle u. Nachr. von der Stresowschen Fam. (Flensb. 1781).
Giessing, Jubel-Lærere III, 481 ff.
Allg. Deutsche Biographie XXXVI.

A. Jantzen.



Stribolt, Valdemar, f. 1868, Veterinær. S. er født 15. Dec.
1868 i Frederiksberg som Søn af Toldkontrollør Ludv. Chr. S. og
Amalie f. Jacobsen. Han gik i Gregersens Realskole og kom efter
at have taget Præliminærexamen i 1885 til Veterinær- og
Landbohøjskolen, hvor han tog Dyrlægeexamen i 1889. S. A. blev han
ansat som Assistent ved den stationære Klinik (Professor Bang), hvor
han forblev i henved 4 Aar. Allerede i sin Studietid havde han
begyndt at lægge sig efter Bakteriologi, og som Assistent anvendte
han omtrent al sin ledige Tid til bakteriologisk og
experimentel-pathologisk Arbejde paa Forsøgslaboratoriets bakteriologiske
Afdeling. Siden 1893 nar nan været fast knyttet til denne Afdeling
som Assistent hos Professor B. Bang, og han er tillige knyttet til
samme som Assistent ved Veterinærfysikatet. S. er en meget
talentfuld Bakteriolog, og han har haft væsentlig Andel i de af
Bang publicerede Undersøgelser, f. Ex. om Nekrosebacillen,
smitsom Kastning m. m., ligesom han ogsaa med stor Dygtighed har
deltaget i de praktiske Arbejder for Bekæmpelsen af forskjellige
smitsomme Dyresygdomme.

For den store Almenhed er S. bleven særlig bekjendt ved
den Kritik, han har fremsat af de Principper, der hidtil have været
ledende i Kvægavlen. I en Afhandling i «Maanedsskrift for
Dyrlæger» 1901 gjorde han gjældende, at man lagde for megen Vægt
paa at frembringe Dyr af en vis ydre Form, som mentes at give
Garanti for deres Godhed som Malkedyr («Malketegn»), medens
man udelukkende burde lægge Vægt paa Dyrenes virkelige Evne
til at producere megen og fed Mælk. Denne Kritik vakte et
overordentligt Røre mellem de for Kvægavlen interesserede, og den
haf affødt en stor Mængde Artikler (i «Maanedsskrift for Dyrlæger»,
i «Ugeskrift for Landmænd» samt andre Landbrugsblade og i
Dagspressen), dels af S. selv, dels af forskjellige Modstandere og
Tilhængere, ligesom den er bleven drøftet ved talrige Møder. Det
tør sikkert haabes, at det Liv, der saaledes paa ny er vakt i
Avlslæren, i Tidens Løb vil medføre gavnlige Følger for vor Kvægavl.

S. ægtede i Okt. 1899 Anne Marie Fasting (f. 1874), Datter
af Dyrlæge i Hillerød H. F. og Nanna f. Aabye. Hun døde 9.
Febr. 1902.

B. Bang.



Stricker, Carl Alexander, 1731-1820, Officer, Søn af
Artillerimajor Alexander S. (f. 1701 d. 1784) og Sophie Christine f.
Wendt (f. 1708 d. 1744), blev født 19. Jan. 1731, gjorde i yngre 
Aar fransk Krigstjeneste (o. 1758-1761) og blev, efter 1759 at være
avanceret til Kapitajn, 1763 Kompagnichef ved norske Livregiment
til Fods. 1769-72 gjorde han Tjeneste ved den russiske Hær i
Krigen med Tyrkerne. 1773 blev han Generalkvartermester-Lieutenant 
i Norge, hvor han fik Detailleledelsen af den efter General
Huths Initiativ s. A. oprettede «Norges militære Opmaaling», der
senere har udviklet sig til den nuværende «Norges geografiske
Opmaaling». Denne Institutions oprindelige Bestemmelse var at
optage Militærkarter over Landets vanlige Krigstheater, Grænsedistrikterne 
mod Sverige. Den egentlige Bestyrelse overtog General Huth
selv, og han greb saaledes ned i Detailler, at der ikke levnedes
S. megen Selvstændighed. Desuden var Opmaalingens Økonomi
S. uvedkommende, i det Bestyrelsen heraf var overdraget en anden
Officer, daværende Ingeniørmajor Chr. Clasen (III, 594). Imidlertid
indlagde S. sig adskillige Fortjenester af Opmaalingen som
Forfatter af dens første Instruxer for Maalere m. v., ligesom han selv
med megen Dygtighed deltog i Kartlægningen. S. fik 1774 Majors
og faa Aar efter Oberstlieutenants Karakter. Fra 1780 blev
Opmaalingen stillet under Bestyrelse af en Direktion paa 2
Medlemmer; ovennævnte Clasen og S. bleve dens første Direktører, uden
at dette dog bevirkede synderlig Forandring i deres Virksomhed
ved Opmaalingen, i det de fremdeles delte Arbejdet mellem sig
efter samme Principper som før, ligesom General Huth fremdeles
beholdt Overledelsen i sin Haand.

1786 udnævntes S. til Oberst (med Anciennitet fra 1780) og
Chef for 1. oplandske nationale Infanteriregiment. Tidligere havde
han boet paa Gaarden Gjetemyren ved Christiania, men tilflyttede
nu Stange Præstegjæld paa Hedemarken og fratraadte derfor som
Direktør ved Opmaalingen. Han førte en Feltbrigade under
Felttoget i Baahus Len 1788. Ved Omorganisationen 1789 erholdt han
2. akershusiske nationale Infanteriregiment og avancerede s. A. til
Generalmajor; 1801 tog han sin Afsked fra Militærtjenesten og
boede siden i Christiania og til sidst uden for Byen, i Oslo. Han
interesserede sig meget for Astronomi og indrettede sig endog et
Slags Observatorium i sin Bolig; men inden han døde, 10. Febr.
1820, var han bleven sløv og affældig. -- 12. Nov. 1774 havde
han ægtet Margrethe Charlotte Rømeling (f. 14. Juli 1743 d. 8. Nov.
1802), Datter af Generallieutenant Rudolf Woldemar R. (XIV, 485).

Anker, Biogr. Data om norske Generalspersoner.
de Seue, Hist. Beretn. om Norges geogr. Opmaaling.

C. O. Munthe.



Stricker, Ezechias Hinrich, 1734-1814, Officer, er født 8.
Avg. 1734 i Rensborg og Broder til ovfr. nævnte Generalmajor
Carl Alex. S. Han indtraadte 1749 i holstenske Artillerikorps,
blev 1751 Underfyrværker og forfremmedes 1756 til Fyrværker ved
danske Artillerikorps. 1757 fik han Tilladelse til at gaa i fransk
Tjeneste, hvor han i 3 Aar gjorde Tjeneste ved det Løvendalske
tyske Infanteriregiment og derefter var Adjudant hos Generallieutenant 
Marquis de Segur til 1762. I Danmark var han imidlertid
bleven Premierlieutenant og 1760 karakt. Kapitajn i Armeen. 1761
fik han Pengetilskud til sit Ophold i Frankrig. Da han i 1762
kom hjem, blev han ansat som Stykjunker paa Kronborg og kort
efter karakt. Kapitajn af Artilleriet. Han anvendtes ved en Del
tekniske Arbejder. Ved Artillerikorpsets Organisation 1764 blev
han Kompagnichef, sendtes kort efter til Norge og siden til
Holsten, men beholdt, da Kompagnierne i 1772 fordeltes til Danmark,
Norge og Holsten, sit Kompagni i Kjøbenhavn. Her forblev han
saa ogsaa som karakt. Major fra 1772, til han i 1777 blev virkelig
Major, da han blev kommanderet til Holsten. Han blev karakt.
Oberstlieutenant 1783 og virkelig 1785 og kommanderedes da til
Norge som Chef for Detachementet der. 1788 blev han Kommandør 
for Artillerikorpset, 1789 karakt. Oberst af Infanteriet, men gik
1792 af fra Artilleriet og blev Kommandant i Frederiksstad i Norge,
hvorfra han i 1793 forflyttedes som Kommandant til Kronborg.
Her vandt han Kronprinsens Naade ved sin resolute Optræden 30.
Marts 1801, da han begyndte Beskydningen af den engelske Flaade,
da den gik ind i Sundet. S. A. blev han Generalmajor. 1807
afslog han at høre Tale om, at Kronborg skulde være indbefattet
i Kjøbenhavns Kapitulation. Efter Ansøgning paa Grund af Alder
og Svagelighed fik han i 1809 sin Afsked som Generallieutenant
med fuld Gage i Pension, da han havde tjent i 60 Aar, og blev
Kommandør af Danebrog. Han døde 27. Marts 1814 i Fredensborg. 
-- Han blev gift 15. Maj 1764 med Friderica Christiana
Herbst (f. 4. April 1745 d. 17. Marts 1806), Datter af Schoutbynacht
Mich. Joh. H. (VII, 377).

Manthey, Ridderes Levnetsløb 1809-17 S. 99 f.
Anker, Biogr. Data om norske Generalspersoner S. 319.

P. C. Bang.



Stricker, Wilhelm Carl Bernt, 1817-85, Officer. Slægten
er af polsk Adel. Faderen, Justus Alexander Rømeling S. (d. 30.
Jan. 1841), var Oberst og Bataillonskommandør i 2. jyske 
Infanteriregiment, der deltog i Auxiliærkorpsets andet Tog til Frankrig.
Officererne havde Lov til at tage deres Hustruer med, og saaledes
skjænkede Maria f. Stinsing 6. Nov. 1817 sin Mand Sønnen
Wilhelm i Bouchain, hvor Prins Vilhelm af Hessen stod Fadder til
ham. Han blev Landkadet 1829 og Sekondlieutenant 1835 ved
Prins Christians Regiment. Ved Hærforandringen 1842 blev S.,
der havde en statelig Skikkelse, megen Pligtfølelse og stor
Hurtighed i Udøvelse af Tjenesteforretninger, Adjudant ved 6. Bataillon,
hvormed han 1848 rykkede i Felten. I Slutningen af April blev
han Stabschef ved 2. Brigade og deltog i Kampene ved Nybøl og
Dybbøl. Vinteren 1848-49 var han til Tjeneste ved Exercer- og
Kommandoskolen i Kjøbenhavn; blev i Febr. Kapitajn af 2. Klasse
og Stabschef ved 1. Brigade (Oberst Krabbe), hvormed han deltog
i Fægtningerne ved Adsbøl og Ullerup samt i Forsvaret af Als.
Særlig udmærkede han sig i Slaget ved Isted under Forsvaret af
Vedelspangpasset og under Kampen ved Mysunde.

Efter Fredslutningen blev S. tjenestgjørende ved 1. Bataillon,
avancerede i 1852 til Kapitajn af 1. Klasse og forsattes 1861 til 9.
Bataillon, medens han ved Mobiliseringen 1863 udnævntes til
Kommandør for 11. Regiments 1. Bataillon. Han deltog i Kampen
ved Over-Selk, hvor det skyldtes ham, at Fægtningslinjen nord
for Vedelspang nogenlunde retableredes, og i Kampen ved Sankelmark, 
hvor han fik Hesten skudt under sig. Han overtog dernæst
Befalingen over 11. Regiment, som han paa faa Afbrydelser nær
førte under den øvrige Del af Felttoget, saaledes i Kampen ved
Vejle, i det han udnævntes til Major. Efter Felttogets Slutning
blev S. Kommandør for 7. Regiment (Bataillon) og udnævntes ved
Gjennemførelsen af Hærloven af 1867 til Oberst af Generalstaben
og Chef for dennes taktiske Afdeling. Som saadan blev han
Stabschef under den første Lejrsamling, 1868, og Formand for en
Lærebogs- og Transportkommission, men kom i 1870 tilbage til
Fodfolket som Chef for 24. Bataillon. I 1874 udnævntes han til
Souskommandant i Kjøbenhavn samt i 1877 til General og Chef for 2.
sjællandske Brigade. Aaret efter benaadedes han med
Kommandørkorset af Danebrog af 1. Grad, efter at sammes 2. Grad var
bleven ham tildelt i 1873. Fra 1879 stod han som Generalinspektør 
i Spidsen for Fodfolket og døde i denne Stilling 26. Avg.
1885. -- 3. Maj 1845 ægtede S. Hedwig Helene Bahneberg, Datter
af Kancelliraad og Udskrivningschef Christian B.

Illustr. Tid. XXVI, Nr. 49.
Nationaltid. Nr. 3172.

P. N. Nieuwenhuis.



Strodtmann, Adolph Hinrich, 1753-1839, Præst, blev født
i Preetz 5. Avg. 1753 af Forældrene Kjøbmand Johann S. (d. 1757)
og dennes 3. Hustru, Margrethe Elisabeth f. Nordtmann (d. 1801).
Han gjennemgik Slesvig Domskole 1761-72 og studerede derefter
2 Aar i Gøttingen og 2 Aar i Kiel. Derpaa blev han Huslærer
i Glückstadt hos Enkegrevinde Ahlefeldt, underkastede sig
theologisk Examen i Neumünster 1777 og blev 1778 Rektor i
Haderslev. Dette Embede beklædte han i 7 Aar, indtil han 1785 blev
valgt til Præst i St. Peter Sogn i Eidersted og 1795 tillige valgt
til Provst. 1779 havde han ægtet Magdalene Elisabeth Cretschmer
(d. 1803), Datter af Konsistorialraad, Provst C. i Haderslev. Denne
ønskede paa Grund af sin fremrykkede Alder 1796 Svigersønnen
til Medhjælper; men S. undskyldte sig med sin Ukyndighed i
Dansk. Svigerfaderen overvandt dog hans Betænkeligheder, i det
han lovede selv at ville udføre de danske ministerielle Handlinger,
og det lykkedes ham virkelig at faa S. adjungeret med Successionsløfte 
(Okt. 1796); men allerede i Febr. 1798 døde Cretschmer, og
S. blev hans Efterfølger i det forenede Sognekald og
Provsteembede. Det danske Sprog mægtede han aldrig, saa gammel han
blev, at tilegne sig; men han var i øvrigt en dygtig Præst, som
ved mindre Lejlighedsskrifter og i den periodiske Presse har givet
mange Indlæg til Besvarelse af kirkelige og praktisk-økonomiske
Spørgsmaal. 1835 blev han Konsistorialraad. Han var en stor
Haveelsker, og under Syslen med Arbejde i sin Have segnede han
10. Okt. 1839 pludselig død om. S. A., hans ovennævnte Hustru
døde, indgik han nyt Ægteskab, med Sophie Amalie Mygind (d.
1842), Præstedatter fra Flemløse i Fyn. Som 67aarig Enke giftede
hun sig 1841 med praktiserende Læge i Haderslev, Krigsraad C.
C. Boll, der havde boet i S.s Hus siden 1814.

J. S. Strodtmann, Der Consistorialrath A. H. S. (Hamb. 1851).
Lübker u. Schröder, Schlesw.-Holst.-Lauenb. Schriftsteller-Lex.
Alberti, Schlesw.-Holst.-Lauenb. Schriftsteller-Lex.

A. Jantzen.



Strodtmann, Adolf Heinrich, 1829-79, Forfatter, var en Søn
af nedennævnte J. S. S. og født i Flensborg 24. Marts 1829.
Faderens gjentagne Forflyttelser medførte, at han fik sin Skoledannelse
i Flensborg, Haderslev, Pløen og Eutin, men gave ham tillige
Lejlighed til at lære godt Dansk, hvilket senere kom ham til Nytte
som Oversætter. I Oprørsaaret 1848 kom han paa Universitetet i
Kiel, meldte sig strax ind i Studenterkorpset og gik som frivillig
ind i Insurgenthæren. Ved Bov blev han haardt saaret og tagen 
til Fange, og efter at være bleven udskreven af Lasarettet tilbragte
han sin Sommerferie paa Fangeskibet i Flaadens Leje ved
Kjøbenhavn. Efter Vaabenstilstanden blev han udvexlet og udgav i
Hamborg sine «Lieder eines Kriegsgefangenen auf der Dronning Maria»
(1848). Om Efteraaret lod han sig immatrikulere i Bonn og
sluttede sig inderlig til G. Kinkel, som læste over Kunsthistorie og
Æsthetik; og da denne for sin Deltagelse i den badensiske
Revolte blev dømt i Tugthuset af Preusserne, tilkjendegav S. offentlig
sin Medfølelse med ham i Sangen «Das Lied vom Spulen» (1849),
hvorfor, han blev relegeret i Bonn og udvist baade her og i Køln.
Aaret efter udgav han de radikale Poesier «Lieder der Nacht» og
kort efter Biografien «Gottfried Kinkel, Dichtung u. Wahrheit» (2
Bd., 1850-51). Forældrenes Hjem kunde ikke byde ham noget
Opholdssted, da Faderen som afskediget af dansk Tjeneste stod
næsten existensløs, og skjønt han selv ikke var bedre stillet, gav
han Honoraret for sin Kinkel-Biografi til dennes Børn. Han rejste
nu til Paris, alle Revolutionsmænds Tilholdssted, og mødtes her
med selve Kinkel og med Karl Schurz, der paa en saa vidunderlig
Maade havde udfriet Kinkel af Spandaus Kasematter. Af ukjendte
Grunde skiltes S. snart fra disse Venner, og vi finde ham 1851-52
som Huslærer hos en liflandsk Baronesse i London; men hans
Længsel stod til Amerika, «Frihedens Vugge», og 1852 sejlede han
der over. For nogle Penge, som Faderen havde rejst, oprettede
han en tysk Boghandel og et Lejebibliothek i Philadelphia samt
udgav et belletristisk Blad, «Die Locomotive»; men upraktisk, som
han var, og uerfaren i Handelsaffærer havde han snart sat sin
hele Rigdom over Styr og maatte lukke Butikken 1854. Han
maatte nu i et Par Aar friste Livet ved tilfældigt litterært Arbejde,
indtil han, kjed af det hele, vendte tilbage til Evropa 1856 og
bosatte sig i Hamborg, hvor han opnaaede Borgerret og en
nogenlunde sikret Existens, først som Lærer, senere ved ufortrødent
Arbejde med Pennen. Hans ungdommelige Radikalisme var
imidlertid bleven betydelig afdæmpet, men samtidig var ogsaa Idealismen
død og havde taget den skabende Evne med sig; en højst uklar
Livsanskuelse fremtræder i Skriftet «In der Nonnenschule, aus den
Papieren eines Verstorbenen» (1871). Efter at have ledsaget den
tyske Armé i Felttoget 1870-71 som Krigskorrespondent for
«Hamburger Börsenhalle», «Augsburger Allg. Zeitung» og
«L'Indépendance Belge» udgav han sine Krigserindringer under Titel:
«Alldeutschland in Frankreich hinein» (2 Bd., 1871), og levede efter 
1872 som Journalist i Steglitz ved Berlin indtil sin Død, 17. Marts
1879.

Lyrikken var vel næppe S.s egentlige Felt, skjønt der i hans
«Gedichte» (2. Opl. 1870, ogsaa i Reclams «Universalbibl.») findes
enkelte virkelige Perler; derimod har han præsteret noget ret
betydeligt som Oversætter; saaledes har han bl. a. oversat Byrons
«Erzählende Dichtungen» (1862), Shelley s «Ausgewählte Dichtungen»
(2 Bd., 1867), Tennysons «Ausgewählte Dichtungen» (1868), sammes
«Enoch Arden» (1876), Vilh. Bergsøes «Von der Piazza del Popolo»
(3 Bd., 1870), Molbechs «Ambrosius» og «Ring des Pharao» (1878-79), 
Sager af Drachmann, J. P. Jacobsen, B. Bjørnson og H.
Ibsen o. m. a. Særlig maa endnu nævnes G. Brandes'
«Hauptströmungen der Litteratur des 19. Jahrhunderts», som dog led af
en Del Unøjagtighed. Hans større originale Prosaarbejder falde
inden for Litteraturhistoriens Ramme; af disse kunne særlig
fremhæves: «Das geistige Leben in Danemark» (1873), «Briefe von u.
an Bürger, ein Beitrag zur Litteraturgeschichte seiner Zeit» (4 Bd., 
1874), som indeholder en Rigdom af vigtigt Materiale og anses for
en Hovedkilde; endelig «Heinrich Heines Leben u. Werke» (2 Bd.,
1867-69; 3. Udg. 1884), en fortræffelig, skjønt maaske lidt for
meget personlig og ikke altid tilstrækkelig objektiv Skildring, ved
hvilken Heine vel egentlig først vandt en Plads i den almindelige
tyske Litteraturbevidsthed.

Allg. Deutsche Biographie XXXVI.

C. A. Nissen.



Strodtmann, Johann Sigismund, 1797-1888, Præst og Skolemand. 
Han var Søn af ovennævnte Konsistorialraad Ad. H. S. i
Haderslev (d. 1839) og fødtes 20. Juli 1797. Efter at have
gjennemgaaet Haderslev Latinskole studerede S. Theologi og Filosofi i Kiel
og Halle og tog 1821 theologisk Embedsexamen med Udmærkelse
i Slesvig. Han blev derefter Lærer ved den latinske Afdeling af
St. Petri Skole i Kjøbenhavn, 1823 Kollaborator i Husum, 1825
Subrektor i Flensborg og efter Faderens Død Sognepræst ved Marie
Kirke i Haderslev (1840). I 1850 blev han paa Grund af sine
afgjort tyske Sympathier afskediget fra sit Embede, hvorom han
udgav Skriftet «Satura» (Hamb. 1864), der ogsaa indeholder
ethymologisk-historiske Undersøgelser om slesvigske Stednavne. I 1851
levede han i Wandsbek af Privatundervisning der og i Hamborg;
1857 udnævntes han til Æresdoktor i Jena. Han udgav forskjellige 
Skrifter i filologisk Retning, som: «Grammatik der dänischen 
Sprache» (1830), «Anatomische Vorhalle zur Stimm- u. Lautlehre»
(1837) og navnlig Horats' Værker med metrisk Oversættelse,
Textemendationer, Varianter og Biografi samt Indledninger og
Anmærkninger (1852-55; 2. Opl. 1860). Han optraadte ogsaa som Digter
med «Mussefriichte aus dem Musenheim» (1870) og «Dichtungen»
(2. Opl. 1880); desuden skrev han en Mængde Bidrag til Blade og
Tidsskrifter. Han døde, 91 Aar gammel, 12. Sept. 1888.

Allg. Deutsche Biographie XXXVI.

C. A. Nissen.



Struensee, Adam, 1708-91, Generalsuperintendent, blev født 
8. Sept. 1708 i Neu-Ruppin i Brandenborg. Hans Fader, Lorentz
S., var Dugmager; Moderen hed Elisabeth f. Thomschläger. Han
kom 1727 til det pietistiske Halle og fortsatte Aaret efter
Studeringerne i Jena, hvor han 1729 blev Huslærer hos den berømte
Theolog Fr. Buddeus og stiftede personligt Bekjendtskab med
Zinzendorf. 1730 blev han Hofpræst i Berleburg, et Samlingssted for
alle Haande religiøse Sværmere, hvad der ikke blev uden
Indflydelse paa hans Aandsretning ved at gjøre ham tolerant lige over
for Tidens religiøse Strømninger. Fra 1732 var han i 25 Aar Præst
ved forskjellige Menigheder i Halle og forbandt fra 1747 med
Præsteembedet et theologisk Professorat ved Stadens Universitet.
Han holdt Forelæsninger over Exegese og Moral, hvilke senere
bleve trykte (Udlægning af Hebræerbrevet, Flensb. 1764; af Galaterbrevet, 
1764; akademiske Forelæsn. over den kristelige Moral, Flensb.
1765). Som Prædikant vandt han stor Anseelse («Biblischer
Unterricht im wahren Christenthum», 1747 og oftere). Imidlertid
udnævntes han 1757 af den danske Konge til Provst i Altona og
blev tillige Konsistorialraad og Medlem af Overkonsistoriet i
Glückstadt. Universitetet i Halle meddelte ham ved hans Afsked der
fra den theologiske Doktorgrad honoris causa. I Altona blev han
dog kun 2 Aar, da han ved Grev J. H. E. Bernstorffs Indflydelse
blev Generalsuperintendent i Slesvig og Holsten og flyttede til
Rensborg.

S. var en flittig Visitator, men optraadte med stor Myndighed
og var ikke lidet fordringsfuld i sin Optræden, hvorfor Præsterne
kaldte ham deres «Tordenvejr». I hans Embedstid indførtes
Cramers Katekisme og Salmebog i Hertugdømmerne (jvfr. IV, 103).
Lige over for de Friheder, der tilstodes Herrnhuterkolonien i
Christiansfeld, nærede han store Betænkeligheder. Skolevæsenet laa
ham ganske særlig paa Sinde, men det voldte ham ogsaa megen 
Sorg. Han anstrængte sig forgjæves for at komme det danske
Folkesprog til Livs og var i al sin Færd og Idræt en nidkjær
Tyskhedens Apostel. Selv lærte han aldrig at tale ordentlig Dansk.
Det stemte ikke ganske med hans eget Væsen, naar han idelig
opfordrede andre til Ydmyghed; han kunde ved saadan Lejlighed
da ogsaa til Advarsel med Salvelse fremdrage sin ulykkelige Søns,
Statsministerens, Exempel. I øvrigt bør det fremhæves, at enhver
Opfordring til ham om privat at anbefale en Sag til Regeringen,
medens Sønnen sad ved Roret, afviste han med Bestemthed. Men
opfyldt af Bekymring tilskrev han denne Søn endnu ved Nytaar
1772 et meget vemodsfuldt, advarende Brev, men mødte kun kold
Afvisning. Hans Prædiken fra 1735, «Guds Vilje efter det 6. Bud»,
var 1771 optrykt paa ny saa vel paa Tysk som i dansk Oversættelse. 
Da det fra Kjøbenhavn tilskreves ham, at Sønnerne vare
arresterede, svarede han med et kort og høfligt Brev, der endte
med Citatet: «Og Aron tav» (3. Mos. 10,3). I Fængselet modtog
den fordums Minister Breve fra Forældrene med Formaninger til
Omvendelse og efterlod ogsaa et Afskedsbrev til dem. Den Dag,
Sønnen blev henrettet, sad S.s Hustru stille hen og græd; men
ved det Klokkeslæt, man antog Exekutionen fandt Sted, tog S.
Huen af, foldede sine Hænder og sagde: «Mutter, jetzt hat unser
unglücklicher Sohn überwunden,»

1780 fejredes S.s 50 Aars Embedsjubilæum med stor
Højtidelighed i Rensborg. Højt bedaget døde han 20. Maj 1791. Han
havde 1732 i Berleburg ægtet Marie Dorothea Carl, eneste Datter
af den bekjendte kongl. Livlæge, Dr. Joh. Sam. C. (III, 375).
Blandt deres Børn var, foruden ndfr. anførte 2 Sønner, en Datter,
gift med Provst W. A. Schwollmann i Slesvig (XV, 410).

W. C. Matthiae, Kurzer Lebenslauf des Generalsuperint. A. S. (1781).
Giessing, Jubel-Lærere III, 425 ff. 
Zeitschr. d. Gesellsch. f. Schlesw.-Holst.-Lauenb. Gesch. X, 143 ff.; XIX, 55 ff. 
Allen, Det danske Sprog i Slesvig I, 264 ff. 
Allg. Deutsche Biographie XXXVI.

A. Jantzen.



Struensee, Carl August, 1735-1804, Finansdeputeret, Broder 
til nedennævnte Joh. Friedr. Greve S. Han fødtes 18. Avg. 1735
i Halle, studerede her først Theologi og senere Mathematik og
Filosofi. Kun 22 Aar gammel fik han Ansættelse som Lærer i de
sidstnævnte Fag ved det ridderlige Akademi i Liegnitz. Til Brug
for sine Elever udgav han 1760 et Værk om Begyndelsesgrundene
i Artillerikunsten, der længe benyttedes som Lærebog. 1767 udgav
han en Oversættelse af «Kriegskunst des Grafen v. Sachsen», 
udførlig kommenteret. Allerede i Nov. 1769 fik S. ved Broderens
Indflydelse Udnævnelse til dansk Justitsraad, men først i April 1771
efterkom han dennes indtrængende Opfordring om at flytte til
Danmark og overtage Ledelsen af Landets Finansvæsen. Med sin
fremragende Intelligens og sjældne Arbejdsevne satte han, der alt
i Maj udnævntes til Deputeret i Finanskollegiet, sig ind i
Finansernes Forretningsgang og fremkom kort efter med vidtrækkende
Planer til deres Reformering. Modsætningen mellem Schimmelmann, 
der ledede Pengevæsenet som Kjøbmand og efter rutinemæssig 
Erfaring, og S., der vilde styre Finanserne efter doktrinære
Principper, traadte snart frem. I Juni ophævedes Rentekammeret
og afløstes af 3 Kamre, et dansk, et norsk og et tysk, der
ligesom det samtidig opløste Generalkommercekollegium henlagdes under
det nyoprettede Finanskollegium. Til S.s Program hørte
Ophævelsen af Extraskatten, der efter hans Mening kun kunde være
opfunden af «en magelig Finansmand uden dybere Eftertanke», samt
Nedlæggelsen af og Forbudet mod alle Fabrikker for Tilvirkning
af Luxusartikler, hvorimod Lærreds-, Uld- og Bomuldsmanufakturen
skulde ophjælpes. Hans Tanker om Transithandelen og
Anlæggelsen af en Frihavn ved Kjøbenhavn gik i Traad med
Schimmelmanns. S. foranledigede end videre Herrnhuternes Bosættelse i
Slesvig (Tyrstrupgaard). I Okt. 1771 blev S. Medlem af den
nyoprettede Overbygningsdirektion. I Modsætning til Broderen, hvem
han stod temmelig fjærnt, vandt S. ikke faa Venner her hjemme.

17. Jan. 1772 blev han fængslet, men løslodes i Juli, hvorefter
han boede som Privatmand dels i Berlin, dels paa sit 1775 
erhvervede Gods Alzenau ved Hainau i Schlesien, indtil han 1778
udnævntes til Bankdirektør i Elbing. 1782 blev han Direktør for
Sø- og Salthandeien samt Gehejmefinans-, Krigs- og Domæneraad
i Berlin. Efter egen Anmodning ophøjedes S. som Erstatning for
den 1772 lidte Uret 1789 i den danske Adelstand (stadfæstet i
Preussen) med Navnet v. Carlsbach. 1791 blev han preussisk
Minister i Accise-, Told-, Kommerce- og Fabriksvæsenet, hvilken Stilling
han beklædte indtil sin Død. Hans Karakter afveg fra Broderens,
for saa vidt han viste sig som en besindig Mand, der regnede med
Udviklingen og erklærede Tiden for den eneste Reformator; dog
lignede han hin i sin fremtrædende Skepsis, Menneskeforagt og
sin Ligegyldighed over for Kunst og Digtning. Hans Dygtighed
som Statsmand anerkjendtes af Tidens mest fremragende Mænd,
bl. a. Mirabeau, og han havde Del i Fredslutningen i Basel 1795. 
S. døde 17. Okt. 1804 i Berlin og jordedes paa sit Gods Matschdorf 
ved Frankfurt a. d. O. 1769 havde han ægtet Caroline Elisabeth 
Müller (f. 1749 d. 27. Nov. 1803), Datter af Stiftsforvalteren
ved Akademiet i Liegnitz.

Allg. Deutsche Biographie XXXVI. 
H. H. L. v. Held, Struensee (Berlin 1805). 
R. M. Keith, Memoirs I, 254 f. 
Nyt hist. Tidsskr. IV, 672.
Familiepapirer i Rigsarkivet og i Grev K. Konigsmarks og Premltnt. G. v. Struensees Eje.                                                                                     

Louis Bobé.



Struensee, Johann Friedrich Greve, 1737-72, Statsmand, 
var født 5. Avg. 1737 i Halle og var Søn af ovfr. nævnte Adam S., der
den Gang var Præst der i Byen. S. studerede Medicin i Halle,
hvor han, ikke endnu 20 Aar gammel, tog Doktorgraden, og snart
derefter fulgte han med Faderen, da denne af den danske
Regering blev ansat som Hovedpræst i Altona (1757). Rimeligvis som
en Følge af de Forbindelser, hans Fader havde med indflydelsesrige 
Mænd, blev han, der dog den Gang endnu kun havde liden
praktisk Uddannelse som Læge, i en Alder af ikke mere end 21
Aar gjort til Stadsfysikus i denne By og Landfysikus i Grevskabet
Rantzau, hvorved han opnaaede det største og anseligste Fysikat i
Holsten. Foruden at passe sin Praxis levede han som Ungkarl i
et selskabeligt Liv, der bragte ham i Berøring med forskjellige
Mænd, hvis Forhold til ham senere skulde faa stor Betydning,
deriblandt paa den ene Side Christian VII's bekjendte Yndling
Conrad Holck (VII, 547), paa den anden Side Enevold Brandt (III, 5)
og fremfor alle Grev Rantzau-Ascheberg (XIII, 473). Ved Siden
deraf kastede han sig over en populær Forfattervirksomhed, der
gav ham Lejlighed til i en let læselig Form at behandle Æmner,
som stode i Forbindelse med hans Fag, men som han en Tid tillige
brugte til bitre, endog ligefrem hadefulde Angreb paa en Kollega,
der havde større Praxis end han selv.

Skjønt han kunde synes at have gjort Lykke ved at opnaa
Fysikusstillingen i Altona, vilde Indtægterne ikke slaa til for ham.
Desuden havde han, der higede efter at nyde Livet i fuldeste
Maal, Lyst til at bevæge sig i finere og større Forhold, end hans
Lægegjerning i den afsides By tillod ham, og da Christian VII i
Aaret 1768 tiltraadte sin bekjendte Udenlandsrejse, opnaaede han,
for en ikke ringe Del, som det synes, ved Rantzau-Aschebergs
Anbefaling til Holck, at blive valgt til Rejselæge hos Kongen.
Denne Stilling overtog han under Christian VII's Ophold paa
Gottorp i Maj 1768, og han fulgte der fra med ham paa Rejsen. 
Naturligvis gav denne ham Lejlighed til at se meget i England og
Frankrig, der havde stor Interesse for ham, og, takket være hans
Stilling hos Kongen, blev han Æresdoktor i Medicin i Oxford.
Men det vigtigste ved Rejsen var naturligvis det Forhold, hvori
han kom til Kongen personlig. Han havde fra først af gjort et
behageligt Indtryk paa denne, og han forstod efterhaanden at sætte
sig fastere og fastere i Yndest hos ham. Efter hvad han selv har
fortalt, holdt han det under Rejsen for sin Hovedopgave at hjælpe
paa Kongens allerede den Gang stærkt rystede Nervesystem og
vænne ham til en Levevis, der kunde styrke ham paa Sjæl og
Legeme. Hvorledes det end har hængt sammen hermed, blev
Rejsens Virkning, at Kongen efter dens Forløb snart sank sammen
i stigende Sløvhed og Viljeløshed, og at den Yndest, han mere og
mere havde fattet for S., banede Vejen for denne til efter
Hjemkomsten at vinde en uindskrænket Indflydelse over ham.

Det var først som Livlæge, at S. nu tog Ophold i
Kjøbenhavn med en aarlig Lønning paa 1000 Rdl. og fri Bolig paa
Prinsens Palais. 12. Maj 1769 fik han Etatsraadstitel, hvad der gav
ham Adgang til at spise ved «det andet Hoftaffel». Da det endnu
nærmest var som Læge, at han havde gjort sig bekjendt, blev han
13. Okt. 1769 sat ind i en Kommission, der skulde gjøre Forslag
til en Koppeindpodningsanstalt, og 2. Maj 1770 foretog han selv
Koppeinokulationen paa den kun lidt over 2 Aar gamle Kronprins.
Det gik heldig dermed, og som en Slags Løn derfor blev han 3
Dage derefter gjort til Forelæser hos Kongen med 1500 Rdl.s Gage
og Konferensraadstitel.

Om S. nogen Sinde har haft synderlig Dygtighed som Læge,
er tvivlsomt; der var i de.t mindste meget delte Meninger derom,
og vi vide lejlighedsvis fra paalidelig Kilde, at han i Foraaret 1770
helt havde tabt Interessen derfor. Da var han ved i en ganske
anden Retning at begynde at forberede den Løbebane, som skulde
hæve ham saa højt, men ogsaa til sidst fremkalde hans dybe Fald.

Den Gang han fulgte Kongen til Kjøbenhavn, havde han
ganske sikkert endnu ingen bestemte Tanker om at spille en Rolle
som Statsmand, men nok om at gjøre Lykke, paa hvilken Maade
det kunde ske. Den alvorlige Opdragelse, han havde faaet i sine
Forældres pietistiske Hjem, og de Indtryk, han havde modtaget i
Halle, Pietismens gamle Hjem, havde saa lidt stemt ham religiøst,
at han tvært imod ved denne Retnings Overdrivelser var ført over
til det modsatte, nemlig til at slutte sig til den fritænkerske 
Bevægelse, der den Gang udgik fra Frankrig og betegnedes ved
Voltaire og efter ham endnu stærkere ved Encyklopædisterne. Han
var desuden en stærkt sanselig Natur med en umættelig Higen
efter Livsnydelse, først og fremmest i høj Grad kvindekjær, og
han havde den farlige Egenskab at gjøre Lykke hos Damerne.
Hans moralske Standpunkt var, at et Menneskes Handlinger
udelukkende vare bestemte ved dets Fornemmelser og Følelser. Om
de vare gode eller onde, afhang alene af de Virkninger, de havde
for Samfundet, og saafremt det, man gjorde, ikke skadede det,
havde ingen Ret til at bebrejde en noget.

For en Mand med et saadant Temperament og slige
Anskuelser frembød Hoffet i Kjøbenhavn, hvor Sæderne den Gang
vare i høj Grad løse, betydelige Tillokkelser; men det var ham
dog snart ikke tilstrækkeligt at gjøre Lykke hos Hoffets Damer.
Han ønskede at spille en større Rolle, og han, der overhovedet
havde ikke ringe Iagttagelsesevne, saa snart, at hvis han skulde
frem, maatte han ikke alene støtte sig til den Magt, han havde
over Kongen, men ogsaa vinde Dronningen, hvis Forhold til hendes
Ægtefælle var iskoldt. Det lykkedes ham med ikke ringe Takt
at skabe en Tilnærmelse imellem Kongen og den unge, i og
for sig livslystne, men af Forholdene forpinte Dronning, pg fra at
have været den tilsidesatte blev hun ved hans Hjælp snart
Midtpunktet ved Hoffet, og det i den Grad, at hun ganske fik
Overtaget over den stedse mere sløve Konge. Man kan forstaa, at S.
herved maatte komme til at staa i et lyst Skjær hos hende, og
den Magt, han havde til at vinde Kvindehjærter, førte under den
Berøring, hvori han under dette kom til hende, til, at hun
lidenskabelig forelskede sig i ham. Om han gjengjældte hendes Følelse
med blot nogenlunde tilsvarende Styrke, er tvivlsomt; men han,
den erfarne Forfører, der allerede i Altona havde haft flere
Kvinders Ulykke paa sin Samvittighed, misbrugte sin Magt over hende
til at gjøre hende til sin Elskerinde. Fra Begyndelsen af Aaret
1770 var Forholdet imellem dem en Kjendsgjerning, og den
Ugenerthed, hvormed han lod det træde frem, ikke mindre end hendes
Ubesindighed, gjorde, at det blev Gjenstand for Omtale baade ved
Hoffet og i videre Kredse.

Paa denne Tid var det nu ogsaa, at Tanken om at gjøre sig
gjældende som Statsmand, støttet til Magten over Kongen og
Dronningen, begyndte at arbejde sig frem hos ham. Han styrkedes i
den Retning baade i Almindelighed ved den Utilfredshed over de 
bestaaende Forhold i flere Henseender, der af forskjellige Grunde
begyndte at udbrede sig, og særlig ved den skarpe Kritik over de
daværende Magthavere, som var almindelig fremtrædende hos Mænd,
med hvem han den Gang var i Berøring, eller som han mente
vilde være med om at fremme Forandringer, saadanne Mænd som
Rantzau-Ascheberg og General Gähler (VI, 420).

Under disse Forhold var det, at Kongeparret, sandsynlig efter
Tilskyndelse af S., besluttede i Sommeren 1770 at rejse til Holsten
for at tilbringe et Par Maaneder der ovre, og denne Tid valgte
han til at aabne Kampen imod det gamle Statsmandsparti, især
imod Bernstorff. Dette faldt sammen med, at Dronningen ønskede
Forandringer ved Hoffet, hvor Conrad Holck, Kongens tidligere
Yndling, endnu havde bevaret en høj Stilling. Hun hadede ham
som den, der efter hendes Mening havde haft stor Del i hendes
Ydmygelser tidligere, og da han, i det mindste til en vis Grad,
gjaldt for at staa Bernstorff nær, ønskede ogsaa S. ham af Vejen
og afløst af en Mand, som han kunde stole paa. Uden Tvivl
havde han da ogsaa stor Del i, at Holck faldt i Unaade og
afløstes af hans egen gamle Ven Enevold Brandt. Men endnu
vigtigere var det, at S. fik Rantzau kaldt tilbage til Hoffet. Dette
var en Krigserklæring imod Bernstorff, som særlig holdt Rantzau
for farlig, fordi han var en Modstander af hans egen udenrigske
Politik og var inderlig forhadt i Rusland. Fra den Tid var
Bernstorffs Stilling undergravet, og det var ikke vanskeligt for S. at
drage Gavn af den Skinsyge, Kongen fra tidlig Tid følte imod
det gamle Konseil. Uagtet denne var stærkt ved at synke sammen
i Sløvhed, var det dog muligt for S. i hans lysere Øjeblikke at
hidse hans Uvilje imod Konseillet som et Kollegium, der var hans
Medbejler i Steden for kun at være hans afhængige Raadgiver.
Men denne Uvilje vendte sig særlig imod Konseillets første Mand,
Bernstorff, og 15. Sept. afskedigedes denne.

Hermed var Banen brudt for S. til at naa Magtens Tinde.
Skjønt han efter Navnet kun var Forelæser hos Kongen, blev han i
Virkeligheden snart Statens Herre. Han har ganske vist senere villet
have Verden til at tro, at det var Kongen personlig, der regerede
og fandt paa de vigtige Kongebud, der i denne Tid efterhaanden
bleve udstedte, medens han selv kun tjente ham som Sekretær;
men uheldigvis vide vi fra anden Side tilstrækkelig, hvor umuligt
det var for Kongen at være selvstyrende. Kunde han end ganske
vist endnu have ikke faa lyse Øjeblikke under det voxende Vanvid, 
var hans Selvarbejde dog endog i disse aldeles intet. S. forstod
med ikke ringe Kløgt under sine Samtaler med ham at lægge de
Kongebud, han ønskede udstedte, til rette for ham paa en saadan
Maade, som om det var ham, der havde fundet paa dem, og som
om han selv kun var den, der hjalp ham med at forme Befalingerne 
og faa dem udstedte som Kabinetsordrer til Regeringskollegier 
eller andre. De 2 første saadanne, der saaledes fremkom
og aabnede Rækken af de Struenseeske Kabinetsordrer, udstedtes
allerede 4. Sept., altsaa inden Bernstorff endnu var afskediget.
Den ene af dem indeholdt Indskærpelse af, at Rangtitler og
Ærestegn skulde uddeles langt sjældnere end forhen, den anden var
den tit omtalte, hvorefter der skulde indføres uindskrænket
Trykkefrihed. At S. ved den sidste regnede paa at skulle vinde
Folkeyndest, kan der ingen Tvivl være om.

Til disse Skridt sluttede sig efter Bernstorffs Fald forskjellige
vigtige Regeringshandlinger, der tjente til at forberede hele Magtens
Sammentrængning i Kongens Kabinet. Først og fremmest sattes
Konseillet ud af Spillet, i det det med en enkelt Undtagelse aldrig
raadspurgtes. Desuden greb S. Lejligheden til at faa forskjellige
høje Embedsmænd, der hørte til det ældre Statsmandsparti, afsatte,
og han gjorde Ende paa al mundtlig Forhandling imellem
Kollegiernes Chefer og Kongen ved at indføre, at der fra Kollegierne
skulde indgives kortfattede skriftlige Forestillinger til Kongen; de
afgjordes da af denne, naturligvis efter Samraad med ham selv, og
Resolutioner afgaves ved skriftlig Paategning paa Sagerne. Det
var derved gjort umuligt for Kollegiernes Præsidenter at udøve
nogen personlig Indflydelse paa Kongen. Det næste Skridt var,
at alle Konseillets Medlemmer afsattes (10. Dec.), og ikke mange
Dage derefter fulgte Konseillets fuldstændige Afskaffelse. Fra nu
af var Kabinettet uden noget Medbejlerskab Midtpunktet i
Styrelsen. I dette Kabinet var S. ikke mange Dage i Forvejen (18.
Dec.) kommen til at indtage en ny Stilling ved at være bleven
Maitre des requétes i det. Han havde derved faaet ligesom den
officielle Ledelse af Sagerne der, og det var da ogsaa efter Dec.
1770 snart bekjendt for al Verden, at han var den, der raadede
for alt.

Kan man end indtil ud paa Vinteren 1770-71 tale om, at
Kongen var med i S.s Arbejde, tabte dette sig fuldstændig i de
første Maaneder af 1771. Da naaede Kongens Sindssyge
efterhaanden en saadan Højde, at han efter S.s eget Udsagn blev 
ganske umulig som Regent, og han sank under disse Forhold ned
til alene at blive en Underskrivningsmaskine i hans Haand. Men
dette var ikke nok for S. I al den første Tid havde han efter
Formerne at dømme holdt sig tilbage, han var bleven staaende
ved en i ydre Henseende beskeden Stilling, og i det han brugte
Kongens Underskrift paa alle vigtige Regeringsbefalinger, havde
han endnu ladet ham staa som den regerende for Folket; men
dette forandrede han, da han (14. og 15. Juli) lod Kongen
udnævne sig til Kabinetsminister med en Myndighed, som ingen anden
Undersaat havde haft tidligere her i Landet. Det overdroges ham
nemlig herved, efter at have modtaget Kongens mundtlige Ordrer(!),
at udstede dem uden hans Underskrift, men blot undertegnede af
ham selv «efter Kongens Befaling»; de skulde adlydes lige saa
fuldt, som om de vare underskrevne af Kongen. Herved var han
selv tydelig nok kommen til, rent ydre set, at træde frem for Folket
med en Myndighed, der skulde adlydes, som om det var
Kongens egen.

Lige saa stor Ærgjerrighed han havde vist ved at arbejde sig
frem til at kunne holde Enevælden i sin Haand, lige saa ærgjerrig
var han efter at gjennemføre en Styrelse, der skulde bygges paa
de Fornuftprincipper, som Datidens Populærfilosofer og Statsvidenskabsmænd 
opstillede. En vis Lyst til at prange med Navnet af
en Reformator efter Tidens Grundsætninger, men sikkert ogsaa et
Ønske om at gjøre Gavn forenede sig hos ham med Nydelsen ved
at kunne bruge den enevældige Magt i dens fuldeste Udstrækning.

S. var langt fra at være en original Tænker, alvorlige Studier
havde aldrig været hans Sag, og som han var løs af Sæder,
saaledes var han i det hele en overfladisk Natur; men han var et
livligt Hoved med hurtig Opfattelse, og han lyttede med Iver til
de Sætninger, der den Gang vare i Omløb om, hvorledes Stat og
Samfund burde grundlægges paa visse Fornuftsætninger og
Samfundslivet forme sig efter humane Grundsætningers til større Lighed
imellem Menneskene ligesom ogsaa til, at den enkelte kunde
udvikle sig saa frit som muligt efter sin Individualitet. Om politisk
Frihed i moderne Forstand havde han derimod saa lidt Tanke som
nogen anden af dem, der troede paa den oplyste Enevældes Kald.

Hans første Kabinetsordre om Indførelse af uindskrænket
Trykkefrihed havde været en Forkyndelse af Menneskeaandens Ret til at
ytre sig frit uden nogen Skranke. Hertil sluttede sig snart Skridt
for at hjælpe paa fortrykte og lidende, en Gjerning, hvor for øvrigt 
Vejen paa flere Maader var banet i Forvejen, saaledes at han her
kunde følge det allerede betraadte Spor. Det var noget saadant,
der skete, da han (7. Dec. 1770) -- sikkert med betydelig Støtte
af den talentfulde Læge Chr. J. Berger (II, 101) -- for at hjælpe
paa nyfødte Børn i Kjøbenhavn, der dels «for Skjændsels, dels for
Armods Skyld vare forladte af deres Forældre», oprettede en
saakaldet Opfostringsanstalt, der aarlig tog sig af 100 saadanne.
Hertil føjedes snart, at der ved Frederiks Hospital anbragtes en Kasse,
hvori ulykkelige Mødre kunde lægge deres spæde Børn, som de
ikke evnede at opfostre -- for øvrigt en Forholdsregel af tvivlsom
Godhed, om den end var godt ment. Ogsaa søgte han at gaa
videre, end det allerede i Forvejen var sket, med at hjælpe paa
uægte Børns sørgelige Stilling; det blev nu paabudt, at uægte
Fødsel aldrig i nogen Maade maatte forekastes dem, der vare fødte
saaledes. Samtidig pegede det i human Retning, naar det blev
fastsat, at Dødsstraf for groft Tyveri skulde bortfalde, hvad ganske
vist i den senere Tid var blevet bevilget i de enkelte Tilfælde,
men nu blev fastslaaet ved Lov; han ophævede den besynderlige,
imod moderne Begreber ganske stridende Ret, Forældre havde haft
til at sætte deres egne Børn i Tugthuset, naar de vare vanartede,
og han lod gjøre Ende paa den Uskik, der herskede ved en enkelt
Domstol i Kjøbenhavn, den saakaldte Inkvisitionskommission, at
nemlig Piskning (den skarpe Examination), altsaa en Slags Tortur,
brugtes for at faa stivnakkede Forbrydere til at bekjende.

Ikke mindre mærker man Fremskridtets Aand, og det foruden
i human ogsaa i økonomisk Retning, naar han -- for øvrigt ogsaa
som Fortsættelse af, hvad der var begyndt i den nærmest
foregaaende Tid -- stræbte at faa Landboreformer i Gang. En
Landvæsenskommission, han lod nedsætte, og hvis vigtigste Mand var
Oeder, gjorde Forslag til en gjennemgribende Forandring af Hoveriet 
ved at bestemme det efter Hartkornet, og dette lod han blive
til Lov ved Forordningen af 20. Febr. 1771. Derimod havde han
enten ikke Mod eller ikke Lyst til at gjennemføre et Forslag, den
samme Kommission gjorde til en Indskrænkning af Stavnsbaandet
til kun at gjælde for Aldersklasserne fra det fyldte 14. til det
fyldte 34. Aar.

Ogsaa paa andre økonomiske Felter vækker han Opmærksomhed, 
for saa vidt han nemlig vilde bort fra det udstrakte Beskyttelsessystem, 
der hidtil var fulgt med Hensyn til den store Industri.
Han borttog forskjellige vigtige Støtter, den tidligere havde haft, 
og det var tillige tydeligt, at han var en Fjende af Lavsvæsenet,
selv om han under sin korte Styrelsestid ikke fik Tid til at rokke
stort ved det.

Skjønt en Reform virksomhed som den her antydede allerede
i fuldt Maal kunde lægge Beslag paa en Statsmands Tid, var der
dog andre Sider af Styrelsen, der langt mere optoge ham, og hvor
han viste revolutionær Omvæltningslyst. Den hele nedarvede
Embedsordning var i hans Øjne forældet, dels som behersket af nogle
adelige Slægter, dels som betegnet af Slendrian og Uduelighed.
Alt, udtalte han i den Anledning en Gang til Reverdil, var
fejlfuldt i den danske Stat, og han vilde ikke lade Sten tilbage paa
Sten. Efter at han allerede i Slutningen af 1770 havde bortfjærnet
adskillige af de ældre Magthavere fra deres Embeder og fra
Konseillet, gik han videre i at ophæve alle Præsidentpladser i
Kollegierne for ligesom derved at trykke disse ned og sikre sin egen
Magt desto mere, og han tog snart paa den hensynsløseste Maade
fat paa gjennemgribende Ændringer i den hele Centralstyrelse.
Det var næsten, som om ikke et eneste Kollegium eller en eneste
vigtig Institution maatte faa Lov til at bestaa urokket. Vi kunne
her kun nævne som den vigtigste af disse Forandringer, at han
gjorde Finanskollegiet til det vigtigste i Staten, i det han nemlig
baade lagde Styrelsen af de Indtægter, der tidligere vare gaaede i
Partikulærkassen, under det og tillige sammensmeltede
Generaltoldkammeret og Kommercekollegiet med det, foruden at ogsaa en
Del Sager, som i ældre Tid havde hørt under Kancelliet, nu
føjedes til dets Omraade.

Medens han ved de høje Regeringskollegier drev store Forandringer 
igjennem, førte det Forsøg ikke til noget, som han gjorde
paa at omdanne Universitetet. Højst sandsynlig spillede
Besparelsestanker den vigtigste Rolle hos ham heri, og det Udkast, som
den fra Throndhjem hidkaldte Biskop Gunnerus (VI, 314)
udarbejdede, synes ikke at have tilfredsstillet ham i saa Henseende.
Nok er det, der kom intet ud deraf.

Derimod havde de Forandringer Betydning, som han indførte
i Kjøbenhavns Styrelse og forskjellige vigtige Institutioner her. Den
Mand, der i denne Sag var hans højre Haand og for det meste
fik Lov til at følge sit eget Hoved ved, hvad der skete, var Grev
U. A. Holstein (VIII, 54), der som Overpræsident blev stillet i
Spidsen for Byens Sager. Ikke alene blev selve Kommunalstyrelsen
omordnet; men der indførtes gjennemgribende Ændringer og for 
det meste Forbedringer med Hensyn til Byens Politivæsen,
Gadebelysning, Renlighedsforhold, Indførelse af Husnumre o. a. m.
Vigtigt var det ogsaa, at S. godkjendte Holsteins Omordning af
Jurisdiktionsforholdene i Byen, i det en enkelt Domstol, Hof- og
Stadsretten, stilledes i Steden for de mange forskjellige, der hidtil havde
været her, en Forandring, der, som vel bekjendt, var en væsentlig
Forbedring. Ogsaa Omordningen af Byens Fattigvæsen havde meget
gode Sider.

Som her for Kjøbenhavns Vedkommende saaledes har der
vistnok ved S.s store Omdannelse af Centralstyrelsen været noget
godt, men, taget i sin Helhed, var denne dog ganske unødvendig
og tilmed ubetimelig, fordi der var vigtigere Reformer, som først
burde fremmes, og fordi S. vanskeliggjorde sig sin hele Gjerning
ved samtidig at arbejde i saa forskjellige Retninger, og det endda
med et urimeligt Hastværk. Ogsaa fandt de Forandringer, han
indførte, jævnlig Sted uden tilstrækkelig Overvejelse, og de
gjennemførtes med saa liden Omtanke, at der oftere opstod en højst
uheldig Konfusion.

Hertil kom saa, at hans Forhold til Embedspersonalet havde
alvorlige Skyggesider. Ganske vist havde der i ældre Tider været
baade Klikevæsen og en Del Slendrian, og der kunde derfor være
noget godt ved den stramme Disciplin, som S. indførte. Selve de
Principper, som han opstillede, kun at ville udnævne Embedsmænd
efter Dygtighed, og at man strængt skulde rette sig efter gjældende
Lov og afholde sig fra administrativ Vilkaarlighed, vare fortræffelige, 
ligesom det ogsaa var forstandigt, at han stræbte at afskaffe
Lønninger ved Sportler og kun vilde have fast Gagering af
Embedsmændene; men alt kom an paa den Maade, hvorpaa
Principperne gjennemførtes, og her vækker han skarp Kritik. Hvor lidt
han end kjendte til den store Mængde af ældre Embedsmænd og
deres Gjerning, saa han dog skjævt til dem, og han fejede derfor
ud iblandt dem for at faa nye Kræfter ind, som han mente bedre
at kunne stole paa. Men selv om der ganske vist i den Kreds
af yngre intelligente Mænd, der i den Bernstorffske Tid vare blevne
udviklede her hjemme, fandtes gode Kræfter, som han kunde
bruge, og om han end i sin noget ældre Broder Justitsraad C. A.
S. (s. ovfr.) havde en begavet Mand, der, som det viste sig, kunde
gjøre Gavn i Finansfaget, saa maatte han alt for tit ved
Udnævnelser gaa omtrent i Blinde efter de løseste Anbefalinger, og det
var et dumdristigt Spil at lade saa mange uprøvede Mænd tage 
fat paa én Gang i høje Stillinger. Ligefrem oprørende var saa
den Vilkaarlighed, hvormed han ved disse Forandringer afskedigede
Embedsmænd for Fode, uden at han havde nogen paalidelig
Kundskab om deres større eller mindre Dygtighed, og oven i Kjøbet tit
med en lille eller endog slet ingen Pension. Det var ham ganske
ligegyldigt, at han derved bragte ufortjent Ulykke over adskillige
Familier.

Til disse Skyggesider ved hans Styrelse kom saa det
velkjendte Træk, at han, der var ganske ubekjendt med vort Sprog,
udstedte alle Kabinetsordrer paa Tysk og overhovedet teede sig,
som om det var i et tysk Land, at han var ledende Minister. I
den Grad var Hensynet til Landets langt overvejende Nationalitet
ham en ligegyldig Sag.

Én Side af Statens Forhold var der, hvor alle vare enige om,
at der trængtes til en Forbedring af Tilstandene, og det var
Finanserne. Det lykkedes S. her at gjennemføre Besparelser i flere
Henseender, og paa visse Maader kom der bedre Orden i Styrelsen. 
Især var det forstandigt, at alle den saakaldte Partikulærkasses 
Indtægter sloges sammen med den almindelige kongl. Kasses
og lagdes ind under Finanskollegiet, der til Vederlag havde at
udbetale alt, hvad der behøvedes til Hofudgifter. Men uheldigvis
voldte det ikke faa extraordinære Udgifter, at der forberedtes en
ny og forholdsvis stor Expedition imod Sørøverstaten Algier, som
man laa i Krig med, og ganske uforsvarlig var den Ødselhed, S.
viste med Hensyn til alt, hvad der vedrørte Hoffets Forlystelser.
Det blev derfor kun saare tarvelige Resultater, som den af ham
med megen Bram forkyndte Sparsommelighed i Finansstyrelsen
bragte.

Hvor meget S. end tog imod Raad af forskjellige, vilde han
dog ikke, hvad de indre Forhold angik, lade nogen anden indtage
en fremragende Stilling som en Slags Minister. Dette var han
derimod nødt til ved den udenrigske Styrelse, hvor der baade
krævedes stadigt personligt Arbejde med de fremmede
Statsafsendinger i Kjøbenhavn, og hvor der behøvedes en diplomatisk
Rutine og et Kjendskab til Statens Forhandlinger med udenlandske
Magter i de senere Tider, som han slet ikke havde. Han havde
derfor maattet lade der være en egen Udenrigsministerplads, og
den havde han i Slutningen af 1770 betroet til den bekjendte
dygtige Diplomat Grev Osten (XII, 450), som han mente at kunne
drage Nytte af, fordi denne var bleven uenig med Bernstorff. Det 
var imidlertid blot hans Mening at bruge Osten som et Redskab
for sin egen udenrigske Politik. Medens Staten i Bernstorffs sidste
Tid havde sluttet sig nær til Rusland for at opnaa det holstenske
Mageskifte og i Forening med denne Stat hindre den for fjendtlig
ansete Kongeslægt i Sverige fra at udvide Kongemagten der, vilde
S. følge en Middelvejspolitik, paa den ene Side bevare Venskab
med Rusland og paa den anden Side holde Staten uden for
Indblanding i Sveriges indre Forhold. Men Osten var ganske enig
i den Politik, som Bernstorff havde fulgt, og det kom derfor til
idelige store og smaa Rivninger imellem ham og S. Rusland saa
samtidig med liden Velvilje paa S., og skjønt denne efterhaanden
begyndte at nærme sig mere til Hoffet i St. Petersborg i Haab
om at opnaa Afslutning af Mageskiftet, hvis Betydning han snart
fik mere Øje for, saa vedblev dog Cathrine II i Rusland at se
med Mistillid paa ham, og Mageskiftesagen skred derfor slet ikke
frem i hans Tid.

Imidlertid kunde det synes, som om hans Stilling i selve
Landet var lige grundfæstet. Hans Herredømme over Kongen og
Dronningen var stadig urokket. Kongens voxende Sindssyge gjorde
denne om mulig endnu mere viljeløs i alle Retninger, hvad
Regeringen angik, og Dronningens Lidenskab for S. blev ved at holde
sig paa samme Højde. Under disse Forhold var han lige saa
fuldt Herre ved Hoffet, som han var det i Regeringen, og det var
et paa Fornøjelser af, forskjellig Natur rigt Hofliv, der i Sommeren
1771 førtes paa Hirschholrn Slot med ham og hans Elskerinde
Dronningen som Midtpunkter. Ved Kongens Fødselsdag 29. Jan.
1771 var han, man kan sige selvfølgelig, en af dem, som Caroline
Mathilde smykkede med den efter hende selv opkaldte Orden, som
hun ved denne Lejlighed indstiftede, og 22. Juli opnaaede S. sammen
med sin Ven Brandt at blive gjort til dansk Lensgreve. Det var
altsaa, rent ydre set, som om han endnu var ved at stige stedse
højere og højere.

Men den blinde Lydighed, han hidtil havde fundet, blev ud
paa Sommeren tilsat med et glødende Had imod ham, der siden
stedse tog til, og intet Sted udviklede dette sig stærkere end der,
hvor det maatte være farligst for ham, nemlig i Kjøbenhavn.

Det var i og for sig umuligt andet, end at forskjellige af hans
Reformer maatte vække Uvilje imod ham hos mange, fordi de
stødte an imod Folks Privatinteresser; selve den voldsomme Iver,
hvormed han lod den ene Omdannelse følge den anden i Hælene, 
vakte Anstød hos en Befolkning, der var vant til stilfærdige
Forhold uden synderlige Forandringer; hans despotiske Fremfærd imod
de mange Embedsmænd, der vilkaarlig bleve afsatte, fremkaldte
Forbitrelse i vide Kredse; Masser af Arbejdere bleve arbejdsløse
paa Grund af den utilbørlige Pludselighed, hvormed han gjorde
Ende paa den Beskyttelse, Fabrikkerne hidtil havde nydt; man
fandt det skammeligt, at Kjøbenhavns gamle Kommunalforfatning
med de 32 Mænds Raad, der kunde føres tilbage til Byens
Privilegier fra 1661, var udslettet med et Pennestrøg; den
Hensynsløshed, med hvilken han satte sig ud over gjældende Fundatser og
Bestemmelser, naar de ikke passede ham, skabte en, i det mindste
til Dels berettiget, Harme; man fandt snart med, snart uden Grund
i forskjellige af hans Forordninger Vidnesbyrd baade om hans
bekjendte Irreligiøsitet og om hans ikke mindre berygtede
Løsagtighed, og man saa deri Forbud om, at han vilde søge at
undergrave Dyd og gode Sæder; der var Regeringsskridt af ham, der
frembøde Stof til alvorlig Kritik, f. Ex. Indførelsen af Tallotteriet
paa Grund af dets fordærvelige Virkninger, særlig iblandt den
fattige Befolkning; man oprørtes ved hans Ringeagt for Folkets
Sprog og Nationalitet, selve hans Personlighed stødte Folk fra ham
paa Grund af den hovmodige Holdning, han stedse mere indtog
over for alle, og som gjorde, at ingen kunde fortælle noget Træk
af Venlighed eller Elskværdighed hos ham; men ganske særlig
vakte han Forargelse og Forbitrelse ved sit Forhold til Kongen og
Dronningen. Den Afsluttethed, hvori han holdt Kongen, gav
Anledning til Rygter om, at han og Brandt mishandlede ham; selve
den Myndigheds Omfang, han havde tiltaget sig ved Udnævnelsen
til Kabinetsminister, syntes at være en Krænkelse af den Magt,
Kongen alene burde have Ret til at udøve, og rundt omkring blev
der talt om, at den var et Brud paa Kongeloven. Saa kom
hertil, at al Verden vidste, at han var Dronningens Elsker, og da
hun i Juli fødte Datteren Louise Augusta til Verden, gjaldt det
rundt omkring, og det med god Grund, for en Kjendsgjerning, at
denne var S.s Datter. Det var paa den Dag, da hun blev døbt,
at S. blev Greve. Sligt syntes at vbide Hovedet af al Skam. For
ligesom at fuldende det uhyggelige Billede af den Stilling, han
indtog til Kongefamilien, kom hertil ogsaa, at efter hans Tilskyndelse
den lille Kronprins var Gjenstand for den velkjendte haarde
Opfostring, der skulde gjøre ham til et Naturbarn paa Rousseausk
Vis, men ganske vist blev. drevet til en dumdristig og taabelig 
Yderlighed, saa det ikke var noget Under, naar Rygter vare i
Gang om, at den var anlagt paa at ødelægge Prinsens Helbred.

Den bitre Kritik af ham og det formelige Had imod ham,
der udviklede sig som en Følge heraf, og som fandt Gjenlyd oppe
i Norge saa vel som nede i Hertugdømmerne, fik et stærkt
Udtryk dels ved Smædeskrifter, der i Form af Plakater opsloges rundt
omkring i Kjøbenhavn eller indsmugledes paa Slottene, dels ved
Flyveskrifter, der udkom i Pressen. Han kunde ved et Reskript
om Trykkefriheden af 7. Okt. 1771 lægge en vis Kapsun paa sine
Modstanderes Voldsomhed, for saa vidt det blev fastsat, at
Forfatterne skulde være ansvarlige for, hvad de skreve stridende imod
gjældende Lov; men han kunde ikke derved svække Forbitrelsen
imod sig. Oven i Kjøbet var det, som om denne fik forøget
Dristighed ved det Indtryk, han gav af Brist paa personligt Mod
ved flere Lejligheder. Saaledes da det tit omtalte Tog af et Par
Hundrede norske Matroser ud til Hirschholm Slot for at faa deres
Lønninger (10. Sept.) vitterlig satte ham i største Skræk, og endnu
mere, da han ved Juletid 1771 gav tabt over for et Mytteri af
Fodgarden, som han havde fremkaldt ved en højst ubesindig
Befaling om, at den skulde opløses og Gardisterne stikkes ind under
andre Regimenter. Jo mere han gjaldt for at være den despotisk
bydende, desto mere glædede man sig ved Haabet om snart at
skulle se ham falde, da man fik det Indtryk, at han var bange.

Imidlertid havde det ogsaa vist sig, at han var uden virkelig
Støtte hos selve dem, der maatte gjælde for at være hans
Tilhængere. Det var Lyst til at komme frem, ikke virkeligt Venskab
for ham, der havde skaffet ham Saadanne, og den uheldige
Udvikling, hans Karakter tog til at være utaalelig hovmodig, ogsaa
imod sine Omgivelser, slappede i høj Grad det Baand, der
knyttede dem til ham. Om det saa var Brandt, den eneste Mand,
for hvem han synes at have næret virkeligt Venskab, følte han
Forholdet til S. som saa ulideligt, at han flere Gange hældede
stærkt til at være med om at styrte ham. Endelig kom der fra
selve hans tidligere Venners Kreds en Mand, der skulde blive en
af hans allerfarligste Fjender, Grev Rantzau-Ascheberg. Lige saa
stærkt denne for ikke længe siden havde beundret S., som han
den Gang kaldte «min Kjærlighed» og ligeledes nævnede som et
af de bedste Hoveder, han nogen Sinde havde kjendt, lige saa
forbitret blev han siden paa ham, dels fordi S. helt havde stillet
ham i Skyggen, dels fordi han ikke havde fundet den Støtte hos 
ham, som han ganske uberettiget vilde have imod paatrængende
Kreditorer.

Enhver ved, hvilken Betydning dette Fjendskab fik, at det
bragte Rantzau til at være en af dem, der først fattede Planen om
den Sammensværgelse, der omsider styrtede S. Allerede tidlig paa
Efteraaret 1771 mødtes han i Tanker herom med en anden Mand,
der ogsaa af rent personlige Grunde vilde S. til Livs og ved sin
Karakter lige saa lidt fortjente Agtelse som Rantzau, nemlig
Beringskjold (II, 127). Det var dog først, efter at S, havde svækket sin
Stilling ved Nederlaget over for Fodgarden, at denne deres fælles
Plan fik Betydning, og den støttedes da særlig ved Rygter, der i
en forbavsende Grad fandt Tiltro, hvor taabelige de end vare, om,
at S. i Forbindelse med Dronningen tragtede efter at afsætte
Kongen. Dronningen skulde da være Regentinde for Kronprinsen
med S. ved Siden. Ja, der var endog dem, der vidste at fortælle,
at Planen gik lige til at dræbe baade Kongen og Kronprinsen,
hvorefter Dronningen vilde ægte S. Disse Rygter lettede det for
Rantzau og Beringskjold at finde Mænd, der vilde slutte sig til
Sammensværgelsen, nemlig General Eickstedt, Oberst Køller og
Guldberg samt endelig ogsaa de kongelige Personer, som det var
nødvendigt at have at samle sig om, nemlig Enkedronning Juliane
Marie og hendes Søn, Arveprins Frederik.

Efter at Sammensværgelsen var dannet i den første Halvdel
af Jan. 1772, kom det til Katastrofen Natten imellem 16. og 17.
Jan., da S. og de vigtigste af hans Tilhængere fængsledes, og
Dronningen førtes til Kronborg. S. selv blev sat i Fængsel i
Kastellet og belagt med Lænker.

Sjælden har vel en Mand i den Grad af den offentlige Mening
været udset til at lide en Forbryders Død, som Tilfældet var med
S. i de første Uger efter Fængslingen, da der baade fra
Prædikestolene, igjennem Skrifter af ansete Videnskabsmænd og ved
Døgnlitteraturens usle Flyveskrifter lød Jubelraab over, at hans skjændige
Planer imod Kongehuset vare tilintetgjorte, og Raab om Straf uden
Barmhjærtighed for alle hans Forbrydelser. Intet Sted vare dog
disse Følelser mere levende end hos selve dem, der efter hans
Fald havde taget Magten og raadede over den Sindssvage Konges
Underskrift.

Imidlertid vare retslige Undersøgelser satte i Gang imod ham
og hans fængslede Tilhængere. De Vidneforhør, der bleve
afholdte, viste til Fordel for ham, at Rygterne om hans Planer imod 
Kongen vare fuldstændig falske; men paa den anden Side blev
det paa den mest overtydende Maade godtgjort, at han siden
Begyndelsen af 1770 og lige til den sidste Tid havde været Caroline
Mathildes Elsker. Over for dette overvældende Bevisstof tabte
han, da han selv kom i Forhør, hurtig Modet, og allerede under
det andet Forhør (21. Febr.) tilstod han, at Sigtelsen herfor var
sand. Hertil sluttede sig en Række Forhør over ham med Hensyn
til hans hele Færd baade over for Kongen og som Statsmand.
Paa Grundlag heraf vedtog Regeringen, at han skulde anklages for
Majestætsforbrydelse baade i Anledning af Forholdet til Dronningen
og som den, der havde udøvet en saadan Magt, at han derved
var traadt Kongemagten for nær. Det var særlig et Par
Paragrafer af Kongeloven (§§ 26 og 7), som man paastod at han
havde krænket.

Naar Regeringen vilde anlægge formelig Proces imod S., kunde
store Ulemper ikke undgaas. Det vilde være umuligt andet, end
at der baade ,ved den ægteskabelige Skandale, der da maatte
komme frem, og tillige ved det Indtryk, som man vilde faa af
Kongens fuldstændige Afhængighed af S., vilde falde et Skjær over
ham som en ligefrem ynkelig Personlighed, og fremdeles maatte
det, da man beholdt Fiktionen om ham som selvregerende, komme
til at tage sig forargeligt ud, at man lod ham befale, at S. skulde
sættes under Tiltale for at have overtaget en Myndighed, som han
selv havde overdraget ham. Men for alt det havde Magthaverne
ikke Øje, de tænkte kun paa at faa S. domfældt, for at han, som
de mente, kunde faa den Straf, han fortjente, og de selv være
sikre imod ham i Fremtiden.

Medens saaledes Processen gik sin Gang, var S. i Fængselet
gjennemgaaet en alvorlig Krise. Den tarvelige, materialistiske
Filosofi, han havde hyldet, kunde ikke give ham Ro i Sjælen til at
bære det forfærdelige Omslag, der havde ramt ham, og til at gaa
det i Møde, der ventede ham, og under Følelsen heraf aabnede
han sig endog paafaldende let for Præsten Munter, da denne kom
til ham i Fængselet og søgte at omvende ham til at blive Kristen.
Der kan efter alt, hvad der foreligger, ikke være Tvivl om, at
der virkelig foregik et Omslag, som satte S. i Stand til at dø som
Kristen.

Thi den Dom, der fældedes over ham, var, som alle vide,
en Dødsdom. Hvad der end med Føje kan indvendes imod
Redaktionen af Domsakten som uheldig i flere Henseender, maa det 
vist dog erkjendes, at Dommerne havde vægtige Grunde til at lade
deres Kjendelse blive, som den blev. Og, maa man desto værre
tilføje, efter det Standpunkt, hvorpaa Magthaverne havde stillet
sig, kunde der ikke ventes noget Højsind fra deres Side, som
kunde fremkalde nogen Formildelse af den barbariske Dødsstraf,
som Loven paabød. Den fuldbyrdedes 28. April 1772 paa
Østerfælled, hvor S. henrettedes, umiddelbart efter at Brandt havde lidt
samme Straf. Først blev den højre Haand hugget af ham og
dernæst Hovedet, hvorefter Legemet parteredes og sattes paa Stejle
og Hjul.

S. var lidet tiltalende, hvad enten man ser paa ham som
privat eller som offentlig Personlighed, og det gode, som han virkelig
vilde udrette, overskyggedes alt for meget af store Fejl hos ham,
til at han kan gjælde for at have været en Statsmand af
Fortjeneste; men ved at lade den barbariske Dødsdom fuldbyrde
skabte hans Fjender ganske naturlig en Tilbøjelighed hos adskillige
til siden fortrinsvis at se paa de gode Sider hos ham, og det
skulde kun virke i samme Retning, naar der bag efter fandt en i
høj Grad ensidig Reaktion Sted imod det meste af, hvad der var
blevet grundet i hans Tid.

J. K. Høst, J. F. S. og hans Ministerium (1824). 
Reverdil, S. og Hoffet i Kjøbenhavn 1760-72 (1859). 
K. Wittich, Struensee (Lpz. 1879). 
E. Holm, Danmark-Norges Hist. 1720-1814 IV, 1-2.

E. Holm.

<chapter name="Strunk, Christian Adolph Frederik, 1816-88, Musæumsmand 
og Portrætkatalog-Udgiver">

Strunk, Christian Adolph Frederik, 1816-88, Musæumsmand 
og Portrætkatalog-Udgiver, er født 24. April 1816 i Aarhus
og var en Søn af Kjøbmand Johannes S. og Mathilde Christine
f. Raae. A. S. studerede først Medicin, men droges snart af
medfødt Sans og Tilbøjelighed til de offentlige Samlinger. Hans gode
Anlæg henledte C. J. Thomsens Opmærksomhed paa ham, og
allerede i 1837 var han ansat ved Musæet for nordiske Oldsager. Han
blev 1847 Arkivsekretær ved det historisk-arkæologiske Arkiv og
blev senere, foruden at være Assistent og Arkivsekretær ved det
kongl. Musæum for de nordiske Oldsager, tillige Assistent i det
kongl. Kunstmusæum. 1866 blev han Inspektør ved Musæet for
nordiske Oldsager og ansattes faa Aar efter tillige som Inspektør
ved den kongl. Kobberstiksamling, en Stilling, hvortil han fortrinlig
maatte være egnet, i det han allerede i 1865 havde udgivet sit
udmærkede Værk «Samlinger til en beskrivende Katalog over
Portrætter af danske, norske og Holstenere», omfattende alle de ham 
bekjendte kobberstukne, xylograferede og lithograferede Blade.
Fortsættelsen heraf, omfattende Kongehusets Portrætter, udkom 1882.

Ved at have fulgt Musæernes Udvikling under det 19.
Aarhundredes store Omordninger fik S. en ikke ringe Betydning for
Samlingerne. Han var en fortrolig Ven af Worsaae, med hvem
han deltog i forskjellige arkæologiske Undersøgelser, og over for
Publikum gjorde S.s fine og noble Personlighed ham til en smuk
Repræsentant for Musæet. S. udnævntes 1856 til Kammerraad,
1869 til Justitsraad. 1887 fik han efter Ansøgning sin Afsked.
Han døde 7. Marts 1888. -- Han blev gift 1853 med Christiane
Vilhelmine Eisen (f. 23. April 1817 i Kjøbenhavn, d. 5. Dec. 1896),
Datter af Syngesoufflør Martin Christian E. Hun oprettede et
Legat for Underfunktionærer ved Nationalmusæet.

Nationaltid. 8. Marts 1888. 
Berlingske Tid. 8. Marts 1888. 
Fru Sødring, Erindringer fra min Barndom og Ungdom S. 95 ff.

E. F. S. Lund.



Struve, Jacob Theodor, 1816-86, Filolog og Arkæolog, 
var en Søn af Fysikus i Flensborg Ernst Heinrich S. og Dorothea
Friederike Franziska f. Sturm og fødtes i Flensborg 24. Maj 1816.
Efter sin Faders Død 1822 blev han adopteret af en Farbroder,
praktiserende Læge i Elmshorn Ludwig August S., som kort efter
(1823) blev kaldet som Professor til Universitetet i Dorpat og tog
Drengen med sig der hen, men allerede døde 1828. Derefter tog
en anden Farbroder, den berømte Astronom F. G. W. S., som var
Professor i Dorpat, sig af Brodersønnen og sørgede meget
omhyggelig for hans Opdragelse. Han gik i Gymnasiet i Dorpat 1827-32 
og studerede derefter Filologi, først ved Universitetet
sammesteds indtil 1837, derefter ved Universitetet i Kønigsberg 1837-39.
Sit Fødeland gjensaa han kun ved kortere Besøg i 1830, 37, 39,
og i dette sidste Aar vendte han hjem til Rusland, hvor han senere
beklædte forskjellige Embedsstillinger, særlig som Professor i Kasan
1852-62 og i Odessa 1865-70; hans hele videnskabelige
Virksomhed tilhører Rusland. Han døde i Riga 4. Jan. 1886.

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXVI.                                                                            

M. Cl. Gertz.



Strøm, Christian Ludvig, 1771-1859, Præst, Søn af ndfr. 
nævnte Stiftsskriver, Etatsraad Ole S. (d. 1782), er født i
Roskilde 8. Febr. 1771 og blev 1788 Student fra sin Fødebys Skole.
Han tog theologisk Embedsexamen 1793, blev Alumnus paa Borchs 
Kollegium og vikarierede 1795-97 som Adjunkt ved Roskilde
Skole. 1801 blev han Vikar for Rektor Wøldike i Slagelse og
s. A. Lærer ved Blaagaard Seminarium. 1802 sendtes han
tillige med en Seminarist Torlitz til Burgdorf for at sætte sig ind
i Pestalozzis Methode. Begge gjorde efter Hjemkomsten Rede
for Udbyttet af deres Rejse og bleve Lærere ved et
Forsøgsinstitut, der oprettedes i Kjøbenhavn, men S. havde forladt denne
Stilling før Instituttets Ophævelse 1807. Han blev 1809
Sognepræst for Kregome-Vinderød paa Sjælland; 1813 blev han efter
Ansøgning Feltprovst ved det danske Auxiliærkorps, hvor han
var med paa Retræten fra Lauenborg og var Vidne til Kampen
ved Sehested. Da Freden var sluttet, vendte han tilbage til sit
Embede. Det næste Aar finde vi ham i Norge; han var, siges
der, paa en Maade rømt fra Danmark, formodentlig i Begejstring
for Nordmændenes Uafhængighedskamp. Han vendte tilbage sammen
med Christian Frederik, for hvem han holdt Gudstjeneste om Bord
paa Briggen «Bornholm». Han tiltraadte nu atter sit Embede, i
hvilket han virkede for Indførelse af den indbyrdes Undervisning
i Skolerne. 1859 blev han ved sit 50 Aars Jubilæum
Konsistorialraad. Han døde 28. Sept. s. A., 3 Dage efter Jubilæet. -- 1806
ægtede han Karen Marie Nyerup (f. 1789 d. 1865), Datter af Prof.
Rasm. N. (XII, 341). -- Han har udgivet forskjellige pædagogiske
Skrifter, deriblandt «Fremstilling af den Bell-Lancasterske Methode»
(1819), samt «R. Nyerups Levnedsløb, beskrevet af ham selv» (1829)
og «Naturhistorisk Lærebog for Menigmand» I-IV (1841-44; senere
i flere Oplag).

Erslew, Forf. Lex.
Museum 1890, S. 622 ff.
Hist. Tidsskr. 5. R. III, 450 f.
Vor Ungdom 1891.

L. Koch.

<chapter name="Strøm, Gollich Frederik Peter, 1819-98, Præst, Politiker
og personalhistorisk Forfatter">

Strøm, Gollich Frederik Peter, 1819-98, Præst, Politiker
og personalhistorisk Forfatter, var født 3. April 1819 i Odense,
hvor hans Fader, Samuel Henrik S., var Gjæstgiver; Moderen hed
Bolette Elisabeth f. Læger. 1835 blev han Student fra Odense
Skole, og efter 1840 at have taget theologisk Embedsexamen var
han et Par Aar Lærer ved kjøbenhavnske Almueskoler, men vendte
da tilbage til sin Fødeby, ved hvis lærde Skole han 1844 fik fast
Ansættelse som Adjunkt. 1848 udnævntes han til Sognepræst for
Marslev og Birkende Menigheder i det nordostlige Fyn, og her
virkede han i næsten et halvt Aarhundrede. Som Prædikant nød
han betydelig Anseelse i og uden for sine Sogne, og i theologiske 
Spørgsmaal sluttede han sig nærmest til Grundtvig, dog ikke som
en blind og ukritisk Tilhænger af alle dennes Meninger. 1859
valgtes han til Landstingsmand og gjenvalgtes 1864 og 1866; han
stemte for Grundlovsforandringen, men senere lod han sig ikke
vælge. S. hørte nærmest til de national-liberale, men indtog i de
kirkelige Sager, der forhandledes, en noget afvigende Stilling, i
det han i Overensstemmelse med den hele grundtvigske Opfattelse
kæmpede for kirkelig Frihed, uden dog at gaa saa yderlig som
mange af hans Venner. Han nød stor Anseelse i Rigsdagen, og
1868 menes der at være gjort Henstilling til ham om, hvorvidt
han kunde være villig til at overtage Kultusministeriet. S. A. blev
han Medlem af den store Kirkekommission og 1891 af en anden
Regeringskommission angaaende kirkelige Forhold. Hans
theologiske Forfattervirksomhed indskrænker sig til nogle Artikler i
kirkelige Tidsskrifter; men i «Samlinger til Fyns Historie og Topografi»
meddelte han meget grundige Efterretninger omt en hel Del fynske
Sognes Historie, især deres Presbyterologi. 1842 udgav S. til Brug
for Almueskolerne «Lærebog i Danmarks Historie» (10. Opl. 1863).
Det skyldes for en stor Del hans Initiativ, at der 1894 i hans
Annexsogn Birkende blev rejst en Mindestøtte for Hans Tausen. --
S. ægtede 18. Maj 1849 Marie Christine Muller (f. 29. Sept. 1830),
Søster til Præsten H. C. D. M. (XI, 580). 1897 tog han Afsked
fra sit Embede, men blev boende i Marslev; her døde hans Hustru
Natten mellem 18. og 19. Sept. 1898, og 2. Dec. s. A. fulgte han
hende.

Erslew, Forf. Lex.
Elvius, Danmarks Præstehist. 1869-84 S. 349.
Saml. t. Fyens Hist. og Topogr. V, 332 ff.
Højskolebladet 10. Marts 1899.
Taler ved Pastor G. F. P. S.s Jordefærd (1899).

Vilh. Bang.



Strøm, Hans, 1726-97, Præst, Naturforsker, var født 25.
Jan. 1726 i Borgund, hvor Faderen, Peder S. (f. 1682 d. 1739), en
af «Syvstjærnen», var Sognepræst og Provst. Moderen, Gunhild
Susanna f. Hagerup (f. 1687 d. 1764), var Søster til Throndhjems
Biskop Eiler H. (VI, 475). Han havde i sin Barndom tungt for
at lære, men var flittig og havde stor Lyst til Tegning. Der
foregik imidlertid en stor Forandring, da han fik en bergensk Student
Knud Sandshavn til Lærer, indtil han Aaret efter Faderens Død,
1740, kom i Bergens Latinskole, hvorfra han deponerede 1743.
Efter 1745 at have taget Attestats blev han nogle Aar hjemme hos
sin Moder, der var formuende, informerede og prædikede, men
følte sig ikke skikket til Prædikegjerningen og vilde atter til 
Kjøbenhavn for at studere videre. Det var især de klassiske Studier,
der vare tillokkende for ham. Han maatte imidlertid blive hjemme,
da Faderens Eftermand kaldte ham til personel Kapellan, og han
troede, det var et Kald fra Gud. Spener og Buddeus havde vakt
hans Sans for den praktiske Kristendom, og skjønt det var ham
imod at blive Præst, mente han dog, at han bedst kunde udøve
Kristendommen som Ordets Tjener. Han havde tidlig Syn for sin
Mangel paa «ud vortes Anstand» og Veltalenhed, havde derfor sat
sig et «fjærnere og uvissere, skjønt mere glimrende, Maal» --
rimeligvis en Professorpost, men han angrede aldrig, at han blev Præst.
Det var 1750, han indtraadte i Embedet. Baade Sognepræsten og
den resid. Kapellan vare svage, og han maatte ofte udføre
Forretningerne for dem begge. I det vidtløftige Kald begyndte han
med Husbesøg, og der var ingen Gaard, hvor han ikke havde
været 2-3 Gange. Disse idelige Rejser i det vidtløftige Kald,
der nu udgjør 3 store Præstegjæld, fik for ham megen Betydning.
1752 udkom Pontoppidans «Norges naturlige Historie», til hvis
største Fortjenester det maa regnes, at den hos S. vakte Sansen
for Naturvidenskaberne i det hele og for hans Fødeegns
Naturhistorie i Særdeleshed. Han fik fat i Linnés Skrifter, og de
fængslede ham i den Grad, at han opgav sin paatænkte
Doktorpromotion med alt andet undtagen sin præstelige Embedsgjerning. For
denne vandt han kun mere Interesse under sine Naturstudier, og
han taler lige op i sin høje Alderdom om disse som en stor
Vinding for Embedet og paastaar frejdigen, at Præster, der dyrke
Videnskaberne, blive de mest nyttige for sine Menigheder, da de
bedst vide at benytte Tiden og saaledes altid kunne være til
Tjeneste.

S. siger selv, at han var Avtodidakt, og at han var den første,
som har søgt at tillægge vore norske Naturalier systematiske Navne.
Som han ingen Lærer havde haft, saa heller ingen Medhjælper uden
sin ovennævnte Huslærer Knud Sandshavn, der «afpælede
Strækningerne, saa godt han kunde ved Hjælp af et Kompas». Hans
Formaal med Arbejdet var oprindelig et religiøst: at bringe Folket
til «Indsigter om Skaberens Fuldkommenheder og følgelig om deres
Pligter mod ham», men det voxede under hans Hænder, saa hans
Søndmøres Beskrivelse, da den udkom 1762-69 (2 Dele i Kvart,
trykte i Sorø), vakte den største Opsigt. Han blev nu den første
uden for Throndhjem, der indvalgtes i det kongl. norske
Videnskabsselskab. S. A. (1764) blev han Sognepræst til Volden, hvor
han besluttede sig til at virke for Almuens Oplysning paa anden
Maade, i det han vilde undervise den om «de Ting, som angik
Tænkemaaden og Sæderne». Han vilde da afvexle med «alvorlige
og fornøjelige Materier», give Folket lidt af Historie og lidt af
Naturhistorie i sin Bog «Tilskueren paa Landet», hvoraf 2 Dele
udkom 1775-76. I denne mærker man overalt hans store
Bibelkundskab og hans omfattende polyhistoriske Viden. Han kan være
humoristisk i sine Spaadomme, er forud for sin Tid ved at anbefale
Toldpaalæg paa Brændevin for at indskrænke Drukkenskaben og
giver interessante Meddelelser om sekteriske Bevægelser paa den
Kant af Landet, hvor han boede. Sine naturhistoriske Kundskaber
vilde han skaffe Indgang hos Bønderne, men de forstode intet
deraf. Desto bedre bleve de mange mindre naturhistoriske
Afhandlinger modtagne, som han leverede i de lærde Tidsskrifter i
Kjøbenhavn og Throndhjem.

1778 blev han forflyttet til Eker, og Aaret efter blev han
Professor theologiæ extraord. I 6 Aar udarbejdede han en
Beskrivelse over dette sit nye Præstegjæld (udkom 1784) og fortsatte
med større og mindre naturhistoriske Stykker. Hans betydeligste
Arbejde her blev dog hans Postille, den første, der er udkommen
i Norge. Ved hans Ankomst til Eker kom det ud, at han skulde
skjænke Menigheden en saadan, men det varede længe, før det
skete. Først 1792 udgav han den Aargang af, hvad han her kalder
korte Prædikener, der endnu læses af Almuen paa den Kant af
Landet, hvor han sidst virkede. Som det kunde ventes, finder man
i disse Prædikener, som vi vilde kalde lange, Vidnesbyrd om
Forfatterens theologiske Klarhed og trofaste Vedhængen ved den
lutherske Kirkes Lære. Han synes ikke at benytte Prædikenen som
hans lidt yngre Embedsbroder J. N. Brun til Kamp mod
Rationalismen. Mod denne optræder han i det hele ikke apologetisk,
medens han oftere i forskjellige M handlinger behandler den med
dyb Foragt. I sine Prædikener og ellers lægger han for Dagen
en stor Evne til populær Naturskildring, og det var ham altid
meget om at gjøre at bringe Folket til at prise Gud ved
Betragtningen af Naturens Goder og dens Skjønhed. Her kom han dog
ingen Vej. Tiden var ikke dertil. Han deltog ikke blot i den
theologiske og naturvidenskabelige Diskussion, men ogsaa i det
politiske traadte han frem som den grundkonservative Mand, der
dog hyldede Trykkefriheden. 1788 var han en af de første, der
fremførte Tanken om et norsk Universitet for Kronprinsen
(Frederik VI). 1790 blev han Dr. theol.

Uagtet S. havde leveret naturhistoriske Værker, der med rette
beundredes af Samtidens lærde Mænd, og han næppe var ukjendt
i nogen Gren af Naturvidenskaberne -- han var ogsaa lægekyndig --,
siger han selv, at Naturhistorien aldrig blev hans Hovedfag. Det
blev altid Theologien, men han antog, at han vilde være bleven
mindre nyttig, om end mere lærd, om han var bleven staaende
ved denne alene. Beskedenhed og Gavnelyst betegnede hans
Livsgjerning. Han tænkte altid paa sin Menighed og, hvad der kunde
løfte og oplyse den, medens han alvorligen revsede den for
herskende Laster. Unge Mennesker tog han sig gjærne af, og blandt
de yngre Videnskabsmænd, der i længere Tid opholdt sig hos ham
for at studere, vare Martin Vahl og Marcus Schnabel (XV, 240).
Rolig og jævn var han elsket og agtet af sine Menigheder, og der
var stor Sorg ved hans Død, 1. Febr. 1797. Da han mærkede
Dødens Nærhed, oprettede han med sin Hustru et Testamente,
hvorved han legerede 400 Rdl. til Ekers Skolevæsen og skjænkede
sin Bogsamling til det Deichmanske Bibliothek i Christiania. --
Han blev 1764 gift med Helene Dorothea f. Grave, Datter af
Sognepræst til Eker, Professor Chr. G. (VI, 192) og hans 1. Hustru.
Hun var Enke efter hans Formand i Volden, Morten Meyer, og
døde i Aas 1808 (begravet 27. Maj).

Fallesen, Mag. f. Religionslærere IV, 636.
Personalhist. Tidsskr. 2. R. VI, 161 ff.
Lampe, Bergens Stifts Biskoper og Præster II, 229.
(Norsk) Hist. Tidsskr. II, 273.
H. J. Wille, Mindetaler S. 239 ff.

D. Thrap.

-- Ogsaa som Naturhistoriker har H. Strøm gjort sig fortjent
og bekjendt. Det var, som han i sin Selvbiografi meddeler, særlig
Pontoppidans «Norges Naturhistorie» og nogle af Linnés Skrifter,
der tilfældig, medens han var ung Præst, kom ham i Hænde, som
fremkaldte en Enthusiasme for denne Videnskab, «som jeg aldrig
i mine Dage har følt Lige til». Han fik derved dobbelt Interesse
for sine Embedsrejser, da der nu altid fandtes meget nyt at se,
høre og undersøge, og allerede i 1762 udkom 1. Part af hans,
baade i botanisk og zoologisk Henseende meget fortjenstfulde Værk:
«Fysisk og økonomisk Beskrivelse over Fogderiet Søndmør», hvori
han som den Polyhistor, han var, giver en Mængde, væsentlig paa
egne Iagttagelser byggede, Meddelelser om Landets naturlige
Beskaffenhed, dets Plante- og Dyreverden, Agerdyrkning og Kvægavl,
Beboernes Levevis, Skikke m. m. Han havde den Glæde at faa
dette Arbejde berømmet af Linné, hvad der bidrog til, at han med
Iver fortsatte sine naturhistoriske Iagttagelser og Studier, hvoraf
Resultatet foreligger i en Række Skrifter, dels af botanisk, dels af
zoologisk Indhold, som vedbleve at udkomme lige til hans Død.
De ere dels af mere populær, dels af videnskabelig Karakter, af
hvilke sidste en Del blev publiceret i det norske og i det danske
Videnskabernes Selskabs Skrifter. Af hans botaniske Arbejder maa
særlig nævnes en Del Meddelelser og Beskrivelser vedkommende
norske Havalger og andre kryptogame Planter, og af hans
zoologiske Afhandlinger maa især fremhæves hans Artikel om
Purpursneglen, der maa betegnes som en for sin Tid meget fortjenstfuld
anatomisk Beskrivelse, ligesom han ogsaa har ydet gode Bidrag til
Kundskaben om Krebsdyr og Insekter, givet Beskrivelser og
Afbildninger af mange nye Arter blandt disse og herved taget
Hensyn ikke alene til deres Ydre, men ogsaa til deres anatomiske
Bygning.

E. Rostrup.



Strøm, Ole, 1726-82, Lexikograf, er Tvillingbroder til den 
ovennævnte Hans S. og blev ligesom denne Student 1743. Begge
Brødrene toge samme Dag 1745 theologisk Attestats. Han valgte
derefter det juridiske Studium og blev først Amanuensis hos Biskop
Hersleb, 1763 Stiftsskriver i Sjællands Stift og Forvalter ved
Roskilde Domkirkes Gods, 1774 tillige Forstander for Duebrødrekloster
i Roskilde. Han udnævntes 1765 til Kancelliraad, 1775 til
Justitsraad og 1780 til Etatsraad, det sidste vistnok for at trøste ham,
da hans Haab om at blive Gehejmearkivar var blevet skuffet. Da
det 1777 blev besluttet af Videnskabernes Selskab, at det endelig
skulde være Alvor med Udgivelsen af den danske Ordbog, et
National værk, der længe havde været paatænkt og forberedt,
overdroges Arbejdet under en Kommissions Overledelse til S., der var
meget anset for sin Grundighed, Flid og Skarpsindighed. 1780
udkom 1. Hæfte, Bogstavet A, og S., som i den Anledning optoges
i Selskabet, gjorde 1781 Manuskriptet til B færdigt, men døde T6.
April 1782, inden Trykningen deraf var paabegyndt. -- 1764 havde
han ægtet Ulrikke Eleonore Horrebow, f. Langhorn (f. 1737 d. 1810),
Enke efter Sognepræst Fred. H. og Datter af Oberstlieutenant 
Magnus L.

Nyerup, Lit. Lex.
Molbech, Videnskab. Selsk. Hist.

P. K. Thorsen.



Strøm, Rasmus Nyerup, f. 1842, Bankdirektør. Han er Søn 
af Læge Ole S. og Marie Margrethe f. Buntzen og fødtes i
Vordingborg 4. Juni 1842. 1860 blev han Student fra Herlufsholm,
1868 juridisk Kandidat og s. A. Sagførerfuldmægtig i Kjøbenhavn,
1870-72 tillige Assistent i Finansministeriet, 1871 Overretssagfører
i Kjøbenhavn, 1872-84 juridisk Sekretær ved Landmandsbanken,
1880 Højesteretssagfører, 13. Sept. 1888 Direktør i Nationalbanken.
1894 udnævntes han til virkelig Etatsraad. -- Siden 1884 har han
haft Sæde i Kjøbenhavns Borgerrepræsentation, hvis Formand han
var 1895-98 efter i 1893-95 at Have været Viceformand. 1890-94 
var han Ordfører for Budgetudvalget, og han har paa forskjellige 
Omraader været et ledende, fra alle Sider særlig afholdt
Medlem af Forsamlingen. 1884-87 var han Folketingsmand for
Odense Amts 1. Valgkreds. 1882 blev han Medlem af Direktionen
for Bombebøssen. 1887 var han Medstifter af Genealogisk Institut,
hvis Næstformand han siden har været. 1888-93 var han
Administrator i Velgjørenhedsselskabet «Borgervennen» og fra 1893
Formand for Kjøbenhavns Understøttelsesforening, hvor han har udført
et meget betydeligt Arbejde. Fra 1893 har han været Medlem af
Bestyrelsen for Kjøbenhavns Frihavn og fra 1896 Medlem af
Kontrolkomiteen i «Nye danske Brandforsikringsselskab». Af
Kommissioner, i hvilke han har haft Sæde, kunne bl. a. nævnes
Theaterkommissionen (1893-97) og Glyptothekkommissionen (nedsat 1899).
I 1875 var han de danskes Ordfører paa Studentertoget til Upsala.
Efter Plougs Død er han Medlem af Kuratelet for det
Oehlenschläger-Tegnérske Stipendium. Sin Interesse for Musiklivet har
han vist bl. a. ved at være Generalsekretær for den første nordiske
Musikfest i 1888.

Leth og Wad, Dimitt. fra Herlufsholm.

C. Christensen.



Strøm, Vincens, 1818-99, naturhistorisk Lærer og Forfatter,
Søn af Forpagter Peder S. og Birgitte f. Riber, var født paa
Pæregaard paa Langeland 28. Nov. 1818. Han blev Student 1836,
theologisk Kandidat 1842, Lærer ved Odense Kathedralskole 1850,
Adjunkt sammesteds 1852 og Overlærer 1868. I den hjemlige
zoologiske Verden var han anset som en dygtig Samler og udmærket
Kjender af vore indenlandske Sommerfugle, og hans Navn i den
videnskabelige Litteratur er ogsaa nærmest knyttet til et Par
Afhandlinger over denne Insektorden, nemlig: «Om de danske Arter
af Slægten Orgyia» («Naturhist. Tidsskr.» 3. R., 1864), hvori han 
paaviser et interessant Forhold i Hunnernes Udviklingshistorie inden
for denne Slægt, og «Danmarks Sommerfugle i kort Oversigt»
(sammesteds 1866-67). Dette sidste Arbejde blev dog ikke fuldført i den
oprindelige Skikkelse, men Resten af S.s Iagttagelser blev optagen
i A. Bang-Haas' Fortegnelser i samme Tidsskrift. S.s Virksomhed
som Lærer optog i de paafølgende Aar næsten al hans Tid, indtil
han i en fremrykket Alder 1889 trak sig tilbage fra sin
Skolegjerning. Han benyttede det derved opnaaede Otium til at udarbejde
en systematisk Beskrivelse af «Danmarks større Sommerfugle» (1891).
1861 udgav han en i en længere Aarrække stærkt benyttet
Skolebog: «Begyndelsesgrundene af Plantelæren». -- S. var gift med
Seline Arlinde Constanze f. Faber (f. 1823 d. 1901), Datter af Biskop
N. F. (V, 6). Han døde 16. Juli 1899 i Odense.

Gosch, Danmarks zoolog. Lit.
Erslew, Forf. Lex.

Jonas Collin.



Stub, Ambrosius, 1705-58, Digter, blev født i Gummerup 
ved Assens i Maj 1705 og var Søn af Fæstehusmand og Skrædder
Christoffer Pedersen S. og Christence Ibsdatter. Faderen synes at
have været en vel anset Mand, der stod i Forbindelse baade med
Egnens Storbønder og med Herskaberne paa Brahesholm og
Søholm, 2 Damer af Familien Charisius, af hvilke den ene, Digterens
Gudmoder, blev gift med Major Stockfleth. Et Par af S.s Søskende
tjente i gode Stillinger paa disse Gaarde, og det var formodentlig
ved Hjælp af Fru Stockfleth, at S. selv kom i Odense Skole,
hvorfra han blev Student 1725. Skjønt han vistnok laa ved
Universitetet i 9 Aar og ikke synes at have spildt sin Tid, fik han dog
aldrig nogen Examen. Rimeligvis har han ikke haft Lyst til at
gaa den slagne theologiske Landevej og har derved mistet sine
Beskytteres Understøttelse. Hans Interesser gik i anden Retning,
og han var en ustadig Natur, mest oplagt til at deltage i et lystigt
Lag og skrive en lystig Vise. Han bestemte sig da, som han i
en senere, rimet Ansøgning siger, til at «leve af sin Pen», hvad
der den Gang var en vanskelig Ting, selv om han derved næppe
i første Linje har tænkt paa Digtervirksomhed, men snarere paa
Stillingen som Sekretær eller, som det hed, «Skriverkarl» «ved et
og andet Hof», &#596;: paa fynske Herregaarde, hvor han ikke savnede
Forbindelser.

Han vendte da tilbage til sin Fødeegn uden, som det synes,
at have nogen fast Stilling, men giftede sig ikke desto mindre kort
efter, 17. Okt. 1735, med Mette Cathrine Skovsbo, Datter af en 
afdød Præst, Hans S. i Ejsing. Et, til Dels af Molbech i
«Ambrosius» benyttet, romantisk Sagn beretter, at S. stod i
Kjærlighedsforhold til en adelig Dame og for at skjule det maatte begjære
hendes Kammerjomfru til Ægte. Dette forholder sig ikke rigtigt;
men hans Ægteskab var næppe lykkeligt, maaske heller ikke saa
ganske frivilligt fra hans Side, da det første Barn blev født nogle
Uger efter Brylluppet. Hustruen arvede efter sin Bedstemoder en
Bondegaard i Verninge, i Nærheden af S.s gamle Hjem; men S.
maatte snart sælge den og flytte til Faaborg og der fra til Odense,
hvor hans Hustru boede i trange Kaar indtil sin Død 1747,
hvorefter S.s Familie maatte overtage Omsorgen for Børnene, en Søn
og en Datter.

S. selv derimod førte et omflakkende Liv, enten af Tilbøjelighed 
eller for at tjene Brødet. Hans Viser og Vers ere snart
skrevne til Gilder paa Ærø, snart paa fynske Gaarde og snart i
Odense; overalt synes han at have været velset, saa vel i rige
Borgerkredse som blandt den højere Embedsstand og Adelen. Sit
nærmeste Tilhold havde han hos sin Gudmoders Søn, den unge
Landsdommer Stockfleth (ovfr. S. 441) paa Brahesholm, hvor han vel
var en Slags Skriver og Inspektør. Her fra gik han o. 1749 over i
en lignende Stilling hos Kammerherre Niels Juel (VIII, 604) paa Taasinge;
men dermed vare de lystige Dage forbi. Tjenesten synes at have
været Stræng, hvad der vistnok ikke var S.s Sag; han led allerede
af den Sygdom, formodentlig Gigt i Ryggen, som aldrig siden
forlod ham, og var tilmed nu i en Alder, hvor den afhængige
Stilling maatte begynde at trykke. Til sit nye Herskab kom han
ikke i det venlige Forhold som til Stockfleth. Kammerherre Juel var en
dygtig og begavet Mand, der gjærne samlede Kunstnere og Sangere
om sig, men tillige en raa og lunefuld Herre, der rimeligvis har
følt sig saaret ved det Frisprog, S. var vant til. Dennes Vandel
har dog heller ikke været ulastelig, og vi finde ham udlagt som
Barnefader, omtrent samtidig med at han efter 3-4 Aars Ophold
pludselig og voldsomt fjærnedes fra Taasinge, om det end ikke er
mere end et Sagn, at Kammerherren den svagelige Digter prygle og
kaste ud af Huset.

Om han der fra er kommen lige til Ribe, og hvorfor han
just søgte her hen, er ikke klart. Vi vide kun, at Skolelærerne i
Ribe 1754 indgave Klage over, at han holdt privat Skole. Da det
imidlertid var Byens Embedsmænd og bedre Borgere, der havde
formaaet ham hertil paa Grund af Almueskolernes Slethed, blev 
S. ikke videre forulempet. Han synes trods sine kummerlige
ydre Forhold at have nydt en vis Agtelse for Lærdom og Evner;
1756 ansøgte han paa Vers Stiftamtmanden om officiel
Anerkjendelse for sin Undervisning og Adgang til ved forefaldende Vakance
at overtage en af Byens offentlige Skoler. Dette sidste naaede
han dog ikke; han døde 15. Juli 1758, 53 Aar gammel, insolvent
og «i den yderste Armod».

S.s Levnedsomstændigheder og digteriske Betydning ere først
i nyere Tid nogenlunde udredede. Hans nærmeste Eftertid
tillagde ikke hans Produktion nogen litterær Vægt; men derimod har
Traditionen paa de Egne, hvor han færdedes, omgivet hans Navn
med 2 Rækker af Sagn, dels, ligesom det var Tilfældet med Wessel,
af cynisk og skurril Art, dels, som med Ewald, af et
romantisk-erotisk Skjær. Det første forklares af hans Stilling paa
Herregaardene, hvor han vistnok bl. a. har fungeret som Forlystelsesraad, 
efter Tidens Skik ikke altid i den fineste Stil. Men det
plumpe eller smudsige Element træder ingenlunde saaledes frem i
hans Digte som i mange af hans samtidiges, og tog han sig end
stundum en Taar over Tørsten, er der dog intet, der tyder paa,
at han har været forfalden til Drik. Paa den anden Side var
Skriverkarlen hos de fynske Godsejere alt andet end en
Troubadour, der fri som Fuglen

 «drog om fra Kastel til Kastel»,

saa lidt som han var en sværmende Erotiker eller en romantisk
Aand, der bukkede under og sank sammen over for en uforstaaende
Samtids Miskjendelse. Han var aabenbart en højst letsindig og
ustadig Svend, der nød Livet, lidet nøjeregnende med
Elskovsæventyr som med Penge, og derfor ganske naturlig endte i
Sygdom og Fattigdom. Den ejendommelige Stilling, han indtog i
Selskabslivet, betegnes maaske bedst ved Grev Rantzau til Brahesborgs 
lidt aristokratisk overlegne Ytring, at han var «en ganske egen
Fyr og et Pokkers godt Hoved». Baade som Menneske og som
Digter har han noget til fælles med Ewald, om han end er i mindre
Stil. Midt i Paryktiden, paa Overgangen fra Holbergs
Forstandsdigtning til den Klopstockske «überschwengliche» Følelsesretning,
som han dog ikke levede nær nok paa eller længe nok til at blive
paavirket af, er S. den enlige Svale, der varsler en ny Sommer for
Lyrikken, Stenersens, Tullins og Ewalds Alder. Dette beror maaske
især paa, at han ikke tog sig selv og ikke af andre blev tagen 
alvorlig som Digter og netop derfor vovede at være sig selv i
sin Digtning. Fortidens meste Lyrik var religiøs eller stift og
ensformig heroisk-historisk; de faa spøgende Ungdomsdigte, hvori
anerkjendte Poeter som Kingo og nogle af hans jævnaldrende sloge
sig løs og gave sig hen, ere utrykte eller mere tilfældig bevarede.
Naar man skulde optræde for et større Publikum, tog man
Selskabsdragten og den højtidelige Mine paa. Men over sine faa
Forgængere i den humoristiske Digtning, en Bording eller
Reenberg, hæver S. sig paa den anden Side ved sin Fantasibegavelse
og sin den Gang enestaaende friske Naturfølelse («Rosenknoppen»,
som dog skæmmes af uheldige Rim, «Den kjedsom Vinter gik sin
Gang»), der ofte endog synes ægtere end Tullins eller Ewalds
stundum noget stiliserede Rundmalerier. Dertil kommer hans
mærkelige sproglige Lethed, der ganske naturlig og utvungent føjer Tanken
ind under de kunstige italienske Arie- og tyske Visemelodier, som
mere og mere bleve Mode. Ypperligst er han maaske i sine smaa,
morsomt og let rundede Epigrammer, Skaaler og Impromptuer, en
Digtart, som Fortiden, tung i Tanke og vidtløftig i Udtryk, som
den var, forgjæves havde søgt at mestre, men hvori end ikke
Wessel overgaar S. («Kongen opnaa snehvid Alder!», «Vor
Neubergs Bryst», «Ved Vinen den klare», «Vel født er vel en Trøst»(?),
«En har det i Ryggen»). Drikkeviser havde Reenberg nøjedes
med at oversætte, medens S. som Originaldigter undertiden varsler
Rahbek («Lad Krig fornøje Potentater»). Større Digtninger førte
hverken hans Forhold eller formodentlig hans Lyst og Evner ind
paa, og dybt gaar han heller ikke. Som de fleste samtidige var
han vistnok alvorlig troende og søgte i Religionen en Støtte for
sin Letsindighed og en Trøst for sin ublide Skæbne:

 «Uforsagt, hvordan min Lykke
 end i Verden blive maa!» 

Men af hans «gudelige Arier», hvor den kunstige Viseform
desuden er mindre passende, vise i Grunden kun de faa nogen
Ejendommelighed, hvor Billeder eller Inspiration hentes fra
Naturbetragtning («Hvad regner Naturens Ransagere op?», «Hvad vindes ved
Verdens vidtløftige Hav?»). S.s moraliserende Digtning naar ikke
ud over Tidens sædvanlige, lidt lavloftede Lovprisning af Dyd og
Nøjsomhed -- aurea mediocritas -- og Klage over Verdens Falskhed
og Lykkens Omskiftelighed. I de heldigvis sjældne Tilfælde, hvor
han ved højtidelige Lejligheder falder tilbage til Alexandrineren, 
f. Ex. i Gravskriften over Løvenørn, er det mærkeligt at se,
hvorledes dette ominøse Versemaal ligesom fører Fortidens muldne Duft
med sig og med ét Slag gjør den ellers saa friske og modernt
anlagte Digter 50 Aar ældre: hele den gamle Garde, Mythologien,
de allegoriske Personifikationer og de franske Gloser, tropper op
igjen.

Af de o. 100 Digte, som med mere eller mindre Sikkerhed
tillægges S., er det i alt en Snes Smaavers, der udgjør den
litterære Bagage, hvormed han indtager sin ejendommelige Plads i
dansk Lyrik. Det er lette og muntre Indfald eller følte og ægte
Stemninger, der betegne ham som den fødte Digter, ledet af
Inspiration mere end af Flid og Fil, og som derfor sloge umiddelbart
an i hans nærmeste Kreds, uden at det dog faldt nogen ind at
give Skræddersønnen og Skriverkarlen Plads ved Siden af Tidens
store Poeter, en Biskop Thura eller Professor Wadskjær, endsige
ane, at hans Navn vilde leve, naar deres længst vare glemte. I
hans Levetid kom kun et enkelt af hans Vers i Trykken; først
flere Aar efter hans Død besørgede Præsten T. S. Heiberg og
derefter Sønnen Christian S., der var Skolelærer paa Langeland,
temmelig unøjagtige Samlinger og Udgaver af hans Digte. Egentlig er
det Fr. Barfod, der har Fortjenesten af midt i det følgende
Aarhundrede at have gjenoplivet Mindet om hans Digtning, og Chr.
K. F. Molbech, der ved sit Skuespil «Ambrosius» har omgivet
hans Navn med et lidt idealiseret Skjær.

Barfod, A. S.s samlede Digte, 3. Udg. (1852). 
Museum 1893, II, 109 ff. 
A. D. Jørgensen, Hist. Afhandl. III, 464 ff.

J. Paludan.



Stub, Christian, o.1693-1736, retshistorisk Forfatter, 
Søn af Justitssekretær ved Overhofretten i Norge Matthias S.
(nedennævnte Kjeld S.s Søn) og Gunhild Thomasdatter Blix; deponerede
fra Christiania Skole 1714, Bakkalavr 1715, Alumnus paa Elers'
Kollegium 1716-20; udgav der 1716-19 4 «Dissertationes de lege
et legislatoribus Danorum», indeholdende en dansk Retshistorie
indtil Frederik II's Tid, som L. Holberg har benyttet i høj Grad.
Ved Udarbejdelsen havde Forfatteren benyttet Reitzers og Resens
Bibliotheker, ligesom han med særlig Tak mindes Arne Magnussens
velvillige Bistand. Hans Privatpræceptor og senere Ven og
Velynder var H. Gram, med hvem han vedligeholdt en stadig
Brevvexling. Efter Ildebranden 1728 fulgte S. som Stiftamtmand W. A.
v. d. Ostens Fuldmægtig med til Bergen og udnævntes i 1731 
uden Ansøgning til Generaltoldforvalter sammesteds. Men denne
Stilling som Regnskabsbetjent behagede ham ikke. Han havde i
Nov. 1728 faaet Ventebrev paa Vicelagmandsembedet i Bergen, og
da dette ikke blev ledigt, søgte han i Nov. 1734 Ventebrev paa
samme Embede i Throndhjem og midlertidig 300 Rdl. som
Ventepenge af sin Eftermand i Generaltoldforvalterembedet. Men 7.
Jan. 1735 fik han sin Afsked fra dette Embede med 300 Rdl. i
Pension af sin Eftermand. S. A. sattes han under Tiltale af
Generalfiskalen for en Gjæld af o. 3700 Rdl. til den kongl.
Partikulærkasse, som Kavtionisten Oberstlieutenant P. Colbjørnsen formentlig
senere dækkede, og 18. Dec. 1736 døde S. ugift.

Stubs Breve til Gram i det kongl. Bibl. 
Danske Saml. I, 398 ff. 
Kofod Ancher, Dansk Lovhist. I, Fortalen.                                                 

H. Matzen.



Stub, Iver, --1611, Professor, var født i Nærheden af Ribe 
paa Skodborghus, hvor hans Fader, Friseren Peder S., var kongl.
Forvalter (d. o. 1568). Moderen, Valborg Krampe, blev efter sin
første Mands Død gift med Hans de Hundt, Apotheker i Kjøbenhavn. 
Om L S. vides, at han har studeret i Rostock, Wittenberg
og Leipzig. I Wittenberg, som han besøgte 2 Gange, tog han
vistnok Magistergraden. Siden boede han hos Moderen i Kjøbenhavn 
«og blev efter Mesterstand ypperlig nok holdt i den Tid».
1582 blev han Rektor ved vor Frue Skole i Kjøbenhavn samt
Lector musices ved Universitetet, og kort efter fik han en Hustru
(Lisbet) fra Biskop Poul Madsens Hus. 1589 blev han Professor
Pædagogicus, og 1594 overtog han Lærestolen i Hebraisk, ved
hvilken han forblev, skjønt det 1608 blev tilbudt ham at rykke op
til Professoratet i Dialektik. 1597 blev det overdraget ham i
Forening med Dr. Thom. Fincke at drage over til Hven for at undersøge, 
om der var tilføjet Tyge Brahes efterladte Instrumenter nogen
Skade, saaledes som Rygtet gik. Nogen Erklæring om Resultatet
af Undersøgelsen er dog ikke bevaret. 1604 blev S. efter Tur
Universitetets Rektor, i hvilken Egenskab han lod optage en siden
længe, benyttet Jordebog over dets Gods og satte igjennem, at dets
Foged Niels Pedersen, en mægtig Person med store Forbindelser,
blev afskediget for uredelig Embedsførelse. Næsten samtidig blev
han selv indviklet i en vanskelig Arvestrid med sin Halvbroder
Lucas Hansen, hvilken faldt saa uheldig ud for S., at han blev
underkastet Rigens Forfølgning og i et Aar maatte opholde sig
uden for Riget, medens et Par af hans Medlærere viste ham den 
Godhed at besørge hans Forelæsninger, saa hans Hustru dog kunde
oppebære hans Løn, medens han var borte. I det hele var S.s
Liv rigt paa Stridigheder, der tyde paa, at han har været en
kolerisk Natur. Den sidste blev for ham den farligste. Han havde
i nogle, sidst paa Aaret 1608 udgivne akademiske Theses over
Stykker af Jobs Bog kritiseret Professor H. P. Resens nys udkomne
Bibeloversættelse, noget, denne tog meget fortrydelig op og i den
Anledning rejste 3 Anklageposter imod S., hvoriblandt var, at han
havde ladet sine Theses trykke uden først at indhente det
theologiske Fakultets Censur, og at han «havde opkogt alle den
gudsbespottelige kalvinistiske Prædestinationslæres Hovedsætninger». Da
S. ikke vilde indrømme, at han havde begaaet nogen Fejl, blev
Sagen forelagt Kansler Chr. Friis til Borreby. Svaret lød paa, at
det var Kongens Vilje, at det skulde være S. forment at disputere
over de udgivne Theses, og at han skulde afholde sig fra sin
Lærervirksomhed, indtil Kongen traf nærmere Bestemmelse. Da
det senere besluttedes, at der skulde anlægges Sag mod S.,
fremkom Resen i Juni 1609 i Konsistorium med et Anklageskrift mod
ham, hvorpaa S. svarede med ikke ringe Dygtighed, men ogsaa
med saa stor Skarphed, at han vistnok derved forværrede sin Sag.
Professorerne vare dog tilbøjelige til at undskylde ham noget,
hvorfor deres Votum kom til at lyde paa, at han burde suspenderes,
indtil han kunde opnaa Kongens Tilgivelse. Denne Dom var
Kongen og Kansleren for mild. Sagen maatte derfor optages paa
ny, og nu blev Spørgsmaalet om S.s Kalvinisme (som man hidtil
efter højere Ordre havde set bort fra, vistnok for at skaane den
danske Kirkes gode Rygte) skudt frem i Forgrunden, og da S.
hverken kunde eller vilde nægte sin Beundring for Calvin og
Theologerne af hans Skole, kom Dommen, der afsagdes 15. Avg.
s. A., til at lyde paa, at S. fortjente at afsættes, om Kongen ikke
vilde tilgive ham. Om Tilgivelse blev der imidlertid ikke Tale.
S. rejste da til Tyskland. I Nov. 1609 besøgte han det reformerte
Universitet i Marburg, maaske for at søge Ansættelse der. Han
har mulig ogsaa søgt Støtte andensteds. Men da han ikke havde
Held med sig, kom han hjem igjen. Efter et Par kummerfulde
Aar, i hvilke han dog nød nogen Understøttelse af Universitetet,
døde han 1611. Hans Skrifter bestaa af talrige Disputatser, der
vidne om Embedsflid og Lærdom.

Rørdam, Kbhvns Universitets Hist. 1537-1621 III. 
Kirkehist. Saml. 3, R. III, 2; IV, 837; 5. R. I, 284.
Secher, Kongl. Rettertingsdomme 1605-14 S. 12 ff.                                                                          

H. F. Rørdam.



Stub, Jens, 1764-1819, Præst, Søn af Sorenskriver i 
Nordfjord Johan Daniel S. (d. 1802) og Anna Hegelund f. Krog, er født
paa Edø 4. Marts 1764 og deponerede fra Bergens Skole 1782.
Han blev indkaldt ved Examen art. og tog 1788 Examen theol.
Han drog hjem til Norge, blev Huslærer for den siden saa
bekjendte Statsraad Christian Krohg (IX, 527) og fik 1791 det store
Kald Alten-Talvik i Vestfinmarken, hvis Provst han blev s. A.
Her var meget at gjøre, især med Skolevæsenet, Provstiets Sager
og vidtløftige Rejser, der toge paa hans Helbred og nødte ham til
at søge sig et Kald i det sydlige. Han blev da 1800 Sognepræst
til Veø, hvor han efter Traditionen maa have vist sig som en
meget dygtig Præst, hvorom ogsaa Embedsbøgerne fra hans Tid
bære Vidne. Han blev 1801 konstitueret og 1817 udnævnt til
Provst i Romsdalen, og fra dette Amt sendtes han 1814 som
Repræsentant til Rigsforsamlingen paa Ejdsvold, hvor han vel ikke
talte paa Møderne, men røbede megen Aand og Forstand uden
for samme. Han havde ingen Tro paa, at Norge kunde staa
alene, og stemte i et og alt med Grev Wedels Parti. 24. Okt.
1819 kuldsejlede han paa Rejse til et Annex, og man fandt aldrig
hans Lig. Gift i Alten 21. Avg. 1793 med Gjertrud Helene
Heiberg (f. 23. Okt. 1774 d. 22. Nov. 1852), Datter af Johan Widing
H., Sognepræst til Gloppen (f 1800), og hans første Hustru, Anne
Marie f. Stub, S.s Faster (d. 1784).

Thrap, Bidrag t. d. norske Kirkes Hist. i 19. Aarh. I, 317 ff. 
Molde Blad 24. Febr. 1885.                                                                             

D. Thrap.



Stub, Kjeld, 1607-63, Præst og Krigsmand. Han var født 
i Varberg i Halland 10. Dec. 1607 og Søn af Præsten Laurids S.
Han gik i Skole i Landskrone og Slagelse, men dimitteredes fra
Kjøbenhavns Skole 1626. Siden rejste han udenlands, tog i
Braband kejserlig Krigstjeneste, i hvilken han avancerede til
Ingeniørkapitajn, men vendte 1631 hjem og blev øverste Hører ved
Kjøbenhavns Skole. Her blev han dog ikke længe staaende, men
drog atter et Par Aar udenlands, til Nederlandene og Frankrig,
nu som Informator for den norske Adelsmand Gunde Langes Børn
og dertil understøttet af Ove Gjedde; i 1632 findes han indskreven
ved Universitetet i Leiden og kaldes der «Stud. math.». Efter at 
have gjort endnu en Rejse, som Informator for Statholder
Christoffer Urnes Børn, tog han 1635 Magistergraden i Kjøbenhavn,
hvorfra han s. A. af Magistraten i Christiania blev kaldet til
Sognepræst ved denne Bys den Gang eneste Kirke. Efter 6 Aars
Forløb kom han og Sognepræsten i Ullensaker paa Romerige, Mag.
Trugels Nielsen (XII, 285), til at bytte Embeder. Grunden til det
paafaldende i, at K. S. indlod sig paa et saadant Bytte, blev
tidligere angiven at være «Kjærlighed til Studeringer og stille Ro»,
men dette er ganske misvisende. Det var mod sin Vilje, at S.
maatte drage paa Landet. Han var nemlig kommen i Strid med
Borgmester Lars Ruus (XIV, 443), en brutal og trættekjær Mand,
fordi denne 1637 søgte at lægge Hindringer i Vejen for en
Trolovelse, medens S. tog de unge Folks Parti. Uenigheden tiltog
paa Grund af et Sammenstød i et Gilde, i hvilket «Mag. K.
dansede med et Glas i Haanden og havde Fordansen; da tog
Borgmesteren, der var beruset, en Kvinde op og dansede hannem fore,
hvorudover denne blev vred og truede ham med det Glas, han
havde i Haanden». Forgjæves søgte S. at blive udsonet med Ruus,
og heller ikke Statholderen Christoffer Urne kunde bringe Forlig
til Veje. Præsten gik saa vidt, at han nægtede Ruus Sakramentet
og vilde lyse ham i Band, hvilket dog Kapitlet fik forhindret.
Sagen blev omsider bragt for Kongen og Rigsraadet, og Christian
IV resolverede omsider under en Herredag i Bergen 7. Juli 1641,
at da S. «sig groveligen mod Ordinansen og Kirkedisciplin haver
forset», skulde han afstaa sit Kald, dog saa at Kongen vilde
bevilge ham et nyt, om han dertil lovlig kunde blive kaldet. Paa
den Maade kom S. til Ullensaker.

. Et Par Aar efter udbrød Krigen med Sverige, og man fik nu
Brug for S.s i fremmed Krigstjeneste erhvervede militære Erfaring
og Dygtighed. Hannibal Sehested, der synes særlig at have yndet
ham, opsøgte ham strax ved Krigens Begyndelse i Jan. 1644 paa
Ullensaker Præstegaard, og han forekommer i den følgende
Fejdetid med Titel af Statholderens «Kammerraad». Hans Forretning
var navnlig en Ingeniørs, han anlagde en større Skanse ved
Midtskogs (Ejdskogens) Kirke et Par Mil fra Kongsvinger med flere
«Redouter» og Magasiner. I Begyndelsen, førend egentlige
Officerer kunde komme tilstede, vare ogsaa Rigets Landpasser lige fra
Throndhjems Stifts Sydgrænse og ned til Baahus betroede til S.s
Opsyn, og han lod da her hugge «Hærbraater» og holde
Landevagt. Samtidig søgte han ivrig at skaffe sig Kundskab om 
Forhold og Tilstande i de svenske Nabobygder og lod trykke
forskjellige Smaaskrifter (nu alle tabte), hvilke han lod omsprede i
Sverige, og som derfor ogsaa vare forfattede paa Svensk. De gik
ud paa at bevæge de svenske Bønder, især Dalkarlene, til at sidde
stille, saa længe Nordmændene ikke trængte ind over deres Grænser.
Overhovedet spillede han, navnlig i den første Tid, en Hovedrolle
i Befalingen over hine Egne, og det lykkedes ham, til Dels ogsaa
paa Grund af hans Egenskab af gejstlig Mand, at vinde Almuens
Tillid. Senere kom Officerer til, mellem disse saa vel den ovfr.
nævnte, nu meget affældige Gunde Lange som hans Sønner Niels
og Hans, S.s fordums Disciple. Det var imidlertid saa langt fra,
at han personlig høstede nogen Fordel ved denne sin Virksomhed,
at han tvært imod led store Tab. Vel blev der lovet ham nogen
«Satisfaktion», der i det mindste skulde svare til en
Oberstlieute-nants Tilkommende, men han synes ikke at have faaet saadan
Godtgjørelse. Ikke engang for de Byrder og Skatter, der
paalagdes almindelige Sognepræster, slap han fri, og paa sin
Præstegaard maatte han stadig taale store og kostbare Indkvarteringer
og paa egen Bekostning lade sit Embede bestyre. Endnu i 1653
havde han ikke faaet noget Opgjør og beregnede da sit
Tilgodehavende til noget over 1722 Rdl. Herover har man en udførlig
Fremstilling fra hans egen Haand, men om den har frugtet, er
ubekjendt. Dog havde han 1648 faaet bevilget nogle Kirketiender,
dog kun i Lighed med, hvad hans Formænd før skulde have nydt
som Vederlag for det daglige Gjæsteri, der forlangtes paa hans,
ved en af Rigets Hovedveje beliggende Præstegaard.

Foruden denne hans Fremstilling, i hvilken han ogsaa omtaler
sin Virksomhed overhovedet, foreligger tillige et andet (i
Christiania 1644 udgivet) Aktstykke, der maa antages at være forfattet af
ham. Det var for længe siden gaaet ganske i Forglemmelse, og
noget Exemplar deraf findes ikke i danske eller norske
Bibliotheker, men heldigvis var dog et Exemplar bevaret i det kongl.
Bibliothek i Stockholm, hvorfra det omsider blev fremdraget af J.
C. Tellefsen og optrykt i Christiania 1883. Det bærer Titelen:
«Akershusiske Akters første Kvartals summariske Beskrivelse paa
nærværende Aar 1644» (24 Sider), og man har her en vigtig Kilde
til denne Krigs Historie.

Efter Krigens Ende vendte S. tilbage til sit Præstekald og
blev 1647 Provst over Øvre Romerige og Solør. Han døde, kun
56 Aar gammel, 20. April 1663 «under Prædiken paa 2. Paaskedag». 
I Kirken hænger hans Billede. Han var gift 1. med Karen Glostrup 
(d. 1641), Datter af Biskoppen i Christiania (VI, 109) og Moder
til hans bekjendte Søn Niels (s. ndfr.), 2. med Gunhild
Andersdatter, en Borgmesterdatter fra Frederiksstad, og 3. med Maren
Michaelsdatter, Præstedatter fra Vang paa Hedemarken. I dette
sidste Ægteskab havde han bl. a. Datteren Cathrine, der var et
højst lidenskabeligt og opfarende Menneske, men som blev Moder
til de i Frederikshalds Krigshistorie navnkundige Colbjørnssønner
(IV, 36 og 40).

I det 18. Aarhundrede fremkom mange, men til Dels ukritiske
og upaalidelige Traditioner om K. S., og Claus Frimann viede
ham et smukt Mindedigt.

Rothe, Brave danske Mænds og Qvinders Eftermæle II, 44 ff. 
Giessing, Jubel-Lærere III, 310 ff. 
Topogr. Journal f. Norge 5. H. S. 38 ff. 
Moe, Actstykker t. d. norske Krigshist. S. 6 ff. 
Theol. Tidsskrift, udg. af Gaspari m. fl., II, 458 ff. 
Norsk militært Tidsskr. 3. R. VII, 475 ff.

L. Daae.



Stub, Niels, --1580, Lagmand, var vistnok en dansk Mand, 
maaske fra Viborg, der allerede 1536 nævnes som Akershus-Lensherren 
Erik Gyldenstjernes «Tjener». Allerede 1544 forekommer
han som Raadmand i Oslo, hvor han formodentlig har drevet
Handel. Efter Kansleren Niels Henriksens Død 1546 fungerede
han nogen Tid i dennes Stilling. 1559 var han endnu
Raadmand, da han fik Catharinæ Præbende i Oslo. Omkring 1560
synes han at være bleven Borgmester i Oslo og fik 1564, da han
kaldes Borgmester og Rigens Skriver, Fuldmagt til at udføre
Kanslerens Forretninger, deriblandt at tage Vare paa Rigens Breve. 1567
fik han Livsbrev paa Fornebo i Bærum og havde flere Gange
Kannikedømmer i Oslo. 1570 blev han Lagmand der og døde som
saadan 10. Febr. 1580. Fra hans Tid er endnu bevaret et Par ret
mærkelige Optegnelsesbøger fra Lagtinget i Oslo i Aarene 1572-80, 
hvilke 1895 ere udgivne for det norske Kildeskriftfond. Han
har efterladt en meget talrig Efterslægt i Norge.

N. S.s Optegnelsesbøger, udg. af Huitfeldt-Kaas, Forordet.

H. J. Huitfeldt-Kaas.



Stub, Niels, 1637-1721, Assessor, Lærd, en Søn af 
ovennævnte Mag. Kjeld S. i hans 1. Ægteskab. Han var født i
Christiania 2. Maj 1637, blev, privat dimitteret, Student 1652 og rejste
senere til Udlandet, hvor han 1656 indskreves i det juridiske
Fakultet ved Leidens Universitet og en Tid lang studerede sammen 
med Peder Schumacher (Griffenfeld), over hvis Forglemmelse af
gammelt Venskab N. S. siden beklagede sig. Han gjorde i det
hele 3 Udenlandsrejser; paa den sidste (fra 1669) fulgte han Brødrene
Schmidt (Lillienskiold) gjennem Tyskland, Italien, Frankrig, Holland
og England og studerede ved flere Universiteter som Leipzig og
Padua. Paa disse Rejser havde han erhvervet betydelige
Sprogkundskaber, og han regnedes i sin Samtid for en lærd Mand, paa hvem
U. F. Gyldenløve satte megen Pris, og som efterlod et Bibliothek
og en Manuskriptsamling, hvoriblandt ikke lidet af egne Skrifter,
af hvilke dog intet har naaet Efterverdenen. Efter Hjemkomsten
fra hans sidste Rejse skal han have været paatænkt til Envoyé ved
Berliner-Hoffet, hvilket Griffenfeld forhindrede. Han blev 1680
Vicepræsident i Christiania med Successionsret, der dog ikke blev
benyttet, formentlig paa Grund af hans Bosættelse paa Frederikshald
efter hans Giftermaal. 1681 blev han Assistensraad i Overhofretten,
hvorfor han 1700 blev fritagen paa Grund af Alderdom og
Svagelighed. 1715 gjorde han Testamente til Fordel for sin Søstersøn
Peder Colbjørnsen (IV, 40), der havde været hans Fuldmægtig siden
o. 1700, i det S. nemlig ejede betydeligt Jordegods og drev en
stor Handelsforretning paa Frederikshald, efter at han 1681 var
bleven gift med Mette Meng (d. i Avg. 1686), Enke efter den
bekjendte Peder Olsen Nordmand (XII, 322). Selv døde S. 5. Avg.
1721 i Arendal, hvor han havde boet i de sidste Aar af sit Liv.

Rothe, Brave danske Mænds og Qvinders Eftermæle II, 419 ff.
Giessing, Jubel-Lærere III, 316 ff.
Indbydelsesskr. t. Frederikshalds Skoles Aarsexam. 1871 S. 16.

H. J. Huitfeldt-Kaas.



Stub, Peder, --1537, Borgmester, hørte til en navnlig i
Viborg- og Ribeegnen udbredt Slægt; 1516 nævnes han som
Raadmand, senere som Borgmester i Viborg. Han synes stærkt greben
af den nyere Tids Ideer; hans Søn Christen studerede allerede 1518
i Wittenberg og blev senere Kannik i Viborg og Modstander af
det katholske Parti. Faderen «rømte til Rigets Fjender», o: han
begav sig enten strax 1523 eller maaske lidt senere til Christian II.
Hyppigst opholdt han sig i Berlin hos Kongens Søster eller i
Wittenberg, sammen med den ivrige Poul Kempe (IX, 130), og blev
en fanatisk Lutheraner. Da Kongen 1526 forberedte et Tog til
Danmark, sendte P. S. Spejdere ind i Landet og vakte stort Røre
i Jylland. Han stod i Forbindelse med ansete Borgere i
Vestjylland og søgte baade i Efteraaret 1526 og i Begyndelsen af 1527
at formaa Kongen til et Landgangsforsøg i Ringkjøbingegnen. 
P. S.s Ejendomme i Danmark bleve konfiskerede, og under
Herredagen i Odense i Dec. 1526 foreslog Rigsraadet at forvise hans
Hustru. 1527 skal hun dog atter have faaet Lov til at blive i
Landet. Atter 1531, da Christian II forberedte sit store Tog, vare
P. S.s Spejdere paa Færde i Jylland og rejste Almuen, saa at det
kom til Uroligheder flere Steder. Efter Christian II's
Tilfangetagelse viste Kong Frederik dog stor Mildhed, 1533 skjænkede
han den bortrømte P. S.s Datter Gertrud en øde Jord i Viborg,
der havde tilhørt Faderen, «for at hun des bedre kan komme til
et ærligt Brød udi Ægteskab». Af en Kongedom af 4. Maj 1537,
udstedt kort efter P. S.s Død, fremgaar det, at ogsaa P. S. selv
i Kong Frederiks Tid har opnaaet Kongens Tilgivelse og faaet
sit Gods tilbage. Han anføres ogsaa som Borgmester i Viborg
1536. Dette er dog usikkert; thi endnu 1540 søgte hans Søn Peder
ved Kongen af Skotlands Hjælp at faa sin Fædrenearv tilbage,
og det siges ved den Lejlighed, at Faderen lige til sin Død
vedblev at være en ivrig Tilhænger af Christian II. Rimeligvis har
han i Grevefejden atter sluttet sig til dennes Parti (Skipper Clement).

Allen, Breve og Aktst. til Chr. II's og Fr. I's Hist. S. 445 ff.
Hist. Tidsskr. 4. R. V. Heise, Diplomat. Vibergense.

A. Heise.



Kratzenstein-Stub, Christian Gottlieb, 1783-1816, Maler,
var en Søn af Sekondlieutenant, senere Kommandør, i Søetaten
Otto Frederik S. (f. 1753 d. 1827) og Louise Elisabeth f.
Kratzenstein (f. 1757 d. 1844), en Datter af Professor Chr. Gottlieb K.
(IX, 465). Han fødtes i Kjøbenhavn 15. Avg. 1783 og tilbragte
sine første Barndomsaar i Huset hos Morfaderen, efter hvem han
var opkaldt, og hvis Familienavn han senere føjede til sit eget.
Da Morfaderen i 1795 døde, sendtes Drengen til den bekjendte
Pædagog Salzmanns Skole i Schnepfenthal ved Gotha, hvor han
blev i 4 Aar. Allerede her gav hans medfødte kunstneriske Anlæg
sig Udslag i en Række Smaafigurer, som han dannede af Vox.
Da han var vendt tilbage til Kjøbenhavn, forberedtes han til
Studenterexamen, som han i 1802 bestod med bedste Karakter. Senere
tog han anden Examens første Del.

Efter Morfaderen var han kommen i Besiddelse af en mindre
Fideikommiskapital, der satte ham i Stand til at fortsætte Studierne.
Hans Ubeslutsomhed gjorde ham det imidlertid vanskeligt at vælge
mellem sine mange Interesser. Hans Sans for Mathematik og de
exakte Videnskaber fik ham til en Tid lang at studere Mekanik 
og Hydraulik; men derefter fik hans Lyst til Tegning og Maling
Overtaget, og han gav sig nu i Lære hos Abildgaard for at blive
Maler. Længe holdt han dog ikke ud her, men besluttede at
uddanne sig paa egen Haand. Endnu var han dog ikke helt klar
over, hvad hans Livsgjerning skulde være, og først hans Forlovelse
i 1808 med en Datter af Provst Troels Smith, Mille Johanne S.,
siges at have bevirket, at han nu for Alvor bestemte sig for
Kunsten. For at lære noget mere ved Studiet af den store Kunst
begav han sig i 1809 udenlands, til Frankrig og Italien. I Paris
paavirkedes han, hvad hans Portrætter siden viste, af Gerard; i
Rom kom han under Indflydelse af Thorvaldsen, efter hvis
Komposition han i 1810 gjorde et Oljebilled: «Amor med Sommerfuglen».

I 1811 vendte han tilbage til Kjøbenhavn og fejrede sit
Bryllup. Hans Produktion blev nu livligere, og han udførte i de
kommende Aar dels en Række Portrætter -- mest Damer af det
fornemme kjøbenhavnske Bourgeoisie --, dels en Række figurlige
Kompositioner, der enten omhandlede Sagnet om Amor og Psyche,
eller hvis Æmner vare laante fra Ossian-Digtningen. Største Delen
af disse Kompositioner naaede dog ikke ud over Tegningen eller
Skitsen. Kun Billedet «Ossian og Alpins Søn» (senere indlemmet
i den kongl. Malerisamling) lykkedes det ham at fuldføre før sin
tidlige Død. Desuden havde han i 1813 malet Billedet «Hother
og de 3 Skovnymfer» (efter Saxo), paa hvilket han optoges som
Medlem af Akademiet.

K.-S.s Helbred havde aldrig været synderlig stærkt, og hans
Sind havde alt for ofte savnet den fornødne Ligevægt. Nu bidrog
Græmmelsen over Tabet af en lille Datter til yderligere at svække
hans Legeme og hans Humør. «Han var mere tilgængelig for
Sorg end for Glæde.» I Saadanne Stunder fandt han en Lindring
i Musikken, for hvilken han fra sin tidligste Ungdom havde næret
den mest levende Interesse, og som efterhaanden blev ham en
saadan Livsfornødenhed, at han end ikke kunde male, undtagen hans
Hustru spillede paa Harpe for ham. Ulykkeligvis hændte det, at
han ved et Par Lejligheder, som f. Ex. da han paa Gavnø i en
iskold Sal maatte male Baron Reedtz-Thotts døde Barn, paadrog
sig heftige Forkølelser, der angrebe hans Bryst. Han blev «sær og
vranten», sygere og sygere, indtil Sygdommen til sidst gik over til
Tæring. For om muligt at komme til Kræfter i Landluften tog
han om Sommeren 1816 ud til en Søster paa Kalundborg Ladegaard, 
men her døde han 24. Juli s. A. 

Det kan synes Nutiden underligt, at K.-S.s Billeder, der nu
om Stunder end ikke findes værdige til at fremhænges i den kongl.
Malerisamling, i Samtiden kunde vække en Begejstring som den,
for hvilken bl. a. Frederikke Brun gjorde sig til Talsmand. Og
ikke blot vare Publikum og Kritikken ham mer end velvillige, men
selve Akademiet, der uden Tøven havde valgt ham til Medlem,
var ham saa gunstig stemt, at det havde udset ham til sammen
med Eckersberg at konkurrere om den ved Abildgaards Død
ledigblevne Professorplads ved Modelskolen. Denne almindelige
Tilfredshed havde vel sin Forklaring i, at K.-S., som et Barn af
hin poetisk-litterære Tid, havde fundet de Æmner for sin Kunst,
som de dannede Klasser den Gang henrykkedes over. Man har
den Udtalelse af ham, «at det hørte Mejselen til at fremstille Guder
og Heroer, Penselen derimod at afbilde Heltenes Færd og Syner
fra Aandeverdenen», en Sætning, der er karakteristisk for Datidens
Kunstanskuelse, før Eckersberg drev Aanderne paa Flugt. Man
fordrede indtil da først og fremmest, at et Billede skulde indeholde
skjønne Følelser, ofte indsvøbte i sindrige Allegorier, dernæst spurgte
man om skjønne Linjer, sidst om skjønne Farver. Men selv med
Hensyn til disse fandt man i K.-S.s Billeder «en Raphael Mengs'
Kolorit og en van der Werffs Pensel». Som Kunstner kan K.-S.
sammenlignes med Carstens, for saa vidt som de begge, uden
egentlig akademisk Uddannelse, vare naaede til deres ideale
Menneskefremstillinger mere gjennem Studiet af anden Kunst end af
Naturen. Men medens Carstens i alt væsentlig er Epiker og
Plastiker, findes i K.-S.s Kompositioner -- navnlig omhandlende Amor
og Psyche -- en lyrisk, til Tider sentimental Sødme, der svarer til
hans Tegnemaades vage, drømmende Karakter. Men i øvrigt var
Carstens som Kunstner i alle Maader K.-S. overlegen, og medens
hin bevarer sit Kunstnerry med urokkelig Ret, kan K.-S. med Nød
og næppe bjærge sit beskedne Kunstnernavn ved Hjælp af enkelte
af de Portrætter, han har malet.

Weilbach, Nyt Konstnerlex.
Personalhist. Tidsskr. 2. R. I. 

Ch. A. Been.



Stubbe, Hans Jürgen, 1767-1844, Skolemand og Præst,
blev født 6. Dec. 1767 i Rensborg. Han studerede i Kiel fra 1786
og underkastede sig theologisk Examen 1790 i Glückstadt. Efter
at have været Huslærer nogle Aar i Holsten blev han 1796
Konrektor i Husum, 1798 Rektor i Tønning, hvorfra han 1805 atter 
kom tilbage til Husum som Rektor. 4 Aar efter forflyttedes han
til Rektoratet i Kiel og fik Titel af Professor. I 10 Aar styrede
han Skolen i Kiel, indtil han 1819 blev Præst i Briigge ved Ejderen,
et Par Mil fra Kiel. Her sad han. i Embede til 1841, da han trak
sig tilbage i Hvilestand og flyttede til Kiel, hvor han døde 1. Juni
1844. I hans Skoleprogrammer fra Husum lærer man S. at kjende
som en varm dansk Patriot. Han taler med Begejstring om de
danske Staters Lykke. Man mærker tillige paa hans temmelig
svulstige og højtravende Sprog, at Læsningen af Jean Paul har haft
stærk Indflydelse paa ham. En ikke ubetydelig Række
pædagogiske Afhandlinger foreligger fra hans Haand i de aarlige
Programmer foruden Bidrag til forskjellige Tidsskrifter.

Husumer-Skoleprogram 1826, S. 3 ff. 
Slesv. Prov.-Efterr I, 161 ff. 
Lübker u. Schröder, Schlesw.-Holst.-Lauenb. Schriftsteller-Lex.

A. Jantzen.



Stuckenberg, Frederik Henrik, 1832-99, pønitentiær Forfatter, 
fødtes i Kjøbenhavn 17. April 1832 og var Søn af Skorstensfejermester 
Claus August Heinrich S. og Else Marie f. Schmidt. I
1851 blev han Student, Aaret efter Cand. phil. og i 1859 Exam.
juris. Fra Dec. 1859-72 var han Lærer ved Vridsløselille Straffeanstalt, 
derefter Distriktsforstander i Kjøbenhavn til 1885, da han
udnævntes til Forvalter ved Vestre Hospital, fra hvilken Stilling
han paa Grund af svækket Helbred søgte og fik sin Afsked 1. Jan.
1899. I 1878 begyndte han at udgive «Nord. Tidsskrift for
Fængselsvæsen», som han med utrættelig Energi redigerede, indtil han
efter 20 Aars Forløb overlod det til yngre Kræfter. Foruden
adskillige mindre, originale Afhandlinger, som han offentliggjorde i
Tidsskriftet, udgav han i 1893 «Danmarks Fængselsvæsen 1550-1741», 
der i 1896 efterfulgtes af «Danmarks Fængselsvæsen 1742-1839». 
Helt har han, der manglede tilstrækkelig historisk
Overblik, ikke kunnet magte det store, ubrugte og mangeartede
Arkivstof, som her forelaa, og i det han har undladt at foretage de
nødvendige sammenlignende Studier paa Strafferettens, Kulturens
og det sociale Livs Omraade, har han ikke uddraget Stoffets fulde
Værdi. Omendskjønt Værket herved kun er blevet et løsrevet
Fragment, er det dog paa Grund af det store historiske Materiale,
som her første Gang er samlet, blevet et interessant og nyttigt
Arbejde for den videre Forskning paa dette Omraade. S.s
væsentligste Betydning for den danske pønitentiære Videnskab beror dog
først og fremmest paa den Iver og varme Interesse, hvormed han 
i 20 Aar ledede Tidsskriftet. -- S. blev 2 Gange gift: 1. (14. Maj
1862) med Johanne Georgine Fog (d. 24. Maj 1895), Datter af
Toldforvalter F. i Slagelse, 2. (11. Marts 1896) med Victoria Bjørn,
Datter af Skovrider B. paa Ovrup. Han døde 4. Maj 1899.

Alexander Kraft.



Stuckenberg, Viggo Henrik Fog, f. 1863, Forfatter. 
V. S. er født 17. Sept. 1863 ved Vridsløselille og Søn af ovennævnte
Hospitalsforstander F. H. S. og dennes 1. Hustru. 15 Aar gammel
kom han til Orlogs for at blive Søofficer; det mislykkedes, men
1884 tog han Artium. Han studerede en Tid østerlandske Sprog
og Ethnogran, senere blev han Lærer i Kjøbenhavn. S.s første
Bog er «Digte» (1886); 1898 udkom en anden Digtsamling,
«Flyvende Sommer», 1894 Æventyrdigtet «Den vilde Jæger». Mest har
han skrevet Fortællinger. «I Gjennembrud» (1888) og «Messias»
(1889), væsentlig Studenterskildringer, vise kvik Iagttagelses- og
Gjengivelsesevne, men Virkeligheden staar noget trykkende nær.
Anderledes frit rører han sig i «Fagre Ord» (1895), «Valravn»
(1896) og «Sol» (1897). De handle om Sjælekriser, især i
Elskovsforhold. Den psykologiske Redegjørelse i dem kunde være mere
indgaaende og overbevisende, men de rumme en heftig Stemningsfylde, 
svingende i dybe Bølger af Lykke og Goldhed og Lidelse.
I «Hjemfalden» (1898) og «Asmadæus» (1899) tegnes et Par Forbrydere, 
der knap ere det: deres Natur ligger hinsides Samfundets
Sæd og Ret. Foruden 2 «Romerske Scener» i dramatisk Form
(1895) har S. end videre 1899 udgivet den indtagende Æventyrsamling 
«Vejbred» og 1901 «Sne» (som privat Bibliotheksudgave «Nye
Digte»).

S. har mest følt sig draget af russisk Digtning; han er ogsaa
i Slægt med den, navnlig i sin Personskildring: Mændene hos ham
ere ofte lade og vagabondagtige, drømmende og vege. Kvinderne
have derimod Vilje og Virkeevne. I hans fleste Figurer er der
tillige en nervøs, saarbar Frihedsattraa; et Forhold, der ikke mere
bæres frit i levende Følelse, bliver et Baand i det blodige Kjød,
saa de maa rive sig løs. Og de have en stærk Dragning mod det
udendørs, mod det aabne Land. Naturglæden er hos S. fuldere
end Menneskeinteressen. Hans Bøger ere tit Kjærlighedserklæringer
til det sjællandske Landskab; det lyser og skygger over hans
Personer. Den dirrende Uafhængighedshu gjenfindes i hans Sprog og
Billeder. Han ser fint og for sig selv og skriver udsøgt med 
skarptslebet Særpræg, hans Stemninger og Meninger ere helt
egenartede, rappe og springske.

S. ægtede 5. Maj 1887 Ingeborg Pamperin (f. 6. Febr. 1866),
Datter af Grosserer Wilhelm Gotfred P. og Wilhelmine f. Langballe.

Illustr. Tid. XLI, Nr. 20.

Niels Møller.

Stuckenbrock, Joachim Andreas, 1698-1756, Berghauptmand">

Stuckenbrock, Joachim Andreas, 1698-1756, Berghauptmand, 
var født i Blankenburg (Hartzen) 5. Febr. 1698, kom til
Norge 1732 i Følge med J. L. Schubarth (XV, 317) og ansattes
som Bergmester paa Kongsberg. Ved Schubarths Død blev han
dennes Eftermand som Sølvværksbestyrer, fra 1737 som
Viceberghauptmand og fra 1739 til sin Død som virkelig Berghauptmand
og Direktør over Bjærgværkerne søndenfjælds. Ved Kongens
Besøg i 1749 udnævntes han til Etatsraad. Han ansaas for en af de
dygtigste Bestyrere, Værket nogen Sinde har haft. Han vedblev
ogsaa som Bestyrer selv at være Bergmester og viste sig
overhovedet som en utrættelig Arbejder, fri for al Forfængelighed og
Egennytte. Værket, der allerede under Formanden var kommet
paa Fode efter en uheldig Periode, stod i S.s Tid paa sit
Højdepunkt, og alene i 1747 gav det endog et Overskud af 128872 Rdl.,
men fra den Tid af indtraadte dog snart atter en Nedgang. S.
var en udmærket Mekaniker og Arkitekt og opførte som saadan
bl. a. den mægtige Kirkebygning i Bjærgstaden. Med stor Iver
opdrog han Bønderkarle til praktisk dygtige Bjærgmænd. Han var
ogsaa ivrig for det norske Forstvæsen, som den Gang blev
organiseret. Af det danske Videnskabernes Selskab var han Medlem.
Han døde 26. Sept. 1756. Han var gift (27. Dec. 1739) med Anne
Cathrine f. Busse (f. i Hildesheim 20. April 1712, d. 1755, begravet 
16. Maj).

Det kongl. Videnskabers Selsk. Skrifter XI, 269 ff. 
Norges Land og Folk V, 111 f. 

L. Daae.



Studsgaard, Carl Ludvig, 1830-99, Kirurg. Som en Søn 
af Grosserer Holger Knud Matthias S. og Johanne Diderikke f.
Galschiøtt fødtes han 19. Dec. 1830 i Kjøbenhavn, blev 1848
Student fra Borgerdydskolen paa Christianshavn og tog, efter 1853 at
have fungeret som Koleralæge i Kjøbenhavn, 1855 Lægeexamen.
I de følgende Aar var han optagen dels af Kandidattjeneste paa
Frederiks Hospital, dels af Studierejser. 1861-63 fungerede han
som Reservekirurg paa Frederiks Hospital, 1863 erhvervede han sig 
Doktorgraden for en Afhandling «Om Osteomyelitis». Under Krigen
1864 virkede han som Overlæge ved Lasaretter paa Augustenborg
og Hvedholm og blev her bekjendt som en Operatør af megen
Dexteritet og Dristighed. Hans Resektioner ved Skudsaar, hvilke
han udførte efter den af den berømte tyske Kirurg v. Langenbeck
angivne Methode, vakte i øvrigt en ikke ringe Misstemning ved
det utilfredsstillende Enderesultat og vare medvirkende til, at han i
den følgende Tid blev stillet noget i Skygge. Foreløbig maatte
han nøjes med at være Distrikts- og Kommunelæge i Kjøbenhavn
(fra 1866), indtil han endelig 1875 blev Overkirurg ved
Kommunehospitalets nyoprettede 5. Afdeling, hvorfra han ved Holmers Død
1884 gik over til 1. Afdeling. I denne Stilling vandt han hurtig
stor Anseelse og Avtoritet, navnlig ved sin eminente operative
Dygtighed, sin uforstyrrelige Ro og Koldblodighed; hans tekniske
Færdighed udviklede sig efterhaanden til det virtuosmæssige, og fra
nær og fjærn sendtes Patienter for at blive opererede af ham. 1881
blev han titulær Professor. Med Bibeholdelse af sin
Hospitalsstilling blev han 1896 kongl. Livkirurg. Efter at han 1895 var bleven
Kommandør af Danebrog af 2. Grad, erholdt han 1898 1. Grad.

I Medfør af sin Avtoritetsstilling beklædte han en Række
Tillidshverv, saaledes var han Medlem af Sundhedskollegiet (1885
-96), af Bestyrelsen for «Foreningen til syges og saaredes Pleje i
Krigstid» og for «Samfundet, der antager sig vanføre Børn»,
ligesom han ogsaa var Medlem af Direktionen for det Classenske
Litteraturselskab. 1871-80 var han Censor ved medicinsk Examen.
Foruden sin Disputats har han kun publiceret en Del mindre
klinisk-kirurgiske Tidsskriftsafhandlinger; han var overhovedet den
fremragende Praktiker og kun lidet litterært og videnskabelig
anlagt. Hans Død indtraf 15. Febr. 1899 efter langvarige
Sygdomsanfald. -- 1876 ægtede han Anna Elisabeth Gertner, f. Petersen,
Datter af Slotsgartner J. P. P. (XIII, 36) og Enke efter
Portrætmaler Joh. Vilh. G. (VI, 8).

Carøe og Selmer, Den danske Lægestand, 6. Udg. 
Hosp. Tid. XLII, 222 ff. 
Bibl. f. Læger 7. R. X, 248 f. 
Illustr. Tid. 26. Febr. 1889.

Jul. Petersen.



Studsgaard, Christian Beverlin, 1727-1806, Biskop, blev 
født 12. Juni 1727 i Kjøbenhavn, hvor hans Fader, Niels Jensen
S., var Formand for Kornmaalerne; Moderen hed Maren f. Højer.
Han blev Student fra Aalborg 1745 og tog 3 Aar efter Attestats.
1751 blev han Dekan paa Kommunitetet, og s. A. kom han ind 
paa Elers' Kollegium, hvor han var Alumn i henved 4 Aar.
Derefter rejste han udenlands og studerede i Jena og Halle. Paa
Hjemrejsen blev han 1757 Magister i Rostock og det følgende Aar
Biskop Harboes Vikar til at holde Forelæsninger ved. Universitetet;
tillige var han Medarbejder i Lorcks litterære Tidsskrift
«Fortgesetzte Nachrichten etc.» (jvfr. X, 371). 1759 kaldedes han til Præst
og Lektor i Theologi paa Herlufsholm, hvormed han fra 1766
forenede Embedet som Herredsprovst. Ved Grev Thotts Protektion
blev han 1769 udnævnt til theologisk Professor i Kjøbenhavn, men
viste snart, at han ikke var denne Post voxen. Sygdom og
Nervesvækkelse, maaske fremkaldt ved Overanstrængelse i Studering,
traadte til, og han maatte søge forandret Virksomhed. 1773 blev
han Stiftsprovst i Aalborg, 1777 adjungeret den gamle Biskop B.
Brorson sammesteds, og da denne døde Aaret efter, blev han hans
Efterfølger i Bispeembedet. Ved Universitetsjubilæet 1779 blev der
tildelt ham den theologiske Doktorgrad for en indsendt
Afhandling. Han entledigedes 1806 formedelst Alder og Svagelighed og
døde 4 Maaneder efter, 15. Nov. 1806, i Aalborg. 1759 havde han
ægtet Charlotte Hoe (d. 1797), en laalandsk Præstedatter. En Søn,
Frederik Carl S. (f. 1765 d. 1829), blev Stiftsprovst i Aarhus; var
gift med K. L. Rahbeks Søster og Farfader til ovfr. anførte Læge
C. L. S.

Hundrup, Doctores theol. S. 57. 
Steenstrup, Dansk Maanedsskr. 1865, I, 122 f. 
J. Møller, Balles Levnet, Anhang S. 124 ff. 
Nyerup, Lit. Lex.

A. Jantzen.



Stuhr, Peter Feddersen, 1787-1851, Historiker og Mytholog,
fødtes i Flensborg 28. Maj 1787. Det danske Sprog, som han i
sin Barndom maa have talt, gav gjennem hele hans Liv hans Tysk
en vis Accent, men i øvrigt var han fra Ungdomsaarene knyttet
til Tyskland og til tysk Videnskabelighed. Efter at have studeret
i Kiel, Heidelberg, Gøttingen og Halle deltog han paa Tilskyndelse 
af Henrik Steffens, der i det hele øvede megen Indflydelse
paa ham, i Krigen mod Napoleon 1813-14 som Ulan i den
hanseatiske Legion og 1815 som Lieutenant i det preussiske
Landeværn. Efter Krigen fortsatte han sine videnskabelige Studier og
udnævntes 1826 til overordentlig Professor i Historie ved
Universitetet i Berlin, hvilken Stilling han havde til sin Død, 13. Marts
1851. S. var en meget flittig og aandrig lærd, hvis Værker paa
flere Omraader fik Betydning. De omhandlede mange Sider af
Historien, saaledes Religionshistorien: «Die Religionssysteme der 
heidnischen Völker des Orients» (1836), «Die Religionssysteme der
Hellenen, in ihrer geschichtlichen Entwicklung dargestellt» (1838),
og den nyere Tids Historie: «Die drei letzten Feldzüge gegen
Napoleon» (2- Bd., 1832-33), «Forschungen u. Erläuterungen üb.
Hauptpunkte der Geschichte des siebenjährigen Krieges» (2 Bd.,
1842). S. var ogsaa greben af varm Kjærlighed til Nordens
Oldtid og skrev: «Von dem Glauben, dem Wissen u. der Dichtung
der alten Skandinavien) (Kbh. 1815), «Abhandlungen iib. nordische
Alterthlimer» (Berlin 1817).

Allg. Deutsche Biographie XXXVI.

Johannes C. H. R. Steenstrup.



Sture, Thomas, o.1507-1563, til Gammelgaard og Helvitgaard 
(Østerholm) paa Als, hvilken sidste Gaard han kort før sin
Død solgte til Hertug Hans den yngre, var Søn af Wolf S. Hans
Moder var en Datter af Benedict Ahlefeldt til Borghorst. Allerede
1519 var han Page ved Hertug Frederiks Hof paa Gottorp, og 1530
var han Hofsinde hos samme Fyrste som Konge. Han ledsagede
1534 Johan Rantzau paa Felttoget i Jylland, men 1535 blev han i
Kjøbenhavn fangen af Grev Christoffer og ført til Malmø, hvorfra
Jørgen Kock 1536 sendte ham som Sendebud til Kong Christian III
for at forhandle om Malmøs Overgivelse. Kort efter blev han
ud-vexlet mod en af Grevens tyske Adelsmænd. 1537 ledsagede han
Johan Rantzau paa en Baderejse til Koblenz, skjønt han da alt
havde faaet Nyslot med Vesternæs, Abildtorp, Østofte og Sørup
Birker i Forlening, hvilke han beholdt til 1541. Han vedblev dog
at være Hofsinde og var i Frøken Annas Brudefølge til Meissen
1548; men 1549 blev han Amtmand paa Sønderborg og Nordborg
og beklædte vistnok denne Stilling til sin Død, 20. Nov. 1563 paa
Østerholm. Han var vistnok sidste Mand af sin gamle Slægt, thi
der kjendes kun en Datter af hans Ægteskab med Berete
Pedersdatter Ahlefeldt af Lindau.                                                        

Thiset.

 o.1670-o.1723, Billedhugger">

Sturmberg, Johann Christoph, o.1670-o.1723, Billedhugger. 
Hans Fødselsaar angives at være mellem 1670 og 1675; 
om han var dansk eller tysk af Herkomst, vides ikke. Han
udfoldede en meget betydelig Virksomhed, og blandt hans talrige
Arbejder maa nævnes som hans Hovedværker Kong Christian V's og
Dronning Charlotte Amalies Sarkofager i Roskilde Domkirke (1716-19), 
det store virkningsfulde Frontonrelief paa Kancellibygningen
(1718-19) og forskjellige Stuklofter paa det nys opførte Fredensborg 
Slot (1721-22). Et af S.s anseligste Arbejder er desuden Loftet
i «Palaiset bag Børsen» (Indenrigsministeriets nuværende store Sal,
1719) samt Mindesmærket i Roskilde Domkirke over Otto Krabbe
(1720). Ogsaa det store Alter i Garnisonskirken i Kjøbenhavn
tilskrives S. Desuden har han udført en Mængde mindre, undertiden
rent dekorative, Arbejder til Hoffets Brug. Hans Kontrakt
angaaende Leveringen af det store Relief paa Kancellibygningen var
saa ufordelagtig for Kunstneren, at han siden befandt sig i den
største Pengenød. I sine sidste Aar arbejdede han paa
Fredensborg, og her paadrog han sig «einen schweren hitzigen Fieber»,
der sandsynligvis har medført hans Død i Slutningen af 1722 eller
i Begyndelsen af det følgende Aar. 19. Maj 1723 nævnes hans
Hustru Anna Cathrine som Enke. Samtlige S.s Arbejder ere
udførte i en udpræget Barokstil.

Meier, Fredensborg Slot. 
Tidsskr. f. Kunstindustri 1886. 
Weilbach, Nyt Kunstnerlex.                                                                                 

Ch. A. Been.



Sturz, Helferich Peter, 1736-79, Generalpostdirektør, Forfatter, 
var Søn af fyrstelig Kabinetskasserer Johann Peter Friederich 
S. og Catharine Amalie Philippine f. Müller og fødtes 16.
Febr. 1736 i Darmstadt. Han besøgte Gymnasiet i sin Fødeby,
kom 1753 til Universitetet i Jena og studerede 1755-58 i Gøttingen
og Giessen. 1759 blev han Sekretær hos den kejserlige Gesandt i
München, Baron Widmann, men traadte allerede Aaret efter i
Tjeneste hos Kansler A. G. v. Eyben (IV, 644) i Glückstadt. Denne
skaffede ham 1761 Udnævnelse som fyrstelig bernburgsk Raad.
Formentlig i Begyndelsen af 1764 blev han Privatsekretær hos den
ældre Bernstorff. I Marts 1765 blev han Sekretær i tyske Kancelli
ved de udenrigske Sager og ledsagede 1768, udnævnt til Legationsraad, 
Christian VII paa dennes Rejse til England og Frankrig.
Undervejs rejste han i Vogn sammen med Struensee.
Oxford-Universitetet tildelte ham den juridiske Doktorværdighed. Baade
i London og Paris stiftede han Bekjendtskab med mange
fremragende Mænd, Garrick, d'Alembert, Diderot, Condillac, Grimm,
Helvetius o. a. Hjemvendt udnævntes han i Avg. 1769 til
Generalpostdirektør.

Den glimrende Embedsbane, S. i saa kort Tid og i saa ung
Alder havde tilbagelagt her hjemme, skyldtes fortrinsvis J. H. E.
Bernstorff, hvis Hjærte han stod meget nær. I den store
Statsmands Hus lærte han Klopstock, Brødrene Stolberg, Gerstenberg 
og andre af Bernstorff indkaldte fremragende Mænd at kjende,
hvis Omgang vakte hans litterære Evner. Allerede i Foraaret 1767
udgav han «Der nordische Sittenfreund» i 4 Numre, der hudflettede
et i Kjøbenhavn udkommende moraliserende, tarveligt Tidsskrift af
samme Navn. Omtrent samtidig udgav han et Sørgespil under
Titelen «Julie», en temmelig værdiløs Efterligning af Lessings «Miss
Sara Sampson». Dramet er ledsaget af et Brev om Scenens ydre
Indretning og det tyske Dramas Opgaver, og han opfordrer
dramatiske Forfattere til at behandle nationale historiske Æmner. S.
var en Mand med mange Talenter, en fremragende Portrættegner,
hvis Billeder udmærkede sig ved træffende Lighed, en aandfuld
Kunstkjender, hvis Domme skattedes højt af Samtiden, en vittig
og behændig Causeur og en korrekt og smidig Hofmand,
«elskværdig og almindelig afholdt», som U. A. Holstein vidner, «men
ogsaa meget forfængelig og intrigant».

Efter Bernstorffs Fald i Sept. 1770 forblev S. kun paa sin
Velynders udtrykkelige Befaling paa sin Post og blev derefter stærkt
protegeret af Struensee. Den ny Udenrigsminister, v. d. Osten,
berøvede ham Stillingen i det tyske Kancelli i Dec. 1770, men til
Gjengjæld udnævntes han til Kommitteret i Generalkommercekollegiet 
(Juni 1771). I Sommeren 1771 var han næsten daglig ved
det kongelige Taffel og fik det Hverv at tegne Dronningens
Portræt. Dette skulde blive skæbnesvangert for ham, da det store
Opgjør, «den frygtelige Opvaagnen», snart efter fulgte. Faa Dage
efter Struensees Fald blev han afskediget og arresteret, men
løslodes efter 4 Maaneders Forløb og fik tildelt Vartpenge. 1773
udnævntes han til Raad ved Regeringen i Oldenborg og fik Aaret
efter Titel af Etatsraad. Hertug Frederik August af Oldenborg
yndede S. personlig, men Livet i den lille, snævre Residens og
den begrænsede Virkekreds tilfredsstillede ham ikke. Han søgte
Trøst i litterære Sysler, blev Medarbejder i Boies «Museum» og
offentliggjorde heri en Række formfuldendte Essays, der have givet
ham Ry som en af de ypperste Prosaister i den tyske Litteratur.
End videre fremkom hans 1777 forfattede varmtfølte og interessante
Erindringer om J. H. E. Bernstorff. 1779 udgav han sine samlede
Skrifter.

S. afgik ved Døden, tidlig ældet, som hans Hustru vidner, «af
Næringssorg og martrende Bekymringer», skuffet over sit Livs
fejlslagne Forhaabninger, 12. Nov. 1779 under et Besøg hos en Ven
i Bremen. -- S. havde 1774 ægtet Sara Sophie Vilhelmine Mazar 
de la Garde (døbt 27. Sept. 1752 i Kjøbenhavn), Datter af Oberst
og Chef for Kjøbenhavns Brandkorps Jean Guillaume M. de la G.
og Sophie Renée f. des Rocques. Hun flyttede efter Mandens
Død til Kjøbenhavn, hvor hun, efter at have overlevet sin eneste,
haabefulde Søn, døde 19. Marts 1820.

Allg. Deutsche Biographie XXXVII. 
Arch. f. Lit. Gesch. VII (1878).
M. Koch, H. P. S. (1879). 
Preuss. Jahrbücher XXXII (1881).
Vierteljahrsschrift f. Lit. Gesch. IV (1891). 
Høst, Politik og Historie IV. Sturz' Papirer i Rigsark.                                                                                    

Louis Bobé.



Stygge, Hans, --1568, til Holbækgaard og Nøragergaard,
af en før hans Tid lidet fremtrædende Adelsslægt, var Søn af
Mourids S. til Herslevgaard og Karen Clausdatter Dyre. 1536 var
han Aarhusbispen Ove Billes Foged paa Silkeborg, hvilket Slot
han efter sin Herres Fængsling bestemt vægrede sig ved at
udlevere til Kongen, før han fik Bispens Befaling dertil. Det var
dog saa langt fra, at denne Troskab blev lagt ham til Last, at
Kongen tvært imod ikke blot efter Slottets endelige Overgivelse
lod ham beholde det, nu som Kronlen, lige til 1548; men Kongen
føjede endog andre og til Dels større Forleninger til: 1537 Tvilum
Kloster, 1540 Holbækgaard, som H. S. 1542 fik afgiftsfrit og 1544
afkjøbte Kongen, 1541 Rugsø Herred, 1542 Lysgaard, Hids og
Vrads Herreder, 1544 Skanderborg, som 1548 ombyttedes med
Dronningborg (Randersgaard) med Torup og Østrupgaard samt Galten
og Hovlbjærg Herreder, hvortil 1552 endnu føjedes Gjerlev og
Nørhald Herreder, ligesom han s. A. fik St. Hans Kloster i
Horsens i Pant, hvilket han beholdt til sin Død, 31. Okt. 1568,
hvorimod han 1559 fratraadte Dronningborg med tilliggende Len. Han
har derfor aabenbart været en lige saa duelig som paalidelig Mand.
1538 skrev Joachim Lykke, til hvis Datter Susanne han forgjæves
friede, om ham, at han var vel anskreven ved Hove og var en
god, duelig Karl til at bjærge sig. H. S. ægtede siden Christence
Svendsdatter Væbner.                                                                 

Thiset.



Stygge, Mourids, --1604, til Holbækgaard, Søn af 
ovennævnte Hans S., tjente 1572-80 som Sekretær i Kancelliet og
ledsagede som saadan 1578 og 1580 de til Norge til Retterting
opsendte Rigsraader. 1577 fik han et Kannikedømme i Aarhus i
Forlening, og 1582 beskikkedes han til Landsdommer i Nørrejylland.
I denne Egenskab var han Lensmand paa St. Hans Kloster i
Viborg og fra 1592 tillige paa Gudum Kloster. Efter 1598 at have 
taget sin Afsked som Landsdommer, erholdt han 1599 Lund paa
Mors og 1603 tillige Jegindø i Forlening, men døde alt 1604.
Foruden Holbækgaard ejede han sammen med sine Søskende deres
Faders Fædrenegaard Herslevgaard i Brusk Herred; men den
mageskiftede de 1579 til Kronen mod Viskum. M. S. havde 23.
Okt. 1580 paa Holbækgaard ægtet Anne Iversdatter Lykke (f. 8.
April 1554 d. 1623).

Danske Mag. I, 61 ff.                                                                     

Thiset.

 d. 1533, s. Rosenkrantz (XIV,  276).">

Stygge, Niels, d. 1533, s. Rosenkrantz (XIV,  276).

 --1449, Biskop">

Stygge, Ulrik, --1449, Biskop, efterfulgte 1424 Bo (II, 453) som 
Biskop i Aarhus og kom strax i Strid med Dronning Philippa, der 
under Erik af Pommerns Udenlandsrejse stod i Spidsen for Riget, 
om sin Forgængers Efterladenskaber; Sagen blev afgjort af
Ærkebiskop Peder Lykke ved en Dom, som var temmelig ufordelagtig
for Bispen. U. Sr kom imidlertid selv til at opleve Kongemagtens
Ydmygelse ved Kong Eriks Afsættelse, i første Række netop
foranlediget ved den Modstand, som rejste sig fra Højgejstligheden, men
der vides ikke noget nærmere om den Rolle, han selv indtog under
denne Brydning. U. S. hørte dog til de jyske Bisper, som ved
Christoffer af Bajerns Kroning i Ribe 1443 gjennemførte, at Tienden
fremtidig i Jylland skulde udgives med sit fulde Beløb. For sit
eget Kapitel og sit Stifts Præster har han udstedt adskillige
Statutter. U. S. døde 8. Juni 1449.

Kr. Erslev.



Stürup (Styrup), Georg Christopher, 1678-1762, Officer, 
var født 7. Sept. 1678. Hans Fader, Christen Jensen S., en Vendelbo
af Oprindelse, faldt 1710 ved Helsingborg som Kapitajn i
Fodgarden; Moderen hed Cathrine Arn. G. C. S. blev 1701 Fændrik
ved fynske hvervede Infanteriregiment, 1702 Sekondlieutenant, 1704
forsat til Fodgarden, 1707 Premierlieutenant, 1710 Kapitajn ved Prins
Christians Regiment, 1712 Major, 1720 Oberstlieutenant, 1732 Oberst,
1733 Chef for sydjyske Nationalregiment, 1737 for holstenske
hvervede Regiment, 1742 Generalmajor, 1743 Kommandant i Fredericia,
1744 i Glückstadt, 1750 Deputeret i Generalkommissariatet for
Landetaten, 1753 Medlem af den Kommission, der udarbejdede det
bekjendte Infanterireglement, 1752 hvid Ridder, 1755 Generallieutenant, 
1761 virkelig General. Han døde 15. April 1762 og havde
1727 ægtet Margrethe Friis (d. 1746), Datter af Borgmester i
Kjøbenhavn Sigfred F. (Dverig). -- S. var 1750 bleven adlet, men 
havde kun Døtre, der alle døde før Faderen. Fra en Broder af ham nedstammer den
nulevende Familie S., af hvilken den tapre Oberstlieutenant Jacob
Hansen S. (f. 29. Sept. 1792) faldt ved Oversø 24. April 1848 som
Kommandør for 2. Jægerkorps.

H. W. Harbou.



Stæger, Rasmus Carl, 1800-75, Finanshovedkasserer, Entomolog, 
Søn af Skibskapitajn og Havnefoged Lauritz Peter S. (d.
1817) og Margrethe Christine f. Jacobsen (d. 1851), blev født i
Kjøbenhavn 3. Nov. 1800, tog 1817 dansk-juridisk Examen, blev 1827
Fuldmægtig og 1829 Underbogholder i Kontoret for udenlandske
Betalinger, 1837 Kasserer ved Statsgjældskassen, 1840 Zahlkasserer,
1849 Finanshovedkasserer, 1852 virkelig Etatsraad. Han døde 9.
Febr. 1875. 1830 ægtede han Sophie Therese Alberg (f. 1809 d.
1860), Datter af Konferensraad Peter A. (I, 167). -- Som
entomologisk Samler indtog han en høj Rang, men hans berømte Samling
omfattede kun Dipterer (Fluer). Han var en fremragende Kjender
af vore talrige indenlandske Arter af denne Insektorden, og alle
hans Arbejder beskæftige sig med disse. Foruden en større Række
dipterologiske Notitser, publicerede for største Delen i Krøyers
«Naturhist. Tidsskrift», leverede han sammesteds flere betydelige
Bidrag til Kundskaben om den danske Dipterfavnas Systematik.
Blandt de vigtigste af disse Afhandlinger maa nævnes den ikke
fuldførte «Systematisk Fortegnelse over de i Danmark hidtil fundne
Diptera» (1840), «Danske Dolichopoder» (1842-43), «Systematisk
Fremstilling af den danske Favnas Arter af Antliatslægten Sepsis»
(1844) og «Grønlands Antliater beskrevne» (1845). - En større
Del af S.s Samling findes nu i Universitetets zoologiske Musæum.

Erslew, Forf. Lex.
Gosch, Danmarks zoolog. Lit.

Jonas Collin.



v. Støcken, Carl Christian, 1799-1874, Landmand og Politiker, 
blev født 2. Maj 1799 i Holstebro, hvor hans Fader, Carl
Hartvig v. S. (f. 1768 d. 1825), var Konsumtionsforvalter; hans
Moder hed Ane Dons, f. Poulsen (d. 1830). Han tog først 1818
Landmaaler- og 1826 dansk-juridisk Examen og var derefter kongl.
Forvalter paa Hovedgaarden Kokkedal i Øster Han Herred, som da
var i Statens Eje, men kjøbte 1836 Hovedgaarden Nibstrup i
Børglum Herred. Han var 1842-56 Medlem af Hjørring Amtsraad og
1842-48 af Stænderforsamlingen i Viborg (gav Møde i alle 4
Samlinger), desuden Landvæsens- og Tiendekommissær 1843-56 og
Medlem af Bestyrelsen for Amtets Landboforening. 1849 søgte han 
forgjæves Valg til Folketinget, men var 1855-63 Landstingsmand
for 7. Kreds. Han fik Sæde i flere vigtige Udvalg (om Brokorns
Afløsning, om Limfjordsfiskeri og om Kjøbenhavns Skatteforhold)
og var 1857-58 og paa ny 1863-64 Statsrevisor. Sin Gaard
solgte han 1858, men maatte paa ny overtage den 1863 og ejede
den indtil 1873, men var allerede 1856 flyttet til Kjøbenhavn og
blev 1860 Medlem af, 1863 Formand for «Bikubens» Repræsentantskab. 
1856 fik han Justitsraads Titel. Han døde 19. Jan. 1874. --
Han havde 1829 ægtet Helene Cæcilia Jespersen (f. 1. Juli 1797
d. 2. Marts 1879), Datter af Amtmand Chr. J. (VIII, 462).

Erslew, Forf. Lex.
Barfod, Rigsdagskal.

Emil Elberling.

 Generalsuperintendent">

v. Støcken, Christian, 1633-84> Generalsuperintendent, 
blev født 15. Avg. 1633 i Rensborg og var Broder til nedennævnte
Gehejmeraad Henr. v. S. Efter at have studeret i Leipzig og
Rostock og paa sidstnævnte Sted faaet Magistergraden 1655 var
han et Aar Huslærer i Rostock og blev derefter Præst i Trittau
i Wagrien, hvor han (1657) ægtede sin Formands Enke,
Margrethe Løsebeck, f. Grave (d. 1682). Efter 10 Aars Virksomhed
i Trittau blev han 1666 Hofpræst og Superintendent i Eutin.
1674 fik han den theologiske Doktorgrad i Kiel. 1677 blev han
Provst i sin Fødeby Rensborg og Aaret efter Generalsuperintendent 
i Slesvig og Holsten. Han døde i Rensborg 4. Sept. 1684.
Efter sin 1. Hustrus Død havde han 1683 indgaaet nyt
Ægteskab, med Ida Walter, Datter af 
Generalmajor Hans W. -- Foruden nogle Passionsprædikener har
han udgivet en Katekismus («Die vernünftige lautere Milch des
heil. Katechismi», Ratzeburg 1672; senere 8 forskjellige Oplag;
oversat paa Dansk af P. Sass, jvfr. XIV, 615), der blev indført til
Brug i Hertugdømmernes Skoler. Særlig er dog hans Navn
bevaret paa Grund af hans forskjellige hymnologiske Arbejder, som
begyndte allerede 1656 med en Omskrivning af Davids Salmer.
Hans originale Digtning er mat, knudret og ubehjælpsom, selv om
et Par enkelte af hans Salmer fik en større Udbredelse. Som
Biskop følte han sig kaldet til at udarbejde en Kirkesalmebog (1681),
i hvilken han paa en uheldig Maade omskrev og forvanskede selv
de gamle evangeliske Kjærnesalmer. Den stødte derfor ogsaa strax
ved sin Fremkomst paa kraftig Modstand; men det lykkedes
alligevel S. at faa udvirket et kongeligt Reskript, hvorved den befaledes
indført i de holstenske Kirker. Kort Tid efter hans Død forsvandt 
den dog lidt efter lidt og blev heller ikke savnet. I Haandskrift
efterlod han flere Salmearbejder.

C. Arend, Predigt zum Angedenken des Hrn. C. v. S. (Glückst. 1685).
Schlesw.-Holst. Anzeigen, Okt. 1778. 
Moller, Cimbr. lit. I. 
Koch, Gesch. des Kirchenlieds, 3. Aufl., III, 461 ff. 
Zeitschr. d. Gesellsch. f. d. Gesch. Schlesw., Holst. u. Lauenb. XVI, 309; XIX, 46 f. 
Allg. Deutsche Biographie XXXVI.

A. Jantzen.



v. Støcken, Christian, 1694-1762, Gehejmeraad, fødtes 15. 
Febr. 1694 og var Søn af nedennævnte Etatsraad Hans Henrik
v. S., efter hvis Død han kom til Kjøbenhavn. 1719 udnævntes
han til Justitsraad og 1721 til Assessor i Hofretten. 1726 blev hans
Bo erklæret fallit. Alligevel bevarede han Kongens Tillid,
udnævntes 1734 til Assessor i Højesteret, blev Aaret efter Etatsraad,
1743 Konferensraad og fik 1746 Kammerherrenøglen. 1739 blev
han Medlem af General-Kirkeinspektionskollegiet. 1754 blev han
hvid Ridder og fik 1761 Enkedronningens Orden. 1760 udnævntes
han til Gehejmeraad. Efter sin 1734 afdøde Fætter Schoutbynacht
Henrik Brandt erhvervede han Gammelgaard paa Laaland. S. døde
29. April 1762. Han ægtede 1720 Charlotte Frederikke Amalie v.
Voscamp (f. 1693 d. 12. Maj 1760), Datter af Højesteretsassessor
Hans v. V. og Anna Margrethe Weyberg. Deres Ægteskab var
barnløst, og S. indgik faa Aar før sin Død en Overenskomst med
Grev A. G. Moltke (XI, 384) om, at Gammelgaard skulde tilfalde
denne mod Udbetaling af en aarlig Livrente til S. og Hustru.

Louis Bobé.



v. Støcken, Christopher Ernst, 1664-1711, Søofficer, 
Søn af ndfr. nævnte Gehejmeraad Henrik v. S., er født 4. Avg. 1664.
Han nævnes 1682 som Lærling i Marinen, men blev dette Aar
antaget som Lieutenant, hvorefter han gjorde en hurtig Karriere:
1684 Kapitajnlieutenant, 1686 Kapitajn af 3. Klasse, 1688 Kapitajn
af 2. Klasse, s. A. Schoutbynacht (Kontreadmiral), 1693
Viceadmiral og 1697 virkelig Admiral. -- Som ung rejste S. i udenlandsk
Krigstjeneste, hvor han saa sig godt om og erhvervede sig
grundige Kundskaber. 1685-86 var han saaledes i venetiansk og
hollandsk Tjeneste, 1687 i engelsk; fra 1691-92 foreligger der
Indberetninger fra ham, hvorefter han har været i fransk Orlogstjeneste
om Bord i Admiral Tourvilles store Admiralskib «Le soleil royal»
paa 110 Kanoner; med dette deltog han i Slaget ved la Hogue,
hvor Skibet brændte. Forinden sidstnævnte Togt havde han dog
ogsaa udført en Del Tjeneste hjemme. Hans første større Kommando 
var 1687 som Chef for en Eskadre, der skulde hindre tyrkiske
Sørøveres Hærgen under Island og Færøerne; i Nov. 1689 blev han
Chef for en Transportflaade paa 4 Orlogsskibe, 4 Fregatter, 6 kongl.
og 72 private Koffardiskibe, hvormed han overførte danske
Hjælpetropper fra Listerdyb til England. Expeditionen var bestemt til
Leith, men led meget af Storm og maatte anløbe Hull i Steden
for. 1690 ansattes S. ved Holmen, hvor han gik Admiral Span
til Haande; 1694, kort før denne afgik ved Døden, overtog S. hans
Stilling som Holmens Chef, hvilken han under vanskelige Forhold
beklædte med Myndighed og Dygtighed til Udgangen af 1710. I
dette Tidsrum benyttedes han dog jævnlig som Eskadrechef;
saaledes overførte han 1693 en stor Troppetransport til Travemünde,
1696 og 99 førte han Eskadrer, 1700 var han først Eskadrechef i
Gyldenløves Flaade i Østersøen og Sundet, senere øverstkommanderende 
for en større Eskadre under Felttoget, der endte med
Freden i Traventhal. En lignende Kommando havde han i
Kattegat ved Begyndelsen af den store nordiske Krig 1709, Aaret efter
var han næstkommanderende i Gyldenløves Flaade under Søslaget
i Kjøge Bugt, hvor Linjeskibet «Danebrog» sprang i Luften. Da
Flaaden herefter oplagdes, viste det sig, at der ved Tiltaklingen
af Skibene havde hersket en Del Uorden; en Kommission
nedsattes for at undersøge Sagen, og uagtet Fejlene vel snarest maatte
tilskrives de paagjældende Skibschefer, blev S. dog gjort ansvarlig
derfor; han faldt i Unaade hos Kongen og blev afskediget som
Holmens Chef ved Juletid. Rimeligvis har denne haarde
Behandling krænket den ærekjære og selvbevidste Mand dybt og
bidraget til at fremskynde hans Død, der allerede indtraf 8. Febr.
1711. S., der 1693 var bleven Admiralitetsraad og 1702 hvid Ridder,
døde ugift.

C. With.

 1629-81, Retslærd">

v. Støcken, Gerhard, 1629-81, Retslærd, var født i
Kjøbenhavn 8. Nov. 1629 og Broder til ndfr. nævnte Gehejmeraad Henr.
v. S. Efter at være dimitteret fra Gymnasiet i Lüneburg studerede
han Jura ved forskjellige tyske Universiteter og erhvervede 1658
Doktorgraden i Altdorf. Som Hovmester for nogle unge
Adelsmænd foretog han derefter en fleraarig Udenlandsrejse. Omtr.
1665 kaldedes han til en juridisk Lærerpost i Strasburg, hvor han
døde 6. Okt. 1681. Kort i Forvejen var han ved formaaende
Protektion af sin Broder Henrik af Kong Christian V blevet udnævnt
til Gehejmeraad. Han var 2 Gange gift, begge hans Hustruer vare 
fra Strasburg. -- Han har foruden 2 historiske Værker, «Thuanus
enucleatus» (1656) og «Amoenitates historicæ» (1658), udgivet en
Række Dissertationer om forskjellige juridiske Æmner i den Tids
sædvanlige Stil.

Moller, Cimbria lit. II.

H. Munch-Petersen.



v. Støcken, Gerhard Christian, 1671-1728, Officer, var
Søn af Geheimeraad Henrik v. S. (s. ndfr.) og var født 13. Jan
1671. Som ung tumlede han sig i fremmed Krigstjeneste, baade
venetiansk (ved Løwenschilds Regiment paa Morea) og i fransk,
og stod 1691-92 opført som Kapitajn reforme ved Dronningens
Livregiment, 1696 som Oberstlieutenant ved jyske Infanteriregiment;
men først 1697 traadte han virkelig ind i den danske Hær, som
Oberstlieutenant ved Prins Georgs Regiment. Han var 1700 med
i Felttoget i Hertugdømmerne, fulgte s. A. med Hjælpetropperne
til Sachsen og siden til Italien, blev her 1701 karakt. Oberst, men
gik af ved Reduktionen 1703. Aaret efter kom han tilbage til
Korpset som Regimentschef, men blev om Efteraaret ansat ved
det i Nederlandene kæmpende danske Korps som Chef for 1.
Bataillon af Prins Georgs Regiment, blev 1709 Brigader, 1712
Generalmajor. Efter Korpsets Hjemkomst til Danmark (1714) deltog S.
i Stralsunds Belejring og blev, da Fæstningen var tagen,
Kommandant i samme indtil Fredslutningen 1720. Aaret efter blev han
Kommandant i Glückstadt, 1724 i Citadellet Frederikshavn; 1723
havde han faaet det hvide Baand. Han døde 13. Avg. 1728 og
var gift med Francisca Felicitas f. van der Veckenen (f. 1689 d.
24. Dec. 1766), hvis Fader var Prokansler i Hertugdømmet
Geldern. Hun blev 1752 Dame de l'union parfaite.

Personalhist. Tidsskr. 3. R. I, 212.
Adresseavisen 29. Dec. 1766.

H. W. Harbou.



v. Støcken, Hans Henrik, 1666-1709, Diplomat, var født
10. Maj 1666 og Søn af nedennævnte Rentemester Henrik v. S.
Efter at have foretaget flere Rejser i Udlandet blev han i 1691
ansat i det udenlandske Departement og brugtes i de følgende Aar
dels hjemme i tyske Kancelli, dels ved forskjellige Legationer i
Udlandet. 1698 blev han Envoyé extraordinaire i England og 1700
i Holland, hvor han forblev til sin Død, 2. Nov. 1709. Han roses
som en meget klog og nidkjær Diplomat. 1699 var han bleven
Etatsraad og 1709, et Par Maaneder før sin Død, Ridder af 
Danebrog. Han var gift med Marie Boefke, Datter af Raadmand i
Kjøbenhavn Ditmar B.; hun døde først 1732.

L. Laursen.



v. Støcken, Henrik, 1631-81, Rentemester, fødtes 8. Maj
1631 i Rensborg og var Søn af Henrik v. S., først Haandskriver
hos Gert Rantzau, senere Raadmand og Toldopkræver i Rensborg.
Moderen var Abel Gude. Han opdroges hos sin Slægtning
Landkansler Heinrich v. Hatten (VII, 131), var 1651-57 Haandskriver
hos Cai Ahlefeldt og derefter Inspektør over Grev Burchard
Ahlefeldts Godser. 1658 blev han Kommissær i Hertugdømmerne og
fik Stadfæstelse paa denne Charge efter Enevældens Indførelse,
1663 blev han Kæmmerér for de slesvig-holstenske Intrader og 1668
tillige Assessor i tyske Kancelli og senest fra Sommeren 1670 ogsaa
i Kammerkollegiet. Han var Generalkrigskommissær i Holsten, da
han i Sept. 1677 deltog i Expeditionen til Rygen. 1679 udnævntes
han til Rentemester og Aaret efter til Gehejmeraad. S. styrede
Finanserne med anerkjendt Dygtighed, men uden at tage
tilstrækkeligt Hensyn til de udpinte Undersaatters Nød. Han siges at have
haft væsentlig Del i Griffenfelds Fald, formentlig i Bevisførelsen for
dennes Bestikkelighed. Han havde stor Indflydelse paa Kongen,
der især i hans allersidste Leveaar raadførte sig med ham om de
vigtigste Sager. Det vides, at han var en erklæret Modstander af
Storkansler Fr. Ahlefeldt og søgte at undergrave dennes Anseelse
hos Kongen. S. optoges 1681 i Adelstanden, men døde faa
Maaneder senere, 11. Juli, i Kolding. Han var Ejer af Pederstrup paa
Laaland, som han 1680 havde erhvervet af Hofmester Ditlev
Rumohr. Han blev gift 14. Nov. 1660 med Anna Cathrine v. Felden
(gravsat 28. Sept. 1673), Datter af Dr. Ernst v. F. i Collmar.

Universitetets Ligprogram 1681.
Danske Saml. 2. R. III og IV.
Trier, Gaarden Nr. 8 Amagertorv S. 12 ff.

Louis Bobé.



Størsen, Mattis, --1569, Lagmand og Historiker. Han synes
at have hørt hjemme paa Østlandet i Norge, hvor han ejede
Jordegods, og at have studeret udenlands. Han blev i 1533 Lagmand
paa Agdesiden, men blev i 1540 forflyttet til Bergen som «Bergens
og Gulathings Lagmand» og døde her 28. Maj 1569. Han blev
brugt meget i offentlige Anliggender; saaledes fulgte han de danske
Rigsraader Truid Ulfstand og Claus Bille til Oslo og Oplandene
1539, da Reformationen blev indført i disse Stifter, og har vistnok
megen Del i den da vedtagne «Reces», og 1564 fulgte han Erik 
Munk paa Krigstoget mod Stenviksholm og blev efter Sejeren sendt
med Krigsmagt til Nordland for at vinde denne Provins tilbage
efter Frafaldet. Han var 2 Gange gift, og hans 2. Hustru, Lucie
Hansdatter, overlevede ham; fra ham stammede en Præsteslægt i
Nordfjord. Han har o. 1550 skrevet en «Kort Beretning om
Kjøb-mændene ved Bryggen og deres første Indkommelse i Bergen»,
hvori han fremstiller Tyskernes Overgreb over Borgerne i Bergen
(trykt i «Norske Mag.» I, men med et uægte Tillæg), samt oversat
eller bearbejdet Kongesagaerne indtil 1263 under Titelen «Den
norske Chronike om de fremfarne Konger, Herrer og Fyrster, som
have vældigen regeret og styret Noriges Rige, uddragen af det
gamle norske paa Dansk». Denne Oversættelse stammer fra
Haandskrifterne «Kringla» og «Codex Frisianus», som da fandtes i eller
ved Bergen, blev udbredt i Afskrifter i Norge og Danmark og
blev længe efter M. S.s Død trykt i Kjøbenhavn 1594 under Jens
Mortensens Navn (XI, 477).

Norske Mag. I, 41 ff. 
G. Storm, Snorre Sturlasøns Historieskrivning S. 266 ff. 
Saml. Skrifter af Peder Claussøn Friis, Fortalen S. 52. 
(Norsk) Hist. Tidsskr. 2. R. V, 271. 

Gustav Storm.



Støttrup, Morten Jensen, 1705-- , Sekterer. Faderen, Jens 
Olesen, var Bødker og boede i Støttrup i Farsø Sogn, Gislum
Herred. M. og hans yngre Broder Niels Jensen S. (f. 1708) gik i
Aalborg Latinskole, hvorfra de 1728 bleve Studenter, «de nederste,
men ikke de ringeste af dem, der deponerede». De toge Examen
philos. 1731, men bleve snart stærkt paavirkede af herrnhutisk
Separatisme. 1734 drog M. S. hjem og besøgte da Broderen Anders
Jensen S., der var Guldsmeddesvend i Viborg. Da han her
fastholdt sine Særmeninger, vistes han bort fra Byen, men vendt
tilbage til Fædrenehjemmet blev han af den verdslige Øvrighed sendt
til Arresten i Viborg, hvor han endelig 1735 offentlig af bad sine
Vildfarelser. Efter et nyt Ophold i Kjøbenhavn vendte han s. A.
tilbage til Forældrene, denne Gang ledsaget af Broderen N. Da
de søgte at paavirke Forældrene, indstævnedes de for en
Provsteret, men forinden Dommen, der lød paa Landsforvisning, faldt,
brøde alle 3 Brødre op med Forældrene 1736 og vilde til
Kjøbenhavn, men de arresteredes i Nyborg, hvor de holdt Møder, og
sendtes til Viborg, hvor de holdtes i Fængsel. Der fra sendtes
M. og N. til Kjøbenhavn, hvor de sattes i Citadellet og en Tid
maatte arbejde i Smedjen, hvorfra de dog fritoges paa Provst Hviids
Forbøn. A. kom mellem «de ærlige Slaver» i Fredericia, men 
overførtes endnu s. A. til Kjøbenhavn. Der dreves lange
Forhandlinger med Brødrene, uden at disse vilde afstaa fra deres
Paastande om den bestaaende Kirkes Ugudelighed. Kirkekollegiet
talte som sædvanligt om det utilbørlige i at bruge udvortes Straffe
mod vildfarende, men endte med, at saa længe de optraadte mod
vor Kirkes Skikke og Lære, kunde de ikke med Sikkerhed
løslades. Endelig (1738) forvistes M. og N. fra Landet og kort efter
ogsaa A. Deres senere Skæbne er ubekjendt. -- En fjerde Broder,
Laurids Jensen S., Remmesnidersvend, der havde været indviklet i
den første Sag mod M. S., blev ligeledes forvist 1745.

Krog, Efterretn. om Viborg S. 247 f. 
Saml. t. Jydsk Hist. og Topogr. II, 29 ff. 36 ff. 
Tauber, Aalborg Kathedralskoles Disciple I, 129 f.

L. Koch.



Suadicani, Carl Ferdinand, 1753-1824, Læge, var en Søn 
af Læge og Apotheker Rudolph Ferdinand S. og Margrethe
Dorothea Christine f. Lucas og fødtes i Preetz 17. Dec. 1753,
immatrikuleredes som Student i Kiel 1770 og begyndte sine medicinske
Studier her, men fortsatte og fuldendte dem i Gøttingen, hvor han
promoveredes 1774. Derefter nedsatte han sig som Læge i sin
Fødeby og flyttede 1778 til Glückstadt, hvor han 1782 erholdt
Fysikatet Segeberg og fik en stor Anseelse som Praktiker. 1783 blev
han Livlæge hos Hertug Frederik Christian af Augustenborg og
ledsagede 1795 Hertugfamilien til Kjøbenhavn, hvor hans Lægery
skaffede ham Praxis i Kongefamilien og som Følge af lykkelige
Kure Justitsraads- og Livlægetitel. 1796 og 1801 ledsagede han
Kronprinsen paa Baderejser og stod i høj Gunst hos denne.
Derefter blev han Livlæge hos Landgrev Carl af Hessen-Kassel samt
Fysikus for Byen Slesvig og Gottorp Amt og 1802 udnævnt til
Etatsraad. I denne sin Embedsstilling udfoldede han megen
Virksomhed, særlig til Fremme af Sindssygevæsenet -- paa hans
Initiativ grundedes Sindssygehospitalet i Slesvig -- og af
Døvstummeinstituttet, i hvis Direktion han indtraadte 1810. -- Han var 2
Gange gift: 1. med Maria f. Wiebel, Datter af Overretsadvokat W.,
og 2. med Johanne f. Petri, Datter af Overretsadvokat P. Efter
den sidste Hustrus Død blev den tidligere saa livsfriske og kraftige
Mand sygelig, indtil hans Død indtraf 22. Febr. 1824.

Staatsbürg. Mag. IV, 136 ff. 
Lübker u. Schröder, Schlesw. Holst.-Lauenb. Schriftsteller-Lex. 
Schlesw.-Holst. Prov.-Berichte 1827, S. 563. 
Thaarup, Fædrenelandsk Nekrolog 1821-26. 
Biogr. Lex. der hervorrag. Aerzte V.
Schumacher, Genrebilder aus dem Leben eines 70jähr. Schulmannes (1841) S. 336 ff.

Jul. Petersen.

Suckow, Christoph Henrich, 1749-1818, Officer, var Søn
af Major af Infanteriet Jens Reichardt S. (f. 1720 d. 1802) og dennes
1. Hustru Anna (d. 1756) og blev født i Rensborg 25. Nov. 1749.
Han blev Landkadet 1759, Kadetkorporal 1764 og ansattes i 1769
(med Anciennitet fra 1766) som Underkonduktør ved Ingeniørkorpset, 
hvor han s. A. avancerede til Konduktør. I Begyndelsen af
1774 approberede Kongen en af General Huth udarbejdet Plan for
en bedre Indretning af Ingeniørkorpset. Ved denne forsvandt
Konduktørbenævnelserne og afløstes af de sædvanlige militære Grader.
S. udnævntes da til Sekondlieutenant af Ingeniørkorpset og Aaret
efter til virkelig Premierlieutenant. 1775 forrettede han Tjeneste
ved Norges forenede militære og økonomiske Opmaaling. Han fik
1789 Karakter som Kapitajn af Infanteriet, 1793 som virkelig
Ingeniørkapitajn og udnævntes til denne Grad i 1794. 1803
forfremmedes han til Ingeniørmajor, 1804 erholdt han Udnævnelse som
Oberstlieutenant af Infanteriet, og 1806 blev han Kommandør for
Ingeniørdetachementet i Danmark. Ingeniørkorpset var nemlig ved
Hærorganisationen af 1803 bl. a. blevet forøget med 3 Kommandører,
for Danmark, Norge og Holsten. Han deltog i Kjøbenhavns
Forsvar 1807 og blev efter General H. C. Geddes Domfældelse og
Afskedigelse i Anledning af Kapitulationen Oberst (med
Anciennitet af 1808) og Chef for Ingeniørkorpset 8. Febr. 1809. S. A.
indtraadte han i Defensionskommissionen. Han udnævntes 1812 til
Generalmajor og døde 2. Sept. 1818 i Kjøbenhavn. Han var uden
Tvivl ugift.

Tychsen, Fortifikations-Etaterne og Ingenieurkorpset 1684-1893.

V. E. Tychsen.



Suenson, Edouard, 1805-87, Søofficer, Søn af efternævnte
Kapitajn i Marinen J. J. I. S., er født i Kjøbenhavn 13. April 1805,
Hans Barndom forløb under ret trykkede Forhold; Faderen døde,
da han var 16 Aar, Moderen maatte uden at have Pension
opdrage en temmelig stor Børneflok; men hendes højtbegavede og
aandfulde Karakter var Opgaven voxen og har i væsentlig Grad
medvirket til at udvikle alt det gode i ham. 1817 kom S., efter
at have gjort et Togt med sin Fader, ind paa Søkadetakademiet,
hvor han i den fremragende Pædagog Sneedorff fandt en Chef,
der yderligere forstod at anspore ham til Pligtfølelse og Dygtighed
i hans Kald, og hvis stærkt udviklede æsthetiske Interesse helle
ikke blev uden Indflydelse paa Ynglingen. 1823 indtraadte han 
som Sekondlieutenant i Marinen. Man har fremhævet, hvorlunde
hans Lærere have medgivet ham det Skudsmaal, at han havde for
høje Tanker om sig selv. Som moden Mand har dette dog aldrig
givet sig Udslag uden under den meget tilgivelige Form, at han
stillede store Fordringer til sig selv og havde en levende Følelse
af, hvad han som Officer og Gentleman skyldte sin Værdighed;
denne Opfattelse var ham indpodet af Kadetchefen og var ogsaa
en af de Grundsætninger, som han senere, da han selv var kommen
i samme Stilling, søgte at gjøre gjældende hos de unge Mennesker,
han skulde uddanne for Tjenesten. Hans Avancement i Marinen
forløb saaledes, at han 1831 blev Premierlieutenant, 1841
Kapitajnlieutenant, 1850 Kapitajn, 1856 Kommandørkapitajn, 1858
Orlogskaptajn (Kommandør), 1866 -- ved sin Afgang 29. Dec. -- blev
han karakt. Kontreadmiral, 1880 erholdt han nyt Afskedspatent som
Viceadmiral. Efter et Togt med Kadetskibet 1824 og et andet til
Vestindien med Korvetten «Diana» 1825 fik S. 1826 Orlov for at
gaa i fransk Orlogstjeneste, i hvilken han forblev til 1831. Han
gjorde her Tjeneste om Bord i Skonnerten «Alcyon» i det
navnkundige Slag ved Navarino, hvor den fransk-russisk-engelske Flaade
under Lord Codrington i Løhet af 5 Timer gjorde det af med den
tyrkiske under Ibrahim Pascha (1827). 1828-30 deltog han i
Expeditionen til Algier under Duperré.

Efter at have været paa Togt til Vestindien med Briggen
«St. Jan» 1831-32 og gjort Tjeneste ved Søartilleriet samt ved
Indrulleringen i Randers var S. 1836-37 som næstkommanderende
med Briggen «St. Croix» i Vestindien. Medens Chefen,
Kapitajnlieutenant P. T. Grove, en Gang var i Land, indløb der Ordre
om uopholdelig at afgaa; efter at S. forgjæves havde gjort Forsøg
paa at finde sin Chef, lettede han og udførte Rejsen selv. I
maritime Kredse gav dette Anledning til megen Diskussion; medens
nogle roste ham for hans Konduite, bebrejdede andre ham ivrig
hans umilitæriske Fremgangsmaade; en Sejer i den offentlige
Mening blev det dog for ham, da hans egen Chef blandede sig i
Striden og uforbeholdent tog hans Parti. 1839-40 var han
udkommanderet med Vagtskibe, 1840-41 paa Togt med Fregatten
«Bellona» til Sydamerika, 1844-45 Chef for Dampskibet «Ægir»,
Aaret efter Chef for Briggen «St. Croix» til Island, 1848 Chef for
Skonnerten «Pilen», der havde Station i Store Bælt, 1849 førte
han Vagtskibet i Sundet, Korvetten «Diana», senere Korvetten
«Najaden», 1850 Chef for Hjuldampskibet «Hekla» i St. A. Billes
Eskadre. I Juli udsendtes han paa Jagt efter den slesvig-holstenske
Damper «v. d. Tann», der imidlertid den 20. slap ind i den
nevtrale Havn Lybek, hvorfra den dog næste Aften blev udvist.
Damperen søgte ved at holde tæt under Land at gjøre sig
ubemærket, men blev til sidst opdaget, og Kampen begyndte. «Hekla»
fik strax 2 Skud i Skroget og havde ondt ved at træffe sin
Modstander, der maskeredes af Landet, hvorfor S. nærmede sig den.
Da den vagthavende Lieutenant rakte sin Chef noget, bemærkede
S. forbavset: «Jeg tror, Gud forlade mig, De ryster!» Officeren
svarede ikke, og lidt efter fortsatte S.: «Jeg tror, Gud forlade mig,
at jeg ryster selv!» -- «Ja, hvis Kapitajnen ogsaa ryster», lød
Svaret, «da kommer det sikkert fra Hjulkassen.» Kl. 1 1/2 om
Natten kom «v. d. Tann» i Brand, og det viste sig da, at
Damperen stod paa Grund, og at den var forladt af Mandskabet; kort
efter sprang den i Luften. Foruden denne Affære havde S. en
Del Smaatræfninger med Oprørernes Kanonbaade i Kieler-Bugt.

1851 overtog S. det ærefulde Hverv at være Kadetchef, og i
denne Stilling forblev han i 13 Aar, jævnlig udkommanderet som
Chef for Kadetskibet. Paa de mange Hold Kadetter, han saaledes
fik Lejlighed til at uddanne, har han ubestridelig haft en baade
afgjørende og velgjørende Indflydelse. I hans stille, alvorlige
Personlighed fandtes vel intet af en Sneedorffs begejstrende Ild; lange
Taler og høje Ord vare hans Natur imod, hans strænge Fordringer
til sine undergivnes Pligtfølelse og korrekte Optræden gjorde ham
vel mere frygtet end elsket, men han var retfærdig, forstod at
indgyde Tillid og bar under et noget stift og tilknappet Ydre et
Hjærte, der kunde føle varmt, og som sjælden forfejlede sit Maal.
Af hans Modstandere, af hvilke S. lige saa vel som andre stærkt
udviklede Personligheder havde en Del, er det blevet ham
bebrejdet, at han udviklede sine Elever for meget til Kavallerer; det
er imidlertid givet, at denne Udvikling ikke skete paa den faglige
Uddannelses Bekostning, og det er dertil vanskeligt at forstaa, at
kavallermæssig Optræden, ledsaget af en ridderlig Tænkemaade, kan
andet end gavne sin Indehaver. Betegnende for den Indflydelse,
han besad over de unges Sind, er den Ytring, der tillægges
daværende Prins Vilhelm, da denne midt under sin Kadetuddannelse
fik Tilbud om at overtage den græske Kongekrone: «Hvad mon
Chefen vil sige dertil?» Den Højagtelse og Kjærlighed, hvormed
Kong Georg bestandig omfattede Mindet om sin gamle Chef, er
ogsaa et Bevis paa, hvor meget han i sit bevægede Kongeliv mente
at skylde sin Ungdoms strænge og upartiske Læremester.

I 1863 fratraadte S. sin Stilling, som han havde røgtet saa
længe og hæderlig. Nyere Anskuelser om Uddannelsen, Ønsket
om at reducere og økonomisere vare komne til Orde paa
Rigsdagen, Marineministeren St. A. Bille syntes at ville imødekomme
disse Krav mere, end S. skjøttede om, og han trak sig derfor
tilbage hellere end at svigte sin Overbevisning. Saa megen Prestige
tog han dog med sig, at han det paafølgende Aar, da Krigen
brød ud, var selvskreven til en af de ledende Poster i Danmarks
Søforsvar. Ved Fordelingen af dette erholdt han Kommandoen
over den Eskadre, der opererede i Nordsøen, og som bl. a. havde
den Opgave at blokere Elben. Hans Styrke bestod oprindelig af
Fregatten «Niels Juel» samt Korvetterne «Dagmar» og «Heimdal»;
ved Efterretningen om, at Østerrigernes Fortrav nærmede sig vore
Farvande, ombyttedes dog «Dagmar» med den stærkere Fregat
«Jylland». 6. Maj forlod S. Christianssand, hvor den nævnte
Ombytning havde fundet Sted, og stod syd paa; 2 Dage senere traf
han sammen med den engelske Fregat «Aurora», hvis Chef meddelte
ham, at han Dagen forud havde været i Forbindelse med
Østerrigerne. Efter at have aftalt det fornødne med Kapitajnlieutenant
O. C. Hammer (VI, 535), der kommanderede Styrken ved
Vester-havsøerne, angaaende Afmærkning af Smaldyb som eventuelt
Retrætepunkt, stod S. ud mod Helgoland den 9. og fik Kl. 12
Fjenden i Sigte. Den bestod af de østerrigske Skibe Fregatterne
«Schwarzenberg» (50 Kanoner) og «Radetzky» (31 Kanoner) samt
en preussisk Hjuldamper, «Adler» (4 Kanoner), og 2 Kanonbaade,
«Basilisk» og «Blitz» (à 3 Kanoner), alle under Anførsel af
Linjeskibskapitajn Tegetthoff. De allieredes Styrke var altsaa 91
Kanoner med 52 i Laget, imod disse havde S. 102 Kanoner med 51 i
Laget; Styrkeforholdet var følgelig paa det nærmeste lige. De danske
nærmede sig i Kjølvandsorden, medens de allierede begyndte med
Frontorden, der dog snart gik over til en brudt Kjølvandsorden
med de preussiske Skibe yderst. Disse holdt sig under Affæren
tilbage og kom under denne ikke til at spille nogen som helst
Rolle. Under Kampen bevarede S. en koldblodig Ro, der baade
virkede opmuntrende og velgjørende paa alle hans undergivne. Paa
en halv Mils Afstand aabnede «Schwarzenberg» Ilden, og kort
efter var Kampen almindelig. Tegetthoff forsøgte først at løbe
foran om den danske Linje for at beskyde denne langskibs, men
da dette mislykkedes, ved at den drejede til Bagbord (til venstre),
gjorde han Kontremarche, hvorefter begge løb i en Bue
jævnsides, saa at de til sidst kun vare 600 Alen fra hinanden. Under
denne løbende Fægtning havde vore det Held, at en Granat
antændte «Schwarzenbergs» Forremærssejl; kort efter stod hele
Forrejsningen i lys Lue. Tegetthoff maatte nu opgive Kampen og flygte
ind til Helgoland; da Jagten skulde begynde, fik «Jylland» et Skud
i sit Styreapparat, nogle kostbare Minutter gik tabt, Fjenden fik
ved sin overlegne Fart et Forspring, og da han kort efter naaede
Grænsen for det engelske Søterritorium, som «Aurora» bevogtede,
maatte Forfølgelsen ophøre. Tabet i denne Affære var paa dansk
Side 14 døde, 51 Saarede, paa de allieredes 37 døde, 83 Saarede
(alle Østerrigere). Først ved Midnat blev man i «Schwarzenberg»
Herre over Ilden, og begunstiget af Mørket slap den -- efter at
have mistet sin Fortop -- med Sekundanter ind til Hamborg. S.
gik Dagen efter -- da Vaabenhvilen indtraadte -- til
Christianssand, hvor de døde begravedes under stor Deltagelse fra
Befolkningen. For Nationen her hjemme, der under den trøstesløse Krig
havde tabt Modet, var Udfaldet af dette Møde et Lysglimt, der
atter bragte Haabet til at blusse op, men som desto værre blev
uden direkte Følger. S., som 1863 var bleven Kommandør af
Danebrog, fik som Belønning for sin Daad Storkorset. Her hjemme
gav Affæren bagefter Anledning til en Del Polemik, hvori S. baade
fandt Angribere og Forsvarere. Diskussionen drejede sig
væsentligst om, at S. mulig kunde have fortsat Forfølgelsen ind over
Nevtralitetsgrænsen og derved maaske kunde have erobret
«Schwarzenberg». Folkeretlig berettiget hertil vilde han ikke have været.
Selv har han dog aldrig hverken direkte eller indirekte taget Del
i denne Strid.

Medens østerrigske Historikere for det meste have fremstillet
Begivenheden korrekt og ydet S. fortjent Retfærdighed, og medens
Tegetthoffs Landsmænd have udtrykt det samme ved paa dennes
Monument at sætte: «tappert kæmpende ved Helgoland, sejrende
ved Lissa», har man i Preussen forsøgt at vende den om til en
Hædersdag for deres unge Marine. En Admiral Werner har i den
Retning været særlig virksom, hvilket har givet den danske
Søkrigshistoriker O. Lütken Anledning til i et paa Dansk og Tysk
udkommet «aabent Brev» at stille Sagen i sit rette Lys igjen.

1865 havde S. sin sidste Udkommando, som Chef for Fregatten
«Niels Juel» i Middelhavet, i det Ministeriet ønskede, at han skulde 
indvie den nye og des værre beskednere Æra, som efter den
ulykkelige Krig oprandt for den danske Marine. Faa dette Togt traf
han ved Corfu sammen med den den Gang 38aarige Tegetthoff, der
laa under Karantæne med «Schwarzenberg»; paa Afstand fik dog
de 2 fordums Modstandere Lejlighed til at vexle en venskabelig
Hilsen. Aaret efter sidste Togt naaede S. Aldersgrænsen og gik
af; i 13 Aar derefter beklædte han Embedet som Overlods, højt
agtet og afholdt af sine talrige undergivne. 1880 trak han sig paa
Grund af Svagelighed og for at give Plads for en yngre tilbage
fra al offentlig Virksomhed; ved en særlig Lov bevilgedes der
ham fuld Gage i Pension. Paa sine meget gamle Dage (1886)
havde han den Glæde og Tilfredsstillelse, at den østerrigske
Korvet «Donau» indtraf her paa Reden for at berede ham en
Ovation; længe overlevede han dog ikke dette, i det Døden 16. Maj
1887 bortkaldte ham. Med mange Æresbevisninger og under stor
Deltagelse blev derefter denne beskedne og bramfri Hædersmand,
der i sit Liv havde stillet saa faa Fordringer paa Anerkjendelse,
stedet til Hvile paa Holmens Kirkegaard. En Buste af S. (ved
Th. Stein) er senere (1889) rejst i Nyboder; hans Maleri (af Otto
Bache), der af bilder ham staaende paa Kommandobroen i «Niels
Juel» under Slaget, findes paa Nationalgalleriet i Frederiksborg Slot.

S. blev 11. Sept. 1837 gift med Ottilia Uldall (f. 9. Febr. 1816
d. 22. Marts 1872), Datter af Kammerherre, Kommandør Johan
Joachim U. (f. 1777 d. 1839) og Anna Christine f. Nellemann (f. 1781
d. 1833).

O. Lütken, Vice-Admiral E. S. (1888). 
O. Lütken, Kampen ved Helgoland. 
Vort Forsvar Nr. 168. 
Tidsskr. f. Søvæsen, Ny R. XXIII. 
Erslew, Forf. Lex.

C. With.

<chapter name="Suenson, Edouard, f. 1842, Søofficer og Direktør for det 
store nordiske Telegrafselskab">

Suenson, Edouard, f. 1842, Søofficer og Direktør for det 
store nordiske Telegrafselskab. S., Søn af foran nævnte Viceadmiral 
Ed. S., er født i Kjøbenhavn 26. Juli 1842. Han kom paa 
Søkadetakademiet 1855, medens hans Fader var Kadetchef, blev
Lieutenant 1861, Premierlieutenant 1868, men tog allerede Afsked med
Marinen 1875 som karakt. Kapitajn; 1891 erholdt han fornyet
Afskedspatent som Kommandør, og 1901 blev han Kammerherre. Kort
efter sin Udnævnelse til Officer ansattes S. i den Kommission, der
under Admiral van Dockums Forsæde skulde undersøge de
Whitworthske Bagladekanoner. Efter et Togt til Vestindien og
Middelhavet 1862-63 med Korvetten «Dagmar» udkommanderedes han
under Krigen 1864 med Skruelinjeskibet «Skjold», der i Marts 
deltog i Swinemünde-Affæren sammen med Fregatten «Sjælland». 1865-68 
var S. i fransk Orlogstjeneste; han gjorde først Tjeneste i
Øvelseseskadren i Middelhavet, senere i de østasiatiske Farvande
som Adjudant hos den kommanderende Admiral Roze; han deltog
i det franske Tog til Korea, hvor han blev ret alvorlig saaret i begge
Benene, og hvorfra han vendte hjem efter at have foretaget en
Jordomsejling, og i Ny Caledonien, hvor han var med til at dæmpe
et Oprør. 1869-70 var han Adjudant hos Marineministeren,
General Raasløff; gjennem denne kom han i Forbindelse med Tietgen,
der overtalte ham til at søge Orlov for som Direktør at drage til
Kina og der organisere det i Danmark stiftede «store nordiske Kina
og Japan Extension» Telegrafselskabs Virksomhed; han blev 1874,
efter at have repræsenteret Selskabet i Bern og Rom, administrerende 
Direktør for det betydelige «store nordiske Telegrafselskab»,
der i sig 1872 havde optaget det førstnævnte, og som for Tiden
virker med en Aktiekapital paa 27 Mill. Kr. foruden et Reservefond
paa over 28 Mill. Kr. og med et Personale paa o. 700 Personer.
Dette Selskab ejer i Evropa 12 Kabler paa 3536 eng. Sømil, 9 
østasiatiske Kabler paa 3562 eng. Mil, foruden at det driver en Del
andre Linjer for kinesisk, tysk og russisk Regning. Foruden at
beklæde den nævnte, overordentlig vigtige Direktørstilling med
overlegen Dygtighed har S. tillige været knyttet til adskillige
betydningsfulde Virksomheder her hjemme; saaledes blev han 1876
Medlem af Bestyrelsen for den Svitzerske Bjærgningsentreprise; han var
tillige i Bestyrelsen for Danmarks første oversøiske
Dampskibsselskab, den nu ophævede Thingvalla-Linje, der fra 1898 blev
inddraget i det forenede Dampskibsselskab, har fra 1890 været
Formand i Søassuranceselskabet «de private Assurandører» og er
Medlem af Privatbankens Bankraad, foruden at han en Tid lang
var i Telefonselskabets Bestyrelse.

S., der 1881 dekoreredes med Kommandørkorset af 2. Grad
af Danebrog (1894 1. Grad) og 1900 hædredes med Fortjenstmedaillen 
i Guld, blev 28. Juli 1871 gift med Magna Cecilie Camilla
Lütken (f. 29. Jan. 1846), Datter af Orlogskapitajn Otto Hans L.
{X, 556).                                                                                   

C. With.



Suenson, Jean Jacques Isaac, 1774-1821, Søofficer, 
Søn af dansk Konsul i Algier Niels Anthoniusen Svendsen (Suenson)
(f. 17. Okt. 1731 ved Bergen, d. 14. Febr. 1805 i Kjøbenhavn)
og Jeanne f. Fraissinet. S. selv er født i Algier 28. Dec. 1774. 
Han blev Sekondlieutenant i Marinen 1794 og avancerede 1799
til Premierlieutenant, 1808 til Kapitajnlieutenant og 1813 til
Kapitajn. Under det engelske Overfald 1807 kommanderede S. den
Afdeling af Kommandør J. C. Kriegers Kanonbaadsflotille, der
opererede i Kalvebodstrand mod de sydostlige engelske Batterier.
1808 var han Chef for en Flotille, bestaaende af 6 Kanonbaade,
i Store Bælt; paa Udrejsen bestod han med denne Styrke 26.
Juni under Stævns en ærefuld Kamp mod det engelske
Linjeskib «Dictator», der dog undslap. I dette Kommando, der det
paafølgende Aar forstærkedes, forblev han til Juni 1810;
gjentagne Gange, naar Vindstille begunstigede Forehavendet, anfaldt
han med Tapperhed de engelske Orlogsskibe og Konvoier og
erobrede foruden en engelsk Kanonbaad en Orlogsbrig, «the tigress».
1811-13 gjorde S. Tjeneste som Flagkapitajn hos den
øverstkommanderende for Norges Sødefension, Kontreadmiral O. Lütken. 1818
var han paa Besejling med Fregatten «Nymfen», senere Chef for
Korvetten «Najaden», der længe havde Station i Vestindien. Paa
dette Togt døde han 2. Juni 1821 af gul Feber, som han havde
paadraget sig af Bekymring over, at der ved St. Jan var tilstødt
Korvetten et Uheld, der for øvrigt blev uden Følger. -- S. blev
17. Juli 1798 gift med Anne Susanne Liitken (f. 4. Nov. 1778 d. 24.
Sept. 1872), Datter af ovennævnte Admiral O. L. (X, 553).

Thaarup, Fædrenelandsk Nekrolog 1821-26 S. 500.

C. With.



Suenson, Otto Fredrik, 1810-88, Søofficer, Marineminister,
Søn af Kommandør Jean André S. (f. i Algier 30. Nov. 1773, d.
5. Jan. 1840) og Anne Cathrina f. Lütken (f. 27. Nov. 1776 d. 13.
Jan. 1855). S. selv er født i Kjøbenhavn 19. Nov. 1810. Han
blev 1829 Sekondlieutenant i Marinen og avancerede 1839 til
Premierlieutenant, 1847 til Kapitajnlieutenant og 1855 til Kapitajn.
Strax efter sin Udnævnelse til Officer lagde S. sig efter Studiet af
Skibsbyggeri; 1834-39 og 1843-45 var nan Lærer i Mathematik
for Søkadetterne, 1836 indtraadte han som Avskultant i
Konstruktionskommissionen, 1841 blev han Medlem af Kommissionen, 1839
og 43 foretog han en Studierejse til England, blev 1844 ansat
ved Orlogsværftets Skibsbyggeri, avancerede 1846 til
Underfabrikmester og 1848 til Fabrikmester, 1858 Direktør for Marinens
Skibsbyggeri. Som saadan konstruerede han flere smukke og gode
Skibe: Fregatterne «Niels Juel», «Sjælland» og «Jylland»,
Korvetterne «Thor», «Heimdal» og «Dagmar», ligesom det ogsaa var 
ham, der indledede Bygningen af Panserskibe her hjemme («Peder
Skram» og «Danebrog» byggede han, «Danmark», «Rolf Krake»
o. fl. anskaffede han). Uagtet S. som Marinens overordnede
Skibsbygger virkede i en Periode, hvori Orlogsskibene vare under en
rivende Udvikling (fra Sejl- til Dampskibe, fra upansrede til
pansrede Skibe), forstod han stadig at følge med og var bestandig paa
Højde med Udviklingen; hans Ry som Konstruktør gik derfor uden
for Landets Grænser. Da Embedet som Fabrikmester 1864
nedlagdes, samtidig med at Værftet omordnedes, afgik S. og udnævntes
samtidig til Departementsdirektør i Marineministeriet, hvilket
Embede han forestod til 1866.

Som Politiker havde S. forinden virket en Stund; saaledes var
han 1852-53 Folketingsmand for Holbæk Amts 4. Kreds, blev 1861
kongevalgt Medlem af Rigsraadets Landsting og 1866 Landstingsmand, 
1857 valgtes han tillige til Borgerrepræsentant i Kjøbenhavn.
Det var derfor ret naturligt, at S. med sit Kjendskab til Marinens
Administration og Politikken 1867 (1. Nov.) valgtes til Marineminister, 
hvilket Embede han beklædte i 2 Aar, til 22. Sept. 1869.
Som Minister var S. dog ikke ubetinget heldig; vel gjennemførte
han Loven om Søværnets Ordning. af 24. April 1868, men denne
Lov kan ikke betegnes som noget Fremskridt; trykket, som
Stemningen var i Landet efter Krigen, bærer den snarere Stempelet af
en Tilbagegang, og hans Dispositioner over en Del af Nyboder
samt Afhændelsen af det gamle Søkadetakademi ligesom dettes
Nedlæggelse vakte berettiget Kritik. Men i det hele taget staar S.
dog som en dygtig, kundskabsrig og livfuld, om end stræng,
Skikkelse, der har haft en betydelig Indflydelse paa de mangeartede
Omraader, hvori han virkede. S. døde paa sin Fødselsdag 1888.
Han var gift med Signe Ragnhilde Cornelia Dorothea f. Meyer (f.
29. Maj 1814 d. 12. Dec. 1891), Datter af Direktør for
Søkvæsthuset, Grosserer Joh. Did. M. (f. 1774 d. 1838) og Anna
Dorothea f. Hornbech.

Elvius og Hiort-Lorenzen, Patriciske Slægter I. 
Barfod, Rigsdagskal.
Illustr. Tid. XXX, Nr. 9.                                                                     

C. With.



Suenssen, Fanny Margarethe Kirstine, f. 1832, Forfatterinde, 
er Datter af Kapitajn Johan Fedder Carsten S. (f. 1795 d. 
1840) og Margrethe f. Juel og Søster til Fru Teckla Juel (VIII,
609) og Fru Alfhilda Mechlenburg (XI, 203). 14. Okt. 1832 fødtes
hun i Tønning. Efter Faderens Død flyttede Familien til 
Kjøbenhavn, hvor hendes Moder skabte et lyst og patriarkalsk Hjem.
Fanny S. var fra sin tidligste Barndom af svag, og som voxen har
hun flere Gange tilbragt 3-4 Aar ad Gangen til Sengs eller i
Sygevogn og undertiden opholdt sig ved udenlandske Badesteder.
Men alt dette har ikke formaaet at svække hendes medfødte
glimrende Humør, som i Forbindelse med hendes Moders og Søstres
Værn og Pleje har bragt hende godt gjennem tunge Dage. Ogsaa
hendes Forfattervirksomhed har holdt hende oppe; den kan
karakteriseres ved dyb Religiøsitet, stærk Sans for det hjemlige og
hyggelige, Livlighed og Konversationstalent i Replikkerne, men
ogsaa tit ved noget konstrueret og uvirkeligt, ved Bredde og
Uklarhed. I 1862 debuterede hun med « Amalie Vardum» og skrev s. A.
i «Berlingske Tid.» «En gammel Piges Historie»; derefter fulgte
«Juleaften», original Fortælling (1863; 2. Opl. 1883), «Tekla Eichel»,
en Roman (1864) og «Aldrig» (1871; 2. Opl. 1872); denne sidste
Fortælling, der er skreven i en Sygdomsperiode, er -- ligesom
hendes tidligere -- udgiven anonymt. «I Tusmørke», Fortællinger
(1890) og «Han er Jøde», Fortællinger (1892) ere udgivne under
hendes Navn. Sammen med sine 2 ovennævnte Søstre har hun
forfattet «En Skilsmisse», Lystspil i 2 Akter (opført 1872 paa
Christiania Theater og senere under Navnet «Et Ægteskab i Fare»
paa det kjøbenhavnske «Folketheater»), og « Judith eller Fare og
Flugt», Folkekomedie med Sange og Kor i 5 Akter, til Dels efter
Walter Scott (opført paa det sidstnævnte Theater 1875). Hun har
end videre sammen med sine Søstre udgivet «Ej blot til Lyst», et
Bind Børnefortællinger (1880). I Tidsskrifter og Aviser har hun
offentliggjort forskjellige mindre Fortællinger og Afhandlinger. Ikke
faa af hendes Arbejder ere oversatte paa Svensk, Tysk, Fransk og
Ungarsk, og de have vundet Anerkjendelse i Udlandet. Siden
1882 har hun Statsunderstøttelse.

A. Andersen, Danske Forfatterinder S. 124 ff. 172 ff.
Skandinav. Folkemag.  1872.                                                                               

Nic. Bøgh.



Suhm, Peter Frederik, 1728-98, Historiker, Bogsamler, 
var en Søn af ndfr. anførte Kommandørkapitajn (senere Admiral) Ulrik
Fred. S. (d. 1758). Han blev født i Kjøbenhavn 18. Okt. 1728. I
sin Barndom nød han privat Undervisning af forskjellige Lærere,
hvoriblandt flere baade dygtige og samvittighedsfulde Mænd, og
da han besad et udmærket Nemme og stor Lærelyst, gjorde han
hurtig Fremgang. Fra sit 11. til sit 18. Aar havde han Niels Chr. 
Graae til Lærer, hvem han har givet det Vidnesbyrd: «Han
vedligeholdt og opflammede Lysten hos mig til de gamle (Forfattere)
og de gamle Sprog, ej ved at drive paa mig, langt mindre ved
at knurre, men ved at gjøre al Ting let, ved at fortælle mig forud
Indholdet af hvert Stykke og ved at vise mig dets Nytte og
Skjønheder. Han var taalmodig, mild og beleven. Hvad jeg ved,
maa jeg takke hans Lærdom og Flid for, men særdeles hans lette
og milde Undervisningsmaade.» I Jan. 1746 blev S. privat
indskreven ved Universitetet. Han var sikkert i mange Retninger et
ualmindelig udviklet ungt Menneske; men den Omstændighed, at
han næsten hele sin Skoletid havde læst alene og i sin Læsning
til Dels havde fulgt sit eget Hoved, bidrog vistnok til, at hans
senere, store Forfattervirksomhed bærer Præg af en vis Mangel
paa Methode og Stringens. Sandsynligt er det ogsaa, at den
stærke Frihedstrang, der senere ytrede sig hos ham, har faaet
Næring ved de overordentlig frie Former, under hvilke han i sin
Barndom og Ungdom havde tilegnet sig sine Kundskaber.

Endnu efter at S. var bleven Student, havde han Privatlærere
i forskjellige Fag, som Mathematik og legemlige Færdigheder. Da
han var Adelsmand, faldt det for øvrigt som af sig selv, at hans
Forberedelse til Embedsbanen maatte ske gjennem det juridiske
Studium, der dog ikke i nogen høj Grad kunde fængsle hans
livlige Aand. Inden han endnu havde fyldt 20 Aar, blev han 23.
Febr. 1748 udnævnt til Assessor i Hofretten; tillige synes han i
nogen Tid at have været Avskultant i Højesteret. Hofjunkertitelen
havde han tidlig faaet, og 1749 udnævntes han til Kammerjunker,
hvorved han fik Adgang til Hoffet. Men Hoflivet var ellers ikke
det, der fængslede denne unge Mand, for hvem Frihed og
Uafhængighed gik for alt. Embedsvejen havde heller ikke nogen
Tiltrækning for ham, hvorfor han frasagde sig Stillingen som Assessor
i Hofretten, ligtsom han i en senere Alder afslog Tilbudet om at
blive Assessor i Højesteret. Et litterært Otium var hans Ideal.
Allerede i sin Skoletid havde han syslet med selvstændige
Udarbejdelser. Selv siger han, at det var ved Læsning af Holbergs
Skrifter, han først fik Lyst til at betræde Forfatterbanen. Professor
H. P. Anchersen (I, 210) fik stor Indflydelse paa den
litteraturelskende unge Mand, og efter Anchersens Tilskyndelse udgav han
1749 «De gamles Krigsskole, aabnet ved de gamle Skribenters,
Frontini, Polyæni, Æliani og Arriani, Oversættelser», i Fortalen til
hvilket Skrift han omtaler den udmærkede Hjælp, han havde haft 
af H. Grams «kostbare og udvalgte Bibliothek», ligesom han med
den største Berømmelse omtaler J. Langebeks Tale
«Videnskabernes Haab under Kong Frederik V's Regering» som et Mønster i
dansk Veltalenhed, han kunde ønske at efterligne. Her er nævnt
2 Mænd, der i Forbindelse med H. P. Anchersen fik stor
Indflydelse paa S.s Studieretning, og til hvem han sluttede sig med
megen Hengivenhed.

Det var i Selskab med saadanne Mænd, den unge Hof- og
Kammerjunker følte sig hjemme, og det var deres Bifald, han
søgte at vinde ved sine Skrifter. Det har sikkert derfor været en
stor Glæde for ham o. 1749 at blive optagen som Medlem af det
ved Langebek stiftede «danske Selskab til den nordiske Histories
og Sprogs Forbedring». Ogsaa til Holberg traadte S. i nærmere
Forhold, og det var langt fra, at den unge Mand, der ved Siden
af sine Oversættelser af Oldtidens Skribenter ogsaa forsøgte sig
som dansk Komedieforfatter, lod sit Mod nedslaa, ved at Holberg,
efter at have gjennemlæst et af hans dramatiske Forsøg, gav ham
det tilbage med den Bemærkning, at det «ikke duede meget».
Saa tog han fat paa Oversættelser af Plautus' Komedier, og da
Holberg heller ikke fandt disse «at være med de bedste», gav S.
sig efter sin strænge Censors Forslag til at oversætte franske
Theaterstykker. Disse Forsøg maa være lykkedes bedre for ham, da
flere af dem bleve opførte paa den danske Skueplads. At Holberg
i det hele har sat ikke ringe Pris paa den mærkelige unge
Kammerjunker, der saa kjendelig var anlagt for litterær Virksomhed, og
som fandt sin bedste Glæde i lærde og dygtige Mænds Selskab,
viste han ved at ledsage S.s Oversættelse af «Pythagoræ gyldne
Vers, P. Syri Sentenser og Phædri Fabler» (1750) med et meget
anbefalende Forord. Og vist er det, at S., inden han endnu var
21 Aar, havde lagt en mærkværdig Forfatterevne for Dagen og
vist en litterær Interesserthed, der vel endnu var spredt over et
meget stort Felt, men dog tydede paa, at naar han kunde faa
Lykke til at samle sine Kræfter om større Opgaver, vilde han
kunne udrette noget betydeligt, da hans Arbejdsevne svarede til
hans Lyst og Gaver til litterær Virksomhed.

Medens S. brugte sine Ungdomsaar i Kjøbenhavn til flittige
Studier og travl Syslen med Pennen, var der gode Venner, som
tænkte paa at skaffe ham en mere betrygget Fremtid end den,
han kunde opnaa som uformuende Litterat. Thi Embedsvejen, der
jo ellers laa ham aaben, havde noget afskrækkende for ham, da 
han ikke ønskede at binde sig til bestemte Pligter, der kunde
betage ham hans Frihed. Noget andet maatte altsaa forsøges. I
Throndhjem levede den Gang Generallieutenant Joh. Fred. Frølich
(V, 476), hvis Hustru var beslægtet med Familien Suhm. Gjennem
dette Ægtepar blev S. gjort opmærksom paa, at der i Throndhjem
fandtes en ung og meget rig Arvedatter, og at, hvis han kunde
vinde hende, vilde hans Fremtid være sikret. Hendes Navn var
Karen Angell. Hun var født 16. Maj 1732 og var eneste
gjenlevende Barn af den rige Handelsmand Etatsraad Lorents A., der
var død 19. Marts 1751, og hans endnu levende Hustru, Sara f.
Collett. Det var Udsigten til Ægteskab med denne unge Pige,
der drog S. til Norge, hvilket Land siden i en Række Aar holdt
ham fast.

I Juni 1751 begav S., der kort forinden havde faaet Titel af
Etatsraad, sig paa Vejen til Throndhjem, ledsaget af 2 lærde
Nordmænd, i hvem han havde fundet gode og tro Venner, nemlig
Benjamin Dass (IV, 200) og Gerhard Schøning (XV, 451), af hvilke
den første hidtil havde været Rektor ved Latinskolen i
Throndhjem, og den anden, der var en Discipel af Dass, nu drog op for
at overtage Styrelsen af nævnte Skole. Sammen med disse
gjennemrejste S. nu Norge og kom en Maaneds Tid efter Afrejsen fra
Kjøbenhavn til Throndhjem. Her synes den Sag, for hvilken han
var dragen saa højt mod Nord, allerede at have været godt
forberedt af ovennævnte General og Frue; thi S. kom, saa og vandt.
En Uge efter Ankomsten blev han nemlig forlovet med Karen
Angell. Da hun endnu bar Sorg for Faderen, fandt Brylluppet
først Sted 19. April 1752. For at faa Bruden havde S. maattet
forpligte sig til at blive i Throndhjem, saa længe hans Svigermoder
levede, og at lade hende sidde i uskiftet Bo. Dette kunde
allerede være noget tyngende. Værre var det, at afdøde Lorents
Angells Broder og Deltager i Handelsforretningen, den siden
berømte Legatstifter Thomas A. (I, 266), der havde boet i Hus
sammen med Broderen og siden med Enken, havde tilegnet sig et
saadant Herredømme i Huset og Forretningen, at de unge Folk
maatte tage enhver Skilling af hans Haand, noget, der let kunde
føre til Ubehageligheder og i Tiden da ogsaa gav Anledning til
Sammenstød. Dog forbleve S. og hans Hustru boende i
Throndhjem -- om Sommeren paa Landejendommen Grilstad i Strinden -- 
endnu 9 Aar efter Moderens Død (1756). Af deres Ægteskab fødtes
kun ét Barn, Sønnen Ulrik Frederik S. (f. 1761), der blev et meget
lovende ungt Menneske, men allerede døde 3. Jan. 1778 til
Forældrenes store Sorg, som de gave et ydre Udtryk i den
overordentlig skjønne og pragtfulde Marmorsarkofag, der gjemmer hans Støv
(i den nuværende Christianskirke paa Christianshavn, hvor
Forældrene ogsaa fandt deres Hvilested).

S.s Ægteskab og Ophold i Throndhjem førte ham mere ind
i det selskabelige Liv, end Tilfældet havde været i Kjøbenhavn;
men for øvrigt fortsatte han sine flittige Studier med ikke mindre
Kraft end tilforn. I Forening med Schøning udgav han 1757
«Forsøg til Forbedringer i den gamle danske og norske Historie»,
hvilket Skrift gav Anledning til, at S. efter Grev J. L. Holsteins
Forslag 1758 valgtes til Medlem af Videnskabernes Selskab i
Kjøbenhavn, blandt hvis Skrifter forskjellige historiske Afhandlinger af
ham senere ere optagne, hvoriblandt «Om de danskes og norskes
Handel og Sejlads i den hedenske Tid» (1762) og «Tanker om
Vanskeligheden ved at skrive den gamle danske og norske
Historie» (1763). Da det norske Videnskabernes Selskab i
Throndhjem 1760 stiftedes af Biskop J. E. Gunnerus, var S. et af dets
første Medlemmer og har leveret flere Bidrag til dets Skrifter.
Under Psevdonymet «Philalethus» udgav han «Throndhjemske
Samlinger» I-V (1761-65), der indeholder Afhandlinger og
Meddelelser af meget broget Art, men alt vidnende om S.s overordentlig
udstrakte Læsning og hurtige Opfattelsesevne.

Efter at have boet 14 Aar i Throndhjem forlod S. 1765 med
sin Familie Byen for at tage Bolig i Kjøbenhavn. Anledningen
var nærmest den, at det var kommet til et Brud mellem ham og
hans Hustrus Farbroder, Thomas Angell, hvilket førte til, at
sidstnævnte testamenterede sin store Formue til velgjørende Øjemed.
Sagnet fortæller, at S.s Frue en Aften, da de havde Selskab, havde
glemt at lade den gamle Mand faa sin sædvanlige Aftengrød op
i sin Stue, og Følgen blev, at han flyttede ud af den gamle
Gaard, som han ellers kun forlod de 2 Gange om Aaret, han gik
til Alters, og at hans Broderdatter og hendes Mand mistede
Udsigten til at arve ham. For øvrigt havde S.s lærde Venner i
Kjøbenhavn længe ønsket, at han skulde være dem nær, hvad hans
egne Studier ogsaa gjorde ønskeligt for ham, især da det blev
maget saa, at hans tro Studiefælle G. Schøning samtidig kunde
ombytte Rektoratet i Throndhjem med et Professorat i Sorø, medens
den tidligere nævnte throndhjemske Ven Mag. Benj. Dass allerede
i en Del Aar havde boet i Kjøbenhavn, hvorfra han paa en vittig 
og underholdende Maade havde holdt S. à jour med de litterære
Forhold og Personligheder i Hovedstaden.

Efter at S. selv var kommen til Kjøbenhavn, hvor hans Moder
(d. 1767) endnu levede, kjøbte han en anselig Gaard i Pustervig
med Rum for hans allerede betydelige og stadig voxende
Bogsamling samt tilhørende Have (til Dels den nuværende Hauserplads),
hvor han i 2 Pavilloner havde sin Samling af mærkelige
Naturgjenstande og andre Rariteter. Senere erhvervede han en
Lystgaard i Øverød, hvor han med Familie opholdt sig om Sommeren
og ret havde Lejlighed til at tilfredsstille sin Passion for
Havevæsen. Baade her og i Hovedstaden førte han et ret selskabeligt
Liv, og dog fandt han Tid til Læsning og Excerpering af saa
talrige Bøger, at næppe ret mange i den Henseende have overgaaet
ham. Hans litterære Interesser strakte sig over et vidt Felt:
Historie, Theologi, Filosofi, Økonomi, Politik, Æsthetik, litterær
Kritik laa inden for hans Synskreds, og i alle disse Fag og vel endnu
flere er han optraadt som Forfatter, om han end ikke stak lige
dybt i dem alle. Hans Tænkeevne var levende, og han arbejdede
med stor Lethed. Derhos besad han en lykkelig Sindsligevægt,
noget, der bidrog til, at han blev afholdt af alle. En ung svensk
Videnskabsmand, J. H. Liden, der 1768 besøgte Kjøbenhavn og
jævnlig kom til S., skriver om ham: «Han er, som mig synes, et
af de faa lykkelige Mennesker: Ejer af alt, hvad man kan ønske
sig, har han et tilfreds og stille Sind, er ikke afhængig af nogen,
søger sin Glæde hos sig selv og blandt sine Bøger, hvilke han
forstaar at benytte, og blandt hvilke han trives bedst».
Statsembeder ønskede han ikke, og ydre Æresbevisninger søgte han
ikke, om de end søgte ham, da han 1769 blev Konferensraad,
1774 Kammerherre og 1787 kongl. Historiograf, i hvilken
Anledning R. Nyerup som Festskrift udgav «Anders Sørensen Vedel, Om
den danske Krønnike at beskrive» med et Tillæg om de «kongl.
danske Historieskrivere». 1785 blev S. Medlem af den Kommission, 
der skulde gjøre Forslag til Forbedringer ved Universitetet
og de lærde Skoler.

I politisk og social Henseende var S. ualmindelig frisindet,
og han hilsede Trykkefrihedsforordningen af 14. Sept. 1770 med
Glæde, da han haabede, at den vilde bidrage til at udbrede
Kundskab, forjage Dorskhed, berige Sproget og bringe Modersmaalet i
Ære, som det højlig trængte til, da, som han sagde, mange af de
store, selv af dem, der beklædte Statens høje Embeder, kunde 
være hele deres Livstid her i Landet uden at tale eller forstaa
Dansk. De slette Skrifter, som den ubundne Skrivefrihed vilde
fremkalde, haabede han vilde synke til Bunds, medens de gode
vilde bevare deres Værd. S.s Misfornøjelse med de store
Begunstigelser, fremmede nøde, medens Landets Børn tilsidesattes, kommer
ogsaa frem i den «Udsigt over Videnskabernes og de smukke
Kunsters Tilstand i Danmark og Norge i Aaret 1771», der udkom
anonymt paa Fransk og snart efter oversattes paa Dansk. Heri siger
han nemlig bl. a.: «Imedens man pensionerer fremmede lærde,
som bo her i Landet, imedens man overøser lærde uden for Landet
med Foræringer, lader man de indfødte lærde vansmægte, kjender
dem ikke eller ringeagter dem og læser ikke, hvad de skrive. Det,
som paa en Maade kan tjene til Undskyldning for de store, er,
at de ikke forstaa Landets Sprog.» -- I samme Skrift taler S.
ogsaa i stærke Ord Norges Sag: «Norge er næsten blottet for alle
Midler til Oplysning. Det forekommer mig, at de danske af en
lav Misundelse og ugrundet Ængstelighed søge at forevige
Uvidenhed der i Riget. Der gives intet Akademi, intet Universitet, ingen
offentlig Bogsamling. De Nordmænd, som vil studere, maa rejse
ned til Kjøbenhavn.»

I det hele holdt S. af at give sit Bidrag til Besvarelsen af
Dagens brændende Spørgsmaal, og han gjorde det ofte med Fynd
og Klem. Skulde den offentlige Mening have et prægnant
Udtryk, følte S. Kald til at være Ordfører, og mange saa hen til ham
som til den, hvis Ord man i bevægede Tider gjærne vilde høre.
Det Brev «Til Kongen», som S. udgav efter Hofrevolutionen 17.
Jan. 1772, vakte en Opmærksomhed og et Bifald over hele Riget,
ja vel endog i hele Norden, som næppe noget andet Skrift nogen
Sinde havde gjort, og vidner om en Oprigtighed og Frimodighed
hos dets Forfatter, som i høj Grad maa tiltale, selv om adskillige
Udtryk nu maa synes os overspændte og smagløse (s. VIII, 613).
Det Udkast til en konstitutionel Statsforfatning, som S. omtrent 
samtidig overrakte Guldberg, vandt derimod ingenlunde denne
Statsmands Bifald og forblev ubekjendt for Almenheden, indtil Nyerup
efter S.s Død udgav det (i «Suhmiana») og derved nær var kommen
i en slem Forlegenhed (XII, 344), da det maatte synes at være et
Forsøg paa at omstyrte Kongeloven. Anonymt udgav S. «Til mine
Landsmænd og Medborgere, de danske, norske og Holstenere»
(1772), et fortræffeligt lille Skrift, der fælder en Stræng Dom over
Struensees Fremfærd i mange Stykker, men dog ogsaa anbefaler 
Bevarelsen af flere af hans Foranstaltninger, særlig Trykkefriheden,
der «befordrer Videnskaberne, gjør, at et Folk føler sig, giver
Frihed, Styrke og Rigtighed i Tankerne og lægger Sandheden for
Dagen».

Den ret omfangsrige æsthetiske Produktion, som S. i de
følgende Aar udfoldede, vil senere finde Omtale. Her vende vi os
til den Forfattervirksomhed, der mere end noget andet vil bevare
hans Navn gjennem Tiderne, nemlig hans Historieskrivning. Med
Forbigaaelse af mindre vigtige Skrifter og Afhandlinger skal da
først fremhæves hans «Danmarks, Norges og Holstens Historie i
Udtog, til den studerende Ungdoms Tjeneste» (1776), en for sin
Tid fortrinlig Skolebog og den første i sit Slags, der har bidraget
overordentlig til Udbredelse af historisk Kundskab og fædrelandsk
Aand i Folket (oftere oplagt paa ny, sidst 1832 ved Werlauff).
Længe havde S., opmuntret af sine Venner, forberedt sig til at
levere en udførlig Fremstilling af Danmarks Historie fra de ældste
Tider af. En Række, til Dels meget omfangsrige, Skrifter fra hans
Haand danner Indledning til dette hans Hovedværk, saasom:
«Forsøg til et Udkast af en Historie om Folkenes Oprindelse i
Almindelighed» (1769); «Om de nordiske Folks ældste Oprindelse»
(1770); «Om Odin og den hedniske Gudelære og Gudstjeneste udi
Norden» (1772); «Historie om de fra Norden udvandrede Folk»
(2 Bd., 1772-73); «Kritisk Historie af Danmark» (4 Bd., 1774-81)
foruden «Genealogiske Tabeller» til samme (1779).

Det var i Sandhed en bred Grundvold (o. 5000 Kvartsider),
S. saaledes havde søgt at lægge for sit Værk. Men med
Undtagelse af Skriftet om Odin, der i sin Tid bidrog til at vække
Sansen for den nordiske Gudelære og derved virkede inspirerende
paa flere af vore Digtere, samt Partier af den «Kritiske Historie»
er det meste af disse indledende Undersøgelser nu ret betydningsløst. 
Anderledes er det derimod med S.s «Historie af Danmark»
I-XIV (1782-1828), der er et saare vel forsynet historisk
Forraadskammer. I sin Helhed er det et Kæmpeværk, der viser den mest
udstrakte Læsning af alle da tilgængelige Kilder, som paa nogen
Maade kunde tænkes at ville kaste Lys over Danmarks Historie,
taget i videste Betydning, i det meget af Nabolandenes Historie
er inddraget i Fremstillingen, naar der var mindste Anledning
dertil. -- Det er ikke nogen pragmatisk Historie, men nærmest en
Aarbog med indstrøede Bemærkninger og Ræsonnementer, der vidne
om S.s sunde Sans, hans Retsind og Billighed. Som Bogen er, 
vil den endnu i lange Tider være uundværlig for enhver, der sysler
med vor Middelalders Historie; men ingen vil kunne holde ud at
læse den igjennem for sin Fornøjelses Skyld, dertil er Stofmængden
for stor og Fremstillingen for bred. Men hvad der nu til Dags
kun kunde tænkes udført af flere samarbejdende Historikere, det
udførte S. alene, dreven af en levende Kjærlighed til Fædrelandet
og dets Historie og støttet af en Arbejdskraft og Arbejdslyst, som
sjælden findes. Det er ganske vist ikke vanskeligt at finde Fejl
eller Vidnesbyrd om svigtende Kritik i S.s store Værk; men vi
maa dog underskrive C. Paludan-Müllers Dom om Værket: «Fordi
man ikke kan lukke Øjnene for Manglerne og Svaghederne i S.s
Værk, vilde det være ikke alene urigtigt, men taabeligt, om man
vilde skyde det til Side som et Foster af en uoplyst Tids forældede
og overvundne Anskuelser. Omfanget af hans Værk, Massen af
den Kundskab, han meddeler, vil altid gjøre ham og det
umisteligt. Hundrede Aar ere hengaaede, siden han udsendte sine første
Tomer; men endnu vender enhver, der søger Oplysning om vor
ældre Historie, sig først til ham, og saaledes vil det sandsynligvis
vedblive ogsaa i Fremtiden; thi det er vel ikke for dristig en
Forudsigelse, at Danmark ikke tør vente sig en ny S., der gjør
den gamles Gjerning om igjen ved at samle det hele historiske
Stof i en saadan Række stærke Kvarter.» -- En praktisk Ulempe,
som føles stærkt ved Brugen af Værkets første Dele, er det, at en
Opregning af de benyttede Kilder, uden Henvisninger i det enkelte,
sædvanlig er bunket op ved hvert Aars Slutning, hvilket gjør
Opregningen saa godt som unyttig. Senere hen er denne uheldige
Fremgangsmaade dog forladt. Paaskjønnelse fortjener det, at navnlig
de sidste Dele af Værket ere ledsagede af ret rigelige
Diplomsamlinger, hvilket dog maaske især er Udgiverens (R. Nyerups)
Fortjeneste.

Det havde været S.s Plan i sin Historie at gaa til Christoffer
af Bajerns Død (1448); men i sin Udarbejdelse naaede han kun
til 1400. Ved hans Død vare af de 14 Bind endnu kun de 6
første udkomne. Udgivelsen af de sidste 8 Bind besørgedes dels
af Abr. Kall, dels (og især) af R. Nyerup. Uden den sidstes store
Kjærlighed til den afdøde og uden hans Udholdenhed og nøje
Kjendskab til S.s næsten ulæselige Haandskrift var Værket næppe
kommet for Lyset, i ethvert Tilfælde ikke i saa god en Skikkelse
som den, hvori det. nu foreligger.

De gode økonomiske Vilkaar, hvori S. befandt sig, og hans 
levende Gavnelyst satte ham i Stand til paa forskjellige andre
Maader at fremme den historiske Litteratur. Saaledes bragte han
ved sit ædelmodige Tilbud om eventuelt at afholde Udgifterne ved
Trykningen af «Scriptores rerum Danicarum» Langebek til at vove
Udgivelsen af dette betydningsfulde Værk, og efter Langebeks Død
(1775) fortsatte S. selv Udgivelsen af samme (Tom. IV-VII). Han
bekostede Udgaven af «Abulfedæ Annales Moslemici», 5 Bind (ved
J. G. C. Adler), af en Række islandske Sagaer (ved forskjellige
Islændere), ligesom ogsaa af de værdifulde «Samlinger til den
danske Historie», der nu sædvanlig betegnes med hans Navn,
hvilke han lod yngre Historikere udgive, især efter Manuskripter i
hans egen Bogsamling (1. Række, 1779-84, ved B. C. Sandvig, i
2 store Kvartbind; 2. Række, 1792-95, kaldet «Nye Samlinger»,
ved R. Nyerup, i 4 mindre Kvartbind). -- En stor og fortjent
Berømmelse erhvervede S. desuden ved at aabne sin store og
fortrinlige Bogsamling, der til sidst udgjorde hen ved 100000 Bind, til
offentlig Brug paa en Tid, da det store kongl. Bibliothek og
Universitetsbibliotheket endnu ikke, eller kun i meget ringe Grad,
vare tilgængelige for den større Almenhed. Intet Under derfor,
at S.s Navn blandt Videnskabens Dyrkere baade hjemme og ude
var højt agtet og elsket, hvortil hans vennesæle Væsen og store
Hjælpsomhed over for enhver, der kom i nærmere Forbindelse med
ham, ogsaa i væsentlig Grad bidroge. Humanitet, Kjærlighed til
Mennesker og ædelt Frisind vare Grundtræk i hans Karakter. Det
var derfor vel fortjent, naar skjønsomme Medborgere 1797 ærede
ham ved at lade præge en Medaille med hans Billede. Hans Død,
7. Sept. 1798, vakte stor og almindelig Deltagelse. De mindre
fordelagtige Rygter, som i sin Tid havde sneget sig om vedrørende
S.s Privatliv, vare og bør helst være glemte.

En stor Del af S.s mindre Skrifter og Afhandlinger udkom i
en samlet Udgave 1788-99 i 16 Bind. Deraf indeholder 15. Bd.
S.s Levned ved R. Nyerup, som i 16. Bd. ogsaa leverede
«Suhmiana», en Del forhen mest utrykte Smaastykker, der fandtes blandt
S.s efterladte Papirer.

S.s tidligere nævnte Hustru, Karen f. Angell, døde 11. Juli
1788. Den Omstændighed, at S. havde taget hende for Pengenes
Skyld, undlod ikke at efterlade mindre heldige Spor i deres
Samliv. Faa Maaneder efter hendes Død ægtede S. (18. Okt. 1788)
Christiane Becker, Hofapotheker J. G. B.s 24aarige, smukke og
livlige Datter, der blev hans «Alderdoms Trøst og Glæde». Hun 
overlevede ham kun i 5 Maaneder og døde 7. Febr. 1799 efter at
have født en Datter, gjennem hvem der endnu lever Efterkommere
af S., men med Tyskland som Fædreland.

S. havde med sin første Hustrus Bifald bestemt sin store
Bogsamling til fremtidig at blive en offentlig Stiftelse og havde tænkt
at testamentere sin Formue til Samlingens Vedligeholdelse og
Forøgelse. Disse «medicæiske Planer» bleve dog forandrede efter
hans nye Giftermaal, og 1796 blev det afgjort, at Samlingen skulde
indlemmes i det store kongl. Bibliothek, mod at Staten fremtidig
ydede S. og hans Hustru en Livrente. Da de begge døde faa
Aar derefter, fik det kongl. Bibliothek paa den Maade den store
Bog- og Haandskriftsamling for billigt Kjøb.

Lahde, Saml. af fortjente danske Mænds Portræter II. 
Nyerup, Lit. Lex.
Museum 1894, II. 
Hist. Tidsskr. 4. R. II, 830 ff.; 6. R. I, 800 ff. 
Werlauff, Efterretn. om det st. kgl. Bibliothek. 
C. Bruun, P. F. Suhm (1898).

H. F. Rørdam.

-- Som skjønlitterær Forfatter er P. F. Suhm langtfra af høj
Rang, ihvorvel han af sin Samtid sattes i første Række, og dog
have hans «nordiske Fortællinger» haft stor Betydning for
Eftertiden som det første i sit Slags; gjennem dem har han skabt en
ny Digtform, der blev dyrket og efterlignet, ikke blot af en Digter
som Samsøe, men selv af Oehlenschläger og Grundtvig, og som
bidrog meget til at vække Interessen for det gamle Norden.

Allerede i hans tidligste Ungdom stod hans Hu til «at opnaa
at skrive som Holberg», og kun 20 Aar gammel udgiver han sit
første æsthetiske Forsøg, «Samtale efter Luciani Maade imellem
Lyciscum og Aristidem og Thrasybulum» (1748), Aaret efter fortsat
i «Samtale imellem Lyciscum, Aristidem og Lampriam», 2
Smaastykker i græsk Iklædning, der gaa ud paa, at kysk Elskov og
Filosofi godt kunne forliges. Senere (1761) fælder S. selv den
haarde -- men ret træffende -- Dom over dem, at «de beskrive
en unaturlig og tvungen Kjærlighed i en almindelig Stil . . .
Overalt findes her intet andet end romansk og daarlig forliebt Sladder».
Allerede inden disse 2 Arbejder skrev han en Komedie: «Den
uformodentlige Lykke», som han gav Holberg til Bedømmelse og fik
tilbage med Besked, at den «ikke duede meget». Fra hans første
Forfatteraar stamme end videre nogle Oversættelser fra Græsk og
Latin, som skaffede ham stor Anerkjendelse, og en anden meget
tarvelig Komedie: «Den fuldkomne Kjærlighed» (trykt i
«Throndhjemske Samlinger» III, 1763). Det er sikkert Læsningen af 
Holbergs Komedier, der fik S. til at forsøge sig som Komedieskriver,
og det er rimeligt, at Holberg gjærne har villet hjælpe ham paa Vej,
i det han fik S. til at oversætte 2 franske Komedier for Theatret.

I de ovennævnte «Throndhjemske Samlinger» (1761-65)
optræder S. ogsaa som Kritiker: han inddeler de recenserede Værker
i «gode nye Bøger» og «slette nye Bøger»; Rousseaus «Émile»
kommer ind under den sidste Kategori, fordi den foreslaaede
Opdragelsesmethode var «ugjørlig». Den Klopstockske Odedigtning
var ham ogsaa imod som «uforstaaelig og opskruet Snak». Senere
indskrænkes hans kritiske Virksomhed til Censurerne i «Selskabet
til de skjønne Videnskabers Forfremmelse», hvoraf han blev
Medlem 1772, lige efter at han havde vundet Selskabets Pris for sin
nordiske Fortælling «Sigrid eller Kjærlighed Tapperheds
Belønning». At S. var Forfatteren, fik man først senere at vide; i
Steden for Navneseddel fandtes kun en Seddel, hvorpaa stod:
«Bene vixit, bene qvi latuit». Dette Værk gjorde almindelig Lykke:
«Alle erkjendte, at Titelen: Forfatteren af «Sigrid» . . ., var en
Hæderstitel af mere sand Værdi end hvilken som helst Titel, der
kunde meddeles af noget Hof» (R. Nyerup). Æmnet er taget fra
Saxos bekjendte Fortælling, og S. har behandlet det sødlig og
sentimentalt med «Moral» som Topfigur paa Kransekagen, altsaa just
i Tidens Smag. Han havde i sine Fortællinger -- siges der i en
Anmeldelse af den senere Fortælling «Alfsol» -- ikke moderniseret
sine Helte à la française; dog var han heller ikke bleven
Sandheden tro til Ækelhed. Allerede før «Sigrid» udkom, havde S.
udgivet «Idyller og Samtaler» (1772), der blev averteret med det
Tillæg: «som næppe finder sin Lige i dette Slags», en Række
Skildringer, dels i fuldstændig traditionel Hyrdestil med de
vel-kjendte Hyrdenavne, dels ogsaa med nordiske Navne og Forsøg
paa Sagatone i Sproget, men Parykkerne og Fiskebensskjørterne
stikke igjennem trods al «Nordiskhed». Sin nordiske Digtning
fortsætter S. i de følgende Aar med Fortællinger som «Gyrithe»,
«Frode», «De 3 Venner eller Hjalmar, Asbjørn og Orvarodd»,
«Alfsol» o. a.; ved «De 3 Venner» er der det mærkelige, at «den
værdige Forfatters Yndlingstanke synes at have været den, at de
3 nordiske Hovedfolk bør anse hverandre for Brødre» (Abrahamson),
altsaa en første Spire til litterær Forskandinavisme. -- 1774 skrev
S. en politisk Fortælling: «Euphron», som han lod trykke i 2
Udgaver, den ene, bestemt til Uddeling til gode Venner, 
indeholdende 42 ret mærkelige og frisindede «Regeringsregler», den anden,
uden disse, til almindeligt Salg.

Som Medlem af «Selskabet til de skjønne Videnskabers
Forfremmelse» fik S. udsat en Præmie (paa indtil 1000 Rdl.) for det
bedste episke Digt, og han udkastede selv Plan til et saadant om
den nordiske Mythologi, et Arbejde, som han imidlertid aldrig
kunde have evnet trods al sin Flid. Men ved dette som ved sine
nordiske Fortællinger kommer han til at staa som en Vejviser hen
imod den Gjenfødelse, som ved Oehlenschlagers Fremtræden skulde
bryde frem i hele vort Aandsliv: S. er her «Nattens Grubler»,
der «flittig grunder», -- men den Skat, han ikke kan hæve, den
finder «Naturens muntre Søn», uden Grubien, «med Lethed ved
et Under».

F. Rønning, Rationalismens Tidsalder I-II.

E. Rørdam.



Suhm, Ulrik Frederik, 1686-1758, Søofficer, Søn af Etatsraad, 
Amtsforvalter i Pinneberg Henrik S. (f. 10. Okt. 1636 d. 16.
April 1700) og Margrethe Dorothea v. Felden (f. 1648 d. 1711).
Faderen optoges i den danske Adelstand 1683. S. selv er født 4.
Juli 1686 i Pinneberg som det 16. af 17 Børn. Han bestemtes
først for den juridiske Vej, men da Lysten til dette Studium
manglede, bestemtes han til Søkrigerstanden. Efter Faderens Død kom
S. til Kjøbenhavn, blev Kadet og fik i sin indflydelsesrige
Mostersøn, daværende Holmens Chef Admiral C. E. v. Støcken (ovfr. S.
543), en mægtig Beskytter. 1704 gjorde han sit første Togt under
Admiral P. Raben, gik derefter 1705-8 i engelsk Orlogstjeneste,
hvor han under Admiral Shovel bivaanede en Del Kampe i Middelhavet 
under den spanske Arvefølgekrig. Han blev Sekondlieutenant
i den danske Marine 1709; s. A. avancerede han til Premierlieutenant, 
1711 til Kapitajnlieutenant, 1714 til Kapitajn, 1723 til
Kommandørkapitajn, 1736 til Schoutbynacht (Kontreadmiral), 1739 til
Viceadmiral og blev 1742 virkelig Admiral. Under den store
nordiske Krig blev S. en Del benyttet. Allerede 1710 finde vi ham
som Chef for Fregatten «Snarensvend» i Kommandør Hjorths
Eskadre, der Vinteren over havde Station ved Christiansø. Aaret
efter førte han Fregatten «Hvide Falk» paa Konvoi, 1713
kommanderede han Fregatten «Raa», 1714 beordredes han at indtræde i
den Krigsret, der under Admiral M. Bille nedsattes for at undersøge
Tordenskjolds Forhold med Fregatten «Løvendals Galej», hvilken
han havde engageret i en lovlig letsindig Kamp mod en svensk 
Modstander; S. lod sig imidlertid sygemelde, hvorved han slap fri
for at bedømme Tordenskjolds Sag og vandt dennes Velvilje. 1715
deltog han som Chef for Linjeskibet «Ebenezer» i Admiral P.
Råbens Kamp mod Svenskerne ved Jasmund (Rygen), 1716 var han
U. C. Gyldenløves Flagkapitajn i «Elefanten», 1717 bestemtes han
til Chef for det ved Kolberg Red 1715 erobrede Skib
«Nordstjærnen», men kom ikke længer end ud paa Reden. 1718 var
han med Tordenskjold i dennes Skib «Ebenezer» i Rabens Flaade,
der i Østersøen opererede sammen med en engelsk Flaade. 1719
blev han Chef for et Kompagni Søfolk og beskæftigedes efter
Krigens Ophør som Medlem af flere Kommissioner.

Vi komme nu til en trang Periode i Marinens Historie. I den
langvarige Krigstilstand havde efterhaanden mange Misbrug
indsneget sig, Pengenøden var stor, og der maatte baade reformeres
og spares; Tonen i Officerskorpset var heller ikke god. Angiveri
og Mistænkeliggjørelse bleve mer og mer almindelige og fandt
en uheldig Ansporing i Frederik IV's mistænksomme Sind; da S.
og nogle andre Officerer 1728 til Kongen havde erklæret sig ude
af Stand til at kunne administrere deres Kompagnier med de
Penge, der stilledes til deres Raadighed, fandt den enevældige
Monark, at der her var begaaet et utilbørligt Brud paa Disciplinen,
og at en saadan Kritik strax burde stoppes. S. og hans
Kammerater, Kommandørkapitajnerne Fr. Hoppe (VIII, 71) og V. Lemvig
(X, 199), bleve derfor uden Dom eller Undersøgelse afskedigede
uden Pension. Kongen betegnede dem som «urolige Hoveder»
og kaldte deres Adfærd for en Revolte, hvilket dog var en
Uretfærdighed, da Kompagniernes Hvervingspenge samtidig forøgedes,
hvad der netop havde været Maalet for S.s Andragende; men at
S. virkelig har været i alt Fald noget af et uroligt Hoved, deri
har Frederik IV næppe haft megen Uret. I den pinlige
Forlegenhed, hvori S. efter sin bratte Afsked befandt sig, kom
Chr. Sigfr. v. Plessen ham ædelmodig til Hjælp, i det han
tilbød ham frit Ophold paa Godset Næsbyholm, og her -- i
naturskjønne Omgivelser -- boede han saa i 2 Aar med sin Familie,
sysselsat med Administration og Forbedringer af Godset, der mere
og mere betroedes til hans Omsorg, navnlig efter at Plessen havde
mistet sin Hustru og var rejst udenlands. Den tyske Kejser skal
gjennem Grev Seckendorf paa dette Tidspunkt have søgt at faa
S. til at træde i hans Tjeneste og fristede ham med Løfte om en
stor aarlig Løn; S. modtog imidlertid ikke Tilbudet.

Efter Frederik IV's Død 1730 ansattes S. paa ny i Tjenesten,
og 5 Aar senere betroedes der ham det ansvarsfulde Hverv som
Holmens Chef, efter at M. Bille var bleven afskediget i Unaade;
samtidig ansattes Grev Fr. Danneskjold-Samsøe som Marinens øverste
Bestyrer. Til en Begyndelse kom disse 2 dygtige, om end
herskesyge, Mænd godt ud af det sammen; i Samdrægtighed arbejdede
de paa den forfaldne Flaades Gjenoprejsning; paa Holmen opførtes
nye Magasiner, Dokken fuldførtes, og en Del nye Skibe byggedes.
I Spidsen for Skibsbyggeriet stod den Gang den dygtige og djærve
Knud Nielsen Benstrup (II, 61), der imidlertid hurtig tabte
Danneskjolds Yndest. Paa et ret spinkelt Grundlag rejste denne Sag
imod ham, S. og andre sluttede sig til hans Modstander, og 1739
blev Benstrup afskediget samt arresteret i Kastellet; mod 2
Søofficerer, Fr. Lütken (X, 550) og A. F. Lützow (X, 567), der havde
vovet at tage Parti for ham, blev der ogsaa faret skaanselsløst
frem, i det førstnævnte afskedigedes uden Pension, og Lützow fik
en Stræng Irettesættelse. I den meget haartrukne Sag mod Fr.
Hoppe var S. heller ikke ganske uvirksom (VIII, 72). Uagtet
Hovedskylden for disse brutale Uretfærdigheder naturlig maa falde paa
Danneskjold, kan man dog ikke befri S. for en væsentlig Medskyld, 
navnlig over for Benstrup; i hans særlige Stilling burde han
have indset, hvor ringe de Fejl vare, man forekastede denne, og
som direkte overordnet burde han have forsvaret ham i Steden for
at skubbe til den hældende Vogn. Men Tidsaanden var som sagt
demoraliseret, Intrigespil florerede, og uvilkaarlig søgte de fleste
at holde med den stærkeste, hvis de ikke følte sig selv stærke nok
til at turde vove et Angreb. Til en ringe Undskyldning kan det
tjene S., at han selv ogsaa var Gjenstand for anonyme Angreb i
denne Periode, om end ikke fra Benstrup, og derfor lod sig friste
til at tage Offensiven. I Aarenes Løb kølnedes Forholdet mellem
S. og Danneskjold kjendelig, og da endelig Dokken var bleven
færdig, men syntes at lide af Mangler, mente S. -- heri understøttet 
af den intrigante Admiral Rosenpalm -- at have faaet Kort
paa Haanden, hvormed han kunde fælde sin tidligere Velynder.
1743 anklagede han Danneskjold for at have forsømt Havnen og
Dokken. Christian VI, for hvem Klagen fremførtes, undersøgte
Sagen nøje, tilkaldte Bygmesteren, Kommandørkapitajn J. H.
Dumreicher, lod denne afgive Forklaring og kom til det Resultat, at
Anklagen havde været ubeføjet. S. maatte bøde for sin Klagelyst:
for anden Gang afskedigedes han, dog erholdt han nu en Pension 
af 1200 Rdl. De paafølgende 3 Aar boede han atter paa
Næsbyholm, hvortil v. Plessen paa ny indbød ham; men 1746, da
Frederik V kom paa Tronen, ansattes han igjen i Tjenesten og overtog
strax sit gamle Embede som Chef for Ny- og Gammelholm, hvilken
Stilling han beholdt indtil 1756. Ved Kongens Kroning 1747
erholdt han det hvide Baand. 1753 indtraadte S. i Kommissionen
til Anlæg af Nivaa Galejværft, 1754 blev han Præsident i det
vestindiske Kompagni. Efter sin Afgang som Holmens Chef erholdt
han Rang med Generaler og udnævntes til militær Deputeret i det
kombinerede Admiralitets- og Generalkommissariats-Kollegium; i
dette forblev han til sin Død, der indtraf Midnat mellem 25. og
26. Nov. 1758. S. blev 3. Sept. 1718 gift med Hilleborg Cathrine
Lerche (f. 9. April 1701 d. 26. Maj 1767), Datter af Etatsraad Chr.
L. til Nielstrup og Engestofte. Af deres 3 Børn er den berømte
Peter Er. S. nævnt ovfr.

I Admiralitetskollegiets Registerprotokol findes en Slags
Biografi over S.; den slutter med følgende Udtalelse: «Han var
middelhøj, rank og velskabt, munter og utrættelig, ualmindelig
sprogkyndig, i religiøs Henseende meget strængt troende; i sit daglige
Liv var han maadeholden, da han tillige var godgjørende, døde
han uden Formue. Han var hurtig og villig til at tilgive dem,
der havde gjort ham Uret, og bar senere ingen Nag.» I det
sidste Punkt er denne Beskrivelse aabenbar urigtig: S. var en
dygtig og vel begavet Personlighed, men han var stærkt paavirket af
sin Tid, under hvilken Enevælden stod paa sin højeste Tinde; for
ærgjerrige Sjæle var der kun én Vej til at naa fremad: gjennem
Kongens Yndest. For at erhverve denne maatte meget andet
ofres, og dette gjorde S. Han havde set Mænd som C. T.
Sehested, Ulrik Kaas, Judichær, Gabel o. a. falde, fordi de havde givet
en Blottelse; han vidste sig omgiven af Rænkesmedde som Raben,
Danneskjold-Laurwigen, Rosenpalm, til Dels ogsaa Trojel o. fl.; han
kunde da ikke være alt for kræsen i Valget af sine Midler, og
herunder har Karakterens Renhed lidt; men han havde dog den
Undskyldning, at de fleste ikke vare bedre end han selv, og blandt
Marinens dygtige, energiske Officerer og Administratorer vil han
altid beholde en fremragende Plads.

Hofman, Dsk. Adelsmænd II, 191 ff.
P. F. Suhms Saml. Skrifter X, 3 ff.
Personalhist. Tidsskr. 2. R. VI, 178.
Treschow, Fr. Danneskjold-Samsøes Levnetsbeskr.

C. With.



Suhr, Jochum Evans, 1779-1860, Skolemand, blev født 10. 
Maj 1779 paa St. Croix, hvor hans Fader, Niels Bernt S. (d. 1781),
den Gang var Landsdommer. Hans Moder hed Anna Christine f. 
Kohl. Efter at have modtaget privat Undervisning blev han 1796
dimitteret til Universitetet, hvor han fik Udmærkelse baade ved 1.
og 2. Examen. 1799-1801 gjennemgik han det nylig oprettede
pædagogiske Seminariums historiske Klasse og vandt 1802
Universitetets Guldmedaille for Besvarelsen af en historisk Prisopgave. S. A.
blev han Adjunkt i Odense, 1806 Overlærer i Helsingør, 1815 i
Roskilde, hvorfra han 1819 blev kaldet som Rektor til Vordingborg. 
Da den derværende Latinskole 1808 var bleven omdannet
til en Middelskole med kun 2 Klasser og 3 Lærere, var
Discipeltallet i den Grad gaaet ned, at der en Gang kun fandtes 2
Disciple; men samtidig med at S. blev Rektor, blev Skolen atter
en fuldstændig lærd Skole, og under hans dygtige Styrelse steg
Disciplenes Tal i Løbet af faa Aar til o. 50. 1841 tog han sin
Afsked og blev da hædret med Professortitelen og et af forhenværende 
Disciple oprettet Mindelegat. Han døde i Vordingborg
1. Sept. 1860. 1805 havde han ægtet Anna Hedevig Margarethe
Bloch (f. 1783 d. 1859), Datter af hans Stiffader, Biskop Tønne B.
(II, 415).

Som Rektor tog S. igjennem Skoleprogrammerne livlig Del i
Debatten om alle de Skolespørgsmaal, som paa den Tid vare oppe,
ligesom han ogsaa meddelte «Historiske Efterretninger om
Vordingborg Latinskole» (1824-25). Disse Afhandlinger udgav han paa
ny med Tillæg 1843, samlede i 2 Bind under Titelen: «Smaaskrifter
af pædagogisk og historisk Indhold».

Erslew, Forf. Lex.
J. E. Suhr, Smaaskrifter II, 135 ff.
Bloch, Roskilde Domskoles Hist. II, 22 f.                                                   

A. K. Hasselager.



Suhr, Johan Peter, 1712-85, Handelsmand, Søn af Provst 
Bernt Frederik S. og Christine f. Hornemann, fødtes i Kjøbelev
Præstegaard paa Laaland. Medens 3 af hans Brødre gik Præstevejen, 
sattes han 1728 i Lære hos Hørkræmmer Oluf Hansen Aagaard
i Kjøbenhavn. Læretiden varede 7 Aar, men ogsaa som Svend
blev S. hos sin Læremester. 22. Nov. 1748 ægtede han dennes
Datter Anna Dorthea A. (f. 1730 d. 27. Avg. 1766), og efter
Mesterens Død 1749 overtog han i Følge dennes Bestemmelse
Forretningen, hvormed fulgte Gaarden paa Gammeltorv. 1750 optoges
S. i Hørkræmmernes Lav efter at have underkastet sig den 
fornødne Examen og tog Borgerskab i Kjøbenhavn. Her begyndte
S. en blomstrende Storhandel, ogsaa førend han 1767 officielt fik
Plads mellem Kjøbenhavns Grosserere. Han handlede da ikke blot
med Tjære, Hør, Hamp, Stenkul, Bly og Salt, men drev ogsaa
Vexelhandel, førte norske Kommissioner og var Direktør ved
Søassurancekompagniet og ved Urtekræmmerlavets og Interessenters
Sukkerhus i Store Kongensgade samt Revisor ved det kongl.
oktroi-erede Handelskompagni. Han spekulerede end videre i Jærn og
Korn, befordrede sin Handel delvis ved egne Skibe og blev
efterhaanden en hovedrig Mand. En «Gehejmbog», han efterlod sig,
viser, hvorledes hans i Handelen staaende Formue gradvis steg fra
7200 Rdl. i 1750 til 51000 i 1760, 129000 i 1770 og 214000 i 1780.
S., der sagdes at være en godgjørende og gudfrygtig Mand af
gammel dansk Ærlighed, fik ogsaa kommunale Tillidshverv, i det
han 1761 udnævntes til Raadmand. I Struensee-Perioden blev S.
1771 2. Borgmester, hvem særlig Kontrollen med Renovations- og
Portvæsenet paahvilede. Efter Struensees Fald forbeholdtes der S.
en nogenlunde tilsvarende Stilling som Viceborgmester, fordi han
var en formuende Mand med «god Kredit hos Borgerskabet».

S. døde 28. Maj 1785. Af hans 8 Børn overtog den eneste
overlevende Søn, Ole Bernt S. (Fader til ndfr. nævnte Etatsraad
Johs. Th. S.), det af Faderen stiftede ansete Handelshus J. P. S.
& Søn.

C. Nyrop, Det Suhrske Hus i Kbh. (1899). 
Schovelin, Fra den danske Handels Empire I, 183 ff.                                                        

G. L. Grove.



Suhr, Johannes Theodor, 1792-1858, Handelsmand, er født 
2. April 1792 i Kjøbenhavn, hvor hans Fader, Grosserer Ole Bernt
S., var Indehaver af det 1749 stiftede Handelshus J. P. Suhr & Søn;
Moderen var Dorothea f. Beckman. Flere ældre Brødre gik
Handelsvejen, saa Theodor S. kom til Studeringerne. 1810 blev han
Student, og efter Slægtens Tradition studerede han en Tid
Theologi. Men da Faderen døde i Sept. 1815, stod han dog som den
unge Kjøbmand, der kunde og vilde fortsætte det gamle
Handelshus. En ældre Broder var lige død, en anden havde nogle Aar
før etableret sig i Nyborg, og det blev da en tredje Broder,
Diderik S., der sammen med Th. S. overtog Forretningens Ledelse som
deres Moders Prokurister. 1818 toge de Grossererborgerskab, men
herved forandredes for øvrigt intet i deres Stilling, alt vedblev at
være Moderens Ejendom. Det viste sig imidlertid snart, at Th. S.,  
skjønt den yngste, var den ledende; Husets Historie er derfor hans
Historie, selv i den Tid, da Broderen stod ved hans Side; Diderik
S. døde for øvrigt alt i 1836. Det var haarde Tider, da Th. S.
overtog Husets Ledelse. Største Delen af dets Formue bestod i
Fordringer paa Norge, og der som i Danmark vaklede alt. Det var
et Tordenbudskab, da Husets største Skyldner i Throndhjem 1817
standsede sine, Betalinger. S. ilede til Norge for at redde, hvad
reddes kunde, men Husets Formue svandt betænkelig, og S. gik
fuldstændig op i et ivrigt Arbejde for at bringe alt paa Fode igjen.
Det gamle Hus skulde og maatte rejses paa ny. Alt andet blev
ham ligegyldigt. Fra et livsglad ungt Menneske blev han som
med ét Slag en kold, beregnende Forretningsmand. Men hans
Anstrængelser kronedes med Held. Fra 1820 er der paa ny Fremgang, 
og Fremgangen blev stadig større og større og med den
Tilliden, der vistes ham. 1822 er han i England for Finansminister
Møsting. Hvad der imidlertid særlig skal mærkes, er, at han
havde Øje for den op voxende danske Industri og ikke holdt sig
tilbage fra at yde den Kapital. Drewsen paa Strandmøllen,
Jærnstøberne P. F. Lunde i Kjøbenhavn og M. P. Allerup i Odense
m. fl. kunne vidne herom. Men hvad mere er, S. blev selv
industridrivende. 1827 forpagtede han Kobbervalseværket paa Frederiksværk, 
og til at drive det bestilte han en 20 Hestes Dampmaskine
paa Statens Værksteder der. Det er den første større Dampmaskine, 
der gjordes her i Landet, og dens Tilvirkning blev et
Vendepunkt for Frederiksværk, der nu begyndte at rejse sig efter
en lang, sørgelig Stilstand. Kobberforretningen viste sig at være
god, et af dens Produkter, Kobberforhudningsplader, fik et fortrinligt 
Skudsmaal af Admiralitetet, og S. gik videre ad den betraadte
Vej ved 1831 at kjøbe Brede Kobbermølle. En anden Specialitet,
som han opdyrkede, var Kulhandelen, og paa dette Omraade drev
han det saa vidt, at han saa at sige kom til at beherske
Kulhandelen i Danmark. Han nøjedes ikke med at have Kuloplag i
Kjøbenhavn, men anlagde ogsaa Saadanne i Korsør, Aarhus og
Kiel. Han forstod at gribe til i rette Øjeblik som t. Ex. under
Forhandlingerne i 1830-31 om en forandret Handelstraktat med
Rusland, hvad der for øvrigt skabte en Stemning imod ham paa
Børsen. Og han forstod paa lignende Maade at træde tilbage.
Da der samledes en stærk Agitation imod den Husérfrihed, der fra
gammel Tid var tillagt Kobberværkernes udsendte Agenter
(Kobberførerne), solgte han i 1854 Brede Kobbermølle og opgav i 1855 
Forpagtningen af Valseværket paa Frederiksværk, just nogle Aar
før den nævnte Frihed ved Lov blev hævet.

S. var en fremragende Kjøbmand, og det er derfor naturligt
at se ham som Repræsentant i Nationalbanken, hvad han var fra
1822-35, og at se ham blive baade Agent (1829) og Etatsraad
(1847). Til Kommandør af Danebrog udnævntes han 1855. Han
havde imidlertid ogsaa andre end Kjøbmandsinteresser. Han
interesserede sig for det offentlige Livs Anliggender. Han er en af
Kjøbenhavns 32 Mænd (1822-34), og i 1835 staar han som Medindbyder 
til Trykkefrihedsadressen. Som Forholdene vare, kunde
han imidlertid ikke i 1834 blive Stænderdeputeret. Stænderforordningen 
'knyttede saavel Valgret som Valgbarhed til Grundejendom,
og Huset J. P. Suhr & Søn ejedes udelukkende af hans Moder, i
hvilket Forhold han ikke ønskede at gjøre nogen Forandring. Han
var lige til hendes Død i 1842 kun Prokurist. Blev han saaledes
ikke aktiv Politiker, fulgte han dog den politiske Udvikling med
levende Interesse, og han havde i saa Henseende gode Forbindelser. 
Mellem hans Venner og Omgangsfæller vare Kapitajn A. F.
Tscherning, som han kjendte fra Frederiksværk, Kammerherre P.
B. Scavenius til Gjorslev, der var i Slægt med ham, samt Professor, 
senere Indenrigsminister og Konseilspræsident, P. G. Bang. De
repræsenterede meget forskjellige politiske Standpunkter. Selv
tilhørte han det national-liberale Parti og nævntes som saadan flere
Gange i 1848.

Da S. i 1817 begyndte at kæmpe paa Livet for den Suhrske
Forretning, blev der forunderlig stille i hans Hus, og det
endskjønt han 30. Nov. 1816, altsaa kun kort før, havde hjemført sin
Kusine Caroline Falch (f. 17. Nov. 1790) som Brud; hun var Datter
af Grosserer Andreas F. og Charlotte Sophie f. Suhr. «Dejligheden»
kaldtes hun i den Rahbekske Kreds, og da hun foruden at være
smuk var livlig og i Besiddelse af forskjellige Smaatalenter, er det
naturligt, at hun var en feteret Dame. Nu blev alt med ét anderledes. 
Sin Mand, der altid var optagen af Forretninger, saa hun
kun lidet til; i Huset kom saa godt som ingen; hun var ensom i
sit barnløse Hjem, og saa blev hun med Aarene endda baade
svag og tunghør. Derfor ophørte hendes gode Hjærte dog ikke
at tale, og trods stor ydre Kulde hang de 2 Ægtefolk ved
hinanden. Da Fru S. efter en gjennemgaaet Sygdom, for ret at
komme sig, ønskede at nyde Sommeren paa det bekjendte
Landsted «Sølyst» ved Klampenborg, som den Schimmelmannske Slægt 
gjærne vilde afhænde, kjøbte S. det (1840). Men «Sølyst» blev 
dog næppe for Fru S. det, som hun havde ventet. I Sommeren
1839 havde hun og hendes Mand gjennemgaaet en Kur i Ems og
ved denne Lejlighed gjort Bekjendtskab med Johan Ludvig og
Johanne Luise Heiberg, og dette Bekjendtskab skulde faa
Betydning. S. fik saa stor Interesse for Fru Heiberg, at han, der ikke
i 20 Aar havde sat sin Fod i Theatret, nu blev en jævnlig Gjæst
der, samtidig med at han drog Omsorg for, at Bekjendtskabet fra
Ems blev fortsat i Kjøbenhavn. Han blev paa ny selskabelig.
Han ligesom tøede op over for Fru Heiberg, der fik ham til at
have Interesse for Kunst og helt vandt hans Fortrolighed. I og
for sig var det en glædelig Forandring, der skete, men hans Hustru
var selvfølgelig opmærksom paa, at det var en anden Kvinde, der
bevirkede den, og da Heiberg og Frue fra 1844 tilbragte i alt
Fald en Del af deres aarlige Sommerferie paa «Sølyst», den
Ejendom, der særlig var kjøbt til Fru S., er det ikke til at forundres
over, at hendes Holdning over for Fru Heiberg var ikke saa
lidt stiv. Hun døde 10. Nov. 1856, og lige Toaarsdagen efter (10.
Nov. 1858) døde S.

Fra 1. Jan. 1856 havde S. overgivet Handelshuset til
Brodersønnen Ole Bernt S. (s. ndfr.) og derefter paa Grund af sit
Helbred gjort forskjellige Rejser syd paa. Efter hans Testamente var
hans Hovedarving en efter ham og hans Hustru opkaldt stor
Familiestiftelse til Fordel for hans Søskende og deres Descendenter.
Til den bedste Sikring af de den tillagte Kapitaler havde han i
sine sidste. Aar kjøbt forskjelligt Jordegods, saaledes 1853
Bonderupgaard og 1856 Merløsegaard, begge i Tostrup Sogn noget nord
for Ringsted. Heiberg og Hustru havde han givet Ret til at
disponere over Bonderupgaard som Sommerbolig.

C. Nyrop, Det Suhrske Hus i Kbh. (1899). 
Johanne Luise Heiberg, Et Liv gjenoplevet i Erindringen II. 
J. Fibiger, Mit Liv og Levned S. 182. 194 ff. 231. 244. 247. 
Dansk Tidsskr. 1901, S. 623 ff.

C. Nyrop.



Suhr, Lucie Henriette, --1850, Forfatterinde. Hun var 
Datter af Overretsraad, Justitsraad Chr. Nielsen i Slesvig, blev gift
med Kapitajn J. N. Suhr i Rensborg og døde der som Enke uden
Børn 10. Maj 1850. Som Forfatterinde skrev hun under Navnet
«Agathe» (v. Suhr) og udgav Romanen «Die Nebenbuhlerinnen»
(1823), «Der Brünhildsbrunnen» (i «Eidora», 1824), «Der Fischfang,
ein Märchen» (1825), «Ulla, die Shetländerin u. andere Erzählungen» 
(1832) m. fl. Noveller. Hendes betydeligste Arbejde er den 
historiske Roman «König Christian II» (3 Bd., 1834). Med
Digteren Fouqué, som hun beundrede, stod hun i Brevvexling. Hendes
Søster Sophie, gift med Justitsraad KL Jaspersen (VIII, 392),
optraadte ogsaa som Forfatterinde, under Psevdonymet «Helene».

Alberti, Schlesw.-Holst.-Lauenb. Schriftsteller-Lex.

C. A. Nissen.



Suhr, Niels Rudolph, 1747-1811, Præst, blev født i Kjøbelev 
Præstegaard (ved Nakskov) 14. April 1747 af Forældrene Provst
Frederik Bernt S. (d. 1767) og dennes 1. Hustru, Abigael Marie
Dorothea f. Møller. Han blev Student fra Nakskov 1765 og tog
Attestats 1768. I flere Aar laa han paa Valkendorfs Kollegium.
1776 blev han Hører ved Nakskov Skole, 1777 resid. Kapellan
i Nakskov, 1785 forflyttet til Kapellaniet i Kalundborg og endelig
1796 Sognepræst i Rudkjøbing, hvor han døde som Provst 15. Juli
1811. Han gav som Kandidat et Indlæg i «Philopatreiasfejden»
(jvfr. II, 186) til Præstestandens Forsvar, hørte med til Balles
«theologiske Selskab» og polemiserede mod Rousseau i et lille Skrift:
«Betragtninger over Menneskets Bestemmelse» (1775), dog ikke fra
kristeligt Standpunkt, men som «tænkende Menneske». I Nakskov
var han med til at stifte et Læseselskab, som udgav et Bind
Afhandlinger med Bidrag af S., og som efter udsat Præmie
fremkaldte en «Beskrivelse over Nakskov» (1784), paa hvis Titelblad
S.s Svoger Præsten Assenius i Sandby er angivet som Forfatter.
Denne Angivelses Rigtighed er imidlertid draget stærkt i Tvivl -- 
om med rette, lader sig ikke afgjøre --, og man har ment, at S.
var Forfatteren (jvfr. G. L. Baden, Hist. Bibl. S. 179). I
Kalundborg fik S. oprettet «det patriotiske Præmieselskab», som vilde
«forbedre de Næringsveje, Kalundborgs Borgere lovlig kan bruge»;
derved gav han yderligere Vidnesbyrd om sin Iver for at virke
efter Tidens Smag. Han var gift med Louise f. Friborg (d. 1824),
Datter af Regimentskvartermester Chr. F. i Ringsted.

C. Nyrop, Det Suhrske Hus i Kbh. (1899) S. 34 ff. 
Kirkehist. Saml. 3. R. II, 51. 
Nyerup, Lit. Lex.

A. Jantzen.



Suhr, Ole Bernt, 1813-75, Handelsmand, er født 3. Maj 
1813 i Nyborg, hvor hans Fader, Agent Ole Bernt S., var
Kjøbmand; Moderen var Laurine Marie f. Møller, Datter af Nyborgs
den Gang store Kjøbmand Rasmus M. Der var baade paa fædrene
og mødrene Side Kjøbmandsblod i hans Aarer. Desuagtet blev
han Student (1832), ja theologisk Kandidat (1838), men kun for 
derefter at blive knyttet til Handelshuset J. P. Suhr & Søn i Kjøbenhavn, 
i hvis Tjeneste han arbejdede, indtil hans barnløse Farbroder
J. Th. S. (s. ovfr.) fra i. Jan. 1856 trak sig tilbage og gjorde ham
til Husets Chef. Som saadan arbejdede han videre i det givne
solide Spor og fortsatte da navnlig Husets store Kulforretning-,
1867 anlagde han i Forbindelse med den en Cinders- og Kokesfabrik 
paa Christiansholm. Han var en af Indbyderne til Oprettelsen 
af Privatbanken (1857), for hvilken C. F. Tietgen blev
Direktør, og med denne arbejdede han paa forskjellig Maade sammen.
S. fulgte ham saaledes i Interessen for Kryolithbrydningen i
Grønland, 1864 stiftedes Kryolithmine- og Handelsselskabet, væsentlig
med Suhrsk Kapital; 1860 og 1862 stod J. P. Suhr & Søn ved
Siden af Privatbanken ved Afslutningen af et norsk Statslaan, og
S. var med i Bestyrelserne for de Telegrafaktieselskaber, der gik
forud for «det store nordiske Telegrafselskab», ligesom i dettes
Bestyrelse (1869), i Bestyrelserne for «det forenede
Dampskibsselskab» (1866), «de danske Sukkerfabrikker» (1872) osv. I
Privatbanken stod han fra dens Stiftelse som Næstformand, og det skal
endnu nævnes, at han fra 1861-67 var handelskyndigt Medlem af
Sø- og Handelsretten og fra 1864 Kurator for Waisenhuset. Han
var Konsul for Ny Granada 1853-63, og 1865 blev han Etatsraad.
Efter i 1873 at være bleven ramt af et apoplektisk Slag afgik han
ved Døden 6. Okt. 1875 paa sin Ejendom «Sølyst» ved Klampenborg. 
Efter en Bestemmelse i hans Testamente byggedes i Valdemarsgade 
en stor Fribolig for trængende Grosserere og Grossererenker.

20. Sept. 1847 havde S. ægtet Ida Marie Bech (f. 11. April
1825 d. 8. Avg. 1897), Datter af Grosserer Jørgen Peter B. og Ellen
Sophie Magdalene f. Meyer. Efter sin Mands Død stod hun som
Indehaver af det Suhrske Handelshus, fra 1877 med 2 Kompagnoner, 
sin Svigersøn, Grosserer, senere græsk Generalkonsul, Julius
Holmblad (VII, 600), og Husets mangeaarige Medarbejder Grosserer,
senere Etatsraad, S. V. Isberg (VIII, 324). Allerede 1893 trak
imidlertid den sidstnævnte sig tilbage paa Grund af Sygelighed (f 17.
Avg. 1895), og Jul. Holmblad afgik ved Døden 17. Juni 1896.
Hermed var det gamle Handelshus dødsdømt. Etatsraadinde S. tog
ingen nye Kompagnoner. Efter hendes Død afvikledes Forretningerne, 
der afsluttedes ved Udgangen af 1899 med en Dotation
paa 100000 Kr. til Videnskabernes Selskab som en Anerkjendelse 
fra Husets Side af den danske Videnskabs Betydning for
Kryolithsagen.

C.  Nyrop, Det Suhrske Hus i Kbh. (1899).

C. Nyrop.



Bloch Suhr, Johannes Søren, 1807-76, Præst og Forfatter,
fødtes 9. Maj 1807 i Vordingborg som Søn af Kapitajn Peter Adolph
S. og Vibeke Diderikke f. Suhr. 7 Aar gammel indskreves han
som Kadet, men hans Farbroder, ovennævnte Joch. Evans S., der
tog sig af ham, efter at Faderen var bleven sindssyg, ønskede, at
han skulde studere og satte ham 1818 i Borgerdydskolen i Kjøbenhavn, 
hvorfra han imidlertid Aaret efter kom i Latinskolen i Vordingborg, 
hvis Rektor Farbroderen var bleven. 1826 blev han Student, 
1832 theologisk Kandidat, og allerede 1833 ansattes han som
Adjunkt ved Ribe Kathedralskole. Her ægtede han 1834 Sophie
Ulrikke Strøm, Datter af Kancelliraad H. L. S., og kreeredes 1835
til Dr. phil. ved Kiels Universitet. 1842 udnævntes han til
Kateket i Holbæk, 1851 til resid. Kapellan ved vor Frelsers Kirke paa
Christianshavn og 1857 ved Helligaandskirken i Kjøbenhavn. Her
døde han 3. Okt. 1876.

B. S. har udfoldet en omfangsrig Forfattervirksomhed.
Foruden at have udgivet en stor Mængde Prædikener, Lejlighedstaler
og opbyggelige Skrifter og leveret Oversættelser fra Græsk og Latin
var han en ret frugtbar æsthetisk Forfatter, og der foreligger fra
hans Haand Romaner, Fortællinger og Mindedigte, saaledes: «Skilles
og mødes» (1848), «Danske Historiemalerier» (1849) og «Dødskysset»
(1851), Arbejder, som ved deres Fremkomst fandt mange Læsere,
men ikke i nogen Henseende hæve sig over det almindelige. Hans
«Æsthetiske Skrifter» udkom 1867-69 i 6 Bind. Af hans øvrige
litterære Produktion kan nævnes et «Kaldslexikon» (1851).

Erslew, Forf. Lex. 
Bloch Suhr, Vor Frelsers Kirkes og dens Geistligheds Hist. (1853) S. 73 ff.                                                            

Sophus Bauditz.



Sundby, Johannes Thor, 1830-94, romansk Filolog, Søn 
af Jens S., Pedel ved Kirurgisk Akademi, og Anne Christiane f.
Erichsen, blev født i Kjøbenhavn 26, Maj 1830 og blev Student
1849. Efter i nogle Aar at have studeret Retsvidenskab forlod
Th. S. dette Studium for udelukkende at dyrke sine filologiske og
humanistiske Interesser. Det var særlig de romanske Landes Sprog
og Kultur, der fængslede ham, og hjemvendt fra et Studieophold
i Frankrig indstillede han sig 1864 til Magisterkonferens i Fransk 
med Italiensk som Bifag. I de følgende Aar kastede han sig især
over Studiet af Vexelvirkningen mellem fransk og italiensk
Litteratur i Middelalderen, og Resultatet heraf blev en yderst grundig,
paa flere Punkter banebrydende Afhandling om Dantes Lærer
Brunetto Latini, der, skjønt født Italiener, har skrevet sit Hovedværk:
«Li Tresors», paa Fransk. Denne Afhandling, der skaffede ham
Doktorgraden i 1869, blev ogsaa fra Udlandets Side modtaget med
stor Anerkjendelse; den blev Gjenstand for indgaaende og rosende
Omtale i adskillige fremmede Tidsskrifter, og i 1884 blev den i
udvidet og ændret Form oversat paa Italiensk af R. Renier. Under
Studiet af Brunetto Latinis Værker var S. kommet til særlig at
sysselsætte sig med deres Kilder; 2 af dem havde han allerede
udgivet som Tillæg til sin Disputats, hertil føjede han nu i en
mønsterværdig Udgave den meget vigtige «Liber consolationis et
consilii» af Albertano da Brescia (1873). Dette Arbejde er S.s
sidste Bidrag til Middelalderens Litteraturhistorie; han vedblev vel
hele sit Liv at sysselsætte sig med de ham saa kjære middelalderlige 
Studier, men kunde ikke mere samle sig om nogen bestemt Opgave.

Ved Siden af Middelalderen dyrkede S. særlig det 17. Aarhundrede, 
hvor hans filosofiske Interesser førte ham ind paa Studiet
af Pascal, hvem han omfattede med megen Beundring. Hans
Hovedopgave ved Magisterkonferensen var en Fremstilling af
Pascals Levned og Skrifter; denne Afhandling, som han udgav i
«Dansk Maanedsskrift» (1867), danner Grundlaget for et senere
udkommet, langt udførligere Arbejde (1877) om den store franske
Tænker, hvor han særlig undersøger hans Kamp mod Jesuiterne
og hans Forsvar for Kristendommen. S. har ligeledes, sammen
med W. F. de Coninck (IV, 79), overført Pascals «Breve,
Afhandlinger og Samtaler» (1868) og «Tanker» (1883) paa Dansk. I
øvrigt skrev han litterære Anmeldelser i forskjellige Tidsskrifter og
Blade (i «Fædrelandet» under Mærket «Tiro»), og for at ernære
sig gav han privat Undervisning i Fransk og Italiensk, indtil han
efter Professor Bjerrings Død i Jan. 1880 blev udnævnt til Docent
ved Universitetet' i fransk Sprog og Litteratur, og i 1887
overdroges ham det nyoprettede Professorat i romanske Sprog. S.
blev saaledes her hjemme den første officielle Repræsentant for
romansk Filologi, og han holdt Forelæsninger baade over
Old-fransk, Italiensk og Spansk, meget hyppig i Forbindelse med
praktiske Øvelser; hans sproglige Interesser, der i hans Ungdom havde 
ført ham til Studiet af Sanskrit og almindelig sammenlignende
Sprogvidenskab, kom mere og mere til at gaa i praktisk Retning,
og Frugten heraf blev forskjellige italienske og franske Lærebøger
foruden en stor og meget fortjenstfuld dansk-norsk-fransk Ordbog,
som han udgav sammen med Cand. mag. Euch. Baruël (1883-84).
I 1888 var S. blevet Medlem af Videnskabernes Selskab-, han døde
efter længere Tids tiltagende Svagelighed 14. Nov. 1894. S. var
en søgende, kritisk Aand og en yderst omhyggelig Forsker; hans
Arbejder bære alle det samme Præg af omfattende Lærdom og
Nøjagtighed. Han var gift med Emma Aurelia f. Holmer (f. 11.
Jan. 1839 d. 7. Febr. 1894).

Universitetets Indbydelsesskrift til Reformationsfesten 1870.
Romania XXIV, 146.                                                         '                    

Kr. Nyrop.



Sundt, Christian Ulrik, 1766-1849, Officer, var Søn af 
Oberst Chr. Ulr. S. (f. 6. April 1723 d. 25. Sept. 1775 og Søn af
ndfr. omtalte M. S.) og Benedicte Rudolphine f. Ingenhaef (f. 17.
Jan. 1735 d. 18. Okt. 1803) og blev født 21. Marts 1766 i
Rensborg. 7 Aar gammel kom han paa Landkadetakademiet og
udnævntes 1783 til Sekondlieutenant i falsterske Regiment, under hvis
dygtige Chef A. L. Moltke (XI, 390) S. altsaa forrettede sin første
Tjeneste. 1785 blev S. forsat til Kronprinsens Regiment, hvis
Kommandør, Roepstorff, havde haft en Velgjører i S.s Fader og
derfor anbefalede den unge Officer til Kronprinsen (Frederik VI).
Denne udtog S. under Exercertiden til sin Adjudant, og fra nu af
svigtede den trofaste Prins ikke sin nye Ven. 1788 drog S. med
sin Onkel General Fred. Numsen (XII, 332) til Rusland og deltog
i Krigen i Finland, hvor han blev saaret og avancerede til
Kapitajn. Denne Grad fik han ogsaa hjemme ved sin Tilbagekomst
1789. Skjønt ansat i 2. akershusiske Infanteriregiment forblev han
i Kjøbenhavn ved 2. sjællandske Bataillon let Infanteri (fra 1808
jyske Skarpskyttekorps), hvor han blev staaende i 27 Aar, fra 1803
som Major, 1805 som Kommandør, 1808 som Oberstlieutenant og
1812 som Oberst. 1803-7 kommanderede han i Tønning, som
den Gang var en vigtig og stærkt benyttet Havneplads. Efter det
engelske Overfald 1807 afgik han med sin Bataillon til Fyn for
her fra at forsøge Overgang til Kalundborg. 1812-14 førte han
Overkommandoen paa Laaland, sidstnævnte Aar end videre
Kommandoen over 6 Batailloner i Omegnen af Aarhus. Han blev 1816
Kommandør og 1817 Chef for danske Livregiment, 1826 
Kommandør af Danebrog (efter allerede 1811 at have ansøgt om denne
Udmærkelse), 1828 Generalmajor og fik 1833 Afsked som
Generallieutenant, hvorefter han boede i Middelfart, indtil det fjendtlige
Bombardement i Maj 1848 forjog ham der fra. Han døde 9.
Febr. 1849 i Kjøbenhavn og blev 1850 begravet i Fredericia, hvor
han havde indrettet en pragtfuld Begravelsesplads. Med ham
uddøde den danske Gren af Familien paa Sværdsiden. -- Gift 19.
Avg. 1798 med Sophie Louise Bülow (døbt 26. Jan. 1772, separeret
1810, d. 9. Avg. 1812), Søster til Generaladjudant Frants Christopher
B. (III, 281), med hvem S. førte en livlig Brevvexling.

S. var en sand Type paa den ældre Tids Militær, ordentlig
(saa at han opsparede en betydelig Formue), stolt og ærgjerrige
men i Besiddelse af en Forfængelighed, der ikke harmonerede med
hans mandige, smukke Ydre. Han har oprettet Legater for
Officerer.

Erslew, Forf. Lex. 
Selmer, Nekrolog. Saml. I, 508. 
Personalhist. Tidsskr. IV, 151 ff. og 2. R. IV, 60 ff. 283. 
Medd. fra Krigsark.

Lesser.



Sundt, Michael, 1679-1753, Officer, blev født i Frederiksstad 
(i Norge) 16. Juli 1679 og var Søn af karakt. Major Michael 
Jansen S. (d. i Lavrvik 1685) og dennes 2. Hustru, Helvig
Cathrine Friedlieb. Fra sin Barndom bestemtes han til den
militære Stand, og efter at han havde nydt Undervisning i Artilleri
og Fortifikation, udnævntes han i 1696 til Konstabel. S. A. drog
han med sin Kapitajn til Udlandet og gik i engelsk Tjeneste som
Underfyrværker ved Artilleriet i de forbundne Magters Krig mod
Ludvig XIV af Frankrig. Efter Freden i Rijswijk 1697 vendte han
tilbage til Norge, hvor han blev Underfyrværker og 1699 Fyrværker
ved Artilleriet. I Krigen med Sverige 1700 beordredes han til
Basmo Fæstning, hvor han tillige havde med Ledelsen af
Fæstningsarbejderne at gjøre. Han blev s. A. Stykjunker paa Kongsvinger, 
1702 karakt. Lieutenant, 1704 Kapitajnlieutenant ved Artilleriet 
paa Akershus, 1707 karakt. Kapitajn af Infanteriet og paa ny
ansat ved Artilleriet paa Kongsvinger, 1708 virkelig Artillerikapitajn. 
I denne Stilling forblev han, indtil han 1718 udnævntes til
Major af Infanteriet, Ingeniørkapitajn, Generalkvartermester-Lieutenant 
og midlertidig Chef for den norske Fortifikationsetat, som
havde været uden Chef siden Oberst Caspar Schøllers Død i 1716.
1719 blev han virkelig Chef for Fortifikationsetaten, i det han
samtidig udnævntes til Oberstlieutenant af Infanteriet og 
Generalkvartermester. 1732 forfremmedes han til Oberst af Infanteriet, og han
ophøjedes i Adelstanden ved Patent af 28. Nov. 1733. 1742 blev
han Generalmajor af Infanteriet, 1751 Generallieutenant af Infanteriet, 
og han afskedigedes af Krigstjenesten 9. Nov. 1752. I 1726
havde han kjøbt Evje adelige Sædegaard i Rygge Præstegjæld ved
Moss; her døde han 18. Juni 1753.

S. blev gift 1. (i Kjøbenhavn 8. Avg. 1708) med Margrethe
Cathrine v. Buchwald (døbt 12. Juli 1690, d. paa Abelsø ved
Christiania 13. April 1722), Datter af Professor Johannes de B. (III,
225), og 2. (paa Bergenhus 2. Marts 1723) med Dorothea Sophia
Tuchsen (d. paa Evje og begravet 14. April 1759), Datter af
Kommandanten paa Bergenhus, Generalmajor Johan Frederik T. og
Marie f. Meng. S. havde 9 Børn i sit første, 10 i sit andet
Ægteskab.

Personalhist. Tidsskr. 2. R. IV, 45 ff. 
M. Sundt, Stamtavle ov. Fam. Sundt (1895). 
Tychsen, Fortifikations-Etaterne og Ingenieurkorpset 1684-1893.

V. E. Tychsen.



Sunesen, Anders, o.1167-1228, Ærkebiskop og Skolastiker,
var Søn af Sune Ebbesen til Knardrup (IV, 397) og Fru Cæcilie,
blev tidlig sat til Bogen, og som Yngling drog han, sikkert efter
Ærkebiskop Absalons Tilskyndelse, til Paris, hvor han studerede i
mange Aar, først de 7 frie Kunster, dernæst især skolastisk
Theologi under Vejledning af Petrus Cantor, Petrus fra Poitiers og
Alanus fra Lille. Begavet og lærenem, som A. S. var, vandt han
her stor Færdighed i Latinen og dyb Indsigt i Tidens Filosofi og
theologiske System. Sin Uddannelse fuldendte han i Italien og
England, hvor han især har studeret Retsvidenskab. Dernæst
optraadte han som Lærer i Paris og vandt stort Ry, senere Tider
have endog gjort ham til Pariser-Højskolens Rektor, men en saadan
Stilling fandtes næppe endnu, og vi vide end ikke, ved hvilken
af de parisiske Skoler A. S. virkede. Efter sin Hjemkomst blev
han (senest 1194) Kong Knuds Kansler, tillige Domprovst i
Roskilde, hvor hans ældre Broder Peder var Biskop. Saxo siger, at
A. S. ved sin fremragende Personlighed hævede Kanslerembedet
til noget meget højere, end det før havde været; hans Eftermænd
i Embedet hørte da ogsaa til Landets anseteste Bisper. Som
Kansler fik A. S. et saare vanskeligt Hverv: sammen med Abbed
Vilhelm fra Æbelholt drog han til Rom (1194) for at bevæge Pave
Cølestin III til at tage sig af Kong Knuds Søster Ingeborg (VIII,
279), som Philip August havde forskudt. Efter lange Forhandlinger 
lykkedes det ham ogsaa at faa Paven til at omstyrte de franske
Prælaters Skilsmissedom og formane den franske Konge til at
antage sig Ingeborg. Men Philip brød sig ikke derom og spandt
Rænker mod den danske Kansler, saa at A. S. for at undgaa
Efterstræbelser maatte flygte fra Rom. Senere mødtes han atter
med Vilhelm, og sammen droge de til Frankrig for at søge Kong
Philip (1195). Her forestode dem nye Trængsler: i Dijon bleve de
kastede i Fængsel og deres Brevskaber røvede- de fornemste
Cistercienserabbeder fik dem ganske vist udløst og ført til Clairvaux,
men da de endelig fik Kongen i Tale i Paris, var deres Ærende
aldeles forgjæves, og de maatte vende hjem med uforrettet Sag.
A. S. var nu optagen af den danske Kirkes Anliggender, og da
hans Frænde Absalon døde 21. Marts 1201, blev han som
Danmarks anseteste Prælat Ærkebiskop i Lund. Paven stadfæstede
ham tillige som Sveriges Primas og sendte ham Palliet.

Som Ærkebisp er A. S. ganske vist en mindre storladen
Skikkelse end sine 2 Forgængere, Eskil og Absalon; men hans store
Lærdom, hans ublandet kirkelige Virken og hans milde Værdighed
gave ham visse ejendommelige Fortrin. Fremfor alt blev han
Præsteskabets store Lærer. Ved sin Forkyndergave og ved sin rene
Vandel opdrog han baade høje og lave, og dertil kom hans
indgaaende Belæring, baade i Tale og Skrift. A. S. er den danske
Middelalders eneste store theologiske Forfatter. I sin første Bispetid
udarbejdede han sit omfangsrige latinske Læredigt «Hexaëmeron»
(de 6 Dage), delt i 12 Bøger og i alt paa 8040 Hexametre (udg.
ved M. Cl. Gertz 1892). Det handler ikke blot om Skabelsen,
saaledes som Titelen antyder, men giver i Virkeligheden næsten
hele den daværende Skolastiks System: Læren om Treenigheden,
Menneskets oprindelige Tilstand og dets Fald, Christi
Menneske-vordelse, Menneskets Dyder og Laster, Salighed og Fordømmelse,
og dets Formaal var dels at tjene de unge Skolarer til Lærebog i
Latin i Steden for Klassikernes «Sirenesange», dels at give dem
en dogmatisk Haandbog, som ved Versformen des bedre kunde
indprente Kirkens Lærdomme. Udtryksmaaden er jævn, som Regel
ogsaa klar, de latinske Vers gode; men Æmnet udelukker alt
digterisk Sving. Undersøgelsen af Indholdet har godtgjort, at Stoffet,
dets Ordning og Behandlingsmaade ingenlunde har Oprindelighedens
Præg; næsten hele Lærebygningen er hentet fra Petrus Lombarders
og Petrus fra Poitiers' skolastiske Haandbøger, og det
bibelhistoriske er præget af Petrus Comestors Gloser. Men er 
«Hexaëmeron» saaledes kun en Omplantning af den franske Theologis Tanker
og Methoder, saa var Værkets Fremkomst i alt Fald et glimrende
Vidnesbyrd om, hvor langt Danmark nu var naaet frem i kirkelig
Kultur, og med god Grund beundredes dets Forfatter viden om.
«I er en Helligdom, fuld af himmelske Skatte», skriver Saxo, da
han tilegner A. S. sin Danmarkskrønike. Et Supplement til
«Hexaemeron» gav A. S. i sit Læredigt om Sakramenterne (nu
tabt). Desuden digtede han flere Sekvenser til Jomfru Maries Ære,
lettere og friskere, men ligeledes efter franske skolastiske
Forbilleder.

Sin juridiske Interesse lagde A. S. for Dagen i en latinsk
Omskrivning af Skaanske Lov. Varsomt lemper han her Landsloven
hen imod kanonisk Ret og hævder, at den verdslige Ret kun er
den kirkelige Rets Terne. Dermed var udtalt en Anskuelse, der
let vilde kunne føre til Sammenstød baade med Folket og Kongen;
men A. S. forstod ved sin hjærtevindende Mildhed at undgaa de
farlige Skjær. Han fik endog Menighederne til at gaa ind paa en
Række strængere Bestemmelser til Værn om Kirkens Hellighed og
Værdighed og til at gjengive Kirkerne, hvad der i Tidens Løb
var taget fra dem, og i Ærkestiftet gjennemførte han med det
gode Bispetienden, som Absalon havde søgt at tvinge igjennem
med Magt. Og mellem ham og Kong Valdemar II var der, om
end næppe et saadant Venskab som det mellem Absalon og Valdemar 
I, saa dog det bedste Forhold. A. S. salvede og kronede
Valdemar i Lunds Domkirke (Juledag 1202), senere vistnok ogsaa
Valdemar den unge i Slesvig (1218), og da A. S. optraadte som
Fredens og de kirkelige Ideers Talsmand, dels ved under
Lauenborgs Belejring at mægle det Forlig, der førte til Borgens
Overgivelse imod Grev Adolf IIFs Løsladelse fra Søborg (1203), dels
ved at bede om Frigivelse for Biskop Valdemar (1206), imødekom
Kong Valdemar hans Ønsker. I Korstogssagen, den Tids store
nationale Foretagende, virkede de ogsaa trofast sammen.

Fra Pavestolen modtog A. S. baade Æresbevisninger og Tillidshverv, 
muligvis har han i Bologna været Studiefælle med den
store Pave Innocens III, og denne vilde ikke undvære den danske
Ærkebisp paa det 4. almindelige Lateranmøde (1215). A. S. undslog 
sig, men fik en Irettesættelse, og af et senere Pavebrev skjønnes
det da ogsaa, at han har været tilstede paa dette Middelalderens
mest glimrende Kirkemøde. Ved samme Lejlighed opnaaede han
en stor Gunst, i det han fik Lov til ved Provision at indsætte sin 
Brodersøn Peder Jacobsen til Broderen Peders Efterfølger paa
Roskilde Bispestol, og det skjønt han endnu ikke havde den kanoniske 
Alder. Allerede 1204 var A. S. gjort til pavelig Legat for
Danmark og Sverige, hvorved mange Sager, der ellers hørte under
Rom, kunde afgjøres af ham, og han indsamlede og opbevarede
Peterspengene fra begge Landene. 1212 blev han paa ny forlenet
med en Legats Magt, særlig for at fremme Mission og Korstog.
Paa dette Omraade har A. S. faaet stor Betydning. Fra 1203, da
estiske Vikinger havde gjort Strandhug i Bleking, prædikedes der
Korstog, og Paven bemyndigede A. S. til at indvie Missionsbisper
(1206 og 1212). Ærkebispen fulgte Kong Valdemar paa Korstoget
til Øsel (1206), hvorfra han med Biskop Niels af Slesvig (XII, 203)
sejlede til Riga for at forhandle om dette Missionsbispedømmes
Indordning under Lundestolen. Dette opnaaedes ganske vist ikke;
men A. S. blev for øvrigt modtaget med Udmærkelse og holdt i
Vinteren 1206-7 theologiske Forelæsninger for de tyske Klerke i
Riga. Rimeligvis har han ogsaa fulgt Valdemar paa Korstoget til
Samland og Preussen (1210). I alt Fald var han med paa det
berømte Estlandstog 1219, og Legenden overførte senere Fortællingen
om Moses' Bøn for Israeliterne under deres Kamp med Amalekiterne 
paa A. S.s Paakaldelse af Gud for Danskerne, der trængtes
haardt i «Volmerslaget». Efter Sejeren indviede A. S. Tyskeren
Vicelin til Esternes Biskop. Valdemar lod A. S. blive tilbage i
Estland som Statholder, og med Nybygden Reval som Udgangspunkt 
udrettedes der ikke lidet til den ny Kirkes Ordning. Men
idelig var der Rivninger med de tyske Sværdriddere og Rigas
Bispestol, der ogsaa gjorde Krav paa Estland, og i sin Fredsommelighed 
var A. S. ikke Biskop Albert af Riga voxen som Politiker.
Valdemar støttede sin Ærkebiskop ved et nyt Estlandstog (1220),
og A. S. indsatte en ny Biskop, Danskeren Astrad, i det østlige
Estland; selv Biskop Albert blev til sidst nødt til at give Afkald
paa den estiske Mission, ja han maatte endog give sig og den
liflandske Kirke ind under den mægtige danske Konge. Men
samtidig blev A. S. i Reval haardt angreben af Øselboerne, og
Esterne rejste sig atter, støttede af Russerne, saa de danske kom
i stor Nød; trods A. S.s Imødekommen mod Biskop Albert var
tilmed det danske Herredømme i Estland paa ny truet af den
tyske Sværdmission.

Under disse brogede Forhold vendte A. S. endelig tilbage til
Danmark (1221). Han var da en brudt Mand, forpint af de mange 
Fortrædeligheder og ramt af en ulægelig Sygdom (efter senere
Overlevering Spedalskhed), hvorfor han bad Paven om at fries for sit
Embede. Pavestolen indvilgede paa visse Betingelser deri (1222), 
men endnu gik der over et Aar, før A. S. kunde nedlægge sin
Stav. I sin sidste Embedstid virkede han ivrigere end nogen Sinde
for Præsternes Cølibat, støttet af den pavelige Legat Gregorius de
Crescentia og Kirkemødet i Slesvig (1222). I Følge Saxo har han
dog udrettet mest ved det Exempel, han altid havde givet ved
stræng Afholdenhed, og det lykkedes ham ikke ved de ydre
Foranstaltninger at føre Cølibatssagen  til afgjørende Fremgang.     I
denne Tid indledede han ogsaa et nyt Afsnit af Danmarks Klosterhistorie; 
tilskyndet af en dansk  Discipel af den hellige Dominicus,
Broder Salomon fra Aarhus, omdannede han nemlig en af sine
Gaarde i Lund til det første danske Dominikanerkloster (1222).
Som andre af Skjalm Hvides Ætlinger var han tillige Cisterciensernes 
Ven og Velgjører; foruden andre Gaver skjænkede han 
saaledes Sorø Kloster sine Værdighedstegn, hvorved Abbeden fik Ret
til at bære Bispehue og Bispestav og fik Rang foran de øvrige
Abbeder. Tommerup og andre Klostre fik ogsaa Gaver; men
fremfor alt berigede han Lunds Domkapitel, bl. a. ved Oprettelsen af
2 nye Præbender, og efter hans Død fik Kapitlet hans kostbare
Bogsamling, hans Relikvieskrin og øvrige Skatte. -- Trods Sygdom
varetog han Embedspligterne til det sidste, saaledes da han paa
Markederne ved Skanør forbød Handel med Relikvier og Helgenbilleder 
(1223); men Modgangen knugede ham, han var allerede som
en død blandt de levende. Overrumplingen af den store Konge
paa Lyø og den paafølgende Forvirring i Landet droge ham
yderligere bort fra Verden, og i Efteraaret 1223 trak han sig tilbage
til  Ivø, østligst i Skaane, hvor han næsten levede som Eneboer,
indtil Døden udløste ham fra hans Lidelser 24. Juni 1228. Han
jordfæstedes i sin Domkirke. Da Graven undersøgtes (1833), fandtes
Skelettet af en høj Mand paa lidt over 60  Aar; hans ene Ben
havde været brækket og var ved Sammenvoxningen blevet kortere.
I Lund holdt man den lærde Biskops Minde højt i Ære. Han
er da ogsaa en af Valdemarstidens ædleste og betydeligste Mænd.

Sommelius, De meritis et fatis Andreæ Sunonis (1796).
P. E. Müller, Vita Andreæ Sunonis (1830).
Saxonis Grammatici Hist. Danica, ed. P. E. Müller.
Helveg, Den danske Kirkes Hist. til Reform. I.
F. Hammerich, En Skolastiker og en Bibeltheolog.
Hammar, Kyrkan i Skåne.
Andreae Sunonis filii Hexaëmeron, ed. M. Cl. Gertz.
Nord. Tidsskr. f. Filologi 3. R. I, 135 ff.
H. Olrik, Konge og Præstestand II.
Hist. Tidsskr. 4. R. VI, 449 ff.

Hans Olrik.



Sunesen, Ebbe, o.1158-1208, sjællandsk Stormand, en af 
de ældste Sunesønner, fik efter sin Fader, Sune Ebbesen (IV, 397),
Gaarden Knardrup i Nordsjælland, hvortil der hørte meget andet
Gods; saaledes havde E. S. Ejendomme i Herlev, som han
skjænkede til Esrom Kloster, og i Alsønderup ved Arresø. Han stod i
Venskabsforhold til Abbed Vilhelm i Æbelholt, og denne priser i
høje Toner E. S.s Ædelhed og Fromhed, men maatte dog en
Gang klage over hans Fogeds Overgreb. E. S. hørte til Danmarks
anseteste Mænd. Kong Knud lod ham og hans Broder Anders
mægle i en Fiskeristrid mellem Æbelholt Kloster og Kronens
Landboer og paa Borgen Grønholt 1196 bevidne Stadfæstelsen af
Uommen mellem Cistercienserne i Guldholm og Cluniacenserne ved
Slesvig, og ligesom de andre Sunesønner (undtagen Jacob) hørte
han til det fornemme Broderskab, som i denne Konges Tid var
udbredt over hele Landet. En Datter af E. S., Benedicte, blev
endog Sveriges Dronning, i det Kong Sverker II, som var opfostret
i Danmark, kaarede hende til Brud; hun døde for øvrigt tidlig
efter at have født en Datter. Baandet mellem Sverker og hans
Svigerfader brast dog ikke, og hans Herredømme opretholdtes
længe, sikkert ved Støtte fra dansk Side. Endelig lykkedes det
hans Medbejler, Erik Knutsson, at fordrive ham, og Sverker tyede
til Danmark, hvor E. S. og hans Brødre rustede en Hær for at
hjælpe ham. Man trængte frem i Vestergøtland, og ved Lena
kom det til en haard Kamp (31. Jan. 1208), der endte med Nederlag 
for Sverker, og blandt de faldne vare E. S. og hans Broder
Laurens; 2 Aar efter gjorde Sverker et nyt Forsøg paa at
gjenvinde sit Rige, men faldt i Slaget ved Gestilren. Skjønt
Sunesønnernes Tog til Sverige næppe har været et dansk
Rigsforetagende, var Indtrykket ved den stolte Æts Nederlag dog ikke
mindre overvældende; man mindedes det i en tungsindig Folkevise.
E. S. og Laurens bleve jordfæstede i Sorø Klosterkirke; begge havde
de været Klosterets Velgjørere. Af E. S.s Sønner blev Johannes
(d. 1232) Marsk, Peder (d. 1256) arvede Knardrup og havde en Strid
med Erik Plovpenning; af de 4 Døtre ægtede Cæcilie Jon Reinmothsen 
og blev ved ham Moder til Jon Litle (X, 343), en anden
var gift med en tysk Grev Engelbert, hvem Folkevisen om
Lenaslaget berømmer.

Hans Olrik.



Sunesen, Jacob, o.1170-1246, en af de yngste af de berømte 
Sunesønner, indtog i Valdemar II's Tid en fyrstelig Stilling paa Møen, 
hvor han havde Gods, men tillige vistnok var kongelig Lensmand
(«Hr. Jacob af Møen»); for øvrigt ejede han Gods bl. a. ved
Roskilde og Holbæk og i Nordsjælland og stod i en Aarrække som
Danmarks mægtigste og fornemste Stormand; hvor han har været Vidne
til Retshandeler, nævnes han foran de andre Adelsmænd, og ved
Valdemars Helgebrudsforordning for Fynboerne (1228) anføres han
som eneste læge Vidne. Sikkert har han fulgt sin Broder Ebbe
paa Sverigestoget, men undslap fra Nederlaget ved Lena (1208);
ligeledes har han været med paa Valdemars forskjellige Krigstog,
og hans nøje Forhold til Hamborgkirken kunde tyde paa, at han
en Tid har været Kongens Høvedsmand i de erobrede Lande ved
Elben. Mest fremtrædende er han dog ved Underhandlingerne
om Kong Valdemars Løsladelse, og det synes, som om han efter
Albert af Orlamiindes Tilfangetagelse (Jan. 1225) har været den
ledende Mand i Danmark. Ved Overenskomsten med Grev
Henrik af Schwerin i Nov. 1225 maatte han være Borgen for
Udbetalingen af Løsesummens anden Del og for Rensborgs Overgivelse
til Grev Adolf IV af Holsten, og ved det endelige Forlig med
Schwerinerne (1230) var han den, der skulde modtage Kongesønnerne 
Erik og Abel, naar de udløstes, og han stod forrest blandt
de danske Forlovere for Overenskomsten. Som sine Brødre var
han meget kirkeligsindet. Sorø Kloster gav han Gods paa Sjælland
og Møen, og ved Roskilde Domkirke oprettede han en ny
Præbende, ligesom han skjænkede Kirken Avderød i Nordsjælland.
End videre stod han i nøje Forbindelse med Kathedralkirken i
Hamborg: han lod sig optage i Kannikernes Broderskab og gav
Dekanen Bertold Penge for at afskrive Bøger til Kapitlet, deriblandt
Broderens «Hexaémeron», hvorfor Bertold indstiftede Aartider for
ham og 2 af hans Sønner. Længe overlevede J. S. saa vel sine
Brødre som ogsaa sine Sønner -- Andreas Camerarius døde
allerede 1223, Biskop Peder af Roskilde (VIII, 364) 1225 og Johannes
1240 --, og han blev Vidne til Rigets Nedgang under Erik
Plovpenning og det skæbnesvangre Brud mellem hans egen Æt og
Kongen. Han og Biskop Gunner af Viborg stode da ene tilbage
som levende Minder om Valdemarstidens svundne Storhed. J. S.
og hans Hustru Estrid døde begge 1246, efterladende sig Datteren
Ingerd, der var Grevinde af Regenstein (VIII, 297). I sit Skjold
førte J. S. 3 Tværbjælker, hvilket gjenfindes hos flere andre af
Skjalm Hvides Efterkommere.

Hans Olrik. 



Sunesen, Johannes, --o. 1202, Marsk(?), var ligesom sine 
ovennævnte Brødre gavmild mod Sorø Kloster, men dog mest
kjendt for sin Pilegrimsfærd til det hellige Land. For at
iværksætte den laante han paa sin Gaard i Alsted med alt dens
Tilliggende 200 Mark Sølv af Sorø Kloster (1199); vendte han ikke
tilbage, skulde Klosteret beholde dette betydelige Gods. Dette
Tilfælde indtraf netop; o. 1202 døde J. S. ved den hellige Grav.
Fra Jerusalem underrettede man Kong Valdemar II om, at der
skete Jærtegn paa det Sted, hvor J. S. var jordet; men det
fremspirende Helgenry visnede atter hen.

Hans Olrik.



Sunesen, Laurens, --1208, Stormand, var ligesom de andre 
Sunesønner gavmild mod Kirker og Klostre. Æbelholt Kloster
skjænkede han Kagerup i Nordsjælland, der senere af hans Broder
Biskop Peder blev kjøbt for Tienden af Tibirke, Vejby og
Blidstrup Sogne, og Kjøbenhavns Frue Kirke gav han Godser ved
Kongens Lyngby, de første faste Ejendomme, denne Kirke
opnaaede; ogsaa Sorø Kloster blev betænkt. L. S. fulgte sin Broder
Ebbe paa Toget til Sverige. Begge faldt de i Slaget ved Lena
(31. Jan. 1208), og de bleve jordede Side om Side i Sorø. I dette
Kloster indstiftede Jacob Sunesen af sit Gods i Merløse en Aartid
for L. S., og i vor Frue Kirke i Kjøbenhavn mindedes man ham
ligeledes paa hans Dødsdag. Han vides ikke at have efterladt sig
Børn.

Hans Olrik.



Sunesen, Peder, o.1161-1214, Biskop, var en af de ældste 
af Sunesønnerne og blev bestemt for den præstelige Stand. Breve
fra Abbed Vilhelm i Æbelholt godtgjøre, at der tidlig var et nøje
Venskab mellem ham og P. S.; sikkert har den fyrige Franskmand
været Drengens Lærer. Efter hans og Ærkebiskop Absalons Ønske
sendte Sune sin Søn til den berømte Abbed Stephan i Genovevaklosteret 
ved Paris (o. 1180). Egentlig skulde han dernæst indtræde 
i Cistercienserordenen, der var særlig yndet af Absalon og
hans Frænder; men Markarbejdet og Tugtens Strænghed
skræmmede den unge Mand, og Stephan vilde nødig slippe den
begavede Dansker, der oven i Kjøbet droges stærkt af de boglige
Studier i Paris. Saa optoges P. S. da som regelbunden Kannik i
Genovevaklosteret og lagde sig flittig efter den her hjemmehørende
skolastiske Mystik. Stephan kalder ham en Salomo, ung af Aar,
men gammel af Forstand, og roser hans Skarpsindighed, 
Ydmyghed og høviske Væsen. Men P. S. led af Hjemve; Abbed
Vilhelm talte for hans Tilbagevenden, men Sune og Absalon vilde
ikke høre derom. Imidlertid svækkedes hans Helbred ved idelig
Fjerdedagsfeber, og til sidst maatte han drage hjem (o. 1183).
Stephan selv havde tilraadet det; kun krævede han Klosterløftet
overholdt, indtil han blev Biskop, og helst vilde han se ham som
Kannik i Æbelholt Kloster. Ærkebiskop Absalon har imidlertid
villet have ham hos sig for at lede hans Udvikling og dygtiggjøre
ham til at blive hans Arvtager; P. S. blev derfor Kannik i Lund,
og da han havde opnaaet den kanoniske Alder, fik Absalon ham
i 1191 gjort til Biskop over Roskilde Stift, som han selv hidtil
havde styret; fremdeles skulde P. S. dog hjælpe Absalon med de
kirkelige Pligter i Ærkestiftet.

Strax fik P. S. Lejlighed til at virke i sin store Frændes Aand.
Som Absalon satte han Fædrelandets Vel over de kirkelige
Grundsætninger, da han var med at tage den forræderske Biskop
Valdemar til Fange (1192), og han stod ved Absalons Side imod Paven,
da denne krævede Valdemar løsladt. Det var ogsaa en
Fortsættelse af Absalons Gjerning, da P. S. ved sit altid varme Venskab
med Abbed Stephan og Abbed Vilhelm -- denne kalder ham sit
«andet Jeg» -- blev et nyt Hovedled i Danmarks kulturelle
Samkvem med Frankrig. Forbindelsen udstraktes nu endog til det
politiske. De 3 Venner vare nemlig Mellemmænd, da Planen om
Philip Augusts Giftermaal med Kong Knuds Søster Ingeborg (VIII, 279) 
blev fremført, og P. S., ledsaget af Abbed Vilhelm, stod i
Spidsen for den Sendefærd, der bragte den danske Kongedatter
til Frankrig (1193). Det var stolte Øjeblikke, da han i Amiens
overværede Brylluppet og Kroningen af den unge Dronning; men
Ydmygelsen fulgte brat efter, da Philip August pludselig viste Afsky
for sin Brud og forlangte, at de danske Herrer skulde tage hende
med tilbage, hvorpaa han, da P. S. vægrede sig derved, bød
dem forlade Landet. Med tungt Hjærte maatte P. S. da overlade
Ingeborg til hendes sørgelige Skæbne og drage hjem til Danmark.
Og dog har denne Frankrigsrejse paa anden Vis haft gavnlige Følger
for P. S. og hans Fædreland, i det han gjæstede sin fordums Lærer
Stephan, der nu var Biskop i Tournai, og fra denne Bys
Kathe-dral hentede Grundtanken til den herlige Domkirke, som han selv
lod bygge i Roskilde; Ideen til de karakteristiske 3delte
Vindusgrupper laante han senere fra St. Vincents Kapel, som Stephan
byggede mellem sin Domkirke og sin Bispegaard.

Ogsaa som Hærfører blev Absalon Forbillede for P. S.; men
Lærlingen var ikke sin Mester jævnbyrdig. Da Markgrev Otto af
Brandenborg, der havde sluttet Forbund med Biskop Valdemar og
Grev Adolf III af Holsten, trængte ind i Pommern og
underkastede sig en Del af dette danske Lydland, sendte Kong Knud
en Flaade imod ham, og skjønt det her ikke drejede sig om
Korstog, var Biskop P. S. dens Fører. Man sejlede op ad Oder og
gik i Land. Markgrev Otto rykkede frem, og der stod en haard
Kamp med stort Mandefald paa begge Sider. Værst gik det dog
ud over Danskerne: P. S.s Broder Thorbern faldt, og selv blev
han saaret og tagen til Fange (1198). Markgreven haabede ved
dette kostbare Bytte at kunne udløse mange af sine Mænd fra
dansk Fangenskab og sikre sig de nys erobrede Egne; men P. S.
lod, som om han var svagere efter sit Saar, end han i
Virkeligheden var, og hans Fjende blev da bange for Kirkens Hævn, hvis
den bispeviede Mand skulde dø i Fængselet. Han lod ham derfor
holde i mildere Forvaring, men nu underkjøbte P. S. sin Vogter
og undslap til Danmark (1199). Senere deltog han i et af Hertug
Valdemars raske Tog gjennem Holsten for at jage Grev Adolf
bort (Okt.-Nov. 1201), og da Valdemar var bleven Konge, var
han med paa Toget mod Lauenborg, hvor han bidrog til, at Borgen
blev overgivet, imod at Grev Adolf blev løsladt (1203). Ligeledes
har han vistnok deltaget i sine Brødres Tog til Sverige og set
Ebbes og Laurens' Fald ved Lena (1208).

Da P. S.s lærde Broder Anders var bleven Ærkebiskop (1201),
overtog han dennes Stilling som Kongens Kansler og beholdt den
til sin Død. Derved fik han end mere med Statssagerne at gjøre; 
men hvor megen Indflydelse han har gjort gjældende, vide vi ikke.
Derimod ses det, at han som Biskop har udrettet noget betydeligt.
Foruden Roskilde Domkirke, det skjønneste Minde om P. S.s Virk
somhed, byggede han vor Frue Kirke i den opblomstrende
Bispestad Kjøbenhavn, og ved denne Kirke grundlagde han tillige et
Kollegiatkapitel. 1193 indviede han Bergen Klosterkirke paa Rygen
og indførte her Cisterciensernonner fra Roskilde; under hans
Overledelse har man vistnok ogsaa rejst de rygenske Stenkirker, der
vise nøje Slægtskab med samtidige danske Kirkebygninger. Stor
Gavmildhed viste han mod sjællandske Klostre, saaledes Ringsted
Kloster og St. Peders Kloster ved Næstved, end mere dog Sorø
Kloster, som han skjænkede Tienden af Bromme og Ondløse
samt Jorder i Vejleby, Glostrup m. m., fremfor alt dog sin store 
Gaard i Broby med Tilliggende (1214); tilmed skaffede han Sorø
heldige Mageskifter, især friede han Klosteret fra mange Ulemper
ved at bevæge sin Frænde Johannes Camerarius, Skjalm Hvides
Datterdattersøn, til at afstaa det nærliggende Pedersborg med
tilhørende Gods imod Godtgjørelse af Klosterets Ejendomme; selv
hjalp han Sorø til dette Mageskifte ved af sit eget at give Johannes
Gods til en Værdi af henved 6 Mark Guld (1205). Endelig skjænkede 
han Æbelholt Kloster store Gaver og tog det -- ligesom
ogsaa Esrom -- i sin særlige Beskyttelse; han indviede
Hovedalteret i Æbelholts ny Klosterkirke (1210) og virkede for Abbed
Vilhelms Helgenry. Roskilde Domkapitel skjænkede han
Naadensaar-Indtægterne af hele Stiftet og Jordegods til Værdi af 10
Mark Guld. P. S. døde 29. Okt. 1214. I Sorø mindedes man
ham som en af Klosterets ypperste Velgjørere, og paa Højkorets
Væg malede man hans Skjold, som lignede Broderen Jacobs; men
af Fortegnelsen over Gravene i Klosterkirken ses det, at han ikke
har været jordet der. Naar han kaldes «Peder Gammel», da er
det i Modsætning til hans Brodersøn og Efterfølger Peder Jacobsen
(VIII, 364). Arnold af Lybek kalder ham en klog og raadsnild 
Mand.

Helveg, Den danske Kirkes Hist. til Reform. I. 
Aarbøger f. nord. Oldkynd. 1890, S. 141 ff.                                                                   

Hans Olrik.



Sunesen, Thorbern, --1198, som de 6 foregaaende Søn af 
Sune Ebbesen, er i Regelen bleven sammenblandet med en ældre
Thorbern, der tog fremragende Del i Venderkampene og var
Kongens Høvedsmand paa Søborg. Om T. S. vides kun, at han fulgte
sin Broder Biskop Peder paa Toget mod Markgrev Otto af Brandenborg 
(1198), faldt i Kampen og blev jordet i Sorø Klosterkirke.

Hans Olrik.



Svabo, Jens Christian, 1746-1824, lærd Færing, fødtes paa 
Vaag, hvor hans Fader, Hans Christophersen Svabonius (f. 1702 d.
1764), var Sognepræst. Moderen hed Armgard Maria Samuelsdatter
f. Weyhe. S. undervistes af Faderen, dimitteredes fra Thorshavns
lærde Skole 1765 og aflagde den filosofiske Prøve i Kjøbenhavn
1767. Som Regensianer drev han i Fællesskab med sin ældre
Kontubernal Nicolai Mohr (XI, 344) ivrige naturhistoriske og
økonomiske Studier og udarbejdede paa samme Tid et Udkast til sin
senere betydelig udvidede og oftere omskrevne Ordbog over det
hidtil uskrevne færøske Sprog, hvoraf flere Redaktioner i 
Haandskrift bevares i vore offentlige Bibliotheker. Over disse brødløse
Kunster forsømte den flittige og vel begavede studerende at tænke
paa det -- i hans fattige Omstændigheder -- saa højt fornødne
Brødstudium. I Aarene 1771 og 72 virkede han som Huslærer hos
Grev Gustav Holck-Winterfeldt; i 1775 fandt han Udveje til en
Rejse til London. 1773 udgav S. et økonomisk Skrift «til den
færøske Landmands Nytte» og 1779 et Par Afhandlinger om
Marsvinsfangst og Fiskebanker. I Aarene 1781-82 berejste han efter
kongelig Befaling sine elskede Fædreøer for at tilvejebringe
Oplysninger om deres naturlige Hjælpekilder og økonomiske Vilkaar og
samle Stof til en fysisk og økonomisk Beskrivelse af Landet. Dette
Hverv udførte S. med stor Flid og Omsigt. Hans -- nu i
Rigsarkivet bevarede -- Indberetninger fra Rejsen fylde 7 Kvartbind
med mange Tegninger. Værkets paatænkte Bearbejdelse til Trykken
kom ikke til Udførelse. Kun et enkelt Afsnit: «Beskrivelse over
de færøske Havne og Ankerpladse», lykkedes det S. at faa
udgivet (1785). Det mærkeligste Udbytte af Rejsen var S.s Opdagelse
af Færøernes Folkesange, hvoraf han fik indsamlet og optegnet
over 50. Hans Afskrift af Samlingen -- 3 pyntelige Kvartbind -- 
blev efter Bestilling overrakt Kronprins Frederik, der skjænkede
den til det store kongl. Bibliothek, medens S. for sin kostelige
Viseskat modtog 50 Rdl. (2 # pr. Ark!).

Efter nogle Aars forgjæves Kamp med Fattigdommen maatte
S. opgive alle sine Fremtidsplaner, da den ham givne Udsigt til
Befordring lukkedes for ham. Skuffet og mismodig forlod han
Hovedstaden for at henleve sin øvrige Levetid paa Færøerne i
kummerlig Armod. Kun en sparsom Hjælp nød han af og til
fra Rentekammerets Fattigkasse, men var i øvrigt henvist til gode
Slægtninges Barmhjærtighed. Han døde ugift i Thorshavn 14.
Febr. 1824.

Erslew, Forf.  Lex.
Aarbøger f. nord. Oldkynd. 1882.

J. Bloch.

 --1581">

Svale, Mogens, --1581, skal have været Søn af ndfr. nævnte 
Landsdommer Verner S. I Syvaarskrigens Tid optræder han som
ivrig og tapper Partigænger, standsede de svenskes Indrykning paa
Hedemarken 1565, gjorde Indfald i Værmeland 1568 og bestemtes
s. A. af Kongen til Høvedsmand over 500 Skytter. Ved Flisen
Elv i Solør skal han længe have kæmpet med Fjenden. Han siges
ogsaa at have været den, der paa Christen Munks Befaling stak
Ild paa Oslo 1567. Krigen kaldtes undertiden i Traditionen 
«Svale-Krigen» eller ogsaa «Krabbe-Krigen» efter en Niels Krabbe, der
var S.s stadige Medkæmper. I Sagnet have disse 2 overhovedet
spillet en stor Rolle.  Efter Freden var S. i mange Aar og indtil
sin Død (1581, begravet i Oslo) forlenet med Ide og Markers Len
samt med et Kanonikat i Hammers Domkirke. Han skrev sig til
Bisbo i Fyn og erhvervede sig i Norge adskilligt Jordegods, bl. a.
Aker ved Hammer, hvor han skal have boet. Han var gift med
Maren Bielke, Datter af Jens Thillufsen B. (II, 336). Hun
overlevede ham og fik 1582 Brev paa hans Kanonikat i Hammer.

Thaarup, Mag. f. Danm. og Norges Beskriv. II, 218. 
Ramus, Norriges Kongers Hist. S. 328.  
Saml. t. d. norske Folks Sprog og Hist. III, 373.
Faye, Norske Folke-Sagn, 2. Udg., S. 182.  
(Norsk) Hist. Tidsskr. IV, 496 f. og 3. R. I, 259.

L. Daae.



Svale, Verner Bertelsen, --1561, til Bisbo, en for længst
forsvunden Hovedgaard i Baag Herred, hørte til en meget lidet
kjendt langelandsk Adelsæt, der havde taget Navn efter sit
Vaabenmærke. Hans Farfader, Verner Hansen, beklædte endnu kun en
Herredsfogeds den Gang saare beskedne Stilling. Selv nævnes han
1528 blandt de Adelsmænd, der fik Tilsigelse til at ledsage Kongen
ind i Hertugdømmerne; men det var først, da han henved 1544
beskikkedes til Landsdommer i Fyn og erholdt det til dette
Embede hørende Len, at hans Navn blev kjendt i videre Kredse.
Han beholdt nemlig denne fremragende Stilling til sin Død, der
indtraf mellem 19. Febr. og 16. Avg. 1561. Han angives gift med
Kirsten Drage; men hans Hustru synes 1560 at have heddet Anne.
Skjønt han efterlod sig en talrig Flok Børn, døde Slægten dog ud
med disse.

Thiset.



Svane (Svaning), Hans, 1606-68, Ærkebiskop, var født 27. 
Marts 1606 i Horsens, hvor hans Fader, Hans Olufsen Riber (d.
1615), var Borgmester; Moderen, Anne (d. 1637), var en Datter af
ndfr. anførte kongl. Historieskriver Hans Svaning i Ribe, hvis
Navn Dattersønnen fik, et Navn, han, som flere i Slægten, senere
forandrede til Svane, medens han dog stadig paa Latin kaldtes
Svaningius.  Efter at have nydt Undervisning i sin Fødebys Skole
sendtes han 1620 til den kongl. Skole i Sorø.  Men da han
efter o. 5 Aars Skolegang her faldt i forskjellige Sygdomme, tog
hans Svoger, den udmærkede Latiner og lærde Theolog Christen
Jensen, Sognepræst i Vejle og senere kongl. Hofprædikant (VIII,
399), ham hjem til sig.  Her kom han sig og gjorde under 
Svogerens Vejledning saa god Fremgang, at han 1626 kunde afgaa til
Universitetet. Efter vel bestaaet Prøve blev han optaget i Huset
hos den daværende theologiske Professor Jesper Brochmand, der
var bekjendt som en udmærket Vejleder for de unge Mennesker, 
der fandt et Hjem hos ham. Da S. næst Theologien med
Iver havde kastet sig over de østerlandske Sprog, rejste han for
at opnaa videre Uddannelse i disse allerede 1628 til Franeker i
Friesland, hvor Sixtinus Amama, der havde et stort Navn som
Orientalist, da var Professor. Da denne udmærkede Lærer imidlertid 
døde efter 2 Aars Forløb, drog S. til Wittenberg, hvor han
fik et Hjem i den ansete theologiske Professor Hülsemanns Hus.
I Maj 1631 blev han kaldt hjem for at disputere for det kongl.
Rejsestipendium. Efter at have bestaaet Prøven under Brochmands
Præsidium begav han sig s. A. til Leiden, da Krigens Forstyrrelser
ikke gjorde det raadeligt at gaa til et af de lutherske Universiteter
i Tyskland, hvortil Stipendiet egentlig forpligtede ham. Efter 1 1/2
Aars Ophold her rejste han 1633 til Oxford.  Medens han her med
Flid benyttede det Bodleyanske Bibliothek, fik han Meddelelse
hjemme fra, at han i Sept. 1633 var beskikket til Professor ved
Universitetet i de østerlandske Sprog. For imidlertid at fuldende
sin Uddannelse heri drog han med Kansler Chr. Friis' Samtykke
først til Paris for at nyde godt af den berømte Gabriel Sionitas
Undervisning i Arabisk. Endelig, efter o. 7 Aars Ophold i
Udlandet, kom han hjem og overtog 1635 sit Professorat efter med
Berømmelse at have aflagt en offentlig Prøve paa sin Kyndighed i
de semitiske Sprog. Kort efter tog han Magistergraden. Som en
af de yngre Professorer beklædte han tillige i nogle Aar Posten
som Universitetets Notarius. 1. Sept. 1639 ægtede han Marie Fuiren,
Datter af afdøde Dr. med. Jørgen F. (V, 490) og Margrethe Fincke,
hvis Fader var den berømte gamle Professor Thomas F. Ved dette
Ægteskab blev S. ikke blot besvogret med den Tids akademiske
Aristokrati, men fik ogsaa en betydelig Formue.

Efter i 10-11 Aar at have virket paa den nævnte Plads i
det filosofiske Fakultet, uden dog at gjøre sig særlig bemærket,
rykkede S. 1646 op i det theologiske og blev s. A. kreeret til
Dr. theol. af sin gamle Velynder Jesper Brochmand, der nu var
Sjællands Biskop. Inden mange Aar skulde han komme til at
indtage Brochmands Plads; thi da dennes 2 Eftermænd døde efter
faa Aars Embedsvirksomhed, befalede Frederik III 26. Juni 1655
Roskilde Kapitel at sammenkalde alle Sjællands Kjøbstadpræster og 
foranstalte Valg af en Biskop.  Valget faldt paa S., som derpaa
af Biskop P. Vinstrup i Lund indviedes til «Superintendent» i
Sjællands Stift.  Det er i denne Stilling, S. har vundet et Navn,
der ikke vil glemmes i den danske Historie, men ganske vist langt
mere som Politiker end som gejstlig Tilsynsmand.  Som Theolog
hørte han til den strængt orthodoxe lutherske Skole.  Som
Videnskabsmand er hans Betydning omstridt.  Thi vel har han i sin
uhyre vidtløftige Kommentar til Profeten Daniel (2 store Foliobind,
1654-66) lagt en forbavsende Erudition for Dagen; men dermed
er vel ogsaa det meste sagt, der kan tjene til Værkets Berømmelse.
Hans reviderede Udgave af H. P. Resens Bibeloversættelse,
almindelig kaldet «den Svaningske Bibel» (1647), kan heller ikke i
nogen betydelig Grad forøge hans Anseelse, da de vigtigste
Forbedringer vare foretagne af Resen selv, der indtil sin Død var
vedbleven med at rette i sin Oversættelse.  Desuden fik S. en
meget ubehagelig Mindelse om, at han havde ladet det mangle
paa tilstrækkelig Omhu ved Korrekturen, da Socinianeren
Stanislaus Lubienietz (X, 410) ved en Religionsdisputats i Kjøbenhavn
1662 i Frederik III's Nærværelse paaviste, at et af de vigtigste
Skriftsteder, der plejede at føres i Marken mod Socinianerne,
fattedes i den nævnte Bibeludgave.  At S. derimod har været en Taler
af Rang, hvad enten han førte Ordet i det latinske eller det
danske Sprog, kan næppe bestrides.  For Latinens Vedkommende
kan henvises til hans «Laudatio funebris Christiani V, principis
Daniæ» (1648) og hans «Idea boni principis, oratio in Friderici
III inauguratione» (1651).  Hans Dygtighed som dansk Taler, om
end efter vor Smag vel meget i Bedemandsstil, viste han ikke
blot i sine Ligtaler over Fru Sidsel Lunge, Henrik Lindenovs, (1657)
og Christen Skeel Albertsen (1661), men særlig under
Forhandlingerne paa Rigsdagen i Kjøbenhavn 1660, hvor han kom til at
spille en politisk Rolle, der ikke er naaet af nogen anden dansk
Biskop i det lutherske Tidsrum, D. G. Monrad alene undtagen.

Den kjøbenhavnske Rigsdags Historie kan ikke fortælles her.
Kun Hovedpunkterne af S.s energiske og følgerige Optræden kunne
antydes.  5. Avg. 1660 udgik kongl. Befaling til Landets Bisper
om i Forbindelse med udvalgte af Gejstligheden at møde i
Kjøbenhavn 8. Sept. for at «fornemme og slutte paa, hvad vi til
Fædrelandets Sikkerhed og bedste agte at lade foregive og proponere».
I Henhold hertil indkaldte S. Præsterne i sit Stift til at møde i
Roskilde 28. Avg. for at træffe Valg af deputerede.  De valgte
saa 5 af deres Midte; men Tallet indskrænkedes siden til 2, nemlig
Provsterne i Kjøge og Slagelse, M. Christen Madsen Tausan og
M. Peder Villadsen, hvilken sidste særlig blev S. en duelig
Medhjælper i Udførelsen af de store Planer, han i Forbindelse med
Borgmester Hans Nansen havde om en Forandring i Statsforfatningen, 
hvorved Adelens Magt kunde blive indskrænket til bedste
for Kongen og de uadelige Stænder. Det var S., som allerede
ved Rigsdagens Begyndelse foreslog, at kun Medlemmer af Rigsraadet 
skulde være berettigede til Forleninger, medens Rigets øvrige
Len skulde bortforpagtes til de højstbydende. Hvad den af 
Regeringen forlangte Konsumtionsskat angik, da erklærede han sig paa
Gejstlighedens Vegne villig til at yde samme, naar Adelen ogsaa
kom til at bære sin Part af Byrden. Kongen lod ved sin
Kammersekretær Christoffer Gabel antyde for S. og Nansen, at det,
som det gjaldt om, var, at han kunde faa fri Hænder derved, at
hans Haandfæstning blev kasseret og en arvelig Regering indført.
Mod dette Maal arbejdede S. nu med den ham egne Energi uden
at agte Adelens Modstand; Gejstlighedens deputerede fulgte ham i
sluttet Skare, ligesom Borgerstanden fulgte Nansen. Bispegaarden
blev et vigtigt Samlingssted for den lille Kreds, der var indviet i
Kongens Planer, og ved Stændermøderne var S. ved enhver Lejlighed 
den veltalende Ordfører for de uadelige Stænder, som han opildnede 
til uforfærdet at holde fast ved deres Krav paa Ligestilling
og at støtte Kongens Ønske om Udvidelse af hans Magt trods
Rigsraadets og Adelens Modstand.  Adelens Forsøg paa at indjage
Præsterne Frygt for, at de skulde miste deres Tiender, naar Adelen
mistede sine Forleninger, lykkedes det S. ved Provst P. Villadsens
Hjælp at afværge, og desuden opnaaede han en udvidet Fuldmagt
fra dem til i alle Henseender at handle og vedtage paa deres
Vegne, hvad han ansaa for at være til Kongens bedste og
Fædrelandets Tarv.  For øvrigt var S. Sjælen i de hemmelige
Forhandlinger, som ved Siden af Stændermøderne førtes med Hoffet, og
som i Virkeligheden bleve det egentlig afgjørende.  Mellem Slottet
og Bispegaarden færdedes Gabel idelig, og paa sidstnævnte Sted
oplagde de i Kongens Planer indviede Rigsdagsmænd de Raad,
der skulde bestemme Rigernes Statsforfatning for en lang Fremtid.
8. Okt. var alt saa vidt forberedt, at Minen kunde springe, i det
de uadelige Stænder efter S.s Forslag vedtog «at tilbyde Hs. Majestæt 
Kronen som en Arvekrone». Et Par af Borgerskabet overbragte 
Rigshofmester Joachim Gersdorff denne Beslutning, der vakte 
den største Bestyrtelse blandt Adelen. Da denne Stands Repræsentanter 
imidlertid ikke vilde slutte sig dertil, henvendte de uadelige
Stænder sig, med S. som Ordfører, 10. Okt. umiddelbart til Kongen
og overleverede ham det til Rigsraadet indgivne Forslag.  Under
et voldsomt Tryk paa Adelen bragte de følgende Dage den Sag
Sejer, hvis Talsmand S. havde været. Rigsraadet og Adelen maatte
give efter. Da Stænderne 13. Okt. samledes paa Slottet, var S.
den af Ordførerne, hvis Tale især gav Mødet dets Præg, i det
han i højtstemte Udtryk takkede Gud for den opnaaede Enighed
og lykønskede Kongen, Dronningen og Kongehuset til Arverettens
Erhvervelse, hvortil han fik hele Forsamlingen til at svare Amen.

I de følgende Dages Forhandlinger, der førte til Haandfæstningens 
Kassation og Enevældens Indførelse, hævdede S. den Anskuelse, 
at med Forbehold af Rigets Udelelighed og Bevarelsen af
den lutherske Konfession skulde alt andet uden Indskrænkning
overlades til Kongens fri Bestemmelse. Naar man dog tillod sig at
udtale den underdanige Formodning, at Hs. Majestæt «lader
formere en Reces saaledes, som det kan være ham, Riget og enhver
Stand især til Gavn og det gemene bedste», saa vare Udtrykkene,
sikkert ved S.s Indflydelse, holdte saa svævende, at de ikke i nogen
betydelig Grad kunde hindre Kongens og Hofpartiets Tragten efter
en større Magtfylde end den, som Rigsdagens Medlemmer havde
tænkt sig. I den Tale, som Kansler Peder Reedtz ved den højtidelige 
Arvehylding 18. Okt. havde det Hverv at oplæse for Stænderne, 
var Udtrykket «Reces», der kunde tyde paa en konstitutionel 
Forfatning, da ogsaa ombyttet med «Regeringsform». -- Et
meget langt Tidsrum af Danmarks Forfatningshistorie var nu
afsluttet, og en ny Tid var oprunden.  Fraregnet selve Kongen og
Dronningen havde næppe nogen bidraget mere til Opnaaelsen af
dette Resultat af den kjøbenhavnske Rigsdag end Biskop S. Selv
har han dog maaske ikke anet, at Omslaget skulde blive saa
gjennemgribende, som det blev. Dog vidste han snart at finde sig til
rette i de ny Forhold. Han var en Biskop, der passede godt til
den absolute Kongevælde. Lønnen for hans Virksomhed i denne
Sag udeblev da heller ikke.

Allerede tidligere havde Frederik III vist S. sin Gunst ved at
tillægge ham et Kanonikat i Roskilde (1658) og skjænke ham
Ebberød Gaard og Mølle i Birkerød Sogn (1659), ligesom Kongen for
at bøde paa de Tab, S. havde lidt under Krigen, da Svenskerne
havde huseret ilde i Brønshøj, hvilket Præstekalds Indtægter vare 
tillagte Sjællands Biskop, i Juni 1660 havde bevilget, at S. maatte
«nyde og beholde de Bygninger og Hytter, der findes i den svenske
Lejr paa Brønshøj Kirkes og Præstegaards Grund, eftersom Kirken
skal være brøstfældig og Præstegaarden ganske nedbrudt». Efter
Rigsdagen fløde Gaverne endnu rigeligere. Foruden en større
Pengesum og en Karret (et Kjøretøj, som næppe nogen dansk Biskop
før havde besiddet) skjænkede Kongen ham Svendstrup Hovedgaard
og Gods ved Ringsted og udnævnte ham til kongl. Raad, Medlem
af Statskollegiet og Assessor i Højesteret samt tillagde ham Titel
af Ærkebiskop, hvortil senere (1665) kom, at S. udnævntes til
Præsident i det akademiske Konsistorium, en Stilling, ingen før
eller efter ham har beklædt, og som gav ham Rang og Sæde over
Rector magnificus. Da S. 1661 fulgte Prins Christian paa hans
Hyldingsrejse til Norge, gav dette Anledning til, at han ved Kjøb
fra Kronen (faktisk vistnok ved kongelig Gave) erhvervede Godset
Bro eller Broland i Søndfjord i Bergens Stift, senere kaldet Svanø
efter dets ny Besidder.

S. var saaledes -- og ikke mindst i egne Tanker -- bleven
en Stormand. Universitetets Professorer fik det at mærke, og de
synes at have haft nogen Vanskelighed ved at finde sig til rette
i de ny Forhold, da Ærkebiskoppen forlangte Saadanne Hensyn
tagne til hans Person, som man ikke var vant til. Efter at være
bleven Konsistoriets Præsident ansaa S. det ikke stemmende med
sin Værdighed at indfinde sig i Professorernes Forsamling; alt
skulde dog gaa efter hans Hoved. At der paa den Maade kunde
opstaa ubehagelige Rivninger, er let at forstaa.  Man har sagt, vel
nok med nogen Overdrivelse, at Rasmus Vinding var den eneste
Professor, S. stod paa en god Fod med; men faktisk havde han
dog ogsaa Strid med denne. Allerede inden S. var kommen saa
højt til Vejrs, som han senere kom, havde han 1659-60 haft en
langvarig og bitter Strid med Professorerne i Almindelighed og
Dr. Chr. Ostenfeld (XII, 464) i Særdeleshed angaaende et Par
Sager, som i og for sig ikke vare af stor Betydning, men dog
behandledes som Hovedsager. Den ene angik Besættelsen af 
Degneembedet i Universitetets Patronatskald Taarnby, den anden drejede
sig om Udbetalingen af det Legat til Universitetet, Biskoppens
Svoger Dr. Henrik Fuiren (V, 488) havde stiftet. Disse
Stridigheder førtes med en saadan Paastaaelighed fra begge Sider, at
Kongen maatte lægge sig imellem for i det mindste at faa en ydre 
Fred tilvejebragt. At S. imidlertid, som Forholdene vare, maatte
gaa af med Sejeren, var omtrent en Selvfølge.

At en Biskop, der som S. var kongl. Raad samt Medlem af
Statskollegiet og Højesteret, ikke kunde faa megen Tid til at tage
sig af det ham paahvilende kirkelige Tilsyn, kan ikke forundre
nogen. Sommeren synes han til Dels at have tilbragt paa sit
Lyststed Ebberødgaard, da det berettes, at han oftere holdt
Præsteordination i Birkerød Kirke. Imidlertid er S.s Stilling til Kirken
og Præsterne ikke uden Mærkelighed. Ham skyldes Stiftelsen (1659
og 62) af den gejstlige Enkekasse for Sjællands Stift, der har været
en meget gavnlig Foranstaltning. Særlig Opmærksomhed fortjener
hans Plan om Oprettelsen af et Konsistorialkollegium, under hvilket
alle Sager vedrørende Kirke og Universitet, Skole- og Fattigvæsen
samt Legater skulde henlægges, altsaa hvad vi vilde kalde et eget
Ministerium eller Departement for Kirke- og Undervisningsvæsen
samt tillige en gejstlig Højesteret. Utvivlsomt har det været S.s
Tanke, at han selv skulde være Præses for dette Kollegium og
saaledes blive Ærkebiskop ikke blot af Navn, men ogsaa af Gavn;
for øvrigt kunde Planen være god nok. Gjennemført blev den
dog ikke. Vi have endnu S.s Udkast til en Instrux for Kollegiet
(Ny kirkehist. Saml. V, 239 ff.); men vi vide ikke, paa hvilket
Skjær Planen er strandet. -- De kongl. Privilegier, som 24. Juni
1661 bleve givne Gejstligheden, maa sikkert i alt væsentligt betragtes
som S.s Værk.  De sigte -- selvfølgelig med Underkastelse under
den absolute Kongemagt -- til at skaffe Kirken og Gejstligheden
en vis Selvstændighed og Uafhængighed af de verdslige Myndigheder 
(Lensmænd, Fogeder osv.); men ikke alt, hvad der i disse Privilegier 
fremstilles som Velgjerninger mod Præsterne, var det i
Virkeligheden. Navnlig gjør det et utiltalende Indtryk, at det
betegnes som en «synderlig Naade», at Præsterne «maa (dvs. skulle)
tilforhandle sig deres Præstegaardes Bygninger», medens det faktisk
var et Skattepaalæg paa dem (om end mod Erstatning af Eftermanden 
i Kaldet), opfundet af S. for at skaffe Penge til at dække
over, at Kongen under Krigen havde forbrugt Fattigvæsenets
Kapitaler og Legatmidler i Kjøbenhavn. Der er noget hykkelsk i den
Maade, hvorpaa S. her har ladet Kongen være Velgjører mod Præsterne. 
Men det kan for øvrigt ikke nægtes, at Privilegierne indeholdt 
adskilligt, der i væsentlig Grad har bidraget til at sikre den
danske Præstestand taalelige Kaar i vanskelige Tider. -- Værre
var det med Forordningen af 24. April 1664, hvorved Præsterne 
paa Landet indtil videre gjordes til Opkrævere af den ny 
Konsumtionsskat; thi derved bleve de i egentlig Forstand Posekiggere, en
Bestilling, der næsten med Nødvendighed maatte gjøre dem forhadte 
af deres Sognefolk og bevirke, at Præstens Besøg betragtedes
som en ubehagelig Husundersøgelse, da han skulde holde Regnskab 
med enhver Skjæppe Korn, der bragtes til Mølle, ja endog
med de smaa Kvantiteter, der i Hjemmene maledes paa Haandkværn, 
og kræve Afgift deraf. Har S. ikke, for at lette Skattens
Indkrævning, selv givet Anvisning paa Præsterne til denne forhadte
Bestilling, saa har han i ethvert Tilfælde ikke gjort Saadanne
Modforestillinger, at denne Nedværdigelse af Standen kunde blive
afværget. -- Rosværdigt er det derimod, at han ved at forestille
Kongen, at det ikke gik an at fylde det theologiske Fakultet med
Tyskere, fik et Par Saadanne bortsendt, efter at de allerede havde
indfundet sig i Kjøbenhavn. Han gjorde nemlig med god Grund
gjældende, at det vilde være den sikreste Vej til at berøve de
dygtigste danske Theologer al Lyst til Fremskridt, naar Udsigten
til disse Lærerstillinger var dem betaget.

Skjønt S.s Karakter ikke gjør noget ublandet godt Indtryk,
vil ingen dog kunne nægte, at han har været en betydelig
Personlighed, vel egnet til at sætte store Ting i Værk.  Er han end
maaske bleven beruset af den store Medgang, har han dog ogsaa
haft tiltalende Egenskaber. I alt Fald tyder den Mindetale,
Professor Matthias Foss (V, 266) holdt over ham, derpaa. Thi, skjønt
Foss var noget besvogret med S., bære adskillige af hans rosende
Udtalelser om den afdøde Biskop dog i den Grad Paalidelighedens
Præg, at deres Rigtighed næppe kan betvivles, selv om man
afskriver en Del paa «Elogens» Konto. Dr. Chr. Ostenfeld, der
havde haft saa skarp en Strid med S., udstedte det akademiske
Program over ham, og i det er selvfølgelig ethvert Spor af
gammelt Nag forsvundet.

S., der i sine sidste Aar havde lidt af nogle Sygdomsanfald,
sad dog i Højesteret Dagen før sin Død. Da Budskabet om hans
Bortgang (26. Juli 1668) naaede Odense, sagde Professor Jacob
Bircherod: «Jeg maatte nok tænke, at Manden ikke skulde leve
længe; thi den sidste Gang, for 5 Uger siden, jeg besøgte ham i
Kjøbenhavn, var han saa ydmyg, fryndlig og beleven, som jeg
aldrig havde set ham før at være.» S. blev 62 Aar gammel. Ved
hans Jordefærd i vor Frue Kirke var der, som Jens Bircherod siger,
«en stor Folketrænge» samlet. 

Inden sin Død havde S. oprettet forskjellige Legater for
trængende, og disse forøgedes af hans Enke, ovennævnte Marie Fuiren
(d. 1694). Deres Søn Frederik S. arvede Svendstrup Gaard og Gods.
Da han en Gang havde forbrudt sig mod de strænge Jagtlove ved
at føre «en fuld Jagt» ind paa den kongelige Vildtbane, og det
blev meldt til Christian V, sagde Kongen: «Det har Hr. S. Ret
til; han er vor Jægermester», og lod strax et antedateret Patent
for ham som saadan udfærdige. Svanø Gods tilfaldt Dr. Jens Foss,
der var gift med Bispens Datter Anne Margrethe S. En anden
Datter, Søster S., blev i 2. Ægteskab gift med Dr. Hans Bagger
(I, 424), Faderens 2. Eftermand paa Sjællands Bispestol.

Zwergius, Siellandske Clerisie S. 255 ff. 
Engelstoft og J. Møller, Hist. Calender I. 
Ny kirkehist. Saml. VI.

H. F. Rørdam.



Swane, Hans Jørgen, 1821-1903, Biskop, Søn af Mægler Lars 
S. og Julie Annette f. Clausen, Datter af Stiftsprovst H. G. C. 
(III, 606). Han er født i Kjøbenhavn 27. Okt. 1821, blev Student
fra Borgerdydskolen paa Christianshavn 1838 og tog theologisk
Embedsexamen 1843. I Universitetsaarene øvede især Martensen
Indflydelse paa hans aandelige Udvikling. 1846 rejste han
udenlands og tilbragte bl. a. 6 Maaneder i Rom. Dette gav Anledning
til, at han efter sin Hjemkomst efter kongl. Beskikkelse blev sendt
som Huslærer for Thorvaldsens Dattersøn til Rom, hvor han blev
til Slutningen af 1848 og saaledes blev Vidne til Revolutionen.
Ved sin Hjemkomst blev han 1849 Adjunkt i Sorø, hvor han
stod i nært Forhold til Ingemann og J. F. Fenger. 1857 udnævntes 
han til Sognepræst for Hjermind-Le-Hjorthede i Viborg Stift
og 1860 til Provst for Middelsom og Sønderlyng Herreder. 1868
blev han Sognepræst for Følleslev og Særslev paa Sjælland og
Provst for Skippinge og Ods Herreder, 1871 Stiftsprovst i
Viborg og Sognepræst for Domkirken og Asmild-Tapdrup og 1877
Biskop for Viborg Stift fra 1. Maj 1878. Han søgte som saadan
ud fra sit kirkelig konservative Standpunkt ved flittige Visitatser
og saa nøje personlig Tilnærmelse til Præsterne som muligt at
virke hen til, at Særretningerne ikke fik Overtaget, men at det
evangelisk-lutherske vedblivende gav Stiftet sit kirkelige Præg, medens
han dog bestandig anerkjendte Særretningernes relative Betydning.
Han har medvirket til, at der i Viborg er opført et Menighedshus,
som benyttes af alle Retninger. Det skyldes ogsaa ham, at der i
Stiftet er oprettet en Forening for forsømte Børns Opdragelse, der 
nu støttes af den overvejende Del af Menighederne. 1901 saa S.
sig paa Grund af Svagelighed, foraarsaget ved et Ulykkestilfælde,
nødsaget til at søge sin Afsked, som bevilgedes ham med
Tilkjendegivelse af Kongens Paaskjønnelse af hans Dygtighed og
Nidkjærhed. -- S. ægtede 1850 Magdalena Sørenna Bruun (f. 1827),
Datter af Konferensraad P. D. B. (III, 178). Han blev 1887
Kommandør af Danebrog af 2. Grad, 1894 af 1. Grad, 1900 Storkors,
og døde 23. Juni 1903.

Elvius, Danmarks Præstehist. 1869-84 S. 16 f.

L. Koch.



Svane, Hans Marius, 1800-28, Jurist, var født i Kjøbenhavn 
22. Juni 1800, Søn af Supercargo, Brygger og Tømmerhandler
Hans S. og Johanne Marie f. Gad. Han blev dimitteret fra
Frederiksborg Skole 1816 og underkastede sig i 1820 den juridiske
Embedsexamens theoretiske og i 1823 dens praktiske Prøve; han naaede
kun at blive Volontær i det danske Kancelli, da han døde allerede
6. Marts 1828. -- Om S.s mangesidige Interesser vidne hans
efterladte Skrifter: «Natur og Kunst, et filosofisk-poetisk Forsøg» (1820),
som han sammen med T. Algreen-Ussing udarbejdede til Erhvervelse 
af en udsat Pris, der dog ikke tilkjendtes dem, «Forklaring
over enstydige danske Ords Bemærkelse» (1825), «Smaa poetiske
og filosofiske Forsøg» (1826) og endelig en Samling «Juridiske
Afhandlinger», som han 1824 udgav sammen med Algreen-Ussing,
et Forsøg til en systematisk Fremstilling af de forskjellige
Løsagtighedsforseelser, der dog ikke har nogen større videnskabelig Værdi.

Erslew, Forf. Lex.

H. Munch-Petersen.



Svane, Ole Henrik, 1740-1825, opvakt Lægmand, er født 
i Kolsbæk i Nordsjælland. Forældrene vare fattige Smaafolk, og
han kom tidlig ud at tjene; siden sattes han i Skomagerlære i
Kjøbenhavn, og baade her og paa en Svenderejse i Berlin kom
han under herrnhutisk Paavirkning, som han dog senere frigjorde
sig fra. 1780 rejste han efter et formentlig guddommeligt Kald til
Svendborg, hvor han sluttede Venskab med en Snedker R. Klink,
i hvis Hus i Kjærteminde han opholdt sig fra 1814. Hos Klink
holdtes der smaa gudelige Forsamlinger, i hvilke Chr. Madsen (XI, 7)
fik sin første Vækkelse. Baade Klink og S. inddroges i de
Undersøgelser, som Chr. Madsens Optræden fremkaldte, dog uden at
nogen af dem videre forulempedes. S. optraadte ikke selv som
Prædikant, men ved sin inderlige og varme Tro paavirkede han
mange. Han døde 3. Juli 1825.

F. Nygård, Kristenliv i Danmark gennem 100 Aar S. 136 ff.

L. Koch.



Svanevedel, Herman Frands, d.1697, s. v. Schwanewede (XV, 392).



Svaning, Hans 1503-84, kongl. Historieskriver, var født i
Landsbyen Svaninge i Fyn. Hans Forældre vare Bønderfolk; men
han havde en Slægtning i den gejstlige Stand, M. Jens Andersen,
Kansler hos Biskoppen i Odense, der hjalp ham til at studere.
Der fortælles, at han i sin Barndom var halt og skjævbenet, men
at han ved et pludseligt Fald fik sin Førlighed. Han gik i 
Kjøbenhavns Skole, medens Christiern Thorkelsen Morsing (XI, 472)
var Rektor her (o. 1519), og han havde siden meget at fortælle
fra den Tid, da Sigbrit dominerede i Kjøbenhavn og lod de 
fornemme Herrer staa uden for sin Gadedør i Regn og Slud, medens
hun formente de fattige Skolepeblinger at gaa om og tigge deres
Føde, som de vare vante til. Efter at have studeret nogle Aar
ved Kjøbenhavns Universitet kom S. 1529 til Wittenberg, hvor han
forblev længe og 1533 tog Magistergraden. Han maa allerede her
have givet sig af med historiske Studier, da Melanchthon et Par
Aar efter, at han var kommen hjem, foreslog Christian III at lade
ham beskrive den danske Reformationshistorie. For øvrigt omtales
det, at han med megen Venlighed tog sig af yngre danske 
studerende, der opholdt sig i Wittenberg. Midlerne til sit eget lange
Ophold der har han maaske faaet derved, at Indtægten af et
Præstekald i Fyn var ham tillagt, mod at han sørgede for, at det
blev tilbørlig betjent af en Kapellan. I alt Fald havde han 1532
faaet kongeligt Løfte paa noget saadant. 1539 blev han kaldet til
Professor i Rhetorik ved Kjøbenhavns Universitet, men indtog dog
kun i 2 Aar denne Stilling, da han 1541 blev Lærer for den 7aarige 
Tronfølger, Prins Frederik (II). 1548 fulgte han denne paa 
hans Hyldingsrejse til Norge, ved hvilken Lejlighed han ved sin
Opfordring bevægede Laurents Hansen (VII, 29) til at oversætte en
Del af de norske Kongesagaer paa Dansk. Som Løn for sin Lærergjerning 
aflagdes S. med Kapitelspræbender i Roskilde, Lund og
Ribe. Paa sidstnævnte Sted fik han 1547 Dekanatet med Løfte
om det første ledige Kannikedømme.

Da Prinsen var 18 Aar gammel, var hans Læretid forbi, og
S. trak sig nu tilbage til sit Prælatur i Ribe, hvilken By blev hans
fremtidige Hjem, skjønt han 1553 udnævntes til «Danmarks Riges
Historicus». Men den Gang vare de historiske Kilder ingenlunde
saaledes samlede i Kjøbenhavn, som de siden bleve. Den Opgave 
der blev stillet S., var at fortsætte Saxos Historie indtil hans egen
Tid. For at faa Stof til et saadant Værk berejste S. forskjellige
Dele af Landet for navnlig i Klostrenes Bogsamlinger og Arkiver
at udsøge, hvad der kunde tjene til hans Formaal. Snart bleve
imidlertid hans Tid og Flid tagne i Brug til andre litterære 
Opgaver, nærmest af politisk Art, i det Regeringen benyttede ham til
at besvare et nærgaaende Angreb paa Danmark, som den afdøde
svenske Ærkebiskop Johannes Magnus var fremkommen med i sit
(efter hans Død udgivne) Værk «Gothorum Sveonumqve historia».
Det var navnlig Kansler Johan Friis, der holdt paa, at den svenske
Forfatter burde gjendrives. 1559, da S. var færdig med sit Modskrift, 
fik Universitetets Professorer Befaling til at gjennemse det,
om de mulig kunde forbedre noget deri. De foresloge da ogsaa
nogle Forandringer, vistnok især for at mildne den skarpe Polemik;
men da disse Ændringer vare forelagte Kongen og Kansleren, fik
Professorerne dem tilbage med den Bemærkning, at hvad de havde
udslettet af S.s Bog, skulde blive staaende og intet lades ude,
«efterdi det er Sandingen». S.s Arbejde, der dels indeholdt en
Gjendrivelse af Johs. Magnus, dels en Fremstilling af Kong Hans'
Historie, blev da trykt. Men efter at det var færdigt fra Pressen,
maa man være kommen paa de Tanker, at det ikke var saa heldigt, 
at det udkom under den kongl. Historieskrivers Navn, da
det derved vilde faa et næsten officielt Præg. Man greb da til
den Udvej at udslette S.s Navn paa Titelbladet og i Steden derfor 
sætte den afdøde Professor Petrus Parvus Rosæfontanus' (XII, 556) 
samt derhos omtrykke nogle Blade for at give det Udseende
af, at det var et ældre Skrift, der væsentlig skrev sig fra den Tid,
da P. Parvus skulde have færdedes i Udlandet i Christian II's
Følge. I denne Skikkelse udkom da Bogen under Titel: «Refutatio 
calumniarum cujusdam Joannis Magni Gothi . . . Huic accessit
chronicon s. historia Joannis regis Daniæ in declarationem ejusdem
refutationis» (1560, faktisk 1561).

Vi kunne ikke her dvæle ved dette Skrifts senere Skæbne.
Snart efter dets Fremkomst fulgte det blodige Sammenstød mellem
de nordiske Riger i en mere end 7aarig Krig. Under denne blev
der atter lagt Beslag paa S.s publicistiske Evner, og han maatte
paa Regeringens Forlangende forfatte flere Afhandlinger til 
Gjendrivelse af svenske Fejdeskrifter, ligesom han senere under 
Lensstridighederne med Kongens Farbrødre, de slesvigske Hertuger,
maatte laane Regeringen sin øvede Pen. Men med Undtagelse af
ovennævnte «Refutatio» vides ingen af S.s Skrifter at være 
udgivne i hans Levetid. Hans «Retraktat eller Forklaring paa den
Beretning, som er nyligen udgangen de svenske til Vilje om alt
det, som er sket og forhandlet mellem de danske og de svenske»
(1565, trykt hos Rørdam, Hist. Kildeskrifter II) indeholder dog en
god Udredning af Aarsagerne til Krigen i Norden.

Det er vel sandsynligt, at disse publicistiske Hverv have sinket
S. i hans Arbejde paa Danmarks Historie. I ethvert Tilfælde gik
det langsomt fra Haanden, skjønt S. ikke savnede kraftige 
Opfordringer til at fuldende dette nationale Foretagende. Følgen var,
at den Mening efterhaanden dannede sig, at han dog ikke var sin
Opgave ret voxen. Det lader dog til, at han i alt væsentligt var
naaet til Frederik I's Tid; men saa fik Anders Sørensen Vedel,
der for øvrigt var S.s Svigersøn, 1578 Ventebrev paa det Prælatur
i Ribe, som var Historieskriverens Løn, og i Febr. 1579 fik S. 
Befaling til med det første at begive sig til Kongen med, hvad han
havde forfattet og sammendraget til Danmarks Historie, hvad enten
det var aldeles fuldendt eller ikke, og tage med sig, hvad gamle
Dokumenter han havde samlet, og overantvorde det alt sammen til
Kansler Niels Kaas, «paa det fornævnte danske Historie med des
større Frugt og Fuldkommenhed kunde forfærdiges og udgaa».
Værket blev nu overgivet til Universitetets Bedømmelse; men det
kom ikke videre. S. var jo ogsaa en gammel Mand og savnede
vistnok den Energi og Aandslivlighed, som hørte til for at lægge
sidste Haand paa Værket og drive paa, at det kunde komme for Lyset.

I mange Aar hørte nu S.s Arbejde til de Haandskrifter, der
gjemtes i Universitetsbibliotheket og gik fra den ene Historieskriver
til den anden. Huitfeldt har benyttet det efter en større Maalestok, 
og Meursius ikke mindre. 1658, da Krigen rasede mellem
Danmark og Sverige, fandt en eller anden, der vilde Danmark ilde,
det formaalstjenligt (i Frankfurt) at udgive den Del af S. s Værk,
der omhandlede Christian II's Historie. Denne Konge var nemlig
afmalet af S. med de sorteste Farver, og det var Vand paa 
Svenskernes Mølle, en Slags Forsvar for deres Overfald paa Danmark.
For øvrigt indeholder samme Historie maleriske Træk af S.s egne
Oplevelser eller Erindringer fra hans Ungdom, og saa upaalidelig
hans Christian II's Historie end er i mange Ting, maa den dog
altid raadspørges, naar man sysler med hin Tid. I det hele var
Stræng Paalidelighed just ikke S.s Sag; han synes mere at have
lagt Vind paa en livlig og anskuelig Fortælling, og naar han ikke
havde tilstrækkelige historiske Kilder, havde han Fantasi nok til
at udfylde det manglende ved Gætninger og dristige Kombinationer. 
Dog har han den Fortjeneste, at han med Flid har eftersøgt 
Kilder til vor Middelalders Historie, og man vil ogsaa kunne
finde paalidelige Efterretninger hos ham, som vilde have været
tabte, hvis han ikke havde optegnet dem. Vi maa derfor beklage,
at det meste af hans haandskrevne Efterladenskaber gik til Grunde
ved Universitetsbibliothekets Brand 1728.

S. døde i Ribe 20. Sept. 1584, 81 Aar gammel. I en fremrykket 
Alder havde han 30. Sept. 1554 ægtet den 15aarige Marine,
Datter af Borgmester Søren Jacobsen Stage i Ribe. Hun blev
Moder til 15 Børn og døde 4. Juli 1615. Den svenske Historiker
Johs. Messenius, der i en senere Tid tog sig for at imødegaa S.s
ovennævnte Gjendrivelse af Johs. Magnus, siger om ham, at han
egnede sig bedre til at avle Børn end til at skrive Bøger («liberis
qvam libris procreandis aptior fuit»). Vi holde os dog hellere til
Vedel, af hvem S. (1567) omtales som en saare værdig og kundskabsrig 
Mand, «vir prudens, gravis et in omni eruditionis genere
excellens, maxime omnis antiqvitatis et historiarum peritissimus».

Rørdam, Historieskrivn. i Danmark efter Reform. S. 68 ff.
Rørdam, Kbhvns Universitets Hist. 1537-1621 I, 566 ff.                                                      

H. F. Rørdam.



Svaning, Hans Jensen, 1600-76, Præst og Historiker, var
født 28. Maj 1600 i Ribe. Hans Fader var Raadmand Jens Laugesen; 
Moderen, Dorothea, var en Datter af ovennævnte Historieskriver 
Hans Svaning, hvis Navn Dattersønnen fik. Paa Dansk
kalder denne sig stadig Svane ligesom hans bekjendte Fætter
Ærkebiskop Hans (Hansen) Svane; men det er dog blevet Skik at
kalde ham «den yngre Svaning» til Adskillelse fra Morfaderen.
Efter Skolegang i Ribe, Sorø og Lund blev S. Student 1620. Siden
rejste han udenlands i en Række Aar (1624-30), til Dels med
Understøttelse af Fru Kirstine Munk (XI, 525), besøgte Universiteterne 
i Wittenberg, Jena, Altorf og Basel og gjorde mange lærde
Bekjendtskaber. Kort efter sin Hjemkomst tog han 1630 Magistergraden 
i Kjøbenhavn og blev s. A. Rektor ved Sorø Skole. 1635
kaldedes han til Sognepræst i Besser og Onsbjærg paa Samsø,
hvortil der hørte en Herregaards Jorder, Bisgaard, de gamle 
Aarhusbispers Residens paa Øen. 31. Juli 1636 ægtede S. sin Formands, 
M. Elias Eisenbergs, Enke, Anne Jensdatter, en Borgmesterdatter 
fra Holbæk, ved hvilket Ægteskab han blev Stiffader til sin
Vens, Professor Stephen Hansen Stephanius', Hustru, Thale Eisenberg 
(s. foran S. 400). Tillige blev han Provst paa Samsø og døde
i denne Stilling 27. Sept. 1676.

S. var en velstuderet Mand og skrev en flydende latinsk Stil,
som hans talrige efterladte Breve vise. Tillige havde han arvet
Morfaderens Kjærlighed til Historien, hvilket han lagde for Dagen
ved flere Skrifter, saasom «Colossus Nebucadnetzaris magni, hoc
est de IV monarchiis libri XXV» (1634), «Chronologia Danica»
(1650), «Aureum chronologorum horologium» (1671) og «Diarium
Danicum, Tidstavle, udi hvilken findes antegnet, hvad udi 
Kongeriget Danmark sig haver tildraget i mere end 600 Aars Tid». Det
sidste Skrift blev ikke trykt, derimod udgav Professor Søren Lintrup 
1710 et andet Haandskrift af S., nemlig «L. A. Senecæ Theologia 
naturalis contemplativa, in locos communes digesta». -- Da
S.s Ven Stephanius døde 1650, inden han havde faaet sin Christian
III's Historie fuldt udgiven, sørgede S. for Udgivelsen og forsynede,
Værket med en Fortale. -- Blandt de ovennævnte Skrifter er
«Chronologia Danica» af størst Betydning. Ganske vist er den
første Del af Værket nu værdiløs, da S. ikke havde Kritik nok til
at skjønne, at de gullandske Fabler og Lyskanders derpaa byggede
Beregninger kun ere luftige Hypotheser; men Resten af Værket er
et for sin Tid respektabelt Forsøg i den historiske Kronologi, og
efter at Bogen var udkommen, vedblev S. at samle Supplementer
til et nyt Oplag, der dog ikke udkom; men Antegnelserne findes
i hans endnu bevarede Haandexemplar.

Moller, Cimbria  lit. I.
Rørdam, Hist. Saml. og Studier II, 142 ff.

H. F. Rørdam.



Svansø, Niels Andersen, --1555, Præst, topografisk Forfatter. 
Hans Fødested kjendes ikke med Vished; thi skjønt han i
et Kongebrev (1541) kaldes «Magister N. S. fra Ribe», kunde dog
den Forkjærlighed, hvormed han i sin Danmarks Beskrivelse dvæler
ved Fyn, tyde paa, at han stammede der fra. 1526 ell. 27 skal
han være bleven Præst ved St. Ibs Kirke i Varde. Reformationens
Indførelse i denne By synes især at skyldes ham. Der fortælles
dog, at han blev ilde mishandlet af Papisterne i Varde og derfor
maatte flygte til Viborg, hvor han var Lektor i Theologi ved 
Domkirken, indtil han 1540 kaldtes tilbage af Borgerne i Varde. Denne
Efterretning passer ikke godt til, hvad vi ellers vide om S. Det 
er nemlig vist, at han 1537 blev indskreven ved Universitetet i
Wittenberg. Da Bugenhagen 1541 skrev til Christian III og
anbefalede ham som en Mand, der var brugbar ved Universitetet
eller paa en Prædikestol, hvis Kongen ikke skulde foretrække at
give ham et Stipendium at studere videre med, svarede Kongen,
at den kongl. Sekretær Herman Skeel havde berettet, at S. havde
forholdt sig gjenstridig mod Superintendenten i Ribe, som han
gjærne vilde have fortrængt for at sætte sig selv i hans Sted.
«Han bliver derfor af vore holdt for en Oprører, og de mene, at
der ikke er noget ved ham.» Da Bugenhagen imidlertid senere
paa ny anbefalede ham, tilstod Kongen ham i Jan. 1543 et
Stipendium. Senere vendte han tilbage til sit Præsteembede i Varde,
blev Provst i Vester Horne Herred og døde 1555. Aaret før sin
Død var han bleven forlenet med Kongetienden af Ovtrup Sogn. -- 
I Haandskrift efterlod S. en til Dels paa Vers affattet «Descriptio
Daniæ» (Uddrag deraf trykt i Suhms Nye Saml. I, 331 ff.), der
indeholder ret mærkelige Ting. Særlig fremtrædende er den
Skarphed, hvormed S. udtaler sig om, at den ægte, ældgamle danske
Adels Blod blev fordærvet ved Blanding med fremmede, og at
Udlændinger kom til Ære og Værdighed her i Landet med Tilsidesættelse 
af dettes egne Børn, Ytringer, der formodentlig kaste Lys
over hans Opposition mod Superintendenten i Ribe, M. Johan
Wenth, der var en født Tysker og ikke det danske Sprog mægtig.

Personalhist. Tidsskr. VI, 170 f. 
Kirkehist. Saml. 4. R. VI, 599 ff. 
(Norsk) Hist. Tidsskr. 3. R. I, 331.

H. F. Rørdam.



Svarteskaaning, Niels Jensen, --1410, hører til de 
Adelsmænd, der spillede en fremtrædende Rolle i Dronning Margrethes
Tid, og har sikkert været en af hendes mest trofaste og energiske
Tilhængere. Om hans Energi vidner det, at han under Kong
Olufs Regering nævnes blandt de danske, hvem Hanseaterne
beskyldte for at drive Sørøveri; næppe har dette dog været helt mod
Margrethes Onske, og allerede 1381 viste hun N. S. sin Gunst ved
at forlene ham med noget forbrudt Gods i Halland. Da Margrethe
siden vendte sig imod Kong Albrecht i Sverige, var N. S. den
første, hun sendte i Felten; i Vinteren 1388-89 belejrede han den
stærke Borg Axevalla i Vestergøtland, og det var under et Forsøg
paa at bringe Undsætning hertil, at Albrecht led sit knusende
Nederlag og selv blev Dronningens Fange. Fra nu af forblev N. S.
i Sverige, hvor Margrethe betroede ham vigtige Stillinger; først 
befalede ban paa det erobrede Axevalla, dermed forenede han
andre Len, især Øresten med Mark, endelig forflyttedes han til
Nykøpingshus i Sødermanland, som han beholdt til sin Død. Han
har sikkert styret disse store Len til Margrethes Tilfredshed, men
han glemte heller ikke sin egen Fordel, og ligesom Abraham
Brodersen (I, 384), hvem han synes at have staaet personlig nær,
vidste han at skaffe sig rigt Gods i Sverige, bl. a. 2 Herregaarde
i Vestergøtland. Han kom ogsaa i Forbindelse med Sveriges store
Adelsslægter, og hans eneste Søn, Jens, blev gift med en Datter af
den rige Nils Boson (af Ætten Natt och dag). Efter N. S.s Død
1410 blev denne Søn, der oftest kaldes Hr. Svarte Jøns, i Sverige;
Erik af Pommern gjorde ham dog en Tid til Høvedsmand paa
Akershus, hvor han spillede en Rolle under den norske Bondeopstand 
i 1436, men kort efter vendte han igjen tilbage til Sverige,
og da her Bruddet kom med Danmark, sluttede han sig til
Svenskerne. Af hans 2 Sønner blev i Carl Knutssons Tid den ene
svensk Rigsraad, den anden Lagmand i Vestergøtland.

Erslev, Dronn. Margrethe S. 95. 163. 259 f. 269. 
Styffe, Bidr. t. Skandin. Hist. III, S. CCLV f.                                                                      

Kr. Erslev.

 --1595, til Harridslevgaard">

Svave, Johan, -1595, til Harridslevgaard, var Søn af 
Jørgen S. til Harridslevgaard og Cathrine v. Buchwald og blev 1581
Hofjunker. Ved sin Fratrædelse fra denne Stilling 1584 erholdt
han Sorø Kloster i Forlening, men da dette Kloster 1586
omdannedes til en adelig Skole, erholdt han en større og
ansvarsfuldere Stilling som Lensmand paa Vordingborg, hvorfra han 1589
forflyttedes til Arensborg paa Øsel. Som Lensmand her døde han
1595, ugift.                                                                                  

Thiset.



Svave, Peder, 1496(1492)-1552, Diplomat, Rigsraad, var født 
i Byen Stolpe i Pommern 1496 eller, efter andre Opgivelser, 1492;
baade Faderen, Gregorius Schwabe, og Moderen, Elisabeth v. Zitzwitz,
vare af gammel pommersk Adel. Som yngste Søn bestemtes han til
at gaa den gejstlige Vej og studerede, efter at have modtaget sin
første Undervisning i Stolpe og Stettin, først ved Universitetet i
Løwen og fra 1517 i Leipzig. Her henledte han Opmærksomheden
paa sig ved et Forsvarsskrift for sin Lærer Petrus Mosellanus i
dennes Strid med en anden Professor ved Universitetet. Han viste
sig heri som en slagfærdig og skarp Modstander og som en kyndig
Bruger af det latinske Sprog. 1519 eller 1520 drog han til 
Wittenberg, hvor han en Tid boede i Melanchthons Hus og traadte i
nær Forbindelse baade med denne og Luther. I 1521 var han en
af de meget faa, der ledsagede Luther paa Rejsen til Worms, et
Bevis paa, hvor stor Pris denne satte paa ham. Da Luther paa
Tilbagevejen fra Worms var ble ven overfalden og sat paa
Wartburg, drog P. S. til Pommern for at arbejde for den lutherske
Læres Udbredelse. Han virkede først i Klosteret Belbuck, hvis
Abbed af Bugenhagen var bleven vunden for Reformationen, og
siden i sin Fødeby Stolpe. Paa Grund af hans reformatoriske
Virksomhed lod den katholsksindede Hertug Bogislav ham fængsle,
men ved formaaende Venners Hjælp kom han snart igjen fri. 1523
blev han immatrikuleret ved Universitetet i Greifswald og virkede
derefter i nogen Tid som Lærer ved dette Universitet. Ret længe
kan det dog ikke have været, da han senest 1526 og maaske
allerede tidligere traadte i dansk Tjeneste.

I hvilken Egenskab han er bleven indkaldt til Danmark og
ved hvis Mellemkomst, vide vi ikke. Maaske har han paa
Rigsdagen i Worms gjort personligt Bekjendtskab med Hertug
Christian og Johan Rantzau, maaske er det den pommerske
Hertugdatter Dronning Sophie, der har bevirket hans Indkaldelse. Fra
1526 af nævnes han i alt Fald stadig som Lærer for hendes ældste
Søn, Hertug Hans. Lige fra sin Ankomst her til Landet var P. S.
dog ogsaa bleven brugt i andre Retninger. Christian II's
Fordrivelse havde givet Anledning til en hel publicistisk Fejde mellem
de 2 stridende Parter, og her kom den humanistisk dannede P. S.s
Pen til god Nytte. I 1526 skrev han et skarpt Svar («Responsio
ad calumnias Christierni patruelis») paa et af Cornelius Scepper
forfattet Forsvarsskrift for Christian II; senere forfattede han et
udførligt Forsvarsskrift for hele Frederik T s Optræden over for
Christian II foruden flere mindre publicistiske Arbejder. Han var
tillige hurtig bleven en meget brugt Mand ved de diplomatiske
Forhandlinger med Udlandet, først som Kongens Raad og
Kammersekretær hjemme, senere som Gesandt. Da han beherskede det
latinske Sprog til Fuldkommenhed, var det væsentlig de Forhandlinger, 
der skulde føres paa Latin, som overdroges ham.

I 1528 gik han som Gesandt til Frankrig for at skaffe 
Kurfyrsten af Sachsen og Landgreven af Hessen Understøttelse der
fra; 1531 sendtes han paa ny til Frankrig og der fra til England
for at modvirke Christian II. Da Kongen af Frankrig paa denne
Sendelse havde stillet Danmark Hjælp i Udsigt mod Christian II, 
sendtes P. S. efter Christian II's Indfald i Norge atter til Frankrig
i Jan. 1532 for at anmode om Hjælp. Det lykkedes ham ogsaa efter
lange Forhandlinger med den franske Konge at faa denne til at
rykke ud med 20000 franske Kroner. Trods alle disse Rejser vedblev
S. stadig at fungere som Hertug Hans' Lærer, dog med Bistand af
Herman Bonnus, og skal endog være bleven Professor ved
Universitetet; Forelæsninger vides han dog ikke at have holdt,
derimod var han 1530-31 Universitetets Rektor. I 1534 opholdt han
sig paa Nyborg Slot med sin Elev og flygtede forklædt med ham
til det faste Sønderborg Slot, da de grevelige begyndte at true
Fyn. I Begyndelsen af 1535 sendte Christian III ham paa en stor
Gesandtskabsrejse til Nederlandene, England og Skotland for at
forhindre, at der her fra ydedes Lybekkerne og deres Tilhængere
Hjælp. Ikke saa snart var han hjemkommen her fra, før han i
Sept. s. A. sendtes til Frankrig. Paa Tilbagevejen deltog han i
det schmalkaldiske Forbunds Møde i Schmalkalden i Dec. 1535 og
var vistnok ogsaa med ved Forhandlingerne med Lybek i
Hamborg i Begyndelsen af 1536. Til Løn for sin tro Tjeneste var S.
i Nov. 1535 bleven forlenet med Dekanatet i Roskilde Domkirke.
I Efteraaret 1536 omgikkes S. med Planer om at forlade dansk
Tjeneste, hvilket maaske har hængt sammen med, at Hertug Hans
da blev sendt til Preussen. Hertug Philip af Wolgast anmodede
Christian III om at bevilge S. Afsked, da han nu vilde vende
tilbage til sit Fædreland. Om S. har været misfornøjet med sin
Stilling, vides ikke; der er dog forskjelligt, der tyder derpaa.
Christian III vilde nødig give Slip paa en saa duelig Mand som S.,
der tilmed sad inde med saa mange Statshemmeligheder. Hertug
Hans intercederede hos Broderen for S., og Resultatet blev da
ogsaa, at S. blev i Danmark. Hans Stilling blev nu mere
betrygget; i Sept. 1537 forpligtede han sig til altid at blive i
Danmark, og til Gjengjæld forlenedes han afgiftsfrit med Gjorslev Gaard
og Gods og fik Løfte om, at Kongen, naar S. vendte hjem fra
den Rejse til Frankrig, som han lige stod i Begreb med at
tiltræde, vilde tilskjøde ham for 1000 Gylden af Gjorslev Gods. I
1539 fik han Skjøde paa en Gaard i Kjøbenhavn, og i 1540
tilskjødede Kongen med Rigsraadets Samtykke ham Gjorslev Gaard
og Gods. Ved sit Giftermaal med Else Skave, Datter af Mourits
S. til Eskildstrup og Elline Bille, blev han fuldstændig optagen i
den danske Adels Kreds. Han indtog nu en meget anset Stilling;
som Indehaver af Dekanatet i Roskilde var han en af 

Universitetets Konservatorer, og i 1543 valgtes han til dets Rektor, den
eneste Rektor efter Reformationen, der ikke samtidig har været
Professor. Senest fra 1548 var han Medlem af Rigsraadet.

S. s Hoved virkefelt vedblev dog bestandig at være den
udenrigske Politik. I Efteraaret 1537 var han som nævnt bleven sendt
til Frankrig. Tilbagevejen lagde han over Strasburg og Hessen
og deltog derefter i det schmalkaldiske Forbunds Møde i Brunsvig
i Marts-April 1538. Efter Mødets Slutning sendtes han paa ny
til Frankrig, i Forening med Eske Bille og sachsiske og hessiske
Gesandter, for at forhandle om Forbund mellem Frankrig og det
schmalkaldiske Forbund. I Sommeren 1539 ledede han hjemme
Forhandlingerne med nogle engelske Sendebud, der vare komne
for at tilbyde Danmark Forbund, men i Dec. maatte han igjen ud,
denne Gang til Nederlandene, hvor han i April 1540 var med til
at slutte Genter-Traktaten. I 1541 deltog han i Forhandlingerne med
Kejseren og Pfalzgrev Frederik i Regensburg, hvorover han har
efterladt sig en vidtløftig Protokol. Strax efter sin Hjemkomst her
fra sendtes han i Efteraaret 1541 med Eske Bille og Erik Krabbe
til Frankrig, hvor de afsluttede Forbundstraktaten i Fontainebleau
29. Nov. 1541. I 1543 deltog han i de resultatløse Forhandlinger
i Kampen og i 1544 i Forhandlingerne i Speier, der førte til den
endelige Fred med Kejseren. I 1545 deltog han paa Kongen af
Danmarks Vegne i et af Kurfyrsten af Sachsen og Landgreven af
Hessen sammenkaldt Møde af det schmalkaldiske Forbund i
Frankfurt a. M., og i 1547-48 var han Gesandt hos Kejseren og ved
Rigsdagen i Augsburg. -- S. døde paa Gjorslev 16. Marts 1552.
Hans Enke levede endnu 1563.

Sandvig, P. S. (1777). 
Geheimearch. Aarsberetn. III og IV. 
Rørdam, Kbhvns Universitets Hist. 1537-1621 I, 409 ff.

L. Laursen.



Svedstrup, Christian August, 1853-93, Astronom, fødtes i 
Bøvling i Jylland 8. Okt. 1853 som Søn af Lieutenant Johan
Vilhelm S. og Elisabeth Eleonora f. Busch. 1872 blev han Student
og gav sig til at studere Astronomi. 1874 fik han Ansættelse i
Sparekassen for Kjøbenhavn og Omegn og var siden 1884 Chef for
dennes Østerbrosafdeling. Han døde 13. Okt. 1893 efter nogen
Tids Sygelighed. Ved Siden af sin Virksomhed i nævnte Sparekasse 
dyrkede S. med Iver den beregnende Astronomi. I «Astronomische 
Nachrichten» har han offentliggjort en hel Del Kometbaneberegninger 
og et Bidrag til Kometbanernes Statistik. 1885 vandt 
han Videnskabernes Selskabs Guldmedaille for en Afhandling om
de smaa Planeter mellem Mars og Jupiter. Et med Understøttelse
af Carlsberg-Fondet paabegyndt større Arbejde om Komet I 1886
efterlodes ufuldført. S. ægtede 1880 Anina Marie Schougaard, der
overlever ham.

C. F. Pechüle.



Svedstrup, Edvard Alexander, f. 1864, Forfatter. A. S. er 
født 1. Nov. 1864 paa Marienlyst ved Helsingør som Broder til
ovfr. nævnte Astronom Chr. Aug. S. 1883 blev han Student fra
Frederiksborg lærde Skole, begyndte strax paa det theologiske
Studium, men blev først theologisk Kandidat 1891, eftersom han i
Studenteraarene maatte ernære sig selv, dels som Tegner, dels som
Medarbejder ved «Berlingske Tidende» og «Illustr. Tidende», hvori
han under Mærket «Svend Ellekilde» skrev en Række fornøjelige
Smaanoveller, hvis Motiver fortrinsvis hentedes fra Fisker- og
Sømandslivet. Efter yderligere at have uddannet sig som Maler
bosatte han sig paa sin Ejendom «Ellestuen» ved Hellebæk og har
siden udelukkende været optaget af litterær og kunstnerisk
Virksomhed. I 1897 udgav han «Fra Kong Georgs Land», en
Samling Korrespondancer til «Berlingske Tid.» fra Grækenland under
den græsk-tyrkiske Krig med Illustrationer efter hans egne
Skitsebøger, 1898 «Svend Ellekildes Historier» og 1902 «De danskes
Vej --», et rigt illustreret Værk, hvori han, livlig og frisk, fortæller
om «Valkyrjens» Togt til Østasien 1899-1900, i hvilket han deltog
som Repræsentant for «det store nordiske Telegrafselskab». -- S.
ægtede 1892 Vilhelmine Birgitte Kierboe, Datter af Brænderiejer K.
i Helsingør.

Sophus Bauditz.



Svegning, Peder Olufsen, --1671, Præst og Salmedigter,
blev Student fra Slagelse Skole 1632, men var sikkert norsk af
Fødsel. Han skal have været Præst i Stavanger Stift, førend han
1648 blev Sognepræst paa Stord i Søndhordland. Her havde han
aarelange Tvistigheder med den voldsomme Adelsmand Bernt
Orning, som boede i Sognet. En Herredagsdom afgjorde 1656 Striden
til Præstens Fordel. Værre gik det denne, da der 1668 af Almuen
klagedes over, at han jævnlig mødte beruset til gejstlige
Forretninger, hvorhos han tiltaltes for Ulydighed mod Biskop og Provst.
Han blev 1669 suspenderet, hvorefter han rejste til Kjøbenhavn for
at søge Kongens Naade, men døde der 1671, før hans Sag blev
paadømt. S. var en flittig og ikke ubegavet Salmedigter. 1668 
udgav han «Aurora eller ny Morgenrøde», indeholdende Salmer
og Bønner til hver Dag i Ugen, hvoraf Kingo har optaget nogle
i sin Kirkesalmebog. Utrykt haves andre omfangsrige Samlinger
af aandelige Sange fra hans Haand. Han var gift med Maren
Christensdatter Lind (f. 1645 d. 1730).

Lampe, Bergens Stifts Biskoper og Præster I, 232 f. 
Brandt og Helweg, Den danske Psalmedigtn. I, 336 ff.                                          

A. E. Erichsen.



Sveinbjørnsson, Thórður, 1786-1856, Justitiarius, Lovtextudgiver, 
fødtes paa Hvítárvellir i det vestlige Island 4. Sept. 1786
som Søn af Landbrugeren Sveinbjørn Thórðarson og dennes 1.
Hustru, Halldóra Jónsdatter. Efter at være dimitteret privat 1802
tjente han en Aarrække sit Udkomme paa Island ved Landarbejde
og som Kontorbetjent. Han indskreves ved Universitetet 1817,
underkastede sig juridisk Embedsexamen 1822 og havde desuden i
Studeretiden besvaret en historisk og en juridisk Prisopgave. 1822
udnævntes han til Sysselmand i Árness Syssel, ansattes 1834 i den
islandske Landsoverret, hvor han 1836 forfremmedes til Justitiarius;
1848 erholdt han Titel af Konferensraad. Som kongevalgt havde
han Sæde i Altinget fra dettes Oprettelse 1845. Han var 2 Gange
gift, men kun med sin sidste Hustru, Kjøbmandsdatteren Kirstine
f. Knudsen, som han ægtede 1840, har han efterladt sig Børn. Han
døde i Reykjavik 20. Febr. 1856.

Th. S. har for det Arnamagnæanske Legat besørget
Kvartudgaven af den islandske Lovbog «Graagaas» I-II (1829), i det
han har redigeret Texten og vedføjet latinsk Oversættelse m. v.,
hvorimod den udførlige Indledning skyldes J. F. V. Schlegel. Dette
vidtløftige og vanskelige Arbejde stillede store Fordringer, som
næppe den Gang kunde fyldestgjøres; Udgaven lider da ogsaa af
forskjellige Svagheder, navnlig foranledigede ved de 2 Hovedtexters
Sammenblanding, saa at den rette Indsigt i denne mærkelige
Lovsamlings Beskaffenhed først senere gjennem V. Finsens
Enkeltudgaver har kunnet naas. 1847 udgav han for samme Stiftelse
Lovbogen «Járnsíða» med latinsk Oversættelse m. v. Af Th. S.s
islandske Forfattervirksomhed kan mærkes hans Redaktionsarbejde
i det af ham stiftede Sønderamtets Landhusholdningsselskab, for
hvilket han udgav «Búnaðarrit» 1839-46, og hans Udgave (med
tilhørende Biografi) af P. Vidalins «Fornyrði lögbókar». Han
omtales som en sindig, bestemt Mand af den gamle Skole, der ogsaa
over for nye Retninger vidste at gjøre sig gjældende. 
Erslew, Forf. Lex.
Tímarit III (1882), S. 263 f.
Sunnanfari V (1895), Nr. 1.                                                                                

Kr. Kaalund.

 1826-99, Politiker">

Sveinsson, Benedikt, 1826-99, Politiker, Søn af Præsten 
Sveinn Benediktsson og Kristin Jónsdatter, fødtes paa Gaarden
Sandfell i Öræfi i det sydostlige Island 20. Jan. 1826. Han
optoges i Reykjavik Latinskole 1846, men de forstyrrede Forhold 1850
(s. IV, 441) bevirkede, at han forlod Skolen og først 1852 efter
nogle Aars Huslærervirksomhed underkastede sig Afgangsexamen.
Som Student begav han sig til Kjøbenhavn, hvor han 1858 blev
juridisk Kandidat. Næste Aar ansattes han som 2. Assessor og
Justitssekretær ved den islandske Landsoverret, men Uorden af
forskjellig Art bevirkede hans Afskedigelse 1870. Dog konstitueredes
han 1874 som Sysselmand i Tingø Syssel, fik 1876 fast Ansættelse
og indehavde denne Stilling til 1897, da nan efter Ansøgning
entledigedes og tog Ophold i Reykjavik, hvor han døde 2. Avg. 1899.
Han havde 1859 ægtet Katrin Einarsdatter, men Ægteskabet
opløstes senere.

B. S. udnævntes 1861 til kongevalgt Altingsrnand og havde
fra nu af til sin Død uafbrudt Sæde paa Altinget, fra 1865
som folkevalgt Medlem, repræsenterede i Aarenes Løb 4 forskjellige 
Kredse og valgtes fra 1886 gjentagne Gange til Formand i
det samlede Ting eller dettes nedre Afdeling. Hans Interesse for
offentlige Anliggender var nærmest storpolitisk. Han sluttede sig
tidlig til Jón Sigurðsson (XV, 578), og efter dennes Død (1879)
skabte hovedsagelig han en ny Opposition og drev igjennem, at
Altinget 1881 gjenoptog Forfatningssagen med det Formaal at
udvide indenlandsk Selvstyre ved den udøvende Magts og det
ministerielle Ansvars Omordning og saa vidt muligt gjennemføre for
Island en politisk Ligestilling med Danmark, ledsaget af
selvstændige Institutioner paa alle Omraader. B. S. var en lidenskabelig
Natur og utrættelig Agitator, der ikke veg tilbage for at benytte
yderliggaaende parlamentariske Kampmidler. Hans Indflydelse var
dog næppe saa stor, som man kunde have ventet. Hans Stil er
ordrig og deklamatorisk, hans Fremstilling retsfilosofisk farvet eller
stærkt advokatorisk, i et ofte tungt og indviklet Sprog. Ved sin
abstrakt-doktrinære Opfattelse og ensidige Fastholden af et
formentligt Retsstandpunkt tilhørte han i visse Henseender en svunden
Tid og maatte ogsaa gjentagne Gange (1889, 1897) opleve betænkelige 
Frafald trods sit udpræget nationale Standpunkt. Sin Politik 
har han forfægtet i forskjellige Afhandlinger i Aarsskriftet
«Andvari» (1885, 1888, 1890-Tillægget, 1893) og desuden i særskilt
udgivne Smaaskrifter 1897 og 1899. Han var Medudgiver af Bladet
«Íslendingur» 1860-65.

Andvari XXV (1900), S. 1 ff.

Kr. Kaalund.



Sveinsson, Brynjólfur, 1605-75, Biskop, fødtes i Holt i 
Önundarfjord i det nordvestlige Island 14. April 1605. Hans
Forældre vare den derværende Sognepræst Sveinn Jónsson og dennes
2. Hustru, Ragnheiður Helgadatter, Enke efter Storbonden Gissur
Thorláksson. Efter 1623 at være dimitteret fra Skalholt Skole drog
han 1624 til Kjøbenhavns Universitet, hvor han med Fremgang
studerede til 1629, da han vendte tilbage for at søge sig en
passende Stilling paa Island. Men i Skalholt, hvor den aldrende
Biskop O. Einarsson i ham saa en Medbejler til Familiens
Magtstilling, mødte han kun afvisende Kulde, og efter at hans Valg til
Biskop 1631 efter O. Einarssons Død forgjæves var forsøgt
gjennemført over for en Søn af denne, Gísli Oddsson, forlod han atter
Øen for i Kjøbenhavn at fortsætte sine Studier. Her lagde han
sig efter Disputationsøvelser og dyrkede med stor Iver de klassiske
Sprog, saa at han endog med Lethed kunde udtrykke sig paa
Græsk, hvad han ved et tilfældigt Møde med en indfødt Græker
fik Lejlighed til at lægge for Dagen. 1633 opnaaede han
Magistergraden og var Aaret forud bleven ansat ved Roskilde lærde Skole,
hvor han som Konrektor virkede med Dygtighed til 1638, da han
fratraadte for at tiltræde en Udenlandsrejse. Forinden maatte han
dog aflægge et Besøg paa Island for at ordne sine Anliggender.
Under hans Ophold her døde Biskop G. Oddsson, og B. S., der
kun modstræbende gav efter, valgtes enstemmig til hans Efterfølger.
Saaledes nødtes han til at tilbringe den følgende Vinter i
Kjøbenhavn, hvor man nøjere prøvede Sagen og med Afvisning af hans
Undskyldninger stadfæstede Valget; sin Troskabsed til Kongen
maatte han i April 1630 aflægge i Gluckstadt. Efter
Tilbagekomsten til Hovedstaden ventede ham endnu en theologisk
Prøvelse af Sjællands Biskop, som derpaa indviede ham.

Efter ved Ankomsten til Island i Forsommeren 1639 at have
tiltraadt sit Embede udfoldede B. S. stor Virksomhed og viste sig
som en nidkjær Biskop og ypperlig Administrator saa vel angaaende
Tilsynet med Præstestanden og Skolen som Bestyrelsen af Kirkegodset. 
Ogsaa i Henseende til den gejstlige Lovgivning forstod 
han at faa forskjellige Ulemper fjærnede. Skoledisciplene søgte
han at bibringe sin egen Kjærlighed til de gamle Sprog og
vedligeholdt deres Kundskaber ved med de mere fremmelige at
fortsætte en latinsk Brevvexling. At han dog ogsaa forstod at vurdere
Talentet, selv hvor den klassiske Dannelse manglede, viser hans
Forhold til Salmedigteren H. Pjetursson (XIII, 126). Hans ydre
Optræden var værdig og ærefrygtindgydende, han skildres som en
stor, svær Mand med rødligt Haar og et vældigt, rødt Skjæg, der
bredte sig over hele Brystet, trods sin Alvor ingenlunde
utilgængelig, en gjæstfri Vært og rundhaandet Mand. Hans Indflydelse paa
Samtiden var overordentlig og forøgedes endnu mere, ved at han
snart blev en meget formuende Mand. Han var ikke uden Hang
til Mystik og vedkjendte sig, mærkelig nok, trods sin Stilling
Forkjærlighed for den katholske Tids Sæder og Skikke, hvad der
vistnok stod i Forbindelse med hans Sympathi med den i Kamp
for sin Tro faldne, sidste katholske Biskop i Holar, Jón Arason,
fra hvem han paa mødrene Side nedstammede. 1640 havde han
ægtet Margrét, Datter af Lagmanden Halldór Ólafsson, men af
deres Børn naaede kun 2 den voxne Alder, og intet af disse havde
Lykken med sig; begge døde unge, Datteren, en særdeles lovende
ung Pige, efter at være besvangret af en yngre gejstlig i Faderens
Hus. Mod Slutningen af sit Liv stod den gamle Biskop som
Enkemand og uden Afkorn; sine Midler testamenterede han til fjærnere
Slægtninge, og Embedets Bestyrelse overdrog han 1674 til den af
Regeringen udpegede Eftermand, Mag. Thórdur Thorláksson, men
forblev boende paa Bispegaarden til sin Død, 5. Avg. 1675.

Den Anseelse, som B. S.s Lærdom i de klassiske Sprog
forskaffede ham, øgedes ved det Ry, der gik af hans Indsigt i den
nordiske Oldlitteratur, og særlig i denne Henseende vakte han
Opmærksomhed uden for Island, ligesom det ogsaa er med Hensyn
til denne, at han har indlagt sig blivende Fortjenester, mindre dog
ved egne Arbejder end som Samler og Bevarer af de islandske
Oldskrifter. Allerede tidlig maa B. S. være begyndt at samle.
Om han har haft islandske Skindbøger eller Afskrifter af Saadanne
hos sig i Roskilde, vides ikke, men allerede 1639, formodentlig da
han paa Hjemvejen fra Gluckstadt besøgte Professor Stephanius i
Sorø, kunde han forære denne en vigtig Membran, og i de
nærmeste Aar fulgte flere andre efter, nedsendte fra Island. 1646
omtaler O. Worm B. S. som efter Sigende Besidder af et udsøgt
Bibliothek af islandske Manuskripter. Fra islandske Kilder vides,
at han hverken sparede Penge eller Møje for at skaffe sig alle de
gamle Skindbøger, han kunde overkomme, og hvad det ikke lykkedes 
ham at erhverve, lod han saa vidt muligt afskrive, særlig ved
den ypperlige Frakturskriver Præsten Jón Erlendsson, ved hvis
Virksomhed flere af de vigtigste Oldskrifter («Islændingebog», 
«Landnamabog») ere os bevarede, medens Originalerne kort efter maa
være gaaede tabt. Med en paafaldende Imødekommenhed, og
maaske til Dels bevirket ved personlige Forhold, bortskjænkede
B. S. i den følgende Tid af sine litterære Skatte, 1656 sendte han
flere Membraner til den bekjendte Samler Landsdommer Jørgen
Seefeldt paa Ringsted Kloster, hvem han allerede 1639 havde 
besøgt; men navnlig stamme fra Aarene 1656 og 1662 -- som Følge
af en direkte Opfordring fra Frederik III -- hans rige Gaver til
det kongl. Bibliothek, hvorved dette kom i Besiddelse af mindst
15 vigtige Membraner, deriblandt saa enestaaende Haandskrifter
som «Den ældre Edda» og «Flatøbogen». Hvad der ved hans
Død var tilbage af hans Bibliothek, splittedes mellem ligegyldige
Arvinger, indtil Arne Magnusson med Møje reddede Resterne.
Biskoppens sædvanlige Bibliotheksmærke var et sammenslynget LL,
&#596;: Lupus loricatus, som er den latinske Oversættelse af Navnet
Brynjólfur.

B. S.s Indsigt i den nationale Oldlitteratur benyttedes navnlig
af Historiografen Stephanius, hvis Noter til Saxo indeholde 
adskillige fra ham stammende Oplysninger, hvorimod han stod 
besynderlig fremmed over for Worm, indtil denne 1648 indledede en 
Korrespondance med ham, hvorefter han meddelte Worm nogle Bidrag
til dennes runologiske Arbejder. Han synes ved denne Tid at
have syslet med omfattende Planer til litterær Virksomhed. En
Yndlingstanke hos ham var at faa det mest mulige af Sagalitteraturen 
udgivet under kyndigt Tilsyn; det Bifald, som hans Bemærkninger 
til enkelte Steder i Saxo havde fundet, indgav ham Ønsket
om i en Række selvstændige Afhandlinger at behandle Æmner
hentede fra Saxo eller til Oplysning af dette Værks Indhold, og
heraf nedsendte han en Prøve 1649; ligeledes havde han fra 
Grundtexten oversat det nye Testamente. For bedre at fremme alle
disse Foretagender ønskede han Tilladelse til at oprette et 
Bogtrykkeri i Skalholt, men stødte herved sammen med sin Kollega
paa Holar, Thorlákur Skúlason, som fra sin Forgænger havde 
overtaget et af denne grundlagt Trykkeri, den Gang Islands eneste.
Vel opnaaede han en foreløbig Tilladelse, men den nævnte 
nordlandske Biskop, med hvem han i øvrigt stod paa en god Fod,
naar undtages, at denne skal have nægtet at trykke hans Nye
Testamente, fordi de deri indeholdte Afvigelser fra de tilvante
Udtryk vilde forarge Menigmand, satte sig derimod med Hænder og
Fødder som Indgreb i et paastaaet Monopol. Vistnok som en
Udvej af disse Vanskeligheder og maaske tillige under Paavirkning
af Stephanius' kort forud indtrufne Dødsfald udgik 1650 fra
Regeringen Opfordring til B. S. om for en Tid at tage Ophold i
Danmark og her fra udgive de fædrelandshistoriske Oldskrifter med
dertil knyttede Oplysninger, et Tilbud, som Forholdene dog ikke
tillode ham at modtage. Hermed døde Trykkerisagen hen; men
det er ikke usandsynligt, at dette ogsaa har indvirket ufordelagtig
paa hans Produktivitet, saa meget mere som der skal have været
en Tilbøjelighed hos ham til hurtige Omslag i Interesse over for
paabegyndte Foretagender og udkastede Planer.

B. S.s litterære Virksomhed blev i hvert Fald ringe. Trykt
foreligger kun, foruden hvad Stephanius i Noterne til Saxo har
meddelt af de ham tilsendte Oplysninger (sml. ogsaa Fortalen til
Resens «Edda», 1665), de i Worms «Epistolæ» indrykkede «Observationes 
tumultuariæ» (1651) til Worms «Litteratura Danica», hvormed
kunne sammenholdes hans Meddelelser i et Brev af Aar 1648. Om
de store Forventninger til en sammenhængende Kommentar over
Saxo vilde være fyldestgjorte, hvis B. S.s paatænkte Værk var
blevet gjennemført, kan synes tvivlsomt efter den nedsendte Prøve
(«Conjectanea Saxoniana», periculum I-II, nu i den
Arnamagnæanske Samling), sammenholdt med den udkastede Plan, som han i
et Brev til Worm angiver den, hvorefter Vægten mere vilde blive
lagt paa en Prangen med vidtsvævende Lærdom end paa en nøgtern 
Fremstilling af Kjendsgjerninger. Foruden sidstnævnte Arbejde
haves end videre af ham i Haandskrift, alt paa Latin, en udførlig
Lærebog i Logik (til Brug i Skalholt) og 2 længere Digte, der
paa en ejendommelig Maade belyse hans katholiserende Tilbøjeligheder, 
rettede til Korset og til Jomfru Marie, samt en til Sekretær
Otte Krag efter Anmodning nedsendt Beretning om Islands
Naturforhold. Ligeledes ere for en stor Del hans udførlige Kopibøger
bevarede, en vigtig Kilde til Tidshistorien.

F. Johannæus, Hist. eccles. Islandiæ III, 602 ff. 
Corpus poet. boreale (Oxford 1883) S. xxii ff. 
Tímarit V (1884), S. 36 ff. 
Th. Thoroddsen, Landfræðissaga Islands II, 114 ff. 
Sunnanfari V (1896), Nr. 7.

Kr. Kaalund.



Sveinsson, Hallgrimur, f. 1841, Biskop, er Søn af Provst 
Sveinn Nielsson i dennes 2. Ægteskab, med Guðrún, Datter af
Provst Jón Pjetursson. Han fødtes paa Blöndudalshólar i det
nordlige Island 5. April 1841, dimitteredes fra Reykjavik Skole 1863,
tog theologisk Embedsexamen ved Universitetet 1870 og udnævntes
1871 til Sognepræst i Reykjavik (Domkirkepræst). S. A. ægtede
han Eline Marie Bolette Feveile, Datter af Overlæge F. C. F. i
Kjøbenhavn. 1889 udnævntes han til Biskop over Island. I denne
Stilling har hans Optræden over for den gejstlige Stand været
præget af Velvilje og Fordragelighed. Som kongevalgt har han
haft Sæde paa Altinget 1885-86 samt. 1893 og følgende Aar og
staar her det folkevalgte Flertal nærmere, end Tilfældet har været
med Regeringspartiets fleste andre Medlemmer. 1902 blev han
Kommandør af Danebrog af 2. Grad. Han har offentliggjort en
enkelt Prædiken (1878), nogle mindre Meddelelser i «Kirkjutíðindi»
samt i «Andvari» XX (1895) en Biografi af afdøde Landshøvding
H. Finsen.

Sunnanfari I (1891), Nr. 4.

Kr. Kaalund.



Sveistrup, Hans Guldberg, 1770-1824, Translatør og Forfatter, 
blev født 31. Marts 1770 i Ringsted, hvor hans Fader,
Kancelliraad Christen S. (f 1792), paa den Tid var Byfoged (senere
Ejer af Herregaarden Aastrup ved Hjørring); hans Moder var Anna
Margrethe f. Guldberg (d. 1786). Han blev Student fra Aalborg
1788 og juridisk Kandidat 1793. Derefter var han i 3 Aar
Huslærer paa Strandmøllen for den senere bekjendte Kammerraad J.
C. Drewsen og havde her rig Lejlighed til at nære sine
mangeartede Interesser: han dyrkede Sprog, Botanik, Filosofi og meget
mere, ligesom han plejede hyppigt Samkvem med K. L. Rahbek,
hvem han ydede god Bistand ved «Tilskueren». Det var ogsaa
ham, der roede den flygtende Malthe C. Bruun over til Hven
(III, 174). 1796 flyttede han til Kjøbenhavn og ernærede sig ved
litterære Arbejder. Omtrent daglig var han Gjæst i det Hegerske
Hus, hvor han fordybede sig med Kamma Rahbeks Fader i
astronomiske Beregninger. Der var noget uroligt, gjærende i hans Sind;
han hørte til Tidens Frihedssværmere og var beruset af Kants
Filosofi. Mod Reaktionens Aand skrev han et Par overfladiske
Piecer, men tørnede derved stærkt sammen med Jac. Baden. Han
begyndte (anonymt) Udgivelsen af «Filosofisk Repertorium», hvoraf
udkom ét Bind (1798); som Medudgivere havde han J. Kragh Høst 
og J. Collin og, efter at disse vare traadte tilbage, A. S. Ørsted.
Tidsskriftet stillede sig til Opgave med Kants Vaaben at bekæmpe
Populærfilosofien. -- 1800 blev han Translatør i § forskjellige Sprog,
og Aaret efter fik han Bevilling til at holde offentlige Forelæsninger
over de nyere Sprog. 1808 var han en kort Tid Lieutenant, senere
ansat ved Feltpostkontoret. 1813 blev han Notarius publicus i
Bergen; men ved Norges Afstaaelse vendte han 1814 tilbage til
Kjøbenhavn. Nogle Aar efter flyttede han til Slagelse, hvor han
døde 5. Jan. 1824. Han var siden 1808 gift med Johanne
Frederikke Walstrøm (d. 1850) fra Oslo.

Erslew, Forf. Lex. 
N. M. Petersen, Den dsk. Lit. Hist., 2. Udg., V, 1, 138 f. 
Rønning, Rationalismens Tidsalder III, 2, 145 ff.

A. Jantzen.



Sveistrup, Hans Kristian Janus Nikolaj Balthasar Krarup, 
1815-93, Præst, Søn af Sognepræst i Maltbæk Poul S. og
Dorthea f. Krarup, fødtes i Faderens Præstegaard ved Kongeaaen
20. Jan. 1815. 1832 blev han Student fra Kolding Skole, men hans
Faders Formuesomstændigheder nødte ham til et Par Aar at
overtage en Huslærerplads i Idom Præstegaard ved Holstebro i Steden
for at fortsætte Studierne i Kjøbenhavn, og først 1839 blev han
theologisk Kandidat. Efter at have taget sin Embedsexamen rejste
han til Nørup, hvor Faderen da var Præst og havde dannet en
lille Privatskole for døvstumme, for hvilke S. skulde være Lærer.
1840 blev han, trods sin Ungdom, Faderens Efterfølger som
Sognepræst for Nørup og Randbøl, og 2. Okt. s. A. ægtede han sit
Søskendebarn Ane Marie Thomsen. Datter af Skipper Vilhelm T. i
Aarhus. Ved en Missionsfest i Sønder Omme lærte han Vilh.
Birkedal at kjende, og Mødet mellem disse 2 Mænd blev af Betydning
for dem begge. I Sønder Omme traf han ogsaa Lægprædikanten
Ole Peter Holm Larsen (Skræppenborg) (X, 96), og han stod i mange
Aar ved dennes Side, baade naar det gjaldt det kirkelige og det
folkelige Arbejde. Under Kampen mod det Ørstedske Ministerium
blev S. en kort Tid draget ind i det politiske Liv, i det han (1853)
blev valgt til Folketingsmand for Ribe Amts 4. Valgkreds (Bække);
men ved det næste Valg, 3 Maaneder senere, stillede han sig ikke.
Den politiske Arbejdsmark var han ikke skabt for.

1861 fik han af den bekjendte Patriot H. D. Kloppenhorg i
Kjøbenhoved (IX, 233) en stærk Opfordring til at søge det ledige
Rødding-Skrave Sognekald, og i Juni s. A. blev han kaldet til
dette Embede, der bragte ham i nøje Forbindelse med den første 
danske Højskole. Det lovende Arbejde, han havde begyndt i
Røddingegnen, blev dog snart truet med Afbrydelse, da den ulykkelige
Krig udbrød, og 1867, da man krævede Edsaflæggelse til Kongen
af Preussen, nedlagde S. sit Embede og flyttede ind i Elevboligen
paa Rødding Højskole. I Skolens Gymnastiksal og i Kloppenborgs
store Sal i Kjøbenhoved holdt han hver Søndag en gudelig
Forsamling, og tillige vedblev han at være Præst for mange Familier
i den Egn. Da det blev forbudt Sønderjyderne at bringe deres
Børn til Daab i Vejen Kirke, hjemmedøbte S. mange danske Børn.
Men saa kom der fra Berlin et Forbud imod de danske Præsters
Udførelse af ministerielle Forretninger, og end ikke Ligtaler maatte
de holde.

Dette Forbud standsede dog ikke S.s Virksomhed for Sønderjyderne. 
1868 førte han et Tog af Sønderjyder til et Møde i
Boltinggaard Skov ved Ringe, og næste Aar blev Højskolen i Rødding
atter aabnet. Mange Sønderjyder ønskede at beholde S. iblandt
sig som Fripræst, men han følte mere og mere, at han ikke kunde
trives under de trykkende Forhold. 1870, da han fik Vejen
Sognekald, flyttede han til Vejen Præstegaard; der havde han Askov
Højskole i sin umiddelbare Nærhed, og (der fra kunde han virke
blandt de fraskilte Brødre, hvis Ve og Vel laa ham saa varmt paa
Sinde. Nærmest med Tanken paa dem udgav han en lille Postil:
«Trøst i Trængsel» (3. Opl. 1878), der indeholdt et Udvalg af hans
Prædikener fra de 7 trange Aar efter Frederik VII's Død, og han
drog jævnlig over Grænsen for at prædike for Vennerne. sønden
Aa. I Maj 1873 blev han imidlertid dømt til at betale en Bøde
for en kirkelig Handling, som han havde udført i Bovlund, og kort
efter kom der et absolut Forbud imod de danske Præsters Virksomhed 
i Sønderjylland. Dette Forbud førte til Appels Ordination
(I, 296), og i den følgende Tid maatte S. vise sin Kjærlighed til
Sønderjylland paa anden Maade. Han var en flittig Medarbejder
af «Nordslesvigsk Søndagsblad» og en varm Ven af den
dansk-amerikanske Mission, som jo ogsaa tjente dem, der vare
udvandrede fra Sønderjylland, og norden for Grænsen virkede han
utrættelig for at nære Kjærligheden til den sønderjyske Sag. Han døde
31. Juli 1893.

L. Andersen, Til Minde om H. S. (1893). 
H. Kaa, Præsten H. S. (1899).
V. Birkedal, Personlige Oplevelser II. 
Haandb. i det nordslesvigske Spørgsmaals Hist. (1901) S. 612.                                                                   

Fr. Nielsen.



Sveistrup, Poul, f. 1848, Retskyndig og Socialstatistiker. 
S. er Søn af Sognepræst Peter S. (f. 1810 d. 1872) og Balthasarine
Nielsine Bolvig f. Krarup (f. 1820 d. 1892) og fødtes i Rind
Præstegaard ved Herning 2. Juni 1848. Han blev Student 1865 fra
Horsens Skole og kastede sig derefter over Theologien. Han vandt i
1869 Universitetets Guldmedaille for en Afhandling om Pascal som
Apologet og tog theologisk Examen 1871, men opgav derefter ganske
Theologien og gav sig til at studere Jura; i 1875 blev han juridisk
Kandidat. Han ansattes i 1877 som Revisionsassistent, senere
tillige som Protokolsekretær, ved Folketinget, Stillinger, som han
beklædte, indtil han i 1895 udnævntes til Birkedommer paa Samsø.
I 1902 udnævntes han til Herredsfoged i Fjends-Nørlyng
Herreder. 21. Juli 1891 ægtede han Alma Julie Dorothea Jensen (f. 28.
Marts 1861), Datter af Amtsforvalter i Kjøbenhavn N. L. C. J. og
Agneline f. Petersen.

Medens S. var Revisionsassistent ved Folketinget, redigerede
han det omfangsrige Værk om forskjellige Landes Forfatning:
«Bestaaende Forfatningslove » I-IV (1880-86), som udgaves paa
Foranledning af Christphr. Krabbe som Folketingets Formand. S.
udarbejdede selv ikke saa faa Afsnit deraf. Et Tillæg til dette Værk
udgav han i 1897. 1887 og 1890 udgav han en «Rigsdagskalender»
(et Tillæg til den sidste 1892). Besjælet af en levende Interesse for
Samfundsspørgsmaal bearbejdede han i en Række af Aar et Materiale
vedrørende kjøbenhavnske Syersker, indsamlet af Dansk Kvindesamfund, 
i hvis Bestyrelse S. en Tid lang havde Sæde. En Del af
Resultaterne udkom 1894 («Syersker»); spnere optoges nogle Tillæg
dertil i «Nationaløkon. Tidsskr.» 1899 og 1901 om Syerskernes
Kostudgifter og om deres «Tilfredshed». 1888-94 var han Medlem 
af Dansk Fredsforenings Bestyrelse. Sin Interesse for Samfundsspørgsmaal 
lagde han ogsaa for Dagen under sit Ophold paa Samsø
ved Stiftelse af forskjellige Foreninger, saaledes en Folkebogsamling
og en Tyendespareforening. -- S. har stillet sig flere Gange til
Folketinget, første Gang i Odense 1890, senest i Kjærteminde 1901
(Venstre Reformparti), uden dog at opnaa Valg. 

H. Westergaard.


*

RETTELSER.

*

II. BIND

S.  24 L.    8 f. n. 1712, læs: 1713.
 -  27 -     2  --   Thygesen, læs: Thygeson.
 -  61 -    14  --   K. N. Benstrup var født o. 1691; Faderen var Byskriver i Æbeltoft.
 - 210 -     4-6 f. o.  Han sejlede . . . Fæstning, læs: Han sejlede rundt om Jylland til Frederiksodde.
 -  -- -    16 f. o.  9. Nov., læs: 10. Nov.
 - 453 -     6 og 15 f. o. 1424, læs: 1423.
 - 458 -     4 f. n. Frederiksværk, læs: Sæby.
 - 629 -    17  -- 17. Jan., læs:   12. Jan.

*

IV. BIND.

S. 103 L.   18 f. o.  Det var ikke J. A. Cramer, der konfirmerede Christian VII.
 - 154 -     3 f. n.  Ordet «vistnok» udgaar.
 -  -- -     3  --  \
                      Zeitsheim, læs:  Nieder-Zeuzheim.
 - 155 -     2  --  / 
 -  -- -     2  --    C. H. Dalby døde 18. Marts 1637 i sit 72. Aar i Hadamar
                            i Nassau (jvfr. Reformirte Kirchen-Zeitung 1902, Nr. 6 ff.).
 - 157 -    12  --    Edvardo, læs: Edoardo.
 -  -- -    12 og 16 f. o.  1820, læs: 1821.
 -  -- -    17 f. n.  Møllhorst, læs: Møhlhorst.
 -  -- -    16  --    1. Jan., læs: 2. Jan.
 - 219 -     4 f. o.  efter sin Afgang som Minister, læs: i Nov. 1864.
 - 221 -    14 f. n.  «Flyveposten» gik ikke ind 1865, men da udtraadte  
                            J. Davidsen af                                                                              Bladets Redaktion (jvfr. XV,  570).
 - 331 -    17 og  16 f. n.  1744, læs: 1743.
 -  -- -    15 f. n. 1762, læs: 1759.
 - 602 -    18 f. o.  Lassen, læs: Lass.

*
