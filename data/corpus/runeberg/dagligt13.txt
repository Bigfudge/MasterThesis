TROELS-LUND

DAGLIGT
LIV
I
NORDEN
I DET
SEKSTENDE
AARHUNDREDE

ILLUSTRERET UDGAVE

XIII-XIV

GYLDENDALSKE BOGHANDEL
NORDISK FORLAG
KØBENHAVN - KRISTIANIA

DAGLIGT LIV
I NORDEN


TROELS-LUND

DAGLIGT LIV
I NORDEN
I DET
SEKSTENDE AARHUNDREDE

FJERDE UDGAVE

BIND XIII

GYLDENDALSKE BOGHANDEL NORDISK FORLAG
KØBENHAVN KRISTIANIA
KJØBENHAVN - FORLAGSTRYKKERIET
XIII BOG: LIVSBELYSNING

<h1>INDLEDNING</h1>

*

Vi har set, hvorledes den Slægt, der levede i Norden i det
16de Aarhundrede, kom til Verden, boede, klædte sig, spiste
og drak, giftede sig og levede som Ægtefolk. Forinden vi fly dem
til Jorde og hermed afslutte Betragtningen af Datidens "daglige
Liv", staar imidlertid en afgørende Undersøgelse tilbage, den
vigtigste og vanskeligste af dem alle. Det "daglige Liv" er kun
rent udvortes opfattet, saa længe vi ikke tillige har faaet et 
<sp>Indtryk af, i hvilken Belysning Livet viste sig for hin Slægt</sp>,
den Farvetone, der den Gang laa over alle Forhold, over selve
det at leve.

Allerede Opgaven er vanskelig at udtrykke klart. Men 
umiddelbart fornemmer enhver, der selv har gennemløbet en 
Udvikling, at der, uafhængigt af de ydre Forhold i og for sig, 
til forskellige Tider ligger en forskellig Belysning over dem, 
der gør det ene og samme til noget vidt forskelligt. Ligesom 
samme Egn tager sig forskellig ud ved Dag og ved Nat eller set 
af en selv i forskellige Aldere, saaledes er der en 
betydningsfuld Forskel mellem de forskellige Slægtleds Syn paa 
det ene og samme. <sp>I denne Forskel bunder Historiens dybeste 
Indhold</sp>. At gaa uden om og kun holde sig til de ydre, 
haandgribelige Forandringer, er at nøjes med en ringere Grad 
af Forstaaelse. Thi vi veed alle fra os selv, at netop fra 
Belysningen henter hver Gang de givne Forhold deres egentlige 
Forklaring, ud fra den bestemmes deres Indholdsværdi.

Denne Historiens <sp>flygtigste Olje</sp> er altsaa Vekselspillet
mellem hver enkelt Slægt og dens ydre Forhold, den Duft og

Farve, der laa over disse for Tiden selv, medens den endnu var
levende, førend den hentørret og fladtrykt blev pakket i 
Historiens Plantesamling. Man kunde søge at genfremstille dette 
ved Betragtning af, hvad der endnu er bevaret fra hin Tid, 
fornemme den Stemthed, som Datids Stuer, Bohave o. s. v. virker. 
Men hvor ufuldkomment sligt er, veed enhver, der er fortrolig med,
at Stemningen er ens egen. Det sete afhænger af Øjnene, der ser.
Og det, vi ønsker at vide, er jo netop, <sp>hvorledes hin Tid saa,
ikke, hvorledes vi ser.</sp>

En Fremtid vil overfor vor Slægt have et Hjælpemiddel i vor
Literatur. Af Nutidens Romaner, Digte, opbyggelige, populære,
videnskabelige Skrifter vil en Gang et fremmed, men forstaaende
Øre kunne udskille en Grundtone, der var Tiden fælles og 
derfor vil kunne lede paa Spor. Men det 16de Aarhundrede var ikke
literært i samme Forstand som vort. Kun i ringe Grad og højst
ufuldkomment udtalte det sine Tanker og Stemninger paa Tryk.
Og hertil kommer en anden, endnu mere afgørende Hindring.
Med det 16de Aarhundrede afsluttedes en Tankegang vidt 
forskellig fra vor, et Aartusinder gammelt Afsnit af den 
menneskelige Udviklings Historie var omme, lige overfor hvilket 
Nutiden staar kold, fremmed og uforstaaende. Selv om man da end 
kunde tænkes at opfiske literære Stemningsprøver fra hin Tid, 
er der den største Sandsynlighed for, at Nutiden ikke vilde 
kunne tyde dem ret. Det vilde gaa med dem som med hine Dybvands 
Fiskearter, der, hørende hjemme under et bestemt atmosfærisk Tryk,
naar de drages op, forvandles til uhyggelige Karrikaturer af sig
selv, fordi deres Svømmeblære, vant til et tungere Lufttryk, 
under Optrækningen sprænger Dyret.

Saaledes som Forholdene stiller sig, lader da det, vi søger for
det 16de Aarhundredes Vedkommende, sig ikke gribe fra oven af ned 
efter. Dertil var hin Tid for mangelfuld i Udtryk, vor Tid for 
mangelfuld i medfølende Forstaaelse.

Som enhver Vækst lader hin Tids Syn paa Livet sig kun fatte ved 
at følges fra neden af opefter, ved en Undersøgelse af, hvorfor 
og hvorledes det er blevet til. Som Planter har disse Følelser
og Stemninger i Aartusinder skudt op fra Bunden, baarne af
mange Slægtleds Tankegang antaget Form og draget Næring ikke

blot af Samtids, men ogsaa af Fortids Indtryk. Som Planter 
<sp>forstaas de kun i deres Helhed</sp>, ikke af løsrevne Topstykker.

Den Vej til Forstaaelse, som herved anvises, synes endnu
ufremkommeligere end den tidligere. For ret at forstaa det 16de
Aarhundredes Stemning skal vi ikke fra vor Tid afstrejfe den
Udtryk, men vi skal følge dens Vækst fra Bunden af, det er fra
Tidernes Morgen op igennem alle Tidsaldere. Faa Grund af
Vanskelighederne ved at stige tre Aarhundreder ned skal vi 
altsaa stige mange Aartusinder dybere.

Saaledes set er Opgaven naturligvis uløselig. Men med stærkt
Afslag paa, hvad der overhovedet ad denne Vej kan ventes, er
enkelte Svar dog opnaaelige, visse almindelige Oplysninger ikke
udelukkede. Hvor det gælder om at lodde saa store Dybder, nødes 
man til at regne med lang Line og Spillerum for det usikre.

Lad os da, førend vi vover os ud, klare os, <sp>hvad vi ønsker at 
vide og i hvilken Grad dette kan ventes opnaaet</sp>.

*

Hvad vi ønsker Svar paa er: <sp>hvorledes tog Livet sig ud for 
Slægterne i Norden idet 16de Aarhundrede</sp>? I hvilket Skær viste 
alle Omgivelser, store og smaa Begivenheder, sig: Dagligstue, 
Maaltider, daglig Dont, Søgnt og Helligt, Adspredelser, 
Ulykker, Sundhed, Liv og Død? Ikke for den enkelte, den lærde, 
den dannede, eller blot for den gamle i Modsætning til den unge, 
men det ene og samme for alle kun mere eller mindre klart. 
Og saafremt dette Tidsalderens fælles Farveskær maatte vise sig 
at være et fra vort helt forskelligt, hvorledes var det da -- 
enkelt eller sammensat -- hvorledes var det blevet til, vokset op 
igennem Tiderne, og hvorfor maatte det ophøre og give Plads for 
en senere Tids?

Fuldt Svar herpaa kan vi som sagt ikke vente. Men idet vi
stiller et uvant, om end højst berettiget Spørgsmaal, maa vi 
udruste os med dertil passende Midler til at opnaa Svaret. Hvor
det gælder om at aflæse Svar fra saa store Dybder og følge en
Vækst helt neden fra op efter, maa vi lette Besvarelsen ved at
opløse selve Spørgsmaalet i sin enkleste Form.

I Samklang hermed vover vi da Forsøget paa at se

Menneskenaturen og dens Udviklings Historie under simplere 
Former end hidtil. Og idet vi følger disse ned gennem Tiderne, 
søger vi i de store Træk at afmærke den Stemningernes Trinrække, 
aflæse den Stemthedens Barometerstand, der maa have svaret til 
Opfattelsernes og deres Forudsætningers Tryk.

Vi gaar herved ud fra, at <sp>Modtagelighed for Lysindtryk</sp> og 
<sp>Fornemmelse af Sted</sp> er de to oprindeligste og dybest liggende 
Ytringsformer for menneskelig Indsigt. Ad disse to Veje foregaar 
den enkeltes og Slægtens væsentligste aandelige Udvikling. Ud 
herfra er til enhver Tid de tre store Spørgsmaal blevne 
besvarede, som selve Tilværelsen stiller til enhver af os: Hvor
er du? Hvad er du? og Hvad skal du gøre?

Med andre Ord, for enhver Beboer af den ikke selvlysende Klode, 
Jorden, er <sp>Vekselspillet mellem Lys og Mørke, Dag og Nat den 
første Vækker og det sidste Maal for hans Tænkeevne</sp>. Ikke blot 
vor Jord, men vi selv, vort eget aandelige Jeg fra vort første 
Blink for Lyset til vor højeste religiøse og moralske Følelse 
er solfødt og solfostret. Solen skinner igennem vor Tale om 
Lysets Gud og om Kærlighedens Varme. <sp>Den fremadskridende 
Opfattelse af Forskellen mellem Dag og Nat, Lys og Mørke er 
den inderste Stræng i al menneskelig Kulturudvikling</sp>.

Og en afgørende Bestanddel i denne Udvikling saa vel som
en vigtig Viser for dens Gang er de enkeltes forskellige 
Fornemmelse af Sted. Ikke blot de umiddelbare Fornemmelser, 
der svarer til og gror op med af den Plet af Jord, hvor 
enhver er vokset; men tillige de herpaa byggede 
Forestillingsformer og Slutninger. Det tydeligste Udslag 
af alle Arter af Stedfornemmelse er Bestemmelsen af Afstand. 
Og den længste Afstand, Mennesket har at regne med, er den 
mellem Jord og Himmel. <sp>I de forskellige Tiders forskellige 
Bestemmelse af Afstanden mellem Jord og Himmel har vi da 
den lettest læselige Maalestok for deres aandelige Udvikling, 
deres forskellige Livssyn</sp>. Thi mellem Barnet, der rækker 
efter Maanen, og den voksne, der kender dens Bane, ligger 
Menneskehedens hidtidige Udvikling. Og til Grund for enhver 
betydelig Ændring i religiøs og moralsk Livssyn ligger mer 
eller mindre bevidst en ændret Bestemmelse af Afstanden 
mellem Jord og Himmel. Afstanden

her udtrykkes blot ikke altid i Længdemaal, men langt hyppigere
i Billedform.

Vort Middel, vor Maalestok, er da de menneskelige Lysindtryk og Afstandsbestemmelser. Vor Fremgangsmaade er at følge Kulturudviklingen 
saa langt tilbage som muligt og bestandigt søge Svar paa de samme 
Spørgsmaal: Hvorledes har Naturomgivelserne og særlig Solforholdet 
været paa den Plet af Jorden, hvorom der er Tale? Hvorledes har man 
derfor her opfattet Forholdet mellem Dag og Nat, Lys og Mørke? Og 
hvilken Afstand og Vekselvirkning har man i Samklang hermed antaget 
mellem Jord og Himmel? Vort Maal er ad denne Vej at finde en 
<sp>nogenlunde paalidelig Angivelse afde brede Livsstemningeri deres Vækst</sp>.

*

Hvor ufuldkomment og begrænset end Udbyttet monne være, der ad denne 
Vej kan naas, saa synes Vejen selv at være den eneste, der er at vælge. 
Thi den Livsbelysning, hvis historiske Udvikling vi søger at forfølge, 
er jo dog ikke en Sum af vilkaarlige Blink, men selve <sp>Vekselspillet 
mellem Himmellyset og det menneskelige Sind</sp>. Det er Spejlbilledet 
herinde, der skaber Stemningernes Genskin. Og som i den menneskelige
Bolig en Vinduets Udvikling har fundet Sted fra Barvæg til Træluge, til Skindramme, til Glasrude, saaledes har ogsaa i det menneskelige Sind Lysaabningen haft sin Udvikling.

<sp>Det er denne Lysaabnings Udvikling, vi ønsker at se</sp>, 
den voksende Vinkel, hvorunder Menneskeheden har mægtet at 
maale Himmelhøjden. Vor Interesse gælder dog ikke Lysaabningen i og for sig, ikke dens videnskabelige Viddeforhold, men d<sp>en Sum af Lys, der herigennem har kunnet strømme ind 
i Stuen, i Sindet</sp>. Thi det er Menneskesindet, hvorom vi spørger. Vi 
følger for Tydelighedens Skyld Passerbenenes Gang paa Himlen; vi veed, 
at Vinkelaabningens Størrelse svarer hertil; men det er Vinkelspidsen, 
det modtagelige Blik herinde i Bunden, som opfanger, hvad Vinkelen 
indrammer, der egentlig interesserer os. Som Billedet viser sig herinde, 
i den Belysning, i den Begrænsning og med disse Skygger, saaledes har 
Livet taget sig ud for hin Slægt.


Det, vi søger at bestemme, er da ikke Tingenes Omrids, men
Lyset, Skæret, Tonen. Det, vi vil kende hos Slægterne, er ikke
deres videnskabelige Resultater, men noget, der paa een Gang
ligger forud og bagved disse, <sp>den fælles Stemthed</sp>, den stille
Middagsdis,<sp> hvor Erkendelse, Følelse og Vilje gaar i eet</sp> og 
dog vaagne ligger paa Spring. Det, hvorefter vi sigter, er hele
Livets Genskin, spejlet som Lysblink i de enkelte Slægters Øje,
den Sindets Prik, hvor Religion og Moral, Videnskab, Kunst og
Virkemod samles i et Straalebundt og netop derfor saa 
umiddelbart og sikkert farver hele Tilværelsen med sit Skær.

I hvilken Grad vort Forsøg vil lykkes, faar Udfaldet afgøre.
Selve Opgavens Art begrænser stærkt det opnaaelige. Førend vi
begiver os paa Vej, bør vi imidlertid, for at undgaa senere Strid
om Vej og Retning, fastslaa visse Forudsætninger. Det, vi ønsker
at forstaa, er Oprindelsen til og Sammensætningen af det Skær,
der for Slægterne i Norden i det 16de Aarhundrede laa over Livet. 
Alt, hvad der ikke bidrager til Forstaaelse heraf, ikke leder hid, 
gaar vi forbi, hvor meget det saa end kunde friste til Betragtning. 
Men omvendt, den menneskelige Kultur spænder vidt, fremspiret som 
den er over hele Jorden. Og dunkle Aarsager driver ofte ad 
ubekendte Veje aandeligt Blomsterstøv fra en Kant af Verden til en 
anden. Derfor kan vi nødes til at søge til Indien, til Kina for at 
finde det reneste Udtryk for -- maaske selve Stamplanten til -- en 
Tankegang, der forekommer os velbekendt og dagligdags.

Endelig, alt hvad vi vil faa at se, er ikke blot Menneskehedens
hidtidige Udvikling, men tillige delvis vor egen. <sp>Det er dine og
mine Tanker fra Barnsben indtil nu, som vi her møder, blot i 
fastere Form og forstørret Gengivelse</sp>. Men ikke to ser og tænker 
ganske ens. Og det er en fælles Lov baade i Slægternes Historie 
og i den enkeltes dyriske som aandelige Liv, at Næringsværdierne 
skifter, og at Ernæringsstof, selv optaget og omsat i organisk 
Form, kan forhærdes og tilsidst virke hemmende. Det samme, der 
volder Liv, kan volde Død. Hvad der er Liv for mig, er maaske 
Død for Dig, eller omvendt. Hvad er da Sandhed? Her gælder det 
om at dømme ikke efter Enkeltmands Snæversind, men <sp>frimodigt og 
mildt efter Livets egen Lov</sp>. Livet er Væksten. Hverken Spiren 
eller Blomsten, hverken Larven

eller Puppen, hverken Dyret, Barnet eller den voksne, enkeltvis 
eller i enhver af os, hverken det, vi kalder Liv, eller det, vi
kalder Død, har hele Retten, er hele Sandheden. Det er alt
kun <sp>Led i et Hele, Væksten opefter, mod Lyset, mod Gud</sp>.

<h1>l
BESTANDDELENES TILBLIVEN</h1>

Af de to Modsætninger, Lys og Mørke, <sp>maa Mørket have udøvet den 
tidligste og stærkeste Virkning paa Menneskesindet</sp>. Det gentager 
sig den Dag i Dag. Medens Dagslyset forekommer hvert Barn naturligt, 
noget, hvorfor det ikke gør sig Rede, fyldes det fra et vist tidligt 
Øjeblik med Rædsel for Mørket, dette sorte, forfærdelige, der 
omklamrer det, og hvori det frygter for at blive borte. Ser vi hen 
til Nutidens laveste Naturfolk, da viser det samme sig. Deres første 
Begreb om noget vidtrækkende, stærkere end Mennesket, <sp>deres første
Religion ytrer sig i Mørkerædhed</sp>. Omkring denne Kerne samler sig 
andre Former for Frygt, Frygten for dem, der blev borte, de afdøde, 
Frygten for at være alene, Frygten for vilde Dyr og Uvejr. Alt dette 
gror sammen til en Tro paa og Gru for noget mægtigere ondt og 
ondskabsfuldt, der skadefro forfølger Mennesket.<footnote><sp>Hermann Oldenberg</sp>: Die Religion des Veda u. d. Buddhismus.
Deutsche Rundschau. Novbr. 1895. S. 202. </footnote>

Hvad vi saaledes iagttager hos Børn og Vilde, stemmer endelig med 
den almindelige Erfaringssag: at Ubehags Tilstande altid viser 
stærkere Evne til at vække paagældendes Opmærksomhed end Velbehags; 
disse flyder ofte ubevidst hen, medens hine samler sig som i et 
Stik. Vi synes da berettigede til at slutte om Mennesket i den 
første Naturtilstand, hvorom vi ganske vist intet med Sikkerhed 
veed, at saafremt det har været overladt til selv at finde frem, 
maa det først være naaet til Tro paa Mørkets Magter. <sp>Som det 
enkelte Barns første Livsytring i Verden er et Skrig, har da 
Menneskehedens første aandelige Livsytring været det samme.</sp>


Hvor længe har denne tidligste Tro holdt sig? Vi aner det ikke. 
Lige saa lidt kan vi give Svar paa, om de mange vilde Folk, der 
endnu deler den, har staaet paa dette lave Trin siden
Menneskehedens Tilblivelse, eller blot er senere visne og 
vantrevne Skud af en tidligere, højere Kultur. Kun saa meget 
synes vi at turde slutte fra Nutids Forhold og Sagens egen Natur, 
at der indenfor Troen paa Mørkets Magter maa have gjort sig visse
Stemninger gældende, der ligesom har sat <sp>Taagemassen i Sving</sp>. 
Hertil hører dels den barnlige Tilbøjelighed til at <sp>antage enhver 
Ting for</sp> levende og <sp>besjælet</sp>, dels Trangen til Forsoning med de 
højere Magter. Ad denne Vej er Fetisch-Dyrkelsen, Tilliden til 
Troldmænd og Besværgere, de første Præster og endelig 
Offerhandlingen opstaaet. <sp>Offerets Art er ethvert religiøst 
Standpunkts fineste Udtryk</sp>. Paa dette Trin maa Offeret have været 
i sin laveste Form. Af sit eget har man givet til Guderne. Men 
hvad eftertragter disse? Blod, Smerte, Død. Derfor slagtes til 
deres Ære Krigsfanger og Kvæg. De onde Guders Vilje er hermed 
fuldbyrdet, men saaledes, at det kommer Giveren til Gode. Under 
vilde Danse, det haandgribelige Udtryk for at man glad er til, 
under Hujen og Larm, Beviset for, at man ikke er ensom, styrter 
man sig sluttelig over det dræbte og fortærer det, det solide 
Tegn paa, at man nu gennem Offerets Legeme og Blod er bleven 
forsonet med den højere Magt.

Hvor lavt end dette Standpunkt er, saa er dog Menneskeaandens 
inderste Kræfter her begyndt at røre sig. Mennesket skimter sig 
selv i alt Omgivende. Religion og Trolddom glider vel endnu i 
eet; men hvad er Trylleri andet end de første famlende og 
ubehjælpelige Forsøg paa at underlægge sig Naturen? Og
Trangen til Forsoning, til Harmoni med det højeste er vakt.

Mange vilde Folkeslag befinder sig, som sagt, den Dag i Dag
paa dette Trin, og synes ude af Stand til at komme videre. Hos
enkelte dæmrer dog Begrebet om et næste Trin, idet de vel tror 
paa gode Guder, men ærer og dyrker blot de onde, fordi de gode 
jo kun gør godt, og man altsaa ikke behøver at frygte dem.<footnote>
<sp>P. D. Chantepie de la Saussaye</sp>: Lehrbuch der 
Religionsgeschichte. I. (Freiburg i. B. 1887.) S. 52. </footnote>

Et højst betegnende Mærke for <sp>alle disse vilde Folk</sp> er, at de 
<sp>mangler Tidsregning</sp>. Overskyggede af Mørket savner de


endnu Evnen til at se Lys og Mørke som Værdier af lige Rang.
Som hine enkelte Folkeslag naar de i det højeste til at betragte
Lyset og de gode Guder som noget selvfølgeligt og uskadeligt,
der ikke kræver Paaagtning. De har med andre Ord <sp>endnu ikke</sp> 
gjort Menneskehedens store, sindrige Opdagelse, <sp>opdaget Tiden</sp>, 
den spættede Traad, hvorpaa vort Liv er trukket. Som Børn, der 
ikke kender Uhret, som enhver af os, hvis vi ikke paa kunstig Vis 
var blevne lærte til andet, mærker de blot Begivenhedsindholdet.

*

Alt tyder paa, at <sp>Tidsregning</sp> har betegnet Vejen, Overgangen for 
de Folk, der har hævet sig til <sp>det næste Trin i Kultur</sp>. I 
Bevidstheden om den regelmæssige Afbrydelse af Mørket ligger der 
nemlig et Befrielsens Vink. Et nyt Livssyn vaagner fra den Stund, 
den store Opdagelse er gjort, at <sp>en Nat</sp> i Søvn og en Nat i Rædsel 
varer lige længe og <sp>altid afløses af en Morgen med efterfølgende 
Dag</sp>. En lykkeligere Tro, en Dyrkelse ogsaa af Lysets Magter 
trænger frem, og den Udvikling er begyndt, der kan ende med, at 
Lysets Magter anses for de alt besejrende. Det første uvilkaarlige 
Udtryk for, at hele denne Overgang er begyndt, er Tidsregningen. 
Thi fra den Stund, man har <sp>opdaget Døgnet</sp>, falder det naturligt at 
tælle Dagene og bundte dem sammen.

Maaden, hvorpaa dette er sket, synes at have været en og samme 
overalt. Indoevropæere og Semiter, Beboerne af Kina, Mexiko, Peru 
og enkelte Sydhavsøer viser allesammen Spor af at have fulgt den 
saa nærliggende Fremgangsmaade: <sp>at lade hver Dag svare til en 
Finger og altsaa tælle dem paa Fingrene</sp>. Det simpleste Tidsafsnit, 
den første "Uge" blev altsaa paa fem Dage. Denne Tidsinddeling 

forekommer i Zendavesta hos de gamle Persere<footnote>The Zend-avesta. 
Part II translated by <sp>James Darmesteter</sp>. (Oxford 1883) 
pag. 90, Anm. 5. (<sp>Max Müller</sp>: The sacred books of the 
east. vol. XXIII). </footnote> og kan 
paavises som den oprindelige i det skandinaviske Norden, hvor den 
selv efter Kristendommens Indførelse har holdt sig i enkelte gamle 
Love og Mundheld.<footnote>Fimt" -- Norges gamle Love I 342. 346. 351. 
-- Háva-mál 73: "Der er mange Slags Vejr i fem Dage, men flere i en 
Maaned". </footnote> For ikke lang Tid tilbage var den 
endnu i Brug paa Java.<footnote><sp>John Crawfurd</sp>: History 
of the Indian archipelags. I. (Edinburgh 1820). S. 289-90. </footnote> 
Et andet Udtryk for samme 
Tællemaade blev Inddelingen i ti Dage, efter begge Hænder. Den laa 
til Grund baade hos de gamle


Grækere og Ægyptere og er endnu Grundstammen i den kinesiske 
Tidsdeling.<footnote>Om den kinesiske Deling i 60 Dage, 6 X 10, 
"Kiah-Tsze" se <sp>H. Fritsche</sp> director of the Russian 
observatory at Peking: On chronology and the construction of the 
calender (Sct. Petersburg 1886). S. 3-6. </footnote> 
Et sidste Udtryk for Naturtælling er 
endelig den at benytte <sp>baade Fingre og Tæer</sp> og altsaa naa til 
Tallet 20 som Maal paa Dage. Denne Fremgangsmaade anvendtes hos
de oprindelige Beboere i Mexiko, <footnote><sp>Alex. Humholdt</sp>: 
Vues des Cordillières (Paris 1813). Folio. S. 128: "Chaque mois 
mexicain de vingt jours étoit subdivisé en quartres petites 
periodes de cinq jours". </footnote> men medførte 
senere en ikke ringe Ulempe ved at vise sig uforenelig med 
Maanedeling af Tiden.<footnote><sp>Zelia Nuttal</sp>: Note 
on the ancient Mexican calendar system,  communicated to the tenth 
international congress of Americanists. (Sthlm 1895). -- 
<sp>Cyrus Thomas</sp>: The Maya Year. (Washington 1894). </footnote>

Thi skøndt Dagen var den første Enhed, hvormed der regnedes, 
saa kunde det i Længden ikke undgaa et opmærksomt Blik, at 
<sp>Maanen med regelmæssige Mellemrum snart var helt lysende og 
snart helt mørk</sp>. Dette passede ret vel ind i den oprindelige 
Inddeling, idet der er omtrent 15 Dage, altsaa tre smaa 
"Uger" paa fem Dage, mellem Fuldmaane og slukt Maane; og 
omtrent 30 Dage (egentlig kun 29 1/2 Døgn) mellem to 
Fuldmaaner. En Maaned paa 30 Dage blev da for de fleste Folk den
næste og højere Inddelingsform, der passede godt, hvad enten
man regnede "Ugen" paa fem eller paa ti Dage. En Maaned var
enten seks smaa eller tre store "Uger". De, der regnede med
smaa Uger, havde som sagt den Fordel, at der hver tredje Uge
var en Mærkedag: Fuldmaane eller slukt Maane. Flere end disse
to Fester giver Maanen ikke nogen Anledning til at fejre. Det
er en langt senere Tids Fejlsyn, at noget Naturfolk skulde kunne
falde paa yderligere at spalte de femten Dage i to Uger paa syv
Dage hver. Slutningen af første Kvarter frembyder lige saa lidt som 
Begyndelsen af sidste noget Holdepunkt for Tidsinddeling. Ugen paa 
syv Dage er, som vi senere skal se, ikke af Maaneoprindelse.

En sidste Iagttagelse endelig, der faldt lettest at anstille i 
nordlige og tempererede Egne, var, at Dagslysets Styrke og 
Varighed vekslede indenfor lange Mellemrum, og Solens Bane over 
Himlen langsomt ændredes. Vistnok gennem mange fejlagtige Skøn
om dette Tidsrums Varighed naaede man endelig til <sp>den sidste
Inddelingsform, Aaret</sp>.

*

<sp>Hvo frembragte Lyset, hvilke var Lysets Guder?</sp> Der kunde ikke 
være nogen Tvivl om Svaret: Himmellegemerne.

Kun Morgen- og Aftenrøde kunde muligt skuffe som selvstændige 
Væsner; ellers var Hovedguderne lette at blive vár: <sp>Sol, Maane 
og de klareste Stjerner</sp>. Hermed var tillige visse Hovedbegreber 
fastslaaede: Gudernes Bolig, <sp>Lysets Rige</sp>, Lykkens Hjemsted laa 
op efter, i Himlen. Mørkets Rige, de onde Magters og Ulykkens 
Bolig ned efter, <sp>under den sorte Jord</sp>. Hvor længe det har varet, 
førend Menneskeheden er naaet frem til disse religiøse Begreber, 
er vi ganske ude af Stand til at afgøre. Men paa dette Punkt 
falder en første, svag Lysstribe ind over Udviklingens Historie. 
De indoevropæiske Folk er en Gang i Tiden fra et fælles Hjem 
blevne splittede i et mærkeligt Rundkast, saa at de spredtes til 
Atlanterhav og Ganges. Førend de imidlertid skiltes ad, havde de 
foretaget det afgørende Skridt. Thi den Fællesbenævnelse for 
"Guder", som de medbragte til deres nye Hjem, betød i sin Rod: 
"de himmelske". Det græske "teos", det latinske "divus", "deus", 
det galliske "devo", "divo", det gammelnordiske "tivar", det 
gammelprøjsiske "deiwas", det lithauiske "devas" var ligesom det 
indiske "devas" tydeligt nok et og samme Ord.<footnote><sp>Hermann 
Oldenberg</sp>: Die Religion des Veda. Deutsche Rundschau.
Novbr. 1895. S. 204. Anm. -- Om "Deva" ogsaa paa ægyptisk og muligt 
som Fællesbetegnelse baade hos Indoevropæere, Ægyptere og 
Akkader-Semiter se <sp>J. Lieblein</sp>: Gammelægyptisk 
Religion I (1883) S. 28-31. </footnote>

Flygtigt set kunde Troen paa Himmellegemerne synes at maatte 
have været en og samme Jorden over. Herved er dog først at mærke, 
at de Egenskaber, et Folk tillægger sine Guder, aldrig rækker ud 
over dets egne moralske Begreber. <sp>Samme Solgud kunde da for to 
forskellige Folk tage sig meget forskellig ud</sp> alt efter deres 
forskellige Kulturtrin. Men desforuden maatte selve 
Naturforholdene give Troen paa Himmellegemerne et vidt 
forskelligt Præg i de forskellige Egne af Jorden.

Hos alle Beboere af <sp>nordligere Strøg</sp> maatte Tro og Livssyn 
paavirkes <sp>fortrinsvis af Solen</sp>. Det var den, der bestemte
Aarstiderne, hidlokkede ved sit Komme den liflige Sommer, gav
ved sin Bortgang Rum for den mørke Vinter. Haard var Striden
mellem den varme Sol og det knugende Mørke. Uafgjort bølgede
den frem og tilbage Aar ud og Aar ind. Ved Midsommer blev selv 
Natten til Dag, ved Midvinter Dagen til Nat. Imod Solens Magt 
var Maanens kun for lidet at regne, kold og klam, et flygtende 
Vildt for de jagende Skyer. Dag var Virketid, Natten til Hvile. 
Sol var Dagens Fader, Vintermørket Nattens. Ingen kunde

tvivle om, at Aaret begyndte, naar Dagene atter tog til, 
Døgnet, naar Solen stod op.

<sp>Anderledes</sp> hos Beboerne af Flodbredderne <sp>ved Nilen, Eufrat, 
Tigris, Indus og Ganges</sp>. Her var Solen langtfra den samme 
milde Hersker som hist. I flammende Nidkærhed kunde den svide 
Landet til Ørk og med sit skærende Lys blinde selv de fromme. 
Aaret begyndte derfor hos enkelte semitiske Folk<footnote><sp>L. 
Ideler</sp>: Handbuch d. mathematischen u. technischen 
Chronologie. I. (Berlin 1825). S. 491-92. </footnote> 
først, naar ved Efteraarsjævndøgn dens Rasetid var omme. Dag 
og Nat var næsten altid lige lange. Men mindst det halve Aar 
rundt var Natten Døgnets bedste Tid. Man længtes gispende efter 
den kølige Nat, den Stund, hvor Solens Baal var slukt, og
Maanens mildere Lys bredte blidere Skygger. Enhver var derfor
fortrolig med Stjernerne paa den næsten altid skyfri 
Nattehimmel, og særlig var <sp>Maanen Hvermands Ven</sp>. Den blev hos
mange Semiter til det vigtigste Himmellegeme, hvorefter man
alene bestemte Aaret. Døgnet begyndte med Nattens Frembrud.
Med Rette blev hos saadanne Folk Kuppelen, den stjernesaaede
Nathimmels Billed, til den skønneste Bygningsform.

Har vi Ret i vor Opfattelse, at Forholdet mellem Lys og Mørke
har været en af de vigtigste medbestemmende Faktorer i 
Menneskehedens religionsdannende Virksomhed, saa var <sp>disse Egne
særlig begunstigede fra Naturens Haand</sp>. Tidligere end i de 
nordlige Lande maatte Beboerne her vende sig fra Troen paa
Mørkets Magter til Troen paa Lysets. Men Vejen førte videre.
<sp>Thi Naturforholdene spaltede selve Lysriget</sp> ligesom <sp>i to
Verdener</sp>. <sp>Dagen den klare</sp>, blændende, brændende; og Natten, 
<sp>hvor man saa dybere og længere</sp>, helt op i den funklende Kuppel. 
Sligt ægger til Eftertanke. Intet Under da, at netop <sp>denne 
Stribe af Jorden</sp> er i særlig Grad bleven <sp>nye Religioners Vugge</sp>. 
Her fremspirede, os bekendt, først den assyrisk-babyloniske og 
Ægypternes Religion, senere paa den forholdsvis snævre Grund 
mellem Sinai, Galilæa og Mekka tre nye Livssyn. Paa lignende 
Maade gik det Indoevropæerne, da de kom under samme Naturforhold. 
Efter at de østligste Grene havde bosat sig i Iran og ved Ganges, 
fremskød Zarathustras (Zoroasters) Lære hos Perserne, og i Indien 
først Brama-Religionen og sluttelig Buddhas Lære, der den Dag i 
Dag tæller de talrigste Tilhængere paa Jorden.


I al denne Frodighed er der en enkelt Religion, som paa en
mærkelig Maade lige fra dens Oprindelse indtil det 16de og 17de
Aarhundrede efter vor Tidsregning har vidst at paatvinge alle
andre sit Præg. Det er den <sp>assyrisk-babyloniske</sp>. Grunden hertil 
ligger ikke i dens Lære i Almindelighed, der ikke overtraf de 
samtidige i Renhed og staar under mange af dem, der fulgte efter. 
Men Grunden er, at <sp>Anskuelsen af Himmellegemerne</sp> her var naaet 
til en ukendt Højde, og det <sp>Verdensbillede</sp>, der har været det 
fælles antagne indtil Kopernikus' og Newtons Dage, her for første 
Gang var fremstillet i sin ædleste, mest betagende Form.

*

Den <sp>assyrisk-babyloniske Religion</sp> er vanskelig at følge tilbage 
til dens Udspring.<footnote>Den følgende Fremstilling støtter sig til 
spredte Afhandlinger i  Tidsskrifterne: Transactions of the Society of 
Biblical Archæology (særlig vigtig er <sp>Sayce</sp>: The astronomy 
and astrology of the Babylonians i 3dje Bind 1874). -- The Babylonian & 
Oriental record. Vol I-VIII. -- Journal Asiatique. -- <sp>P. Jensen</sp>: 
Die  Kosmologie der Babylonier. (Strassburg 1890). -- <sp>Chantepie de la Saussaye</sp>: Lehrbuch der Religionsgeschichte I 331-40. -- <sp>Valdemar Schmidt</sp>. Assyriens og Ægyptens gamle Historie I 455-61.</footnote> 
Ligesom Landet var begunstiget 
fra Naturens Haand, saaledes blev ogsaa Aandsudviklingen fremmet
ved stadige Tilskud af friske Kræfter. Omkring Aar 4000 før
Kristi Fødsel synes Forholdet at have været det, at en oprindelig
Befolkning, de saakaldte Sumérer og Akkader, hvilke sidste var
bosiddende ved Eufrats og Tigris' Udløb i den persiske Havbugt,
blev stærkt trængt fra Vest og Øst af fremmede Folkeslag. Fra
Vest kom de sejrende Semiter. Mod Øst laa, i den sydvestlige
Del af det nuværende Persien, den ældgamle mægtige Stat Elam,
hvem Flodlandet vinkede. Selv fra Havet synes Folkesværme at
være trængte ind, rimeligvis Udvandrere fra det lykkelige 
Arabien, hvis man ellers har Ret i paa denne Maade at fortolke 
det gamle Gudesagn om Fiskemennesket, Oannes, der steg op fra
Havet og lærte Befolkningen højere Kultur.

Under slige Forhold maatte det gaa her som saa ofte. <sp>Idet
Folkene brødes om Herredømmet, bibragte de hinanden deres 
religiøse Begreber</sp>. Hvad der var <sp>Religion hos de besejrede</sp>, 
blev Overtro, blev <sp>Mørkets Gudekres hos Sejrherrerne</sp>. Uden at 
vi i det enkelte kan sikkert udskille, hvad enhver har bragt, 
viser Summen af det hele, den saakaldte assyrisk-babyloniske 
Religion, os tydeligt nok ikke en enkelt Opfattelse, men en 
trinvis Tankerække, en Religion i Vækst. Vi kan her følge den 
gudsøgende Tanke paa et langt Stykke af dens Udviklings Vej 
fra Mørket til Lyset.

Det <sp>underste Lag</sp> i den assyrisk-babyloniske Religion udgjordes 
af <sp>Troen paa onde Aander</sp>. Muligt var dette dunkle Erindringer 
fra Semiternes egen Barndom. Snarere var det tillige 
Hovedreligionen hos Landets tidligere Befolkning, Akkaderne og 
Sumérerne, der nu gød glemte Rædsler i Sejrherrernes Tankegang. 
Vist er det, at Troen paa onde Aander var overordentlig udbredt 
hos Assyrer og Babylonier, og et Utal af Besværgelsesformularer 
i Gang.<footnote><sp>F. Lenormant</sp>: La magie chez les 
Chaldéens et les origines Accadiennes. (Paris 1874). </footnote> 
<sp>Ovenover</sp> denne Tro <sp>laa Troen paa de besjælede Himmellegemer</sp>. 
Her falder det endnu vanskeligere at sondre mellem, 
hvad der oprindelig tilhørte hvert enkelt Folk. Akkaderne havde 
allerede begyndt at hæve sig til denne Tro, som Landets 
Naturforhold saa stærkt begunstigede, og Semiterne delte den, da 
de stødte sammen. De mødtes da her paa fælles Grund. Med Føje er 
derfor i Kileskrift Skrifttegnet for "Gud" en Stjerne. Og svarende 
til Landets Natur fik i den fælles Religion Nattens Himmellegeme, 
Maanen, en fremtrædende Plads. I Modsætning til de fleste andre 
Folks Forestilling herom blev dens Guddom "Sin" en Gud og ikke en 
Gudinde. Delt, som Maanen antoges at være, i en lys og en mørk 
Halvdel, blev den ganske naturligt Gud for Liv og Død. 
Betydningsfulde Guddomme blev ogsaa de fem Planeter, der syner saa 
stærkt paa Mesopotamiens Nattehimmel. Jupiter indoptog i sig endog 
Babylons ældgamle Hovedgud (Merodakh), og Venus (Istar eller Astarte) 
blev en Gudinde, hvis Ry bredte sig til alle semitiske Egne.

<sp>Ovenover denne Tro</sp> paa Himmelguderne <sp>foregik</sp> der 
<sp>endelig endnu en 
Dannelse</sp>. Den ytrede sig dels i den ogsaa andetsteds fra saa vel 
kendte Tilbøjelighed til at dele videre og skabe bestandigt flere 
Guder for hver ny Side af Natur eller Menneskeliv, man blev vár. 
Dels ytrede den sig i en ejendommelig Lyst til at samle Guddommene 
i Grupper paa tre, der dannede en Slags Enhed. Det egentlige 
Fremskridts Mærke prægede dog kun den Trang, der søgte dybere end 
begge hine, og <sp>bag ved alle de mange Guder stræbte at finde den
højeste, ene Gud</sp>, Ophavet til alt. Ivrigt syslede Tanken med
Forestillingen om en usynlig Gud, der havde skabt Verden, men
atter paa Grund af Menneskets Ondskab delvis tilintetgjort sit
Værk ved en stor Vandflod.


Under Forhold som disse kom meget til at bero paa, i hvilken
Retning den inderste Drift hos Folkets aandelige Førere, 
Præsteskabet gik. Betingelserne var jo til Stede for slutteligt 
at naa til ren Monotheisme, Troen paa den ene, evige, almægtige 
Gud. Men selve Præsteskabets Forudsætninger pegede i anden 
Retning. I umindelige Tider havde Præsternes Styrke i disse Egne
netop ligget i den skarpe Iagttagelse. Ad denne Vej var de naaet
til storartede Resultater. Og denne deres Styrke blev nu, som
saa ofte, hemmende for Udviklingen. <sp>Paa det afgørende Punkt 
svingede de til Siden</sp>, de mægtede ikke at ofre for et usynligt 
Væsen Aarhundreders sikre Iagttagelser, for en almægtig Gud 
selve Verdensbygningens Soliditet. <sp>Deres Religion endte i 
Stjernekundskab</sp>.

For at forstaa denne besynderlige Udvikling maa det erindres,
at hos alle Folk, der troede paa de besjælede Himmellegemer,
har <sp>Præsterne maattet være stjernekyndige</sp>. De skulde jo i 
Embeds Medfør ikke blot holde Øje med Guderne, betjene dem og 
agte paa deres Vink, de maatte tillige kunne nøjagtigt
bestemme Festtiderne. Deres Visdom var i egentligste Forstand
Himmelkundskab. Men i nordlige Lande, hvor Vejrliget ofte
hindrede Iagttagelser, tog man det næppe saa nøje. Julen 
f. Eks. fejredes af Nordboerne vistnok ofte først sent, naar 
man var ganske sikker paa, at Dagene atter tog til. Anderledes 
derimod i Egnene om Eufrat og Tigris. Her var 
Iagttagelsesforholdene næsten altid gunstige, og Præsterne 
havde derfor i Aartusinder med Iver lagt sig efter 
Stjernekundskab. Paa dette Omraade er vi heller ikke i Stand 
til at opdage noget Spor af Strid mellem Landets Erobrere. 
Videnskabens Resultater synes at være gaaet fredeligt i Arv 
fra Folk til Folk og Akkadernes Præstekundskab vokset videre 
hos Kaldæerne. <sp>Tempelbygningens Form</sp> er et Sindbillede paa 
denne fredelige Udveksling. Allerede hos Akkaderne veed vi, 
at Templerne byggedes som<sp> store Firkanter, stablede ovenpaa 
hinanden</sp>, med Vægtergang om hver, og med Bolig for Guden i 
den øverste, mindste Firkant. "Thi Gudernes egentlige Hjem 
er i Bjergene mod Øst", og de stiger kun ned til de højeste 
Steder af Jorden.<footnote><sp>Sayce</sp> i Transactions 
of the Society of Biblical Archæology. III. (London 1874). 151-52.
 </footnote> Synes denne Tankegang og
tilsvarende Bjergbygningsform at skrive sig fra Akkadernes
Fjender mod Øst, Bjergbeboerne i Elam, saa bredte den sig atter

videre til Semiterne. Faa Herodots Tid var Bels Templet i 
Babylon bygget ganske paa samme Vis. Og her som hist iagttog 
talrige Præster fra Vægtergangene den funklende Stjernehimmel.
Den gamle eventyrlige Beretning om "Babelstaarnet" vinder
herved i Forstaaelse: Det skulde endrægtigt samle alle Folk og
række op til selve Himlen.<footnote>1. Mosebog 11. Kapitel. </footnote>

*

Oldtidens Grækere og Romere omtalte <sp>Kaldæernes Stjernekundskab</sp> 
med største Beundring. Man paastod, at den Skik, at iagttage 
Himmellegemernes Gang, først var opstaaet i disse Egne, og man 
nævnede en fabelagtig Aarrække -- 470,000, ja 720,000 Aar -- som 
det Tidsrum, hvori Observationer her havde fundet Sted.<footnote>
<sp>Cicero</sp>: De divinitatione I 19. II 46. -- <sp>C. 
Plinius</sp>: Historia naturalis VII 57. </footnote> 
Blandt videnskabelige Resultater, naaede af Kaldæerne,
anførtes Kendskaben til <sp>Dyrekresen</sp>, det er de tolv 
Stjernebilleder Himlen rundt, gennem hvilke Maanen bevæger sig 
i Løbet af en Maaned, Solen i Løbet af et Aar. Fremdeles den 
nøjagtige Bestemmelse af <sp>Aarets Længde</sp>, dettes Inddeling i tolv
Maaneder og atter Dagens Inddeling i tolv Timer. <footnote><sp>Herodots
</sp> Historie II 109. -- <sp>G. Bilfinger</sp>: Die 
babylonische Doppelstunde (Stuttgart 1886). -- Om Babyloniernes 
matematiske Kundskaber og 60-Talsystem se <sp>H. G. Zeuthen</sp>: 
Om den hist. Udvikling af Mathematiken (1896) S. 4. </footnote>
Som Hjælpemidler havde de benyttet dels den saakaldte "Gnomon", 
en lodret oprejst Stang, hvis Skygge maaltes, dels Ure. Disse 
var oprindelig blot Solskiver, der havde den Ulempe, at Timens 
Længde vekslede efter Aarstiden; men senere havde man opfundet 
en egen Art <sp>Vandure</sp>, hvor der fra en Beholder med ensartet 
Tilløb og Vandstand udløb en jævn Vandstraale, saa at Tiden 
nøjagtigt kunde maales.

Nutiden er paa en uventet Maade bleven sat i Stand til at 
bedømme disse Meddelelser, idet man har fundet Optegnelser fra
Kaldæerne og Akkaderne selv, ganske rigtigt som Oldtiden 
angav, indridsede paa <sp>brændte Lertavler</sp>. Særlig Interesse har
med Rette 70 Tavler vakt, en Rest af Kong Sargon i Agane's
Bogsamling fra det 16de Aarhundrede før Kristi Fødsel. Som
disse nu foreligger, tydede af Franskmanden Oppert<footnote>Journal 
Asiatique 1871 XVIII 67. </footnote> og Englænderen Sayce,<footnote>
Transactions of the Society of Biblical Archælogy 1874. III 150. 
</footnote> kaster de nyt Lys over Forholdene.

Det fremgaar heraf, at Babyloniernes gamle Ry ikke var ubegrundet. 
Deres Iagttagelser gaar overordentlig langt tilbage i Tiden og er 
anstillede og benyttede med største Dygtighed. Som

rimeligt var, ansaa de <sp>Maanen for det vigtigste Himmellegeme</sp>. 
Den omtales ogsaa i deres Skabelseshistorie som <sp>bleven til 
før Solen</sp>,<footnote>Samme Skrift V (London 1877) S. 426. 
</footnote> og efter Maanen inddelte de Aaret. 
Dette regnedes for 360 Dage. Heraf Cirklens Inddeling i 360 Grader,
en Grad for hver Dag i Aaret. Et Aar bestod altsaa af tolv 
Maaneder, hver paa 30 Dage. Derfor er ogsaa Kileskrifttegnet for
Maanen = XXX, efter Tallet paa Maanedens Dage. Ulempen ved, at 
et sligt Maaneaar ikke passede ind i Solaaret, da jo Solens 
Omløbstid er 365 1/4 Døgn, undgik de snildt ved hvert sjette Aar 
at tilføje en Skudmaaned, og hvert 124de Aar en dobbelt Skudmaaned. 
Saaledes vedblev Maanen at hævde sit Herredømme i Tidsinddelingen, 
uden at Forholdet til Aarstiderne derfor forrykkedes.

Almanakker fra en senere Tid, ligeledes fundne i vore Dage,
godtgør den Omhu, hvormed de vedblivende behandlede Maanen som 
Tidsbestemmeren. De lod nu hver enkelt Maaned nøjagtigt svare 
til Maanens virkelige Omløbstid, og nøjedes ikke med, som 
f. Eks. Grækerne, blot gennemsnitligt at sætte denne til 29 l/2 
Døgn. Men da den Hastighed, hvormed Maanen bevæger sig, er 
forskellig til Aarets forskellige Tider, blev Følgen heraf,
at de maatte forud beregne, hvor lang Tid der hver Gang vilde
hengaa mellem Maanens Forsvinden og Nytændt. Denne Afstand er 
i Almanakkerne angiven paa Decimalbrøk af Time nøjagtigt og 
veksler mellem 19 og 50 Timer. Derom anstillede Undersøgelser 
i nyeste Tid har godtgjort, at selv hvor disse Opgivelser 
tager sig ud som urigtige, har de i Virkeligheden svaret til,
naar Nytændt maatte vise sig i Babelstaarnets Synskres, og
Maaneden altsaa skulde begynde over det ganske Land.<footnote>
<sp>J. Epping</sp>: Astronomisches aus Babylon. S. 10. 
40-42. 168. 172. 179. (Stimmen aus Maria-Laach. XIter 
Ergänzungsband. Freiburg i. Br. 1889). -- Om Tidspunktet  for 
Dyrekresens Opdagelse se: <sp>Sayce</sp> i Transactions 
of the Society of Biblical Archæology III (1874) 237. -- 
<sp>Robert Brown junior</sp> i The Babylonian and Oriental 
record I (1886-87). 33. -- Smlgn. hermed dog <sp>P. Jensens</sp> 
Antagelse, at Dyrekresen maa være funden, da Jævndøgnspunktet 
var i Tyren. (Die Kosmologie der Babylonier. Strassburg 1890. S. 317).
</footnote>

Det Billede af hele Verdensbygningen, som Kaldæerne dannede sig, 
maa ifølge Sagens Natur have været Udvikling underkastet. I 
sine almindelige Træk svarede det til, hvad vi kender fra saa 
mange Oldtids Folk: Perser, Babylonier, Jøder og Ægypter. 
<sp>Verden udgjorde en hvælvet Hal. Det faste Loft</sp> dannedes af 
Himlen, oven over hvilken Regnens Vande laa; naar et Gitter 
droges fra, strømmede Regnen ned. Paa Himlens indre Side var 
Stjernerne sat fast. Under disse bevægede sig Dagens og 
Nattens de to store Lys tilligemed de fem mindre. Jorden var 
begrænset af Vand. Den dannede dog ikke en flad

Skive, men den højnede sig op efter, thi <sp>under den var der en mørk 
Hule [Hølle, Helvede], Underverdenen, de dødes Opholdssted</sp>.<footnote>
Samme Skrift. Se Billedet. </footnote>
Dette Billede er jo det, der naturligt paatrænger sig, og det veg 
som bekendt ikke for Alvor fra den almindelige Bevidsthed, førend 
Jordomsejlinger omtrent 1500 Aar efter Kristus tvang til at antage, 
hvad enkelte fremskredne alt tidligere havde ymtet om, at Jorden 
var en Kugle.

Men det gamle Billed med <sp>Himlen som Loft, Jorden som Gulv og 
Underverdenens Kælder</sp> var i Virkeligheden ikke et og samme. 
Ligesom det selv var møjsommeligt tilkæmpet, det klare, simple 
Svar paa Aartusinders frygtsomme Søgen, saaledes stillede det 
selv igen nye Spørgsmaal og tog sig forskellig ud alt efter 
Svaret. Man var kommen til foreløbig Ro med Hensyn til
Himmelguderne, Verden var en festsmykket Sal, hvor de lyste
som Kærter. <sp>Men havde nogen da tændt dem? Eller lyste de af 
egen Vilje?
</sp>
Kaldæerne prøvede sig frem ad begge Veje. Det hele blev 
ligesom mindre ved Tanken om, at en Gud havde skabt det. Heller
ikke vovede de at tænke Tanken om en Skabelse fuldt ud. Himlen, 
Jorden og Afgrunden dannedes vel af en Gud. Men "Vandene" var 
forud. De stod som et uforklaret oprindeligt, ligesom senere 
Grækerne tænkte sig alt opstaaet af Oceanet, og Jøderne
udtrykte sig: "Elohims Aande svævede over Vandene." For
disses Vedkommende indskrænkede Merodakh's -- eller efter
andre: Bel's -- Virksomhed sig til, at han skilte dem ad, 
sondrede dem i to, dem over Hvælvingen (Regnhavet) og dem 
under Hvælvingen (Verdenshavet).<footnote>Samme Skrift S. 269 
fgg. -- Transactions of the society of Biblical Archæology. 
V. (1877) 426. </footnote>

*

<sp>Kaldæernes Skabelseshistorie</sp> er nedskreven paa syv Lertavler. 
Paa den femte Lertavle hedder det: "Han fastsatte den syvende 
Dag til en Helligdag og bød, at man paa den skulde hvile fra 
alt Arbejde." <sp>Hvorfor netop syv</sp>? Jo, uformærkt <sp>lyste Planeternes</sp> 
hellige <sp>Syvtal gennem Skabelsesværket</sp>. Og uformærkt paatrykte de 
hele Tankegangen sit Præg. Vi staar her ved det afgørende 
Vendepunkt, hvor <sp>Planeterne for første Gang gav den menneskelige 
Tænkning et Stød</sp>, 

hvis Virkning skulde holde sig i Aartusinder. Anden Gang 
gentog det samme sig, da Kopernikus, ledet netop af Hensyn til 
Planeternes Baner, grundlagde det Verdenssyn, der er Nutidens.

Thi Tanken om en skabt Verden kunde endnu til Nød forliges
med Solen og Maanen i deres regelmæssige Gang. De var i saa
Fald ikke længer, som hidtil antaget, selv levende Væsener og
Guddomme, men kun Lamper, tændte af den ene mægtige Gud og 
bestemte til ved Dag og ved Nat paa een Gang fastsat Vis at
bevæge sig hen under Kuppelen. Men de andre fem Planeter!
Man behøvede ikke at være Kaldæer paa Babelstaarnet for at
have undret sig over dem. Enhver, der paa en Karavanrejse
havde fulgt dem et Par Nætter igennem med Øjet; enhver, der
blot søvnløs af og til havde søgt at aflæse Tiden paa Nattens 
eneste Ur, den stjernesaaede Hvælving, maatte være bleven 
opmærksom paa deres besynderlige Lys og Gang. De lyste ikke
ens, men snart stærkt, snart mat, og helt forskelligt fra andre
Stjerner: rødligt, grønligt, blaaligt. Og deres Gang skred nu 
hurtigt, nu langsomt, nu imod Strømmen, nu paa Skraa, stundom
blev de ganske borte. De maatte synes uforklarlige ikke blot for
den ukyndige Iagttager, men i endnu højere Grad for selv den
kyndigste Kaldæer. Thi om end deres Omløbstid muligt kunde
beregnes, saa spottede deres Baner enhver matematisk Figur.
<sp>Disse vildsomme Veje kunde kun forklares</sp> paa een Maade: som 
Udtryk for det vilkaarlige, <sp>Ytringer af selvstændigt Liv</sp>. 
I Planeternes Baner laa det astronomiske Bevis for, at 
Himmellegemerne var besjælede. <sp>Verden var mere end skabt, den 
var selve det guddommelige i levende Virksomhed</sp>.<footnote>
<sp>Diodorus Siculus</sp>: Bibliotheca historica II 30.</footnote>

Hvor udvidede og klarede sig ikke alt ud fra dette Synspunkt!
Verden blev til en uhyre Højsal, hvor den guddommelige Kraft,
<sp>den guddommelige Vilje bestandigt virkede fra oven nedefter</sp>. 
Underst laa de fire Elementers Verden. I umaalelig Afstand 
herfra bevægede sig Maanen og de seks andre Planeter hver i 
sin gennemsigtige Himmel. Øverst endelig drejede sig den
uigennemsigtige Himmelhvælving, hvor "Stjernebillederne er
sat fast i Figurer, der ligner Dyrs" (Tavle V, Vers 2). 
Tilsyneladende havde disse Bevægelser intet med hinanden at 
gøre, og dog var det den igennem dem, fra oven strømmende 
Kraft, der

satte Elementernes Verden i Røre. Viste ikke daglig Erfaring,
hvorledes denne Stjernes Opgang varslede Sommer, hines Vinter, 
Storm, Tørke o. s. v.? Hvad der foregaar paa Jorden, afspejler, 
gengiver da kun de guddommelige Himmellegemers Gang og den 
guddommelige Vilje. Men deres Virkemaade er forskellig. <sp>Sol og 
Maane spinder</sp> i deres regelmæssige Baner ligesom de<sp> faste 
Traade paa langs og tværs; de fem andre virker det vekslende</sp>, 
det tilsyneladende tilfældige. Alle syv i Forening spinder de 
ved deres Gang over Himlen Skæbnens Traade, <sp>lydløst væver de 
Jordlivets Mønster</sp>. Af dem afhænger ikke blot Sommer og Vinter, 
Regn og Tørke, men hvert enkelt levende Væsens Liv og Død, dets 
Udseende, Anlæg, Forhold og Tilskikkelser. Saaledes som de ved 
deres Stillinger i Fødselsstunden har bestemt det, saaledes 
bliver det, saaledes lever det. <sp>Aldrig gentager de alle en og 
samme Stilling indbyrdes</sp>. Derfor er heller aldrig to Aar, to 
Dage, to Mennesker, to Blade ganske ens.

I dette ejendommelige Livssyn naaede Kaldæernes Tankegang sin 
højeste Form. Fra een Side set var det kun Stjernekundskab
forvandlet til Religion. Men samtidigt ejede det ifølge sin 
Afstamning Smidighed nok til at slutte sig til enhver Form 
for Tro, enten paa mange Guder, paa een Gud, eller paa en blot 
Naturorden. Den kaldæiske Betragtningsmaade blev derfor lidt 
efter lidt den herskende overalt, og den maatte være 
uovervindelig, saa længe Forudsætningerne for dens Sandhed 
henstod uforrykkede. Dens Herredømme holdt sig til omkring Aar 
1600 efter Kristi Fødsel. Den virkede ved sin egen Storhed og 
Sandsynlighed. Men hvor det skortede paa Sans herfor, besad 
den en Tryllekvist i sin Haand, der sikrede den Sejren. Thi 
den medførte <sp>Stjernetydning</sp>.

Det laa nemlig ganske nær at slutte som saa: Fremkaldtes alle
Bevægelser i de fire Elementers Verden ved Planeternes Gang,
saa lader alt, hvad der foregaar og skal foregaa hernede, sig 
ogsaa af <sp>den kyndige aflæse i selve Planeternes Gang</sp>. Denne
Slutning var klar og uigendrivelig. Hermed var den Videnskab
og Kunst grundlagt, der i Aartusinder Jorden over har fængslet
alles Opmærksomhed og gældt for den højeste menneskelige.

*


Et var, at alt maatte kunne aflæses i Stjernerne, et andet, 
<sp>hvorvidt man selv var i Stand dertil</sp>. Kaldæerne bestræbte sig
redeligt for at naa denne høje Kundskab. I det, der nu foreligger
os fra hin Tid, synes en bestemt Fremadskriden at kunne spores,
hvor dels Varslerne mere og mere hentedes alene fra Planeterne, 
dels disses Stillinger paa Himlen fik Overvægt som Tegn fremfor 
deres blotte Farve og andet lignende. Under denne uafbrudte 
Iagttagelse af Planeterne gik naturligvis ogsaa den astronomiske 
Kundskab til dem fremad. Man opdagede Jupiters fire Drabanter, 
der i Sydasien lader sig se med det blotte Øje, men i Evropa 
først blev iagttagne 1610 af Galilæi ved Hjælp af den da
nyopfundne Kikkert.<footnote><sp>Valdemar Schmidt</sp>: 
Assyriens og Ægyptens gamle Historie I 252 meddeler, at Kaldæerne 
tillige opdagede Saturns Maaner, hvilket jeg har anført i de tidligere 
Udgaver af dette Skrift. Ifølge velvillig Meddelelse af Hr. Observator 
J. Fr. Schroeter i Kristiania maa dette imidlertid bero paa en, muligt 
meget gammel, Misforstaaelse, vel fremkaldt ved, at Saturn har passeret 
en klar Stjerne, der er bleven antaget for dens Maane. Den største af 
Saturns Drabanter er af 8de og 9de Størrelse, men mere end til 6,5 
Størrelse kan det ubevæbnede Øje ikke se. </footnote> 
Man bestemte Jupiters Omløbstid næsten
rigtigt til tolv Aar, og naaede til at kende den rette Rækkefølge
for Planeterne i deres Afstand fra Jorden: <sp>Maanen, Merkur, Venus, 
Solen, Mars, Jupiter og Saturn</sp>, i hvilken Rækkefølge jo blot Solen 
indtog Jordens (med Maanens) virkelige Plads.

Den første uvilkaarlige Følge af Stjernetydningen maatte blive
en ny <sp>Tidsinddeling efter Planeternes Antal</sp>. Det laa nemlig saa 
overordentlig nær, naar man vilde søge at bestemme disses 
Indvirkning paa den menneskelige Skæbne, at tænke sig hver af 
dem virkende paa sin Dag. Saaledes opstod der en ny Slags Uge, 
paa syv Dage, blot til Stjernetydnings Brug. Men jo mere Troen 
paa Stjernetydningen vandt i Styrke og Udbredelse, des mere 
maatte denne Planetuge brænde igennem den borgerlige 
Tidsregning og ganske fortrænge den.

Den <sp>oprindelige Tidsinddeling</sp> hos Assyrer og Babylonier havde 
som hos andre Folk <sp>svaret til Fingertallet</sp>, endda i sin 
simpleste Form. Man talte Dagene fem ad Gangen. Af saadanne 
"Fingeruger" var der tre imellem Fuldmaane og slukt Maane og 
atter tre imellem slukt Maane og Fuldmaane. Den første af 
disse Uger var viet til Guden Anu, den anden til Guden Hea, 
den sidste til Bel, og saaledes videre forfra,<footnote>
Transactions of the society of Biblical Archæology III (1874) 
208-9.</footnote> en Inddelingsmaade, hvis simple Naturlighed 
vidner om dens høje Ælde.

Men i denne Tidsdeling bragte Planeternes hellige Syvtal 
Forstyrrelse. Kaldæernes religiøse Skrifter viser os 
Forstyrrelsen og Omdannelsen i fuld Gang. I Fortællingen 
om Verdens Skabelse hedder det saaledes: "Han satte Maanen 
til at herske om

Natten o. s. v. Faa den syvende Dag satte han en Helligdag, og
bød at hvile paa den fra alt Arbejde. Derpaa opstod Solen i 
Himlens Horisont" o. s. v.<footnote>Samme Skrift V (1877) 426. 
</footnote> Indstiftelsen af den syv Dages Uge 
henlægges altsaa her til Verdens Begyndelse, mellem Maanens og
Solens Tilblivelse. I den kaldæiske Beretning om Syndfloden
spiller Syvtallet ligeledes en fremtrædende Rolle: Der er syv 
Afsnit i Arkens Bygning, syv Gange prøves Fartøjet; i syv Dage
varer Regnen, efter syv Dage gaar de frelste ud, Offeret tillaves
af syv, og de syv store Guder samles om Alteret.<footnote>
<sp>Boscawen</sp>: The Babylonian & Oriental record IV 
(1889-90) 36. </footnote>

Paa Kong Sargons Tid (o. 1600 A. f. K.) synes endnu begge
Tidsinddelinger - "<sp>Fingerugen</sp>" og <sp>Planetugen</sp> -- at have
trivedes Side om Side, hin til Hverdags Regning, denne til 
Festbrug og Stjernetydning. Mes sligt kunde ikke gaa i Længden.
Mere og mere regnede man efter Festdagene. Syvtallet sejrede
tilsidst baade hvad Dage, Uger, Maaneder og Aar angik, idet 
ogsaa hvert 7de og 49de af disse blev hellige.<footnote>
Sammesteds S. 35.</footnote>

Med samme Kraft, hvormed det hellige Syvtal og Planetugen
trængte igennem, maatte ogsaa de enkelte Dages Betydning gøre
sig gældende. Det var jo Stjernetydningen, der besjælede begge
Former for Tankegang. Naar hver enkelt Dag var behersket af
sin Planet, maatte det jo være om at gøre at faa Sikkerhed for,
hvilken Dag og hvilken Planet der hørte sammen, thi herpaa
beroede al Forudsigelse. At der har fundet nogen Vaklen Sted,
førend Planetdagenes Følgeorden blev afgjort, er rimeligt nok.
Vi er imidlertid ikke i Stand til at følge Udviklingen i dens 
enkelte Afsnit. Vi kender kun Slutningsresultatet, saaledes som det
endelig fastsloges -- og som det endnu den Dag i Dag staar fast
i vor Tids Benævnelser.

Thi som bekendt -- eller rettere: som i Reglen glemt og efter
Evne tilsløret -- er nemlig <sp>de evropæiske Navne paa Ugedagene 
forhærdede Rester af Oldtidens Stjernetydning</sp>. Solens Dag 
(Sontag, Sunday, Søndag), Maanens Dag (Mandag), Mars' eller 
Tyrs Dag (mardi, Tirsdag), Merkurs eller Odins Dag (mercredi, 
Onsdag), Jupiters eller Thors Dag (jeudi, Torsdag), Venus' 
eller Frejas Dag (vendredi, Fredag), Saturns Dag (Saturday), 
angiver tydeligt nok Rækkefølgen indenfor Planetugens syv Dage, 
saaledes som Stjernetydningen endelig fastslog den.


<sp>Hvorfor valgte man just denne Orden</sp>? Det skulde synes at maatte 
have ligget nær, naar man, som Kaldæerne, kendte Planeternes 
virkelige Rækkefølge fra Jorden: -- Maanen, Merkur, Venus, (Solen), 
Mars, Jupiter og Saturn -- da ogsaa at ordne Dagene pata samme Vis. 
Men man indskrænkede sig til blot at lade Satunisdag (Løverdag) 
være den sidste og anbragte iøvrigt Resten tilsyneladende hulter 
til bulter. Grunden kan næppe have været, at den valgte Orden 
skrev sig fra en ældre Tid, hvor man fejlagtigt antog denne for 
den naturlige. Thi af alle de os bekendte gamle Angivelser af 
Planeternes Orden svarer ingen til den ved Ugedagene fulgte.<footnote>
<sp>Fritz Hommel</sp> i The Babylonian & Oriental record 
VI 1892-93 169-72. -- Transactions of the society of Biblical 
Archæology III (1874) p. 167. </footnote> 
Man kunde gætte paa, at <sp>Planetdagene var ordnede efter</sp> Værdien 
af <sp>de Metaller</sp>, hvortil de svarede. Thi Solen betød fra gammel 
Tid Guld, Maanen Sølv, Mars Jærn, Jupiter Tin, Saturn Bly.<footnote>
<sp>Alfred Maury</sp>: La magie et l'astrologie (Paris 1860) 
p. 28-29. </footnote> <sp>Eller</sp> at de var ordnede <sp>efter 
Farverne</sp>. Thi meget tidligt havde man
stillet Planeterne i Forhold til Regnbuens syv Farver og, om end 
med Afvigelser i de forskellige Egne, betegnet f. Eks. Venus gerne 
som hvid eller grøn, Jupiter som purpurrød og Saturn som sort. 
Murene om Ekbatana var ifølge Herodot<footnote><sp>Herodots</sp> 
Historie I 98. </footnote> syv i Tal, den 
ene højere end den anden, Tinderne paa den yderste hvide, paa den 
næste sorte, saa purpurrøde, blaa, lyserøde, forsølvede og forgyldte. 
Kaldæernes Templer og Observatorier var delte i syv Stokværk, mindre 
og mindre opefter, hvert malet med sin Farve.

En <sp>sindrig Forklaring</sp> paa Dagenes Rækkefølge giver den græske 
Historieskriver Dio Cassius.<footnote><sp>Dio Cassius</sp>: Hist. 
Romanarum quæ supersunt XXXVII 18-19.</footnote> Ifølge ham var Kravene til 
nøjagtig Bestemmelse af, hvilken Planet der i Fødselsøjeblikket 
var den herskende, efterhaanden stegne saa stærkt, at 
Stjernetyderne ikke nøjedes med paa gammeldags Vis at henføre 
et helt Døgn til hver enkelt, men lod hver Time i Døgnet være 
bestemt af sin Planet. Efter den Planet, der herskede i Døgnets 
første Time, kaldtes saa Dagen, og denne Dag-Planets Virkning 
enten forstærkedes eller svækkedes ved den Planets Magt, i hvis 
Time den omspurgte Fødsel indtraf. Regnede man nu Planeterne i
deres Orden fra Himlen nedefter mod Jorden, saa fulgte de jo
saaledes: Saturn, Jupiter, Mars, Solen, Venus, Merkur, Maanen.
Den første Time paa Helligdagen (Løverdagen) blev altsaa Saturns. 
Og talte man saa videre Rækken ned, en Time til hver

Planet, blev den 25de Time Solens (Søndag); den næste 25de
Time Maanens (Mandag), saa Mars' (Tirsdag), Merkurs (Onsdag),
Jupiters (Torsdag), Venus' (Fredag) og atter Saturns (Løverdag)
og saaledes fremdeles.

<img>
Fig. 1.

En <sp>sidste Forklaring</sp> endelig, der heller ikke lyder usandsynlig, 
er den, at man er gaaet frem paa følgende Vis: De syv Planeter 
tegnedes i deres rette Følgeorden og i lige Afstand fra
hinanden om Randen af en Cirkel. Drog man derpaa fra Saturn
som Udgangspunkt -- i Henhold til det musikalske Tone-Interval, 
der kaldes "dia tessaron", Kvarten -- en Streg til den fjerde
efterfølgende i Rækken, saa ramte man Solen (Søndag), og blev
man saaledes ved, ramte man videre Maanen (Mandag), Mars
(Tirsdag), Merkur (Onsdag), Jupiter (Torsdag), Venus (Fredag),
indtil man endte igen i Udgangspunktet, Saturn. Samtidigt havde
man, som ovenstaaende Figur viser, ved disse forskellige Træk
tegnet den helligste af alle Figurer: en i en Sol indskreven 
syvoddet Stjerne,<footnote><sp>J. B. Biot</sp>: Etudes sur 
l'astronomie Indienne et sur l'astronomie Chinoise (Paris 1862). 
p. 100. </footnote> det matematiske Udtryk for de musikalske Tone-Intervaller.<footnote>Ifølge velvillig Meddelelse fra Dr. 
<sp>Angul Hammerich</sp> stemmer dette nogenlunde vel med 
Tonrækken: c. f. h. (= b. quadratus) e. a. d. g. c. </footnote>

En anden Mærkelighed ved Planetdagenes Rækkefølge falder maaske 
Nutiden mindre i Øjnene, men er i og for sig besynderlig nok: 
<sp>Man gjorde Hviledagen, Helligdagen, til en ulykkelig Dag</sp>, idet 
man lod den beherskes af den ulykkebringende Planet, Saturn. 
I dette Træk afspejler sig en religiøs Opfattelse. Assyrer og 
Babylonier <sp>troede ikke paa</sp> 

<sp>Udødelighed</sp>; og deres øverste Gud, der havde indstiftet 
Hviledagen, var en streng Herre. Hans Helligdag var da ikke 
saa meget den glade Hvile fra Ugens Slid, som selve Ugens 
Undergang, den Hviledag, der ligesom Døden ubønhørligt 
paatvang sig alt. Med Rette svarede Planeten Saturn til 
Bly og det sorte.

Det samme kommer igen i den vistnok fra disse Egne stammende 
græske Myte om Kronos (Saturn). Uforstaaeligt for Grækerne, 
der regnede med Dekader (ti Dage), hed det om denne Søn af 
Himmel og Jord, at han havde slugt sine seks Børn. Tanken 
bliver først klar, naar det erindres, at Kronos, Hviledagen, 
dannede Ugens Afslutning og saaledes fortærede Planetugens 
seks første Dage.

<sp>Med Stjernetydningen var et nyt og stort Afsnit af
Menneskehedens Udvikling indviet</sp>, det næstsidste vi
kender. Hvor betydningsfuldt og dybtgaaende dette blev, ses
bedst af, at Stjernetydningen har formaaet, <sp>hvad ingen 
Religion hidtil har mægtet, at besejre alle Jordens 
kultiverede Folk</sp>. Overalt, hvor den holdt sit Sejrstog, 
mærkede den de overvundne med sit <sp>hellige Syvtal</sp>. Den 
uhaandterlige Planetuge med dens forvredne Planetrække er 
for Øjeblikket kendt Verden over. Hvor kort Tid der endnu 
kun er forløbet siden Stjernetydningens store Afsnit, viser 
sig tydeligt i, at Evropa ikke endnu har formaaet at fjærne 
dens Mærke. Forgæves søgte den store franske Revolution at 
afryste Planetugen og genindføre den oprindelige og simple 
Tideling. Det blev ved det gamle. En Kaldæerdreng vilde 
endnu straks kunne finde sig til Rette i de evropæiske Ugedage.

*

Det er altsaa indenfor Rammen af <sp>Stjernetydningens store</sp>
Afsnit, at vi maa søge en <sp>Hovedkilde til den Belysning</sp>,
<sp>der ogsaa i det 16de Aarhundrede</sp> efter vor Tidsregning
<sp>laa over Livet</sp>. Men hermed er i Virkeligheden endnu kun
lidet angivet. Vi veed blot, at den Skueplads, hvor Livet 
opførtes, ifølge Kaldæernes Opfattelse var et Rum med 
Kælder for neden, Loft for oven, hvorfra syv store Øjne 
stirrede ned paa de optrædende, beherskede dem, ledte dem 
som Marionetdukker.

Man kunde ikke komme ud, thi ingen Dør førte ud. For Kaldæerne kun 
en lydløs Lem ned til den sorte Kælder, naar Livet var udspillet.

Men disse <sp>syv Øjne</sp>, der stirrede ned, mente ikke alle Mennesket vel. 
<sp>Der var onde Øjne deriblandt</sp>, ulykkebringende, særlig den skumle 
Saturns. <sp>Kunde da en Lysets Gud ville virke Skade</sp>? Hvorfor voldte de 
Ulykker? Kaldæerne formaaede ikke at klare dette. Derfor blev <sp>deres 
Religiøsitet blot slavisk Underkastelse</sp>, deres sidste Forklaring kun 
sky Rædsel. Thi en lunefuld østerlandsk Tyran var enhver af disse
Guder, den bedste ikke undtagen. Solen kunde flamme Brand, Maanen 
vende Dødssiden til, Astartes vilde Lyst virke Væmmelse og Vanvid. 
Her var al indre Forstaaelse udelukket. Her var kun eet at gøre: med 
tilhyllet Hoved at kaste sig i Støvet.

Medens Kaldæerne maatte standse her og blive staaende ved 
Modsigelsen, havde et Nabofolk ad anden Vej søgt at finde 
Forklaringen. Det var <sp>Perserne</sp>,<footnote><sp>Chantepie 
de la Saussaye</sp>: Lehrbuch der Religionsgeschichte II
(Freiburg i Br. 1889) S. 1-56. -- <sp>Edv. Lehmann</sp>: 
Om Forholdet mellem Religion og Kultur i Avesta 1896.</footnote> 
en Gren af den indoevropæiske Stamme, der var havnet som bosiddende 
i <sp>Irans Højland</sp>.

Her var Vejrliget langt mere barskt end paa Mesopotamiens
Slette, en stærkere Spænding mellem Sommer og Vinter, mellem
den klare Dag og den mørke, stormfulde Nat. Men til enhver Tid
og i alskens Vejr maatte man færdes ude for at røgte Kvæget,
tvinge den tvære Jord frugtbar, sikre Afgrøden. Man vænnedes
da til Fare, blev virksom og raadsnar. Og under alt dette ikke
blot brunedes Kinden, hærdedes Senen og Blikket blev skarpt i
den klare Bjærgluft, men der spirede en egen Folkeart op, kæk,
brav og selvstændig, der ikke følte sig som nogens Træl, end ikke
Guds, men var villig til at tage et ærligt Tag i med for at hjælpe
ham og fremme hans Vilje.

I sædelig Henseende stod Perserne højt. Dette havde givet sig
et betegnende Udslag i Udviklingen af deres religiøse 
Forestillinger. Fra Troen paa de besjælede Himmellegemer -- blandt
hvilke ifølge Landets Natur Solen var den ypperste, derefter
Maanen og Sirius, den Stjerne, der varslede Regn -- havde man
efterhaanden hævet sig til i <sp>Solens Gud</sp>, Mithra, <sp>at se 
Retfærdighedens, Troskabens og Sandhedens Gud</sp>. Sanddruhed var jo 
netop den Dyd, der agtedes højest af Perserne. Jævnsides hermed 
dyrkede man ogsaa de fire Elementer, Ilden,

Jorden, tildels Luften, men især Vandet, det frugtbargørende
Vand. En Mængde Bønner og Forskrifter gik ud paa at bevare
dem ubesmittede.

Sit højeste Udtryk naaede dog det persiske Livssyn hos 
Reformatoren Zoroaster eller <sp>Zarathustra</sp>. Grundspørgsmaalet
om Forholdet mellem Lys og Mørke løstes af ham i dyb 
Overensstemmelse med Folkets og Landets Natur. Han <sp>opstillede
Døgnet som Livets Forklaring. Lyset er godt, Mørket er ondt</sp>. 
Men hvorfor er de da bestandig forenede i Døgnet, følger 
hinanden som Dag og Nat? Hvorfor overvinder Lyset ikke een 
Gang for alle Mørket og fremkalder en evig Dag?
Hemmeligheden er, at de nærmer sig hinanden i Styrke. Thi
Lysets Gud, Auramazda (Ormuzd) er vel evig, alvidende og saare
stærk, men <sp>ikke almægtig</sp>. Derfor trænger han til Menneskets
Hjælp, i den langvarige Kamp mod Mørkets Gud, Ahriman.
<sp>Livets Saga</sp> er følgende:

*

Da <sp>Lysets Gud</sp> ifølge sin Alvidenhed vidste, baade at Mørkets 
Gud er til, og hvad Udfaldet af en Kamp imellem dem en Gang 
vilde blive, <sp>tilbød</sp> han i Tidernes Morgen Ahriman Forlig, 
hvis denne vilde tilbede ham og staa hans Skabninger bi.
Til Løn skulde Ahriman selv faa Udødelighed. Men Mørkets
Gud troede i sin Vankundighed, at dette Tilbud skete af 
Svaghed, han afslog det, og <sp>Kampen begyndte</sp>.

I det første Sammenstød var <sp>Lysets Gud</sp> den sejrrige. For at 
fremme Kampens Udfald og paaskynde den endelige Sejr <sp>skabte</sp> 
han da <sp>Verden</sp>. I Begyndelsen herskede i denne en lykkelig 
<sp>Paradistilstand</sp>; thi Djævlen laa lammet og daadløs af Rædsel. 
"Mennesker og Dyr var udødelige; som femtenaarige vandrede en 
og hver, Fader og Søn; hverken Planter eller Vandløb 
udtørredes; Kulde og Hede, Sygdom, Død og Ulydighed kendtes 
ikke." Under slige lykkelige Forhold blev Pladsen snart for 
ringe for Menneskene og deres Hjorde. "Da sagde det ypperste 
Menneske til Jorden: Kære, udvid Dig, at Du kan bære end mere 
Kvæg og Mennesker!" Og Jorden udvidede sig, saa at den kunde 
rumme den voksende Mængde, og dette gentog sig

efter Aarhundreders Forløb endnu en Gang. Endelig kom Slutningen 
paa Paradistilstanden, idet Djævlene fik vakt deres Herre
Ahriman til Handling. "<sp>Sinfloden</sp>" indtraadte, hvorved alt
druknede paa det ypperste Menneske nær og den Del af Skabningen, 
han paa Ormuzds Befaling reddede ind i en dertil bygget
Kvægfold. Men Ahriman udgød sin Urenhed og Fordærvelse
over Naturen, "saa at nyttigt og skadeligt, rent og urent nu er
blandet i denne."

Hermed begyndte <sp>den anden Verdensalder</sp>, Menneskets
Daadtid, Kamptid. <sp>Opgaven er at hjælpe Lysets Gud i
Striden</sp> mod Ahriman og hans Djævle. Dette udføres først ved
at bekæmpe al Urenhed i sit eget Indre, saa at Sandheden her
kommer til at herske; dernæst ved i det Ydre at værne de fire
Elementer mod Urenhed og Besmittelse. Men endelig skal i
Modsætning til Djævelens fordærvende, ødende Færd netop
Livskraften styrkes. Dette sker ved Offer til Lysets og Livets
Magter, thi Ofret øger deres Kraft. Og det sker direkte ved, at
Mennesket rydder og renser det øde og urene i Naturen, dyrker
Græs, Korn og Frugttræer. "Thi ikke er den Jord lykkelig, som
længe ligger udyrket hen." "Her gaar en fuldvoksen Pige rundt,
som længe gaar barnløs; saadanne skal have gode Mænd." "Den,
som arbejder i denne Jord med venstre Arm, med højre Arm,
ham vil den bringe Rigdom, ret som en elsket Kvinde bringer
sin kære Husbond en Søn." "Den, der fodrer sine Køer godt og
lever retskaffent, skal have den himmelske Løn". "Den, der
dyrker Korn, øver Hellighed." Thi "naar Bygget kommer op,
forfærdes Djævlene, naar Kornet gror højt, daaner Djævlenes
Hjerter. Naar Kornet bliver malet, jamrer Djævlene, naar 
Hveden kommer op, slaa's Djævlene paa Flugt." Men Jordens Gaver
maa ikke anvendes med Karrighed. Den, der ikke fromt og venligt 
giver den trængende, skal "nedstyrtes til Djævelens Bolig, til
alle de skarpe Græs". Thi "Riget kommer fra Lysets Gud til
dem, der understøtter den fattige".

Der er altsaa et inderligt Vekselforhold mellem Lysets Gud
og Mennesket. Mennesket er hans Kampfælle paa Jorden, men
har selv de himmelske Kræfter behov for ikke at besejres af det
Onde. Og idet det gode Menneske vinder Salighed og

Udødelighed for sig, styrker han Guds Magt og kan staa ham bi i 
Afgørelsens Time.

Denne kommer, naar <sp>den sidste Kamp</sp> stunder til. Dette er en 
forfærdelig Stund. "O, Skaber! und mig Døden og und mine Kære 
at dø, at de ikke maa leve i hin Forfærdelsens Tid!" Naar den 
nærmer sig, skal Solen og Mørket vise Tegn, Maanen skifte mange 
Farver, Jordskælv vorde talrige, Blæst blive Storm. Savn og 
Angster skal øges, Fjender myldre frem i Tusindtal og Djævlene 
tilintetgøre det skønne Iran. Kampens Rasen standser en Stund, 
og <sp>det tusindaarige Rige</sp> oprettes; men atter blusser Striden op, 
vildere end før. Da kæmper Lysets Gud mod Ahriman, alle gode 
Aander og alle Fromme mod Djævlenes Hær. Tilsidst er af Fjenden 
kun Ahriman og Slangen tilbage. Ogsaa de synker sammen, Slangen 
opbrændes i smeltet Metal, og det sidste Skjul, hvori Løgnens 
og Mørkets Fyrste har søgt Ly, kastes i Ildens Flammer og 
brændes til intet. Saa renses <sp>Helved</sp> for al Urenhed og <sp>inddrages 
af Lysets Gud</sp> for at udvide Verdens Enemærker. Hele Verden 
genfødes, og alle døde, Mennesker og Dyr, opstaar til Liv paany. 
Sjælene faar deres fordums Legemer, "Solen lyser op, saa at Sjæl 
og Legeme kender: dette er min Fader, og dette min Moder, og min 
Hustru og mine Frænder. Og den, som var Mand, da han døde, skal 
leve videre som fyrretyveaarig, og den, der var Barn, skal beholde
de femten Aar, hver faar sin Hustru tilbage og skal atter se sine
Børn; og de omgaas som her i Verden, men i Salighedens Land fødes 
der ikke flere Børn."

Det var denne Lære, fuld af ærlig Vilje og Bjærgluft, der med eet 
kom Semiterne nær paa Livet, da Perserkongen Cyrus Aar 538 f. Kr. 
erobrede Babylon. Uvilkaarligt bøjede den semitiske Aand sig for 
de nye Verdensbeherskeres Tro. Læren om Djævelen, om Verdens 
Besmittelse, om Djævlebesættelser og om et kommende tusindaarigt 
Rige voksede sig nu fast ikke blot i Babylonien, men ogsaa hos 
det jødiske Folk, der holdtes i Fangenskab dér. Gennem Jøderne 
vandt disse oprindelig persiske Tanker senere Indpas i 
Kristendommen.

Men til Gengæld blændedes Perserkongen og hans Mænd af 
Kaldæernes storartede Himmelsyn. Hvor var den gamle persiske 
Opfattelse tung og trang med dens Beretning om Regnsøen 
heroventil, hvor Sirius som en hvid, gyldenøret Hest sloges 
med Djævelens det sorte, skallede Øg! Hvilken Højhed og Dybde
laa der ikke derimod i den vældige Kuppel med den guddommelige 
Himmelskrift! Og hvor lød det ikke troligt, at Lysets Gud 
sendte Tegnbud ned til alle troende! Allerede Xerxes fulgtes paa
sit Tog til Grækenland af Osthanes, hvis Hverv det var at læse
Himlens Vilje.<footnote><sp>C. Plinius secundus</sp>: Historia 
naturalis XXX, 1-2. </footnote> 
Snart hørte saadanne med til Hoffets nødvendige 
Tilbehør, og for den almindelige Bevidsthed gled efterhaanden 
"Kaldæer" og den persiske "Mager" i eet.<footnote><sp>Alfred 
Maury</sp>: La magie et l'astrologie dans l'antiquité et 
au moyen âge. (Paris 1860). p. 61 fgg. </footnote> Intet Under, at i 
senere persisk Literatur blev et af Tegnene paa den sidste 
Verdenskamp det, at endogsaa de syv Planeter kommer i Uorden,
og Merkur og Jupiter tager Magten fra de andre.<footnote>
<sp>Edv. Lehmann</sp>: Om Forholdet mellem Religion og 
Kultur i Avesta. S. 73.</footnote>

Babylonierne var, som vi har set, under deres omhyggelige
Iagttagelse af Himmellegemerne naaede til nøjagtigere end noget
andet Folk at kunne bestemme Tiden. Men idet de forsaa sig paa 
de himmelske Baner, der afgør Tiden, endte de med at anse alt, 
hvad der foregaar paa Jorden, som virket af Himmelbanerne, som 
blot spættet Tid. I denne ensformige Afrulning bragte Perserne 
nyt Liv ved at give alt, hvad der foregaar, Indholdsværdi. Det 
hører enten Lyset eller Mørket til. Lyset er det gode, Mørket 
det onde. Og der er to overordentlig mægtige Væsener til, der 
deler al Magt i Verden: Lysets gode Gud og Mørkets Gud, Djævelen.

<sp>Persernes Opdagelse af Forskellen mellem godt og ondt, Gud og 
Djævel</sp>, hvorved Tilværelsen deltes efter Dag og Nat, var af en 
dybere Betydning end <sp>Kaldæernes Stjernetydning</sp>. Paa den anden 
Side var denne mere umiddelbart indlysende for enhver. De to 
Opfattelser udfyldte egentlig ikke hinanden og indgik heller 
aldrig nogen inderlig Enhed, men vedblev at <sp>staa blot Side om 
Side</sp>, selv hvor de forenedes i samme Bevidsthed. Hvad der 
inderst forbandt dem var, at de begge stammede fra samme 
Verdensbilled: den lampebelyste Hal med Himmelloft foroven, 
Kælder forneden. Men <sp>tilsammen udgjorde de de højeste Tanker, 
hvortil Menneskeheden endnu var naaet</sp>.


<sp>Stjernetydning og Læren om godtog ondt vandrede</sp> da ud fra deres 
Hjemsted Babylon og Persien og <sp>overvandt</sp> efterhaanden <sp>alle 
kultiverede Folk</sp>. Idet de to Livssyn under denne Brydning 
indgik de mest forskelligartede Forbindelser med de paa hvert 
Sted hjemmegroede Indtryk, fremkaldte de overalt i Forening et 
eget mønstret Stemningsskær over Livet. I dette Mønster er 
Stjernetydningen stadig den lettest kendelige, idet godt og ondt alt 
efter Himmelstrøgene kan skifte fra lyst til mørkt og fra mørkt til 
lyst. Hos hvidfødte er Djævelen jo sort, hos Negrene hvid.

Vi skal i de store Træk følge denne Udviklingsgang, ikke blot mod 
Vest, men ogsaa mod Øst. Saaledes som Forbindelserne formede sig i 
Indien og i Kina, viser de os nemlig mere end fremmed Frodighed og 
Farvepragt. De letter os tillige Forstaaelsen af samme Tankesæt i 
spinklere Forekomst i Evropas Middelalder og det 16de Aarhundrede.

*

Den yderste østlige Fløj af Indoevropæerne trængte ind i <sp>Forindien</sp> 
og erobrede under heftig Kamp med den tidligere Befolkning Landet 
om Indus og derpaa henimod Ganges. Nærbeslægtede med Perserne og 
delagtige med disse i en fælles Kultur, saa de sig nu pludseligt 
hensatte under ganske fremmede Forhold. Det første Indtryk var 
blot berusende. Ingen barsk og stædig Natur, kun et Væld af Farver, 
Duft og Skønhed. Bugnende Frugt paa ustandselig Vækst, der 
straaled i Sollys. Og blev Heden for stærk, saa kom Regntidens 
Styrtebad. Alt var herligt afmaalt, men ligesom med større Maal 
end blot menneskeligt.

Saa længe Kampen om Landet endnu stod paa, og den enkeltes indre, 
nedarvede Kuldehaardhed holdt sig, var alt godt. Men da Varmen 
havde mildnet og måttet Sindene, da Daaddriften var udbrændt, 
Mennesket selv uformærkt forvandlet til Blomst, lagde sig et 
andet Skær over Omgivelserne. Nu viste al denne ubændige 
Frodighed en ny og forfærdende Side. Luften var Ild, Livet 
fortærende Flamme. Magtesløst stod Mennesket overfor <sp>Livets 
Brand, den ustyrlige Frugtbarhed</sp>. Som en

Slange rejste Aaret sig, bed sig selv i Halen og hvirvlede rundt:
ni Maaneder brændende Hede, tre Sommermaaneder endnu værre med 
Tordendrøn og flammende Lyn, indtil Sveden sprang frem i 
skybrudlignende Regnskyl. Tørke og Oversvømmelse, vildt 
fremmyldrende Liv over det, der blomstrede nys og i et Nu var 
omme, Opstaaen og Undergang krystede hinanden, malede rundt som 
et uhyre Hjul og rev Mennesket med sig.

Hvad var Lykke under Saadanne Forhold? Ikke hjerneglødende at 
kæmpe med i Livets Trængsel, men drømmende som Lotusblomsten i 
den svale Dam, der byder til Bad, at hvile i Mangotræernes 
Skygge; stille grublende synke hen i sig selv; løsnet fra 
Livet vinde Tankens Fred.

Den første Virkning af de nye Forhold paa Folkets Aandsliv
var, at dets historiske Sans visnede bort. Dette Folk, der 
havde udført saa store Bedrifter, glemte sin egen Historie 
og har aldrig mindedes den siden. Thi hver menneskelig Daad 
maa her blegne ved Siden af Naturens overvældende Historie. 
Den skrives annalistisk for hvert enkelt Aar ad Gangen; og 
det ene Aar gentager kun det andet. Men Følgen er, at heller 
ikke <sp>Naturen</sp> bliver ret virkelig. Den er selv kun et 
<sp>Eventyr</sp>, blændende, forfærdende og tomt.

Ogsaa de religiøse Forestillinger formede sig efter de ændrede
Forhold. Troen paa de besjælede Himmellegemer indslog lidt
efter lidt en helt anden Vej end hos de daadkraftige Frænder i
Iran. Inderne var ligesom Perserne naaede til det Punkt, hvor
Indbildningskraften halvt undrende, halvt i Leg opstillede nye
Guder for hvert nyt Forhold. Sol og Maane iberegnet var Tallet
allerede vokset til 33. <sp>Nu tørrede</sp> denne livlige 
<sp>Tro ind til Grublen. Dens Maal blev at finde Enheden i alt</sp>.
<footnote>Den følgende Udvikling støtter sig nærmest til 
<sp>Chantepie de la Saussaye</sp>: Lehrbuch der 
Religionsgeschichte I 345 fgg </footnote>

Der er tre Verdener: Himmel, Luft ogjord. I Himlen hersker 
Solguden, i Luften viser han sig som det glimtende Lyn, paa 
Jorden lader han sig til Syne, naar Offerveddet gnides, saa
at det giver Flamme. Saa er da Ilden Enheden af Guddommens
Former. Men i Himlen hersker tillige Maaneguden. I Luften
viser den sig som den frugtbargørende Regn, ved Offeret som
den berusende Offerdrik. Den frugtbare Væde er da her Enheden. 
I god Overensstemmelse med Indiens Naturforhold naaede

man altsaa til, at<sp> Ild og Væde er det inderste</sp>, det egentlige
Væsen i alt, hvad der viser sig.

Men Ild og Væde er jo begge til Stede i Offeret. Følgelig er
da <sp>Offeret Enheden af begge</sp>, Livets højeste. Ad denne Vej kom 
man til i selve Offeret at se noget <sp>højere end Guderne</sp>. Disse 
blev vel indbudne hertil, ligesom man ogsaa betænkte afdøde 
Forfædre med Gaver, men Offerets Virkning var uafhængig af 
Gudernes Gunst, det var en underfuld Handling, der, rettelig 
udført, virkede hvad der tilsigtedes.

Hvo formaaede at udføre det rette Offer retteligt? Kun een:
Præsten, Brahmanen. Ikke tilfældigt lod Sprogbrugen i denne
Benævnelse det forskellige glide i eet: "Brahman" betyder baade
Præsten, den hellige Handling og Guden Brahma. Præsten var et 
højere Væsen, der formaaede at udrette det vidunderlige, han
havde i Offeret Guderne i sin Magt, han var selv Gud. Ad denne
Vej grundlagdes den Kasteinddeling, der hersker den Dag i Dag
i Forindien, og anviser Præsteskabet en guddommelig Særstilling. 
I Tidernes Løb er Offerets Hovedindhold naturligt gledet over 
til at blive en Gave til Præsten, og Gavmildhed mod Brahminerne 
den højeste Fromhed.

Offeret var Enhed af Ild og Væde, og <sp>Præsten</sp> atter <sp>Enheden af 
det i Offeret virkende</sp>. Men hvad var da atter det inderste 
"Brahma", det sande Væsen i Brahmanen? Det var hans 
<sp>selvfordybende Tanke</sp>, den Synken hen i sig selv, hvorved han 
<sp>ophørte at være et Jeg modsat et Du</sp>, men blev til intet, idet 
han blev til eet med alt, følte den rene Værens Lys i sig.

*

Paa dette Punkt af Udviklingen -- ved et underligt Træf netop
samtidigt med, at Frænderne i Iran vaagnede til Stordaad og
under Kong Cyrus grundlagde det uhyre, persiske Verdensrige
-- <sp>skød</sp> ogsaa <sp>den indiske Aand sit ejendommeligste Skud</sp> og 
grundlagde et Rige, der skulde omfatte Folkene fra Ganges' 
Udløb til Japan. Men paa indisk Vis et blot Tankens Rige, 
hvor alt virkeligt saa vidt muligt fornægtedes. Omtrent Aar 
550 før Kristi Fødsel fremstod den fyrstelige Munk Gotama

eller som han i Reglen kaldes med sit Hædersnavn: <sp>Buddha</sp>,
"<sp>den erkendende</sp>".<footnote><sp>Hermann Oldenberg</sp>: 
Buddha. Sein Leben, seine Lehre, seine Gemeinde. (Berlin 1881). </footnote>

For Buddha som for Zarathustra er Lys og Mørke, Himmel og Jord, 
godt og ondt, Virksomhed og Ro afgørende Bestemmelser. Men 
Forholdet er blot vendt om. <sp>Det er Lyset, Flammen, Verden, 
Livet, der er et Onde, det uhyre Fængsel, hvori Mennesket er 
kommet ind og ved Sjælevandring holdes fast</sp>. <sp>Opgaven er at 
slippe ud</sp> igen af den hede Stue med dens gloende Gulv og Loft, 
høre op med at være til, blive fri. Thi Livet er Lidelse. 
"Livet er Flamme: Kærlighedens, Hadets, Bedaarelsens Flamme. 
Som Vinden driver Flammen, saa at den hefter sig snart her, 
snart hist", saaledes drives ogsaa Sjælen fra Tilværelse til 
Tilværelse. Hvorledes ophæves Lidelsen, slukkes Flammen? Ved 
at fornægte alt Begær, lutres for Glæde og Smerte og sænke 
sig stille i Selvfordybelsens hellige Ro. Den højeste 
Salighed, <sp>Nirvana</sp>, er at være udslukt. "Som det store Hav kun 
er gennemtrængt af een Smag, Saltets Smag, saaledes er ogsaa 
her kun een Smag, Forløsningens."

Vejen, ad hvilken Udslukningen, Befrielsen for Tilværelse og
Lidelse, opnaas, er af dobbelt Art. Først og fremmest kræves
<sp>indre Renhed</sp>. "Hvo, der taler og handler med urene Tanker,
ham følger Lidelsen efter, som Hjulet efter Trækdyrets Fod."
Ens Vandel bør da være retskaffen. Man bør overholde de fem
Bud: 1) Ikke dræbe noget levende Væsen; 2) ikke forgribe sig
paa fremmed Ejendom; 3) være kysk; 4) ikke tale Usandhed;
5) ikke nyde berusende Drikke. Man bør vise selvopofrende Velvilje, 
Medlidenhed, Barmhjertighed mod alle.

Men denne <sp>Retskaffenhed er kun den halve Side</sp>. "Som man 
vadsker Haand med Haand, Fod med Fod, saaledes lutres 
<sp>Retskaffenhed ved Visdom</sp> og Visdom atter ved
Retskaffenhed." Denne Visdom er i sin inderste Grund V<sp>iden
om altings Endelighed</sp>, om Tilværelsens den store Lidelsernes 
Kæde. Først naar gennem denne Viden hvert Haab, hver Frygt, 
hver Lyst, hvert Begær er udbrændt og slukt, naa'r man til 
den sande Salighed, til Nirvana. Vejen er lang. Gennem en 
umaalelig Række af Tilværelser maa der kæmpes. Bestandigt
følger ny Fødsel paa Død, indtil endelig en Gang Forløsningens

Maal er naaet, den lutrede Viden er bleven Vished om: aldrig
mere skal jeg fødes paany. Ikke ved Bøn til nogen Gud, men
ved egen Videns Kraft er Sejren tilkæmpet. Derfor bøjer 
Guderne selv sig for den, der er naaet forud for dem ud af 
Endelighedens Verden, for den salige, der har opnaaet Nirvana.

<sp>Er Nirvana en Væren, eller er det et Intet</sp>? Er den salige 
fremdeles et Jeg? - "<sp>Den ophøjede, Buddha, har ikke aabenbaret 
noget herom</sp>."

*

Som det vil ses, er Interessen her hverken knyttet til Gud
eller til Verden. Det er blot den <sp>forpintes Trang til atter
at slippe ud af Tilværelsens Fængsel</sp>, hvor alting syder og 
bobler i uafbrudt Vorden. Godhed mod alle er kun et Middel
hertil, ikke Maal i og for sig. Den er ikke i sig selv noget, 
men kun det negatives, mod Verdensbaalet vendte, Side. 
"Kærlighed er jo Flamme" for Buddha og selv en Form for 
Livets Lidelse. Den rette Godhed er for ham <sp>ikke Medlidenhed</sp>, 
men en egen Art <sp>mild Medvidenhed</sp>, der virker som en kold Haand
paa en brændende Pande, Undrende Marmorkulde, hvis Værd maales 
ved dens Evne til ikke selv at ophedes. Det inderste forløsende 
er den indadvendte Grubien, <sp>den borende Tanke, der baner sig 
Vej ud af Tilværelsen</sp>. Tanken er ikke noget i og for sig, dens 
Indhold er intet, men netop herfor formaar den som en Boble at 
stige op gennem den sydende Tilværelse og brister, naar den 
naa'r Overfladen.

I den rene Buddhisme er Stjernetydning ikke til at spore, og
Persernes Lære om Gud og Djævel fordampet til, at Tilværelsen 
er et Onde. Anderledes for de fleste af Buddhas Tilhængere.
Det laa nær for den indiske Indbildningskraft at fyre i under
Tilværelsens Baal ved at udmale sig Masser af Djævle og 
forfærdelige Helvedpinsler. Og allerede i de ældste Beretninger 
om Buddhas Liv og Lære -- Buddha selv har ikke skrevet noget
-- viser Stjernetydningens Spor sig, idet Planeternes hellige
Syvtal er fremme. Derfor forblev han f. Eks. fire Gange syv --
eller efter andre syv Gange syv -- Dage under "Erkendelsens 

Træ", førend han begyndte at forkynde sin Lære<footnote>
Samme Skrift S. 116. </footnote>. Stjernetydningen 
fandt Fodfæste i den indiske Tilbøjelighed til at fornægte 
Naturens Realitet, betragte den som Eventyr. Var Naturen kun
Symbol, blev Stjernehimlen let til Billedskrift. Jævnsides med
Buddhismen trængte da Stjernetydningen igennem.

Snart var alle velstillede i Indien ivrigt i Gang med at stille
Nativiteter og raadspørge Planeterne ganske efter babylonisk
Mønster. Kun manglede den virkelige, videnskabelige Baggrund.
Derfor maatte Himmelhvælvingen ogsaa finde sig i ikke at staa
mere til Troende end den Lommeudgave deraf, som enhver besad i 
sin egen hule Haand. I Haandens fine Streger stod Ens Skæbne 
skreven ligesaa vel som i Planeternes Baner<footnote>
<sp>Chantepie de la Saussaye's</sp> ovennævnte Skrift 
I 382. -- Om den indiske Stjernetydnings ringe videnskabelige 
Grundlag og dens Anvendelse lige ned til Nutiden se 
<sp>H. R. Hoisington</sp>: The oriental Astronomer 
(Jafna 1848). </footnote>.

Under disse Forhold faldt det naturligt, at den gamle indiske
Tidsdeling i tre Gange fem Døgn fra Nymaane til Fuldmaane og omvendt 
-- de "lyse" tre og de "mørke" tre -- maatte vige for 
Stjernetydningens Inddeling. Omtrent Aar 400 efter Kristi 
Fødsel er der sikre Spor af, at Planetugen havde sejret i 
Forindien.<footnote><sp>J. B. Biot</sp>: Etudes sur 
l'astronomie Indienne et sur l'astronomie Chinoise (Paris 
1862). p. 95-97. </footnote>

*

Længst mod Øst laa det ældgamle Kulturland <sp>Kina</sp>. Man har tidligere 
antaget, at den Udvikling, der hfer i Aartusinder er foregaaet, har 
været upaavirket af andre og altsaa viser os den mongolske Races 
selvstændige Fremvækst i Kultur. I den nyeste Tid har der hævet sig 
Stemmer for, at de saakaldte "hundrede Familjer", som omtrent Aar 
2300 f. Kr. trængte ind i Kina fra Nordvest, grundlagde dets 
Civilisation og efterhaanden erobrede Landet ned til den gule Flod, 
skal have været paavirkede af babylonisk Kultur, maaske ligefrem 
Udvandrere fra Sydvestasien, hvor just paa denne Tid saa voldsomme 
Omvæltninger fandt Sted.<footnote>Forfægteren af denne Opfattelse er 
den afdøde engelske Lærde: <sp>Terrien de Lacouperie</sp>. 
Hans Hovedfremstilling heraf er: The languages of China before the 
Chinese. (London 1887). Desuden en Række spredte Afhandlinger i det 
af ham udgivne Tidsskrift: The Babylonian & Oriental record, I-VII, 
særligt Vol III (London 1888-89). </footnote> Hvorledes det end hermed 
maatte forholde  sig, saa slog Udviklingen i Kina tidlig ind i en 
selvstændig Retning, svarende til Landets naturlige Forhold.

<sp>I Kina spiller ingen Aarstid eller Dagstid eller enkelt
Varmegrad Hovedrollen</sp>. <sp>Alt veksler ligeligt</sp>. Vaar, Sommer, Høst 
og Vinter følger jævnt hinanden, Aar ud og Aar ind. Det kan regne 
og blæse eller Himlen være skyfri ved Dag som

ved Nat, i Høst og Vaar, Sommer og Vinter. Kun det uregelmæssige 
virker Forstyrrelse. Saaledes naar f. Eks. Regnen udebliver
og for meget Solskin virker Tørke, eller omvendt altfor megen
Regn bringer Floderne til at svømme over. Hvorfra stammer hele 
Aarets regelmæssige Gang? Selvfølgelig fra Himlen, der, som 
enhver kan se, langsomt bevæger sig og lader Sol og Stjerner 
staa højt eller lavt alt efter Aarstiderne.

Heraf maatte fremgaa de to Hovedsandheder, der dybest udtrykker 
al kinesisk Tankegang: <sp>Himlen er altings Herre. Og: det gode er 
Orden.</sp>

Saa langt vor Viden rækker, var man i Kina ude over Troen paa 
blot Mørkets Magter og ligeledes over Troen paa de enkelte
Himmellegemer som Guddomme. Tidligt maa denne sidste være
vegen og have givet Plads for den mere omfattende, <sp>Troen
paa den hele Himmel</sp>. Thi det ældste Himmelindtryk, som vi 
kender fra Kina, svarer allerede ganske til denne Tankegang.
Herefter var <sp>ikke Solen</sp> paa dens skiftende Bane, men 
<sp>Karlsvognen</sp> Billedet paa det himmelske Liv. Som en uhyre 
Pegepind stod den Aar ud og Aar ind et og samme Sted paa Himlen
og anviste saavel Solen som Aarets Tider deres Plads. For fuldt
at forstaa dette Himmelindtryk maa man erindre, at Karlsvognen
for 4000 Aar siden stod Nordpolen betydeligt nærmere end nu til 
Dags, saa at dens Stang tog sig ud som en Viser fra Himlens
faste Punkt, der Aaret rundt skiftevis pegede mod de forskellige
Verdenshjørner<footnote>Om den kinesiske Opfattelse af Karlsvognen 
se <sp>John Chalmers</sp>: Appendix on the astronomy of the 
ancient Chinese. (<sp>James Legge</sp>: The Chinese classics III 1, 93-94).</footnote>. Dette oprindelige Indtryk har i den Grad 
indbrændt sig i Folkets Bevidsthed, at det den Dag i Dag 
fastholdes i Kina af Lærd og Læg, skøndt Himmelforholdene paa 
Grund af Jævndøgnspunkternes stadige Flytning -- Jordaksens 
Vrikken rundt i Løbet af 25,000 Aar -- nu ikke længere svarer 
hertil. I den gamle Fremstilling hed det med Rette: "Naar den 
peger med Halen mod Øst, er det Vaar i den ganske Verden. 
Naar den peger mod Syd, er det Sommer. Naar den peger mod Vest, 
Høst. Og naar den peger med Halen mod Nord, er det Vinter i den 
ganske Verden." Nu ligger som sagt Sommeren ikke længere mod Syd
eller Vinteren mod Nord. Men man lemper sig saa godt man kan
efter det gamle, der endnu ejer den sidste Rest af Sandhed: 
Vinter gaar mod Nord, Sommer gaar mod Syd.

Et andet, ældgammelt Himmelindtryk i Kina er den

ejendommelige "<sp>Dyrekres</sp>". Medens Kaldæerne delte denne Kres paa
Himlen, hvori Solen Aaret rundt staar op, i tolv Stjernebilleder,
eet for hver Maaned, inddelte man den i Kina fra ældgammel Tid i 
28 "<sp>Huse</sp>". Denne Delingsmaade er i høj Grad ufuldkommen, idet 
Afstanden mellem "Husene" ikke engang er ens, men veksler mellem 
30 og l Grad. De syv Sommerhuse omfatter saaledes 112 Døgn, 
medens de syv Foraarshuse kun svarer til 75 Døgn. Ikke desto 
mindre har denne Inddeling holdt sig i Kina indtil den Dag i Dag, 
skøndt man baade kender den kaldæiske Inddelingsmaade og er sig 
dens Fortrin bevidst. Grunden hertil er uden Tvivl, at hin saa 
ganske svarer til det kinesiske Himmelsyn. Spor af en gammel 
Inddeling i 28 Huse forekommer vel ogsaa i Indien, ja helt over 
i Arabien;<footnote><sp>Abbé J. M. F. Guerin</sp> (astronomie 
Indienne Paris 1847, p. 158-69) holder paa, at Kina har lært dette 
og meget andet af Forindien. -- <sp>J. B. Biot</sp> (Etudes 
sur l'astronomie Indienne et sur l'astronomie Chinoise. Paris 1862. 
passim.) mener, at Indien har modtaget Læren fra Kina. -- 
<sp>Terrien de Lacouperie</sp> (The languages of China before 
the Chinese. London 1887. § 210. -- The Babylonian & Oriental record 
Septbr. 1889. p. 218) udleder alle tre Former fra en fælles oprindelig 
i Khorashmia. </footnote> men der kan næppe være nogen Tvivl om, 
at den første Tanke herom maa være opstaaet i et Land, der havde 
fire Aarstider, og hvor disse maaltes med en Syvstjerne 
(Karlsvognen) og derfor naturligt atter deltes hver især i syv. 
Og den astronomiske Ufuldkommenhed, at Afstanden mellem Husene 
er forskellig, saa at de ikke duer til Beregningsenhed, svarer 
netop til kinesiske Forhold. Det er kun en tilsyneladende 
Ubehjælpelighed, men i Virkeligheden et Forsøg paa at gengive 
Aarstidernes ulige Varighed: Sommeren 112 Døgn, Vinteren 98, 
Høst 80 og Vaar 75 Døgn.<footnote><sp>John Chalmers</sp>: 
Appendix on the astronomy of the ancient Chinese. (<sp>James 
Legge</sp>: The Chinese classics III 1, 94-95). </footnote> 
Fra ældgammel Tid spillede i Kina  Aarstidernes Begyndelse en betydelig 
Rolle, idet Kejseren paa den første Dag i hver, i storartet Optog og klædt 
i en til denne svarende Farve, red Aarstiden ind.

*

Omkring Aar 1100 før Kristus foregik der en vigtig Forandring
i Kina, idet <sp>Herskerhuset Tcheou kom til Magten</sp>. Om hertil har 
svaret en ny Indvandring -- "af rødhaarede Kirgiser med iblandet 
arisk Blod og Kendskab til vestlig Kultur"<footnote><sp>Terrien de 
Lacouperie</sp>: The languages of China before. the Chinese. (London 
1887). § 210.</footnote> -- faar staa hen. Vist er det, at de første, 
kraftige Kejsere af dette Hus <sp>grundlagde en hel ny Form for Landets 
Styrelse</sp>, og at Kina i de 800 Aar under denne Fyrsteslægt naaede sin 
<sp>højeste Blomstring i Kultur</sp>.

Et mærkeligt Skrift er bevaret fra hin Tid, en Fortegnelse
over samtlige Embedsmænds Pligter, vistnok forfattet af en

Broder til den første af disse Kejsere. Ifølge dette var Himmel-
Iagttagelsen betroet til tvende Mænd, hvis Embeder begge var 
arvelige.<footnote>Le Tchéou-Li ou rites des Tchéou, traduit par 
<sp>E. Biot</sp>: II. (Paris 1851) p. 112-16, livre XXVI 
cap. 15-26. </footnote> Den første havde at holde Tidsregningen i 
Orden. Da man delte Tiden i Afsnit paa ti Dage og derhos anslog 
Planeten Jupiters Omløbstid til tolv Aar, lød hans Pligter 
saaledes: Han har at gøre med de tolv Aar, de tolv Maaneder, 
de ti Dage, de tolv Timer og de 28 Stjerners Stilling. Han 
iagttager Solen, naar Dagene er længst, og naar de er kortest, 
han iagttager Maanen ved Foraars- og Efteraarsjævndøgn for at 
bestemme de fire Aarstider. Den anden Embedsmand skulde passe 
paa alle de himmelske Bevægelser og Forandringer for deraf at 
bestemme, hvad Lykke og Ulykke der forestod. Han skulde i den 
Anledning dele Himlen efter Kejserdømmets ni Provinser og se, 
hvad der varsledes enhver. Særligt skulde han agte paa Jupiters 
forskellige Glans og hvilken Provins den gjaldt, paa Skyernes og 
Dampenes Farve ved Solhverv og Jævndøgn, om de varslede skadelige
Insekter, Død, Krig, Tørke, Oversvømmelse eller Overflødighed; 
endelig paa Vindene i hver af de tolv Timer, om deres Lyd i den 
dertil stemte Rørpibe angav Harmoni eller Uoverensstemmelse 
mellem Himmel og Jord. Om alt dette skulde han underrette 
Kejseren, for at denne kunde komme Øvrigheden til Hjælp, og for 
at der kunde forordnes de rette Ceremonier svarende hertil.

Som det vil ses, var dette <sp>en Slags Stjernetydning</sp> i sin
ufuldkomneste eller videste Form, hvor alle himmelske 
Tilkendegivelser iagttoges og udlagdes. Hvor dygtige disse 
kejserlige Astronomer har været, fremgaar af deres Resultater. 
De naaede ikke blot til at bestemme Aarets Længde til 365 1/4 
Døgn; men omtrent 1000 Aar før Kristus, paa en Tid, da ingen i 
Evropa havde Anelse om sligt, var de inde i, at 19 Solomløb 
paa 365 1/4 Døgn stemmede med 235 Maaneomløb.<footnote><sp>J. B. 
Biot</sp>: Etudes sur l'astronomie Indienne et sur
l'astronomie Chinoise. (Paris 1862) p. 331. </footnote> 
Ved Siden af denne deres uomtvistelige Dygtighed falder et 
andet Træk i Øjnene: deres ærbødige Pietet overfor de 
himmelske Kendsgerninger. Forskellen mellem Kinesere og 
Grækere er kendelig i et Forhold som dette: Den græske 
Astronom Hippark (Aar 160-125 f. Kr.) behøvede kun 
Iagttagelser fra de sidste Par Hundrede Aar, sammenholdte 
med hans egne, for at opdage, at Jævndøgnspunkterne stadigt 
flytter sig. I Kina derimod var der en Afstand af

2600 Aar mellem de første, tilgrundliggende Observationer og
den Mand, der endelig vovede at drage Slutningen.<footnote>
<sp>John Chalmers</sp>: Appendix on the astronomy of the 
ancient Chinese. (<sp>James Legge</sp>: The Chinese 
classics III, l 96). </footnote>

<sp>Kinas højeste aandelige Blomstringstid</sp><footnote>
<sp>James Legge</sp>: The religions of China (London 
1880). -- <sp>P. D. Chantepie de la Saussaye</sp>: 
Lehrbuch der Religionsgeschichte I (Freiburg i. B. 1887) 
S. 240 fgg. </footnote> falder i
Aarene 550-400 f. Kr., dette mærkelige frodige Tidsrum Jorden
over, der frembragte Konfusius i Kina, Buddha i Forindien og
græske Filosofer som Pythagoras, Sokrates og Platon. I Kina
var det særligt <sp>Konfusius, der gav Udtryk for de store Tanker, 
der Aarhundreder igennem havde været de bærende i Udviklingen</sp>. 
Og han gjorde dette saa grundigt, at det for en senere Tid er 
umuligt at udrede, hvad der hører ham og hvad Fortiden til. 
Modsat hvad der finder Sted hos de fleste andre Folk, hvor 
netop de dybeste Aander -- en Zarathustra, Buddha, Sokrates, 
Jesus fra Nazareth -- ikke selv har efterladt sig noget 
skriftligt, har nemlig i Kina Landets mærkeligste Tænker ikke 
nøjedes med<sp> selv at forfatte en Mængde Skrifter</sp>, men tillige 
samlet, ordnet og b<sp>earbejdet hele den tidligere Literatur, 
saa at alt bærer hans Præg</sp>.

Konfusius -- eller som hans rette Navn lød Kong-tse (af
Slægten Kong) udtalte de kinesiske Grundtanker: <sp>Himlen er
altings Herre</sp>; <sp>det gode</sp>, den sande Væren <sp>er Orden</sp>; <sp>det
højeste menneskelige</sp> er oprigtig <sp>Ærbødighed herfor</sp>.

"Himlen", den "højeste Kejser", Guddommen er ikke et særskilt 
Væsen, forskelligt fra Verden, men aabenbarer sig i Naturen 
og dens Orden. <sp>Gud nærer hverken Behag eller Mishag overfor 
Menneskene</sp>, men med samme Højhed og Ro som i Naturen aabenbarer 
Gud sig ogsaa i Staten og i den enkeltes Sædelighed. <sp>Da Natur 
og Stat er Udtryk for et og samme</sp>, har den jordiske Kejser nøje 
at agte paa enhver Forstyrrelse i Naturen, der for ham er et 
Varsel om, at han skal søge Statens Harmoni tilvejebragt. 
Undlader han dette, kan han blive styrtet eller svigtet af sit 
Folk, thi i Natur som i Stat betegner det rette Forhold 
Velsignelse; Overmaal eller Mangel: Ulykke. Det er saaledes 
"Himlen" selv, der skifter Sol og Vind allevegne, i Natur, i 
Stat, i den enkeltes Liv, hvor den overmodige høster Uheld, 
den ydmyge Lykke.<sp> Enhver er i Stand til at gøre det gode</sp>. 
<sp>Den højeste Dyd</sp>, der omfatter alle andre, <sp>er den sønlige 
Ærefrygt, Pieteten</sp>. Pietet overfor

Ens Forældre og afdøde Aner, Pietet overfor Staten, den jordiske 
Kejser, Naturens Orden, den højeste Kejser "Himlen". Saa danner 
da alt en stor Enhed, hvor Naturens Orden, Statens Love og den 
enkeltes Pligt er et og samme, og hvor atter den enkeltes Pietet 
i det mindste Forhold viser sig at være øvet mod selve "Himlen".

Her er ingen Plads hverken for særskilt Kirkelære eller for
<sp>særskilt Præstestand</sp>. Religion er hver enkelts Syn for 
Forholdenes klare Orden. De religiøse Ceremonier forrettes i 
Hjemmet eller offentligt, alt efter deres Rangfølge: 
Husfaderen ofrer hjemme til Anerne; Statens Embedsmænd 
offentligt til Aarstiderne; Kejseren ene bringer det store 
Offer til "Himlen".

Kong-tse's Liv svarede til hans Lære. I Besiddelse af en 
altomfattende Lærdom og Flid, samlede, omstøbte, skabte han 
Kinas Literatur. Paa samme Tid gik han helt op i Statsstyrelse 
og var som Privatmand fuld af Ligevægt, bramfri og hæderlig. 
Det var een og samme, geniale, elskelige Pedant, der lydhør 
fornam den fælles Stemthed i Himmelforhold, Kejserstat og 
Menneskepligt; der varmt bød: vær venlig mod alle! behandl 
andre, som du selv ønsker at behandles! og der endelig 
indskærpede ikke mindre end 3000 Anstandsregler, ja endog i 
Ensomhed var ceremoniel mod sig selv.

Kong-tse's ældre samtidige var Lao-tse, der, enig med ham i
meget, satte Livets Lykke ikke i Belæsthed, Statstjeneste og 
Anstand, men i et samlet Sinds stille Inderlighed. Lidt yngre 
end Kong-tse var Yang-tse og Mih-tse. Den første prædikede 
Nydelsen, erklærede alt for tomt, Dyd kun et Ord, Livets eneste 
Opgave at følge sine Lyster. Et farligere Angreb mod Kong-tse's
Opfattelse rettede <sp>Mih-tse</sp>, Kinas mærkeligste Tænker, der
4-500 Aar før vor Tidsregning udtalte Tanker, som indenfor
Kinas selvstændige Udvikling <sp>svarer til, hvad der siden
forkyndtes i Nazareth og Kapernaum</sp>. Mih-tse lærte vel
ligesom Kong-tse, at man skulde ofre sig for Statstjenesten, 
men han indprentede samtidigt, at Kærlighed var Livets store Bud.
Rigets Velfærd afhang ikke af lærde Fortidsstudier og sejg 
Fastholden ved det overleverede, men af det ene: Kærlighed til alle.
Af Had og Gøren-Forskel opstaar alle Onder. Den sande Kærlighed 
skinner, som Sol og Maane, paa alle uden Forskel. Den

Maade, hvorpaa Kong-tse's Tilhængere gendrev denne Lære og
bragte Uroen til atter at lægge sig, giver et dybt Indblik 
i den kinesiske Aands Ejendommelighed. <sp>Læren om Kærlighed til
alle</sp> betegnedes som <sp>farlig og oprørsk</sp>, <sp>idet den som Vildskud 
tog Kraften</sp> fra den endnu ædlere Følelse, Menneskets Hoveddyd: 
<sp>den barnlige Pietet</sp>.

*

Det Præg, som Kong-tse havde paatrykt sit Folks Tankegang,
var for dybt og ægte til, at det atter kunde udviskes. Derfor 
mislykkedes ogsaa et nyt indtrængende Herskerhus' Forsøg herpaa,
skøndt Erobrerne med klart Blik for Lærdommens Betydning i
Kina lod Aar 213 f. Kr. ubarmhjertigt alle Bøger opbrænde. Et
Par Eksemplarer af Kong-tse's Skrifter reddedes og forplantede
Fortidens Liv. Men <sp>Slutstenen</sp> i den kinesiske Tankerække,
<sp>det afgørende Bevis for Enheden af "Himlen" og Jorden manglede 
endnu</sp>. Dette Savn blev først afhjulpet, da omtrent ved vor 
Tidsregnings Begyndelse en stærk Paavirkning foregik sydfra, 
og Kina blev aandelig befrugtet fra Indien.

Det var de to modsatte Opfattelser, Buddhisme og <sp>babylonisk 
Stjernetydning, der trængte ind</sp>. Allerede i Forindien havde 
disse indgaaet en udvortes Forening. I Kina nærmede de sig 
i ændret Form endnu mere til hinanden. Kong-tse's tidligere 
Eneherredømme led nu et Afbræk, forsaavidt Buddhismen vandt 
stor Tilslutning og i Kina antog Form af en Fornyelse af 
Lao-tse's gamle Tankegang. Fo's Lære, som denne Blanding
kaldes, har indtil vore Dage behersket det kinesiske Folks 
store Masse. Det er overflødigt at bemærke, at her indtager 
Gotama's og Lao-tse's oprindelige, ophøjede Tanker en beskeden 
Plads ved Siden af alskens grove Forvanskninger.

Men medens Kong-tse's Lære saaledes blev trængt tilbage til
de dannedes Kres, vandt den samtidigt en afgørende Sejr, idet
den fik sin Slutsten i den babyloniske Stjernetydning. Hele det
kinesiske Folk gik med Glæde ind paa denne Forklaringsmaade,
hvortil det mødte saa vel forberedt. Thi naar alle troede paa
"Himlen" som den højeste Guddom, og Naturens Orden som denne 
Guddoms Væsen, hvad var da mere forstaaeligt end, at

<sp>"Himlens" Vilje stod at læse i Himmelskriften</sp>? Ikke, som hidtil 
antaget, blot i Almindelighed i Karlsvognens Stilling, Jupiters 
Glans, Skyers Farve, Vindes Lyd; nej alle Livets Enkeltheder i 
selve de bevægelige Himmellegemers Skrifttegn, som uophørligt 
droges paa Himlen. Først herved naaede man til det højeste 
Udtryk for den altbeherskende Orden. I denne Tro fandt
Ærbødigheden for "Himlen" sin inderste Styrke og Fred.

Ganske naturligt medførte den kinesiske Respekt for det 
bestaaende, at <sp>det nye ikke blev et Brud med Fortiden</sp> eller
endog blot betegnet som et Fremskridt; Fortolkerne udviskede
efter Evne Sporet og søgte at udlæse den babyloniske 
Stjernetydning af Fortidens tidligste Beretninger. Og lige 
saa naturligt kom den nye Art Stjernetydning til at kaste en 
forøget Glans over Kong-tse's Tilhængere, den lærde Stand. 
Thi til Stjernetydning hørte Lærdom. Og <sp>de himmelske 
Skrifttræk var som de jordiske</sp>. De lod sig ikke bogstavere. 
Hvert Ord, hver Planetfordeling og hvert Liv og Begivenhed, 
der fødtes derunder, <sp>var et Skrifttræk for sig</sp>.

Det er lige betegnende for den kinesiske Aandsudvikling, at
den trængte til Stjernetydning som sin egentlige Afslutning, 
og at den ikke selv fandt derpaa. Men eengang optaget, voksede 
det nye Himmelsyn i Kina inderligere sammen med Folkets 
Bevidsthed end noget andet Sted, selv vistnok ikke Lærens 
Hjemstavn, Babylon, undtagen. Vi har fra en langt senere Tid 
Vidnesbyrd herom. I det 13de Aarhundrede berejste Venetianeren 
Marco Polo som Tartarkhanens Udsending oftere Kina og blev 
slaaet af, hvor vidt man her var naaet i Stjernetydning. Et Par 
Smaatræk maler Tilstanden. Stjernetyderen, siger han, 
forudsiger alt, baade de enkelte Menneskers Skæbne og særligt 
Vejr og Vind, Krig og politiske Begivenheder for de nærmest 
følgende Aar; "og de nedskriver hvert Aar Resultaterne af deres 
Iagttagelser i Smaaskrifter, der kaldes "Tacuin" og sælges for 
en Grot (35 Øre) til alle, der ønsker at købe dem". Om Kinas 
Hovedstad siger han: "andre Gader beboes af Lægerne og 
Stjernetyderne, hvilke ogsaa giver Undervisning i at læse og 
skrive".<footnote><sp>Gustav Bang</sp>: Marco Polo. 1895. 
S. 100 og 125. </footnote> Stjernetyder og Lærer var altsaa eet og 
samme, <sp>Himmelskrift og Bogskrift jævnbyrdige Fag</sp>.

Som Storkhanens Yndling og betroede Mand havde Marco

Polo rig Lejlighed til ogsaa at stifte Bekendtskab med <sp>Mongolerne</sp>, 
dette mærkelige Folk, der i det 13de Aarhundrede havde erobret 
næsten hele Asien og det halve Evropa. Om deres religiøse Forhold 
beretter han, at de troede paa en højeste Gud i Himlen, hvem de 
bad om Sundhed paa Sjæl og Legeme. Men de havde ogsaa en anden 
Gud, som de kaldte Natigay og ansaa for Jordens Gud, der vaagede 
over deres Børn, Kvæg og Afgrøde. -- Endvidere troede de fast paa 
Stjernernes Indflydelse paa Menneskets Skæbne. Derfor maatte før 
ethvert Slag Stjernetyderne, af hvilke Khanen havde en hel Skare 
ved sit Hof, afgøre, om Dagen vilde blive heldig for Mongolerne 
eller ikke.<footnote>Samme Skrift S. 91-92. </footnote>

Hvad enten saa denne Kundskab om Stjernetydning var naaet til 
Mongolerne over Kina eller over Persien, viser den os eet og
samme. <sp>Den store Læres Bane var nu fuldendt i denne Verdensdel</sp>. 
<sp>Stjernetydningens Ring omsluttede hele Asien</sp>.

*

Skøndt <sp>Ægypten</sp> laa omtrent under samme Breddegrader som de 
andre Flodlande, hvor Kulturen først var spiret frem, svarede
dets Naturforhold dog ikke til noget af disses. Ægypten var <sp>de
tydelige Modsætningers Land</sp>, en Naturens Børnehave med let 
fattelig Undervisning. Ørken mod vest, Ørken mod øst, men midt 
imellem, afstribet af to Bjergkæder, der skinnede hvidt i
Sollyset, den lange, snævre Nildal med sin dybe, dyndskabte
Muldjord. Intet utidigt Kæleri. Om Middagen smeldede 
Solstraalerne fra den skyfri Himmel, saa Issen glødede og 
Jordbunden brændte gennem Sandalerne. Om Natten laa Landet 
fremdeles uden Skytæppe, saa at den modtagne Varme atter 
straalede bort, og man hen ad Morgen kunde ryste af Kulde. 
Med skarpe Træk stod <sp>tre Aarstider</sp> tegnede, <sp>forskellige fra 
alle andre Landes</sp>. Fra Hundedagene svømmede Nilen over, 
hastigt, højt, saa det gjaldt at rappe sig og bjærge sine 
Ejendele. Dalen forvandledes til en lang Sø, hvor Grænseskel 
og Marker laa skjulte paa Bunden, Baade maatte til for at 
færdes over fordums Bopladser, medens Myg i millionvis 
dansede over de glidende Vande. Fra Oktober var Vandet 
sunket, kun fed Dynd tilbage. Og op myldrede en 
Plantevækst saa yppig, ilter og kraftig, at man ofte tre

Gange kunde høste de bugnende Marker, førend Aprilsolen kom.
Saa sejrede Heden, alt tørrede til Støv, selv Nilen slunkede ind
og laa som en lang, dvask Krokodille; kun enkeltstaaende Palmer 
hang endnu med slappe Grene og stirrede fra oven som spiddede 
Gribbe efter Hundestjernens Komme og den længselsfuldt ventede, 
første Flodbølge fra syd.

Her sagde Naturen selv til Mennesket: vaer dig! og tag fat!
Ubønhørligt<sp> forvandledes Landet skiftevis til Indsø, Have,
Ørken</sp>. Men hvert Barn kunde tillige indse, hvad her var at gøre.
Flid lønnedes straks, og Opfindsomhed bar tusindfold Frugt.
Tidligere end andetsteds maa Overgangen her være sket fra blot
Jagt og Fiskeri til Hyrdeliv og atter fra Hyrdeliv til 
Agerdyrkning. Og alt imens spirede en hærdet, talrig og dog 
lykkelig Befolkning frem, let og trygt levende, og dog flittig 
og opmærksom for alt. Derfor gik intet Folks historiske 
Kundskab saa langt tilbage i Tiden som Ægypternes. Og hos intet 
andet Folk samledes en saadan Sum af paalidelig, vel ordnet 
Erfaring som netop her.

Saa langt vor Viden rækker -- omtrent 4000 Aar før Kristi Fødsel 
-- var Ægypterne naaet til Troen paa de besjælede Himmellegemer 
og synes alt i lange Tider at have haft denne Tro.<footnote>Om 
Ægypternes Religion se <sp>J. Liebiein</sp>: Gammelægyptisk 
Religion I-III (Kristiania 1883-85). -- <sp>P. Pierret</sp>: 
Le panthéon égyptien. (Paris 1881). -- <sp>H. Brugsch</sp>: 
Religion und Mythologie der alten Aegypter (Leipzig 1888). -- 
<sp>Chantepie de la Saussaye</sp>: Lehrbuch der 
Religionsgeschichte I 272 fgg. -- <sp>Valdemar Schmidt</sp>: 
Assyriens og Ægyptens gamle Historie II 1024 fgg.</footnote>
Dette er let forstaaeligt, thi i Ægypten, om ellers noget Steds,
maatte man kunne komme ud over blot Mørkerædhed og vende sig til 
Troen paa Lysets Magter foroven. Men denne Tro igen maatte lige 
saa nødvendigt antage en egen Form, svarende til Landets Natur 
og forskellig fra de omboende Folks. Thi medens Maanen hos 
Kaldæerne f. Eks. spillede en Rolle, der næsten overgik Solens, 
maatte dens Betydning i Ægypten blive langt ringere. Hos saa 
mangt et Folk var den Vædens og Frugtbarhedens Gudinde. Men i 
Ægypten fremkaldte den ikke en Draabe Regn. <sp>Og Landets 
Frugtbarhed skyldtes ikke den, men Solen</sp>. Det var Solen, der 
smeltede Sneen paa Bjærgene langt imod syd, saa at Nilen 
svømmede over. Det var Solen, der af det vaade Dynd lokkede 
Plantemylret frem. Det var atter Solen, der brændte Nilbredden 
tør, tom og haard. Hver eneste af de tre Aarstider var Solens, 
og ene Solens, Storværk. Under saadanne Forhold maatte <sp>Solen</sp> 
blive Hovedgud, næsten <sp>Enegud</sp>.

Selv i Smaating lader dette sig tilsyne. Natten og Maanen var
Kaldæernes fortrolige, Dagen og Solen Ægypternes. Medens de

fleste andre østerlandske Folk indhyller Hovedet mod Solen, gik
i Ægypten Folk, som de var flest, med blottet, stundom endog raget, 
Hoved i Solen; men om Natten tildækkede man Hovedet mod Maanens 
Straaler. Da Herodot en 60-70 Aar efter Slaget ved Pelusium kom til 
Valpladsen, hvor de Faldnes Ben endnu laa spredte, var Ægypternes 
Pandeskaller let kendelige fra Fjendernes. Haarde af den bestandige 
barhovede Færden i Solen lod de sig endnu knap knuse ved Slag, 
medens Persernes, der havde været turbandækte fra smaa af, gik itu, 
naar man kastede blot en lille Sten paa dem.<footnote>
<sp>Herodots</sp> Historie III 12. </footnote>

Det kunde synes, som om denne Ægypternes Tro paa Solen som Hovedgud 
eller Enegud var i Strid med, hvad vi ellers kender til deres 
Religion. De dyrkede jo en stor Mængde Guder: Ra, Osiris, Ptah, 
Amon, Num o. s. v. Hver især af disse var imidlertid den højeste 
Gud, blot fra forskellige Egne. Landet havde nemlig oprindeligt 
været delt i mange Stater, hver med sin Solgud, Da Landet samledes 
til to, Øvre- og Nedreægypten, senere til eet Rige, bibeholdtes 
efter Folkets Skik længe disse mange, stedlige, øverste Guder. 
Men ihvorvel de med deres forskellige hellige Dyr syner som en 
broget Flok, udtrykte de dog hver især væsentligt det samme.

*

Landets Natur førte altsaa til fortrinsvis Dyrken af den ene
Gud, Solguden. Men selve Troen paa denne maatte antage en egen 
Form, svarende til de givne Forhold. For en tænksom Ægypter 
faldt det naturligt at se <sp>hele Tilværelsen som en uhyre Strøm, 
en Nil i det store</sp>, hvor Aar ud, Aar ind Oversvømmelse 
afløstes af Væksttid og denne atter af Ørken og Dødtid. 
Bestandigt afsatte Livets Flod et nyt Lag Dynd, nye Slægter,
ny Lykke. Hvo var Strømmens Herre? Selvfølgelig Solguden.
Men enhver kunde se, at der <sp>var Forskel paa denne Guds
Tilsyneladelse</sp>. Naar Nildalen grønnedes, var det, som om han
selv steg ned til Jord, fødtes til Liv i den signede Blomstring. 
Men naar Støvets Tid kom, veg han atter bort fra Jordens tørre 
Mumie og beredte først ad lange, fjærne Veje alt igen til sit 
nye Komme. Sligt var Naturens Sindbillede for Gudens sande Væsen.

<sp>Thi virkeligt lod Solens Gud sig stundom føde paa Jord</sp> og 
aabenbarede saaledes sin Miskundhed. Med visse Mellemrum gentog
dette sig, og saaledes slyngede sig bagved de virkelige Aar et 
højere Aar, mærket af Solgudens Komme og Bortgang.

<sp>I hvilken Skikkelse lod Guden sig føde</sp>? Et af de hyppigste Svar 
herpaa var: som <sp>Oksen</sp> Apis. I dette Svar aabenbarer sig meget 
af Folkets Ejendommelighed. Ligesom Persernes Tale om den 
himmelske Ko og Nordboernes om Koen Audhumbla, der slikkede 
Stenene og herved frembragte Gudernes Stamfader, saaledes er 
ogsaa Ægypternes Lære om Apis <sp>et dunkelt Minde</sp> om det afgørende 
Fremskridt i Kultur, der skete dengang, da <sp>Kvægavl indførtes</sp>. 
Hos Ægypterne er Tanken klarest udtrykt, for saa vidt det her 
er den højeste Gud selv, der har aabenbaret sig i denne Form. 
Men lige betegnende for Ægypternes historiske Sans og 
Bundethed af Fortiden er det, at de blev hængende ved denne 
Form og ikke siden følte Trang til at sprænge den ved f. Eks. 
at tænke sig Guden født i Menneskeskikkelse. De nøjedes med 
at erklære <sp>Apis for jomfrufødt</sp>, idet den ikke var avlet af 
Tyr, men et rent Udslag af den højestes Kraft. De beundrede
dens Skønhed, Styrke, Avlekraft o. s. v,, men følte sig tydeligt
nok ikke stødt ved selve Aabenbaringsformens Knaphed. 
<sp>Menneskets gudsøgende Tanke havde endnu ikke viklet sig løs af 
Dyreformen</sp>. Hvor vanskeligt dette overhovedet er faldet for 
Menneskeheden, kan ses af Eksempel fra langt senere Tider. Selv 
da i Kristendommen det næste Skridt blev naaet og Gud antaget 
aabenbaret i Menneskeskikkelse, fandt jo den billeddannende 
Gengivelse længe Behag i at nedsætte denne paany i Dyreform og 
fremstille Kristus som Lam [Offerlam] eller, under blot Bogstav-
Paaskud [ichthys], endog som Fisk.

Hvor inderligt sammenvokset Troen paa den Gud, der lader sig 
føde paa Jord, var med Ægypternes inderste Grundsyn, fremgaar 
af Ægyptens Historie. Der maatte komme en Tid, hvor Spændingen 
blev altfor stærk mellem det ellers saa rene Begreb om Gud og 
dennes Aabenbaringsform. Den ydre historiske Foranledning 
indtraf, da de mange stedlige, højeste Guder traadte i Skygge, 
idet Theben omtrent Aar 2250 f. Kr. blev Rigets Hovedstad. 
Følgen heraf blev først, at Thebens øverste Gud Amon blev
erklæret for den højeste af alle. Men denne Sejr kunde i

Virkeligheden kun naas eller dog bevares ved, at Amon lidt 
efter lidt selv forædledes, blev til den <sp>ene, sande, usynlige 
Gud</sp>. Omkring Aar 1400 havde denne Udvikling i oversanselig 
Retning naaet sit Højdepunkt. Selve Kongen [Amenhotep IV] tog 
Parti for den rene Lære og bekæmpede med Magt anderledestænkende.
Men <sp>den gamle Opfattelse sejrede tilsidst</sp>. Og let forstaaeligt. 
Thi det, man forlangte, at Ægypterne skulde give Afkald paa,
var deres inderste Sjæleeje, <sp>Troen paa, at den øverste Gud</sp> ikke 
altid var Jorden lige fjærn, men i sin uendelige Miskundhed
<sp>stundom blev synlig, lod sig lode paa Jord</sp>. <sp>Sligt kunde ingen 
Ægypter i Længden opgive</sp>. Atter oprettedes da den gamle 
Gudstjeneste i Theben, en kongelig Prins blev Apispræst i 
Memphis og anlagde kostbare Apisgrave. Atter kunde Hymnen klinge 
til Amons Ære: "Een i Dig selv, og Eet med hver Gud, o
Guddomsvæseners herlige Tyr, alle Guders Hersker<footnote>
<sp>Valdemar Schmidt</sp>: Assyriens og Ægyptens gamle 
Historie II 1045.</footnote>!" Og atter
kunde den vidunderlige Lære forkyndes om Osiris, der var Solens 
Sjæl, Lysets Kilde, Underverdenens Herre, den algode Gud, og dog 
-- synlig tilstede i den sorte Tyr i Apisstalden ved Memphis.

*

En saa udpræget Tro paa Solguden som Ægypternes maatte hos et 
begavet Folk som dem nødvendigvis føre baade til <sp>grundige 
Iagttagelser af Solen</sp> og til <sp>Forsøg paa</sp> ad 
Gisningens Vej <sp>at naa endnu videre frem</sp>.

Sit smukkeste Resultat har den videnskabelige Iagttagelse afsat
i <sp>den ægyptiske Tidsregning</sp>. Efter ældgammel Skik delte man 
Dagene i ti og ti. Aarets Begyndelse satte man, i Modsætning
til alle andre Folk, men i god Overensstemmelse med Ægyptens
Natur, til naar Nilens Oversvømmelse begyndte. Denne indvarsledes 
ved, at Solen kort efter den længste Dag viste sig i 
Morgendæmringen, ledsaget af den klare Stjerne Sirius eller 
Hundestjernen, Meget tidligt lykkedes det de ægyptiske Præster at 
beregne Solaarets Længde til 365 1/4 Døgn, en Opdagelse, som de 
endnu paa Herodots Tid (o. 450 Aar f. Kr.) med Stolthed hævdede 
som sket i Ægypten længe forud for alle andre Folk.<footnote>
<sp>Herodots<sp> Historie II 4. </footnote>

Ikke desto mindre vedblev man at inddele Aaret i tolv

Maaneder paa 30 Dage hver samt fem overskydende Dage, altsaa 
regne,som om Aaret blot bestod af 365 Døgn, uden nogensinde 
at indskyde en Skuddag for atter at bringe Orden.

<sp>Denne Fejl</sp>, der oprindeligt vel var bleven begaaet af Uvidenhed, 
<sp>fastholdtes siden</sp> med Flid og dannede et af de ejendommeligste 
Udtryk for det ægyptiske Livssyn. <sp>Nilens</sp> glidende <sp>Strøm</sp>, hvor 
intet Punkt var saa fattigt, at det jo til Tider lyste med 
Solblink, blev det ubevidste <sp>Forbillede</sp> ogsaa for <sp>Tidsregningen</sp>. 
Idet man ikke ved Hjælp af Skuddag skaffede Afløb for de henved 
seks Timer, der hvert Aar blev til Rest af Solens Omløbstid, 
<sp>lod man med Vilje Tidsregningens Aar</sp> efterhaanden <sp>forrykkes</sp> i 
Forhold til Aarstiderne. Som en græsk Forfatter udtrykte det: 
"Ægypterne regner hverken deres Aar efter Solen eller deres Dage 
og Maaneder efter Maanen, men de gaar frem paa ganske egen Vis. 
De holder nemlig paa, at Ofrene til Guderne ikke bestandigt skal 
bringes paa samme Tid af Aaret men tværtimod gennemvandre alle 
Aarets Tider, saa at Sommerens Fest kan blive til baade en Høst-, 
en Vinter- og en Vaar-fest".<footnote><sp>Geminos</sp>: 
//greek text//. Cap. 6. (de mensibus). </footnote> Det tog 1461 Aar, inden 
Rækken var helt gennemløben, inden altsaa Hundestjernen igen stod 
op paa den første Morgen i Aarets første Maaned. "De ægyptiske 
Præster fortalte mig," siger Herodot,<footnote><sp>Herodots</sp> 
Historie. II 142. </footnote> "at fra den 
tidligste til denne sidste Konge var der forløben 341 Menneskealdre, 
hvilket svarer til 11,340 Aar." I denne Tid var Hundestjerne-
Perioden otte Gange bleven fornyet,<footnote><sp>L. Ideler</sp>: 
Handbuch der Chronologie I (Berlin 1825) 138. </footnote> uden at Landets 
Frugtbarhed eller Nilens Oversvømmelse eller Sygdom og Dødsfald 
havde undergaaet nogen væsentlig Forandring.

<sp>Solens</sp> Magt var den Haabets og Forvisningens <sp>Guldtraad, hvorpaa 
Aaret, Livet, Tiden, alt var trukket</sp>, og som bestandigt blinkede 
igennem. Hvor de videnskabelige Iagttagelser og Beregninger 
stoppede, tog de blotte Gisninger fat, og her skabte den 
ægyptiske Tankegang nogle af <sp>de skønneste og dybeste 
Forklaringsforsøg, som Menneskeaanden har frembragt</sp>. Idet Tanken 
stadigt kredsede om Solen og dens Magt, laa det Spørgsmaal saa 
nær: <sp>Hvor bliver Solen af hver Aften</sp>, naar den synker ned i Vest? 
Slukkes den i Hav? Tilsandes den i Ørk? <sp>Og hvad Forhold er der 
mellem den og den nye, der hver Morgen opstaar i Øst</sp>?

Hvor stort et Fremskridt det var <sp>overhovedet at stille dette 
Spørgsmaal</sp>, kan ses af, at Assyrer og Babylonier end ikke var 
naaede saa vidt. Da Maanen for dem havde den store Betydning, 
laa Spørgsmaalet dem heller ikke saa nær, thi Maanens blege 
Ansigt ses jo hyppigt om Dagen paa Himlen. Men for Ægypterne 
maatte Spørgsmaalet rejse sig med Kraft: Hvad bliver der af 
Solen om Natten?

<sp>Datidens Verdensbilled ejede ikke Plads for noget Svar</sp>. 
Verdenen var jo den store Hal med Himmelen til Loft, Jorden 
som Gulv og Underverdenen som Kælder. Mere var der ikke. 
Hvorledes Kaldæerne til deres fortrinlige matematiske og
astronomiske Beregninger har kunnet nøjes med denne 
mangelfulde Forestilling, vides ikke. Senere, da Grækerne 
havde fundet et Svar, laante Kaldæerne dette. Indtil da 
synes de underligt nok ikke at have følt noget Savn, men 
slog sig til Ro ved udførlig Beskrivelse af de to Par 
stærke Fløjdøre, ad hvilke Solen gik ind om Morgenen i Øst 
og ud om Aftenen i Vest. Ægypterne drev det til at stille 
Spørgsmaalet, men formaaede ikke at finde det fysiske Svar. 
De blev staaende paa Halvvejen og nøjedes med et blot 
billedligt religiøst. Dette -- eller rettere disse, thi det 
gaves under dobbelt Form -- var imidlertid saa dybsindigt og 
stemningsfuldt, at det siden da har afgivet aandelig Næring 
for mange Slægtled.

<sp>Den første Forklaring</sp> var denne: Solen gaar vel ned om Aftenen, 
men afløses af Nattens Maane og denne atter af den unge 
Morgensol. Døende efterlader altsaa Solen sin Magt til Maanen, 
der som en trofast Hustru omhyggeligt vaager over den, indtil 
deres Afkom, den nye Sol, er vokset til at tage den i Arv. 
<sp>Medens Formerne veksler, bliver det væsentlige, selve Lyset</sp>. 
I denne Trehed er Lysets evige Sejr given og hermed tillige 
den dybeste Oplysning om det guddommeliges eget Væsen. <sp>Thi 
Guddommen er en Treenighed: Fader, Moder og Søn</sp>. Denne Tro var 
overordentlig udbredt i Ægypten. Fra ældgammel Tid dyrkedes i 
næsten hver By tre højeste Guder, Gudfader, Gudmoder og Gudsøn, 
der paa eengang var tre Personer og dog udgjorde eet Væsen.<footnote>
<sp>Valdemar Schmidt</sp>: Assyriens og Ægyptens gamle Historie 
II 1025-28.</footnote> En ikke usædvanlig Gudefremstilling er derfor 
en Kvinde med et Barn paa Skødet (Osiris' Hustru

Isis med Barnet Horus), i hvilket man har ment at finde 
Forbilledet for en senere Tids Madonna-Fremstillinger.<footnote>
<sp>Chantepie de la Saussaye</sp>: Lehrbuch der 
Religionsgeschichte I (1887) 284. </footnote>

<sp>Den anden</sp> <sp>religiøse</sp> Forklaring kom en fysisk Løsning at
Vanskeligheden endnu nærmere: Det er en plump Misforstaaelse
af Treenigheden at tænke sig Gudfader blivende dræbt af en
Fjende og atter hævnet af sin Søn. <sp>Det er samme Sol, der
vender tilbage</sp>. Naar den om Aftenen gaar ned i Vest, dør den 
ikke, men vandrer ad dunkle, vildsomme, farefulde Veje gennem 
Underverdenen tilbage til Øst for atter næste Morgen at staa
op paany. <sp>Det er en og samme Gud, der er den sejrende og
lidende, Verdens Herre og Verdens Frelser</sp>. Idet Gud stiger ned 
til de dødes Rige, giver han paa een Gang sin uudgrundelige 
Omhu for Mennesket tilkende og viser sig som Underverdenens 
Dommer og Herre.

Paa denne skønne Solfortolkning var atter det ægyptiske Syn
paa Menneskelivet bygget. <sp>Solens Løb</sp>, Guds Væsens Udtryk, er 
tillige <sp>Sindbilledet paa Menneskets Vilkaar</sp>. Ogsaa det lever, 
dør og maa stige ned i Underverdenen. Men frygt ikke! Mumien 
betegner kun Livets tørre Støvtid, førend Livsvældets Strøm 
atter stiger. Som Solen skal Menneskesjælen vende tilbage og 
tage sit ventende, sit fordums Lègeme i Besiddelse. Thi Sjælen 
hører Solen til, den frifindes af Dommeren i de dødes Rige og 
tager Plads i Solens Baad. Er end Farten besværlig i 
Underverdenen med mange Farer og Kampe, der naa's dog engang 
frem til Lysets Morgen. At "de dødes Stad" ved Memphis og ved 
Theben laa i Bjærgene mod Vest, havde derfor sindbilledlig 
Betydning, det var Solnedgangens Land. Overfarten over Nilen 
betegnede Overfarten til et hinsidigt; Men Farten gik ad 
hemmelighedsfulde Veje videre med Solen, med Gud.

Det <sp>ægyptiske Syn paa Tilværelsen</sp> afrundede sig saaledes til 
<sp>en glad Tillidsfuldhed</sp>, parret med en <sp>hærdet Fornemmelse af, 
at bratte Omslag, svære Tider hørte nu engang til</sp>. Livssyn og 
Mindesmærker svarede til hinanden. Slank som en Obelisk, 
regelret og fastfodet som en Pyramide, med Hang til ensformig 
Gentagelse som Billederne derpaa, ragede denne Forklaring op, 
badet i Sollys, kantet og stiv. Det er lige betegnende for den, 
at den højeste Gud her naaede til at nære Forsorg for Alverden, 
og at han dog kunde tænkes spærret inde i en

Tyrs Skikkelse. Faa samme massive Vis omfattede Udødelighedstroen 
ikke blot Sjælen, men fastholdt Legemet med.

*

<sp>Med dette Livssyn tørnede Stjernetydningen sammen</sp>, da 
den fra Babylonien trængte syd paa. At der meget tidligt har fundet 
livlig Forbindelse og aandelig Udveksling Sted mellem Ægypten 
og Babylon er utvivlsomt. Den tidligere omtalte, babyloniske 
Tilbøjelighed til at samle Guderne tre og tre til Enheder var 
saaledes vistnok et Udslag af ægyptisk Paavirkning. Men paa
hvilket Tidspunkt Stjernetydningen er naaet til Ægypten, vides 
ikke med Sikkerhed. Hvor grundigt den imidlertid her satte sig 
fast, fremgaar af, at en senere Historieskriver omtrent 200 Aar 
efter Kristi Fødsel, Dio Cassius, for Alvor kunde paastaa: 
"Den Skik at kalde Dagene efter de syv Planeter er først 
opstaaet hos Ægypterne og har herfra for ikke længe siden bredt 
sig til andre Folk, især Romerne".<footnote><sp>Dio Cassius</sp>: 
Historiarum Romanarum, quæ supersunt 37, 18. </footnote> At Ægypterne 
saaledes antoges for Opfinderne, er et Udtryk for, at Skikken 
dengang længe havde hersket i Landet. Omtrent 600 Aar tidligere 
kan vi da ogsaa paavise sikre Spor af Stjernetydningen. Herodot<footnote><sp>Herodots</sp> Historie II 82. </footnote> 
fortæller nemlig om Ægypterne: "Der er ogsaa adskillige andre 
Ting, som de først har fundet paa, nemlig hvem af Guderne hver 
Maaned og hver Dag tilhører, og hvad hvert Menneske efter den 
Dag, paa hvilken han er født, kan vente at møde i Livet, 
hvilken Død han vil faa, og hvorledes han vil blive". De 
tidligste, men ganske vist endnu usikre, Spor af Stjernetydning 
er forskellige Planetfortegnelser, af hvilke den ældste henføres 
til det saakaldte 19de Dynasti, vel omtrent 1400 Aar før Kr.<footnote>
<sp>Fr. Hommel</sp> i The Babylonian & Oriental record. VI 
(London 1892-93) 162-72. </footnote>.

I disse Planetfortegnelser er der <sp>et ægte ægyptisk Træ</sp>k: S<sp>olen 
nævnes altid først</sp>. Dette blev ogsaa den Hovedbetingelse, som 
Ægypterne stillede for at gaa ind paa Stjernetydningen.
Lidt efter lidt vænnede man sig til den ny Hieroglyfskrift paa
Himlen, der opregnede det enkelte Livs Indhold, endog førend
det var levet. Lidt efter lidt blegnede den gamle Tidsinddeling 
i ti Dage og veg for Planetugens syv Dage, der i Ægypten som 
andetsteds begyndte til blot astronomisk Brug og endte med daglig
Anvendelse hos Hvermand.<footnote><sp>Dio Cassius</sp>: Hist. 
Roman. 37, 18. -- <sp>L. Ideler</sp>: Handbuch der Chronologie 
I (Berlin 1825). 180. </footnote> Men hvad man her hverken vilde
eller kunde opgive, var Forvisningen om Solgudens altformaaende 
Kraft. <sp>Med Troen paa en treenig Gud, der lod sig føde paa Jord</sp>, 
ja steg ned i Dødsriget for at frelse Menneskene, <sp>antog da 
Stjernetydningen uformærkt et andet Præg</sp>. Vel straalede Skæbnens 
Vilje uforanderligt fra oven ned. Men Saturns ildevarslende Blik 
var, lige saa lidt som Nilens Tørtid eller Døden selv kun blot 
og bar Ulykke, der som en glubsk Sjakal styrtede sig over 
Mennesket. Bagved Planeternes Gang, som bag Nilens Løb og Livets 
Veje, tegnede sig en stærkere Magt, der <sp>ledte det alt</sp>, bugtet, 
men fast, <sp>til Lykke</sp>.

Sit tydeligste Udtryk fandt dette i <sp>det nye Syn paa Ugen</sp>. Efter 
assyrisk-babylonisk Opfattelse laa Hovedvægten her nødvendigvis 
paa Tallet syv. Først med den syvende Dag var Ugen fuldbyrdet, 
mod denne syvende Dag, Festdagen, Hviledagen, sigtede derfor 
hele Ugen, i den opsamledes den, i den gik den til Grunde. 
"Sabbath" udledes baade af "Hvile" og af "syv". Modsat for 
Ægypterne. De bandtes ikke af nogen nedarvet Tro paa en skummel 
Tyrangud, der ved et Magtbud lod hele Ugen og dens Virken være 
dødsens paa en Hviledag. For dem var tværtimod Solguden altings 
Betingelse og Ophav. <sp>Solens Dag</sp>, Søndagen, <sp>blev derfor 
nødvendigvis</sp> for dem <sp>Festdagen</sp>. Og ved et heldigt Træf fulgte 
jo netop efter Stjernetydningens forvredne Planetrække Solens 
Dag lige efter Saturns Dag og aabnede den nye Uge. Uden Brud 
paa den astrologiske Rækkefølge lod der sig da vende op og ned 
paa Ugetyngden, <sp>Helligdagen lod sig forlægge fra Ugens sidste 
til dens første Dag</sp>. Og medens efter babylonisk Syn alt var 
omme, naar det hellige Syv var sket Fyldest og Hviledagen havde 
optaget de forudgaaende i sig, saa laa efter ægyptisk Opfattelse 
netop Forjættelse i Ugernes Rækkefølge. <sp>Thi i Verdens Gang som
i Ugeforløb vendte Gud bestandigt tilbage igen, lod sig føde 
paany paa sin egen Dag, Solens Dag, den signede Herrens Dag</sp>.

Skøndt alle Enkeltheder, Beregningsmaader o. s. v. synes at være 
forblevne uforandrede, skiftede da Stjernetydningen selv tildels 
Præg ved at omplantes paa ægyptisk Grund. Den blev mere solvarm 
og solbrændt. Nu som før greb himmelske Magter ind og styrede 
Brikkerne paa det jordiske Skakbræt.

Men Mennesket tilhyllede ikke længere rædselsslagen sit Hoved. 
Tillidsfuld og issefast vovede det at se op i Forvisning om, 
at Tyren, Solen, den højeste Gud, Menneskets Frelser, vel 
skulde vide at vinde Spillet. --

<sp>Alexandria blev et nyt Hovedsæde og Udgangspunkt
for Stjernetydningen</sp>.

*

Mellem Babylonien og Ægypten laa Kanaans Land, hvor Jøderne 
bosatte sig. Dette Folk var en Gren af den semitiske Stamme 
og hørte vistnok oprindeligt hjemme i Egnene om Babylon. 
Under et langt Ophold i <sp>Ægypten</sp> havde det imidlertid
tilegnet sig dette Lands Kultur. Og da det blev selvstændigt, 
bar det stærke Mærker af sin <sp>dobbelte Herkomst</sp>. Politisk set 
var dets Betydning kun ringe. En kortvarig Glansperiode under 
et Par Konger, David og Salomon, iøvrigt kun truet Tilværelse,
Underkuelse, ja Trældom hos en af de to store Naboer. Folkets 
kulturhistoriske Betydning ligger i dets ihærdige Forsøg paa at 
<sp>forme et selvstændigt Livssyn ud fra de to givne Forudsætninger</sp>.

I <sp>Ægypten</sp> blev det jødiske Folk aandeligt til og flyve færdigt;
det fløj bort derfra. Men først langt senere, under og efter <sp>det
babyloniske Fangenskab</sp>, forfattedes eller dog bearbejdedes hele 
den Literatur, gennem hvilken vi nu alene kender Folkets
Oplevelser og aandelige Præg. <sp>Hvad vi veed om Jøderne er da 
egentlig kun, hvorledes Folket kort efter den sidste voldsomme 
Paavirkning fra Babylon saa tilbage paa sig selv</sp>. Ud herfra maa 
vi søge at bestemme, hvorledes dets Fortid ventelig har været.

Sin aandelige Opvaagningstid saa Folket legemliggjort i den
Skikkelse, som i dets Skrifter kaldes "Moses". I uopløselig 
Forening samles i denne virkeligt og tænkt, alt det, der formentlig
har udgjort det ny og bærende i det unge Folk. Man kunde søge
at gaa bagved denne Skikkelse for at finde den egentlige, den 
historiske Moses. For os er det imidlertid i vor Sammenhæng nok
at naa til blot en Personifikation af den Tanke, der, efter hvad vi
tror at turde slutte, virkelig har været den ledende. Den store

Tanke, som "Moses", der var "opdragen i al Ægypternes Visdom", 
greb og gjorde til sin, var den samme, der just den Gang saa 
stærkt havde sat Ægypterne selv i Bevægelse: Tanken om den 
<sp>usynlige Gud</sp>. Ubunden som "Moses" var af Ægyptens Fortid, 
kunde han fuldt tilegne sig denne Tanke og gøre den til sin 
egen. Ingen anden svarede som den til et begavet og forpint
Folks Trang, der nødtvungent havde maattet bøje sig for sine 
Underkueres Guder. Medens Ægypterne, som vi har set, selv atter
opgav Tanken som uforenelig med, at Gud lod sig føde paa Jord
og saaledes altsaa blev synlig, blev den for "Moses" det alt 
beherskende Punkt. I Tillid til den usynlige Gud førte han sine
Landsmænd ud af Ægypten. Han og Jøderne sluttede et 
Ekstraforbund, en Pagt med denne Gud, der saaledes paa een Gang
blev <sp>altings Ophav og Herre</sp> og dog <sp>en blot Nationalgud</sp>.

I dette nye Gudsbegreb laa det ejendommelige og centrale i Mose 
Lære. Og i at have vogtet og værnet herom, ofte under de
vanskeligste Forhold, ligger det jødiske Folks historiske 
Betydning. Mose øvrige Opfattelse overskred nemlig ikke væsentligt
det ægyptiske Kulturstandpunkt, hverken Moralen i de ti Bud eller 
Omsigten i de andre Love og Forskrifter. Omskærelsen, der sattes 
som Pagtens Tegn, var alt paabudt hos de ægyptiske Præster og af 
ældgammel Oprindelse. Den Skik, der ogsaa trængte igennem hos 
Jøderne, at den skulde foretages med Stenkniv, synes at vise dens 
Herkomst tilbage til Stenalderen. Blev saaledes <sp>Troen paa den 
usynlige Gud Jødernes væsentligste Mærke</sp>, maa man dobbelt undre 
sig over den Sejghed og Kraft, hvormed den fastholdtes. Thi dens 
Indhold var jo dog en Forestillings-Fornægtelse, hvortil ikke een 
af ti Tusinde virkeligt formaaede at hæve sig; dens ydre Form den 
fattige og latterlige: et tomt Tempel; dens Omdømme overalt: 
Foragt som Gudsbespottelse. Her som allevegne i Religionernes 
Historie var da ogsaa Forholdet dette, at kun nogle faa udvalgte 
glimtvis fattede Stifterens Tanker og bar dem videre. Massen af 
"Tilhængere" befandt sig ubevidst Aartusinder bagved.

Naar ikke desto mindre den usynlige Guds Sag stadigt vandt Sejr 
blandt Jøderne, skyldtes dette for en Del ogsaa selve <sp>Standpunktets 
Svaghed</sp>. Den usynlige Gud, somjøderne bekendte, havde tillige 
sluttet en Pagt just med dette Folk. Men herved sank

han ned til en blot <sp>Nationalgud</sp> i Rang med Assyrernes Gud Assur og 
de andre Folkeslags særlige Kampguder. En saadan Pagt og en saadan 
Gud var nem nok for Folkets Masse at tro paa, men der var ogsaa 
<sp>stor Afstand mellem</sp> det ophøjede Begreb om <sp>den usynlige, almægtige 
Gud og denne blot skinsyge og hævngerrige Tyran</sp> bag Skyerne.

Hvad der endelig udgjorde paa engang en Styrke og en Svaghed hos 
Jøderne, var Folkets <sp>Uafhængighed af Naturindtryk</sp>. Som spædt 
oprykket med Rode og siden omtumlet under allehaande Naturforhold 
lige fra Eufrat til Nilen og tilbage igen, havde Folket <sp>mistet den 
umiddelbare Enhed med bestemte Naturomgivelser</sp>, der paa engang 
fremmer og holder tilbage. Med overklippet Navlestreng hørte det 
ikke længer hjemme i Naturens Moderliv, men var i Stand til at 
aande alene i Tankens, Disputens og Lidenskabens kolde Luft. 
Derfor har ikke noget andet Oldtidsfolk formaaet i samme Grad som 
det at <sp>tænke sig en ulegemlig Gud og en Verden skabt af intet</sp>. 
Medens de øvrige Folkeslag blændedes af Stjernetydningens 
Himmelindtryk, gik det Jøderne modsat. De forblev kolde heroverfor, 
men strøges derimod i Lue af Syvtalstankens Sindrighed. Omvendt 
var der næppe hos noget andet Oldtidsfolk paa lige Dannelsestrin 
saa l<sp>avt til Tilværelsens Loft</sp>, saa <sp>stram en Folkedunst</sp>, saa 
<sp>fattigt lysende Himmellamper</sp> som netop her. Hvor vidt forskellig 
fra en stjerneklar Nat paa Babelstaarnet eller fra den blide 
Almenstemning i Læren om Osiris' Frelsertogt underjorden er f. Eks. 
ikke den bekendte Beretning i Josva Bog. Det er den usynlige Guds 
Forhold der skildres, dengang da Jøderne søgte at bemægtige sig 
Kanaan, og fem af de indfødte Konger sluttede sig sammen for at 
værge deres Fædreland mod de fremmede Voldsmænd fra Ørkenen:

"Men Jahve sagde til Josva: "Frygt ikke for dem! thi jeg har
givet dem i din Vold, og ikke een Mand skal kunne staa sig mod
dig." Saa kom Josva pludseligt over dem. Og Jahve forskrækkede 
dem for Israel og slog dem med et stort Nederlag ved Gibeon. 
Men da de flygtede for Israel ned fra Beth-Horon, lod Jahve 
store Sten fra Himlen falde ned paa dem lige til Aseka, saa at 
de døde. Og der faldt flere for disse Hagelsten, end der blev 
dræbt med Sværd af Israels Børn. Paa den Dag talede

Josva til Jahve og sagde for Israels Øjne: "Sol stat stille i 
Gibeon, stands Maane i Ajalons Dal!" Og Solen stod stille, og 
Maanen standsede, indtil Folket havde taget Hævn over sine 
Fjender. Det staar jo skrevet i den "Oprigtiges Bog". Solen 
blev staaende midt paa Himlen og hastede ikke med at gaa ned 
henved en halv Dag. Og Mage til Dag var der ikke, hverken før 
eller siden, at Jahve hørte efter en Mands Røst, thi Jahve 
kæmpede for Israel".<footnote><sp>Josva</sp> Bog 10, 
8-14. </footnote>

*

Beliggende midt imellem de to store Kulturlande Ægypten og
Assyrien-Babylonien var <sp>Jødefolkets Udvikling</sp> given. Den
maatte komme til at bestaa <sp>i Modtagen eller Frastøden af,
hvad der bødes det fra begge de mægtige Naboer</sp>. Fra <sp>Ægypten</sp> 
modtog det Læren om den usynlige Gud, og desuden en vis, 
spredt forekommende, <sp>Glæde ved Livet</sp> og tillidsfuld
<sp>Slægtskabsfølelse overfor Gud</sp>, Stemninger, der hver Gang 
klinger besynderligt fremmed ind i den egentlig jødiske
Tankegang. Derimod formaaede Ægypten ikke at bibringe dem
Forestillingen om den guddommelige Tyr. Hvor nær dette dog
laa, kan ses af Beretningen om, at selve Aron, i Mose Fravær,
dannede sine Landsmænd i Ørkenen <sp>en Guldkalv</sp>, det er: et
Apisbillede, som disse begejstret tilbad<footnote>Anden Mosebog 
32, 1-6.</footnote>. Og endnu mange 
Hundrede Aar efter, da Riget ved Salomons Død var blevet delt 
i to, lod Kongen i Israels Rige, Jeroboam, "gøre to Guldkalve 
og sagde: "Se, dine Guder, Israel!, som førte dig op fra 
Ægyptens Land", og han satte den ene i Betel, og den anden 
satte han i Dan".<footnote>Første Kongernes Bog, 12, 28-29.
</footnote> Apisdyrkelsen savnede dog for 
meget Fortids Forudsætninger i Folkets Liv til at slaa 
blivende Rod og fortrænge den yngre Tro paa en usynlig Gud. 
Heller ikke Læren om en Treenighed, eller den ægyptiske faste 
Tro paa Udødelighed og Legemets Opstandelse var i Stand til at 
bevæge Jøderne. Selv det lange Ophold i Ægypten havde været for 
kort til at ophæve deres semitiske Utilbøjelighed til Tanken om 
et Liv efter dette. Deres Løsen blev; <sp>kun een Gud, kun eet Liv</sp>.

<sp>Fra assyrisk-babylonisk Side</sp> viste Paavirkningen sig først og 
fremmest i Opfordring til at antage disse nordlige Folks

Gudelære. Af og til, berettes der, lod vel Jøderne -- Kongen og 
hele Folket -- sig bevæge til at <sp>tilbede Baal, Molok og Astarte</sp>,
men stadig vendte man atter tilbage til at dyrke den usynlige Gud.
Lidt efter lidt formede Folkets historiske Syn paa sig selv -- i
hvert Fald saaledes som vi kender det gennem dets senere 
Historieskrivning og profetisk-politiske Literatur -- sig som 
Forvisning om, at Frafald fra Folkets Gud, Jahve, medførte Ulykke,
Vedhængen Lykke. Og med sikker religiøs Takt afviste man ogsaa
den bestandigt paany sig meldende <sp>Stjernetydning</sp> som en blot
formummet Tro paa de guddommelige Himmellegemer. Der kan næppe 
være nogen Tvivl om, at det er til Stjernetydningen der sigtes, 
naar der saa ofte udtales Fordømmelsesdom over Troen paa "Sol, 
Maane og hele Himlens Hær".<footnote>Femte Mosebog 4, 19 og 17, 3. 
-- Anden Kongernes Bog 17, 16. 21, 3 og 23 Kap. -- Anden Krønikernes 
Bog 33,3-5. -- <sp>Jeremias</sp> 8, 2. </footnote> Man passede her skarpt
paa. End ikke som Billede af Gud og hans Storhed fik det mægtige 
Himmelindtryk Lov til at snige sig ind. Thi du skal overhovedet 
ikke danne dig noget Billede af din Gud!

Men hvad Stjernetydningen selv ikke var i Stand til, det 
formaaede dens Slægtning, <sp>Planeternes hellige Tal</sp>. Som Sand
med Ørkenvind trængte <sp>Syvtallet</sp> ind og fyldte ud i alle Revner
og Sprækker. Det besejrede ikke blot Tidsinddelingen og satte
sig fast i Form af <sp>Planetugens syv Dage</sp>; det prægede sit Mærke 
overalt lige fra <sp>Verdens Skabelse</sp> til Ypperstepræstens Smykker 
og <sp>Templets syvarmede Lysestage</sp>. Desværre er vi ude af Stand 
til sikkert at bestemme Tidspunktet for denne Indvandring. 
Som ovenfor bemærket besidder vi jo kun de jødiske Skrifter 
saaledes, som de samledes efter det babyloniske Fangenskab. 
Men denne sidste Redaktion er dog ikke ganske ensartet, den 
blotter selv forskellige Tiders Synsmaader.

Der er i de historiske Beretninger<sp> tre Lag</sp>, der falder stærkt
i Øjnene. Først <sp>en simpel</sp>, usammensat <sp>Form</sp>, der melder sig
selv som <sp>den ældste</sp>. Dernæst en <sp>Omarbejdelse</sp>, hvis Maal har 
været at bringe det omhandlede i Forhold til den 
uforglemmelige Hovedbegivenhed i Folkets Historie, <sp>Udvandringen
af Ægypten</sp>. <sp>Endelig en Omarbejdelse, hvor alt er tilskaaret til 
at passe til Syvtallet</sp>. Aflejrede stundom Side om Side i den 
sidste Redaktion, der synes foretagen af en blot flittig Samler, 
aabner disse tre forskellige Lag os Indblik i en

Udviklingsgang, hvis enkelte Trin endnu ikke med Sikkerhed
lader sig tidsfæste.

Et tydeligt Eksempel paa Udviklingen afgiver <sp>Festerne</sp>. De tre 
Hovedfester synes oprindeligt blot at have været <sp>Takkefester 
for Frugtbarhed</sp>. Paasken for Faarehjordens Frugtbarhed, Pinsen 
for Hvedehøsten, Løvsalernes Fest for Frugt- og Vinhøsten. 
Af disse var Paasken ifølge Sagens Natur den ældste og pegede 
tilbage til <sp>Nomade-Tiden</sp>, hvor Faareflokken havde udgjort 
Hovedejet, og det førstefødte Lam var en Borgen for dens 
Trivsel og Vækst. <sp>Pinse og Løvsalernes Fest</sp> kan først være 
indførte langt senere, efter at Folket havde erobret Kanaan 
og selv var blevet <sp>agerdyrkende</sp>. Ved denne Grundforandring i 
Levevis blev Paaskefesten ligesom ledig, og tidligt synes den 
da at være bleven omdannet til en historisk Mindefest, hvor 
det slagtede Lam og det tarvelige, <sp>usyrede Brød</sp> skulde 
<sp>minde</sp> om Forholdene ved <sp>Opbrudet fra Ægypten</sp>. 
Ganske naturligt knyttede Sagnet Indstiftelsen af denne Fest til 
Folkets ypperste Mand, "Moses", der havde ført det ud af Ægypten.

Men Spor af <sp>en meget yngre Tid</sp> og kunstlet Tankegang er det, 
naar ogsaa <sp>Pinsen og Løvsalernes Fest</sp> blev tvungne til at 
være <sp>Mindefester om Ægypten</sp>, og Indstiftelsen af disse ogsaa 
henførtes til "Moses". I en af de Lovsamlinger, der er optaget 
i de saakaldte fem Mosebøger, lægges der saaledes "Moses" 
følgende Ord i Munden om Pinsen: "Du skal herved komme i Hu, 
at Du var en Tjener i Ægypten"!<footnote>Femte Mosebog 16,12. 
</footnote> Og i en anden 
gøres han til Overbringer af følgende Budskab fra Gud: "Hver 
indfødt i Israel skal [under Løvsals Festen] bo i Løvsale,
for at eders Efterkommere kunne vide, at jeg lod Israels Børn
bo under Løvsale, da jeg førte dem ud af Ægypten".<footnote>
Tredje Mosebog 23, 42-43. </footnote> 
Her stilles ligefrem <sp>umulige Fordringer til Mangel paa 
Virkelighedssans</sp>. Ingen Moderssjæl vilde jo falde paa at 
forestille sig Vandringen i den tørre Ørken som et Liv i 
Løvsale. Og omvendt, hos enhver Ikke-Jøde, der i Kanaan, saa 
berømt af sin Vinavl, blot eengang havde prøvet under en 
Vinhøst at række efter en Klase ind under solspættet Vinløv, 
maatte i et Nu den simple Virkelighed kunne gyde al Løvsalens 
Fryd og Forstaaelse i Sindet.


Var ved denne søgte Omfortolkning Udfrielsen af Ægypten skruet til 
Midtpunkt i alt, saa blev endelig den babyloniske Systematiseren 
til <sp>Forherligelse af Syvtallet</sp> ganske naturligt henvist til at gaa 
endnu længere tilbage. I de to Fortællinger i første Mosebog om 
Verdens Skabelse berettes i den ene,<footnote>Første Mosebog 2, 4 b-25. 
Denne Fortælling begynder saaledes: "Paa den
Dag Gud Herren gjorde Jorden og Himlen" o. s. v. </footnote> at Verden er
skabt paa een Dag, medens den i den anden,<footnote>Første 
Mosebog l, l-2 4 a. (Om Skabelseshistorien se af danske Forfattere A. C. <sp>Larsen</sp>: De fem Mose-Bøger S. 157). </footnote> i Lighed 
med den kaldæiske Opfattelse, antages at være bleven skabt i Løbet 
af seks Dage. For Hviledagens Hellighed har selv Gud bøjet sig
ved at <sp>hvile paa den syvende Dag</sp>, og til denne storladne
Indstiftelse henføres da den jordiske Ugeinddeling med Sabbaten
til Slut. Gentagne Gange siges det udtrykkeligt, at Gud selv har
befalet, at det skulde være saa."<footnote>Især Anden Mosebog 
20, 11. </footnote> En ufortrøden 
Ægyptfortolkning vover sig dog ogsaa her en enkelt Gang frem i 
følgende Ord, der skal være udraabte af "Moses" til Folket: 
"Du skal komme i Hu, at du var Træl i Ægyptens Land, men Herren 
din Gud førte dig ud deraf med vældig Haand; derfor bød Herren din
Gud dig at -- holde Hviledagen.<footnote>Femte Mosebog 5, 15. </footnote>

<sp>Beroede Ugen og Sabbaten paa Syvtallet, maatte ogsaa de store 
Fester gøre det</sp>. I Aarets første Maaned kom Paasken som Dagens 
og Dagenes Fest, idet man først paa een Dag skulde fejre 
Paaskefesten, derefter i de <sp>følgende syv Dage de usyrede Brøds 
Fest</sp>.<footnote>Se især Tredje Mosebog 23. -- "Ugernes Fest" 
Anden Mosebog 34, 22 og Femte Mosebog 16, 10. </footnote>. 
Derpaa fulgte Pinsen som "Ugernes Fest", 
nøjagtigt <sp>syv Uger</sp> efter Paaske. Endelig kom i den <sp>syvende 
Maaned Maanedernes Fest</sp>. Paa den første Dag i denne var det 
Hviledag, en Uge efter Forsoningsfest og endnu en Uge efter i 
<sp>syv Dage Løvsalernes Fest</sp>. Her var tydeligt nok Hensynet til 
Aarets og Høstens Gang blegnet for Syvtallets Forherligelse. 
Til Overflod ytrede dette sig i en særskilt Fest <sp>hvert syvende 
Aar</sp> og en endnu større, <sp>naar syv Gange syv Aar</sp> var forløbne. 
Kaldæernes Syvtal havde paa dette Tidspunkt fuldstændigt 
besejret Jøderne. Intet Under, at hvor Syvtallet i den Grad 
flimrede for Øjet, maatte det ogsaa vise sig indenfor det 
historisk overleverede. Der kan saaledes, for blot at nævne
eet Eksempel, næppe være Tvivl om, hvorvidt det skyldes
gammel Beretning eller ny Bearbejder, at Lameks Ord kom til
at lyde: "Syvfold hævnes vel Kain, syv Gange syvti hævnes
skal Lamek", eller at samme Lamek just blev 777 Aar gammel.<footnote>
Første Mosebog 4, 24 og 5, 31. </footnote>

Maaden, hvorpaa Jøderne bøjede sig for det babyloniske

Syvtal, var og blev dog af mere formel Natur, for saa vidt de 
haardnakket vægrede sig ved at antage den dertil hørende 
Stjernetro. Hvor dybt de end dukkedes af Stormen, gled denne 
dog væsentligt over deres Hoveder; deres Tro paa den usynlige 
Gud bevaredes. Men af endnu mere indgribende Betydning blev en 
sidste Paavirkning fra Babylon, hvorved ogsaa deres Gudsbegreb 
og religiøse Blik paa Livet blev ændret. Det var, da de oprindeligt
persiske Tanker over Babylon naaede til dem: Læren om de to mod 
hinanden kæmpende, næsten lige stærke Livsmagter, Godt og Ondt, 
Læren om Gud og Djævelen.

*

Naar <sp>Læren om Godt og Ondt, Gud og Djævel</sp>, først er naaet til 
Jøderne og har begyndt her at fæste Rod, er vi lige saa lidt i 
Stand til at angive bestemt som Syvtallets Indtrængen. Vi kender 
jo kun Folkets Literatur, saaledes som den fik sin sidste Form 
efter det babyloniske Fangenskab. Men tydeligt nok er det, at 
disse Tanker har udøvet en overordentlig Virkning paa den 
jødiske Opfattelse, gennemsyret og omdannet den. Vi kan i den 
jødiske Literatur -- takket være den sidste Redaktions mangelfulde 
Kritik og trofaste Samlerflid -- paavise alle Udviklingstrin lige 
fra fuldstændig Uberørthed af Læren om Godt og Ondt, Gud og Djævel, 
indtil det Punkt, hvor den persiske Lære næsten havde sejret, og 
den Bevægelse var begyndt, der med ustandselig Kraft skulde rulle 
videre ned mod Kristi og Apostlenes Dage.

Den <sp>oprindelige Opfattelse</sp>, der havde kunnet slaa til overfor Mose 
Lære om Jødernes Pagt med den usynlige Jahve, var den, at Synd 
simpelthen var <sp>Ulydighed mod Jahve</sp>, altsaa Frafald fra Pagten med 
ham. Med denne Forklaring synes man at have ladet sig nøje i lange 
Tider. Endnu i mange af "Davids Salmer" skildres Synden blot som 
Frafaldet, dens Væsen som det rent negative, den gudforladtes 
Hjælpeløshed overfor sine Fjender. Og Salmerne saa vel som 
Profeterne Jesaias og Jeremias bliver ikke trætte af at forkynde, 
at der ingen er til uden den ene Gud; alle andre saakaldte Guder 
er kun Afguder, afmægtige Tankefostre.<footnote>Salme 96, 5. 115, 4-8. 
135, 15-18. -- <sp>Jesaias</sp> 44, 10-20. -- 
<sp>Jeremias</sp> 10, 3-5. 51, 17-18.</footnote>


I Modsætning hertil findes der i første Mosebog <sp>en Gruppe af 
Fortællinger</sp>, hvis Forfattere tydeligt nok er <sp>fyldte af en
ny Aand</sp>. Hver især søger de nemlig, om end paa forskellig Vis,
at gaa bag ved den gammeldags Forklaring <sp>og spørge om selve
Aarsagen til Ulydigheden</sp> og hermed om Forholdet til Gud. Fra 
hvilken Kant de er blevne æggede til at stille dette 
Spørgsmaal, røbes ved Skuepladsen i Fortællingerne, der gerne 
er hentet fra <sp>Assyrien, Babylonien og de af Perserne kendte
Egne</sp> helt over til Indien. Som disse mærkelige Fortællinger nu
foreligger, udgør de en Blandingsart, hvor gamle babyloniske
eller persiske Sagn og Folkeminder er paahældte ny og hed
Tankegang.

<sp>I Beretningen om Babelstaarnet</sp>,<footnote>Første Mosebog 
11, 1-9. </footnote> som Menneskene vilde
bygge til Himlen, hvad Gud dog hindrede ved at forvirre det 
oprindeligt ene Sprog til mange, sættes <sp>Syndens Væsen som
Overmod</sp>. De to løst sammenkoblede <sp>Fortællinger om Syndfloden</sp>,<footnote>Første Mosebog 6-9 Kap. -- (<sp>A. C. 
Larsen</sp>: De fem Mose-Bøger S. 298-304). </footnote>
af hvilke den ene lader Arken strande paa Ararat, stemmer i, 
at Gud lod Vandfloden komme, fordi han fortrød, at han havde 
skabt Menneskene, der nu var blevne onde. Uklart anføres som 
Grund hertil, at højere Væsner, "Guds Sønner", havde ægtet 
Menneskenes skønne Døtre og herved fordærvet Slægten.<footnote>
Første Mosebog 6, 1-4.</footnote>
Men de to Fortællinger afviger indbyrdes angaaende Virkningerne 
af det anvendte Middel. Den ene betegner det hele nærmest som 
en <sp>unyttig Overilelse</sp>, der atter fortrydes. "Og Jahve lugtede 
den behagelige Lugt [af Noahs Brændoffer]. Da sagde Jahve i sit 
Hjerte: "Jeg vil ikke mere herefter forbande Jorden for Menneskets 
Skyld, thi Menneskets Hjertes Tanke er ond fra hans Ungdom; og jeg 
vil ikke mere slaa alt, hvad der lever, som jeg har gjort. 
Saalænge Jorden staar, skal Sæd og Høst, Frost og Hede, Sommer og 
Vinter, Dag og Nat ikke aflade."

Den anden Fortælling derimod lader <sp>Syndfloden</sp> være et
<sp>Igenfødelsens og Fornyelsens Bad for Menneskeheden</sp>. Som skabte 
paany velsignes de frelste af Gud med den Velsignelse, der 
engang havde lydt til det første Menneskepar. Og der føjes 
yderligere Tilladelser og Løfter til: Mennesket maa fremtidigt 
leve ikke blot af Planter, men ogsaa af dyrisk Føde, kun
ikke af selve Blodet, thi Blodet er Sjælen. Rædsel skal være
over alle Dyr ligeoverfor Mennesket. Vover de dog at dræbe et

Menneske, vil Gud kræve hans Blod af dem. Ligesaa, om Menneske 
dræber Menneske. Og Gud oprettede den Pagt med alle de frelste, 
Mennesker som Dyr og alt levende, at herefter skulde aldrig 
mere nogen Vandflod fordærve Jorden. Og som Pagtens Tegn satte 
han Regnbuen i Skyen, det stadigt tilbagevendende Vidnesbyrd 
om, naar Gud fører Regnskyerne over Jorden, at Vandene aldrig 
mere skal vokse til Vandflod, men Gud ihukommer sin Pagt med 
alt, hvad der lever.

<sp>I disse to Fortællinger</sp> om Syndfloden træder <sp>Modsætningen 
frem mellem de to Stemninger, der deler Magten over jødisk 
Tankegang</sp>: som Regel et tungt og trykket Livssyn, parret med 
Hang til det voldsomme, ligesom hos de semitiske Frænder mod 
nord. Men glimtvis og uventet kan en Arvelod fra Ægypten 
dukke op i Form af en Glæde ved Livet, en Tillid til 
Frændskabet med Gud, der ikke lader sig kue og formaar at 
forgylde selv det tristeste Billed. I nærværende Tilfælde
forvandles selv saa genstridigt et Emne som Herrens haarde
Straffedom overjorden til Sollys og Lykke.

Renest træder denne indre Modsætning frem i de to ypperste
Fostre af jødisk religiøs Digtekunst, de <sp>to Fortællinger om
Verdens Skabelse</sp>. Begge bærer de hele Gruppens Mærke af 
babylonisk-persisk Paavirkning. I den ene er saaledes 
Syvtallet nøje gennemført med en seks Dages Skabelse og Guds
Hvile paa den syvende Dag, Sabbaten. Den anden er helt og
holdent bygget over babylonisk-persiske Forestillingsformer:
Paradisets Have, Livets Træ, Fristelsens Træ, Slangen som det
onde Dyr<footnote><sp>George Smiths</sp> Chaldäische Genesis, 
übersetzt v. <sp>H. Delitzch</sp> (Leipzig 1876) S. 75-87. -- 
<sp>C. A. Riehm</sp>: Handwörterbuch des Biblischen Alterthums 
I-II 2te Aufl (Bielefeld u. Leipzig 1894). "Eden". "Paradies". 
"Schlangen" o. s. v. </footnote>, (tidligere synes Slangen hos 
Jøderne netop at have betegnet Lægedommen, Frelsen).<footnote>Fjerde 
Mosebog 21, 9 og Anden Kongernes Bog 18, 4. </footnote> <sp>Men 
Grundtonen i dem er stik modsat</sp>. <sp>I den første</sp>,<footnote>
Første Mosebog l-2, 4 a. S. 71. <sup>1</sup> Første Mosebog 
2, 4 b-3 Kap.</footnote> der uden Tvivl er 
skreven af samme Forfatter som den livsglade Syndflods 
Fortælling, svulmer det samme Livsmod som ved Nilens Bredder. 
I Jublen sprænges alle Skranker, baade jødiske og babyloniske. 
"Moses" havde sagt: du skal ikke danne dig noget Billed eller 
Lignelse af din Gud. Men her <sp>bliver Mennesket selv Guds Billede</sp>.
Thi da alt andet var skabt, sagde Gud: "Vi vil gøre et Menneske
i vort Billede efter vor Lignelse." Saa skabte Gud Mennesket i
sit Billede, i Guds Billede skabte han ham, Mand og Kvinde
skabte han dem. -- <sp>Og her er ikke Tale om Synd og Ondt</sp>,

<sp>men kun om Lykke</sp>. <sp>Elskov og glad Arbejde er Livets Maal</sp>. Thi 
Gud velsignede Manden og Kvinden og sagde: "Værer frugtbare og 
vorder mangfoldige, fylder Jorden og gører eder den underdanig 
og hersker over Havets Fiske og Himlens Fugle og alt levende, 
som rører sig paa Jorden." Kun eet endnu -- og her ytrer det 
blide Livssyn sig i sin skønneste Form, parret med den 
ægyptiske Lære om, at Blodet udgør Livet --: Vold maa ikke øves, 
<sp>Blod maa ikke udøses</sp>! Derfor anviste Gud Mennesket til Føde 
alle de Planter, der bærer Frugt; men Fiskene, Fuglene og 
Dyrene de grønne Urter til Næring. -- Og <sp>Gud saa alt</sp>, hvad han 
havde gjort, og se, <sp>det var saare godt</sp>.

I denne Fortælling om Verdens Tilblivelse har menneskelig
Tro paa Livet, Drøm om Lykken fundet sit ædleste Udtryk.
<sp>Tilværelsens rigeste Tanke: Alt er Brødre, Børn af Gud, 
banker her paa og vil ud</sp>.

Medens her saaledes svulmer en Følelse, der vil have alt og
alle med, er det stik modsatte Tilfældet i <sp>den anden Fortælling</sp><footnote>
Første Mosebog 2, 4 b-3 Kap.</footnote>.
Den er skreven med samme uforlignelige Kunst som den første. 
Hvert Ord er simpelt og naturligt og dog fint og velafvejet,
saa det hele Billede fattes lige let og bevares af store og 
smaa. Men <sp>inderst i Fortællingens</sp> tiltalende Frugt ligger 
den bittreste Kærne. Under denne lette Form ruger kun <sp>Mismod og
fortvivlet Livslede</sp>. Hvad hjælper det, at her fornemt er 
afspærret særskilt Plads for Manden? Thi ikke som hist er den
frie Kultur Menneskets Maal, men da Gud havde dannet Adam af 
Støv og indblæst ham Livsaande ad Næsen, satte han ham i den 
Have, som Gud i Førstningen havde plantet i Eden, det Land, 
fra hvis Flod de fire Hovedstrømme udgaa: Pison, Gihon,
Tigris og Evfrat. Og ikke som hist er Menneskeparret blot et
øverste Led i Skabningens Række, nej Manden er først af alle.
Thi for at Adam ikke skulde være ene, dannede saa Gud, ligeledes 
af Muld, alle Markens Dyr og Himlens Fugle og førte dem til ham; 
og tilsidst dannede Gud af Mandens Ribben den ypperste Adspredelse, 
Kvinden. Rigere end Perserkongen, sikrere end Ypperstepræsten i en 
fredet Tempellund stod Adam der som Verdens Herre.

Men hvad hjalp det alt? Thi den Gang som nu brændte den
store Modsigelse i Mandens Sjæl, <sp>Modsigelsen mellem Godt</sp>

<sp>og Ondt</sp>. <sp>Fra Tiderne Morgen</sp> stod den som det Spørgsmaal, der 
krævede Svar, <sp>Kundskabens Træ paa Godt og Ondt</sp>, af hvis Frugter 
Gud havde forbudt at nyde. M<sp>en hvad er Livet uden Kundskab</sp>? Og 
hvilken Kundskab er højere end denne? Det gik da dengang som 
altid. Slangen, der var trædskere end alle Markens Dyr, sagde 
til Kvinden: "I skulle ikke dø ved at spise af Kundskabens Træ, 
men Gud veed, at paa den Dag I spise deraf, skulle Eders Øjne 
oplades, og I skulle blive ligesom Gud til at kende Godt og 
Ondt." Og Kvinden saa, at Træet var godt at spise af og 
lysteligt at se til og et ønskeligt Træ at faa Forstand af, og 
hun tog af dets Frugt og spiste, og hun gav ogsaa til Manden 
og han spiste. Saa forbandede Gud Slangen, Kvinden, Manden, 
Jorden. Og han drev Mennesket bort fra Edens Have ud paa den 
forbandede Jord, hvor det skulde henslæbe et smertefuldt, 
kummerfuldt Liv indtil Døden.

<sp>Hvad er Synd</sp> ifølge denne Forklaring? <sp>Ulydighed</sp>. Men hvad er 
atter <sp>Grunden til Ulydigheden</sp>? <sp>Attraa</sp>. Attraa efter at mættes, 
Attraa efter Skønhed, Attraa efter Kundskabsmagt. <sp>Hvo tænder 
denne Attraa i Mennesket</sp>? Et fremmed forførende, ondt Væsen. 
<sp>Og Syndens Følger</sp> er Forbandelsen: en haabløs Kamp for Livet, 
en sikker Død.

Det var ingen ringe Mand, der har følt og skrevet dette. Men
<sp>en fortvivlet Mand</sp> var han. Og stillet paa Livets Højder har
han ikke kendt det personlige Arbejdes kraftige Hverdagskost,
dets haardføre Haab, dets jævne Lykke. For ham var det: at
nyde sit Brød i sit Ansigts Sved, eet med Forbandelse. Jo 
højere han stod, des dybere viste sig Dybet. Og med bidende 
Spot forfølger han alle sin Modparts Udtryk for Velsignelse: 
at vorde frugtbare, gøre sig Jorden underdanig, skaansomt 
ikke udøse Blod, men kun nyde Planteføde, thi Mennesket er 
skabt i Guds Billede. Nej! Fødsel er idel Smerte; Torne og 
Tidsler bærer kun Jorden; og Livet er ikke i Blodet, men i 
Aandedrættet. Det var dette, Gud blæste ind ad Adams Næse, 
og <sp>naar det standser, saa hjælper al Tale om "Guds Billede" 
og "Guds Lignelse" ikke</sp>. Saa er der kun Jord igen, "hvoraf du 
er tagen. <sp>Thi Støv er du, og til Støv skal du atter vorde</sp>".

*


Eengang vakt i den jødiske Bevidsthed var Tanken om <sp>en særlig 
Forfører</sp> ikke til at bringe ud igen. Den pressede sig op 
paaskraa af Troen paa den ene usynlige Gud, <sp>og standsede
ikke, førend der var gaaet Modsigelse heri, og Tilværelsen af 
et tilsvarende ondt Væsen var fastslaaet</sp>. <sp>Det gamle Testamente 
viser os denne Udvikling</sp> i dens første umiskendelige Former, 
hvor Opfattelsen krymper sig under Virkningen af det indbragte 
Smitstof. Ifølge 2. Samuels Bog 24,1 var det Gud selv, der, 
"da hans Vrede optændtes mod Israel", tilskyndede David til at 
lade foretage en Folketælling, hvad der havde en forfærdelig 
Pest som Straf til Følge. Først da denne naaede til Jerusalem, 
"<sp>angrede Gud det Onde</sp>" og bød Pesten høre op. I 1. Krønikernes 
Bog 21, l-6 derimod berettes om samme Folketælling: "<sp>Og Satan 
stod</sp> Israel imod, og han <sp>tilskyndede David til at tælle Israel</sp>. 
Men denne Gerning var ond for Guds Øjne, derfor slog han Israel".

Redeligt gøres endnu Forsøget <sp>paa at betegne</sp> denne <sp>Satan</sp>, 
Fristeren, <sp>som en af Gud taalt</sp>, næsten <sp>godkendt, Prøver af 
Menneskene</sp>. Jobs Bog indledes saaledes med følgende Optrin i 
Himlen: "Det skete en Dag, da Guds Børn kom at fremstille sig 
for Herren, da kom ogsaa Satan midt iblandt dem. Og Herren sagde 
til Satan: "Har du givet Agt paa min Tjener Job? Der er ingen 
som han i Landet, en oprigtig og retskaffen Mand, som frygter 
Gud, og som viger fra det Onde." Men Satan svarede Herren: 
"Mon Job frygter Gud for intet? Har Du ikke beskærmet hans Hus 
og velsignet hans Gerning? Men udræk nu din Haand og rør ved alt 
det, som han har! Hvad gælder det, om han ikke skal fornægte Dig 
lige i dit Ansigt!" Og Herren sagde til Satan: "Se, alt det, han 
har, være i din Haand! Kun paa ham selv lægge du ej din Haand!" 
Da gik Satan ud fra Herrens Ansigt." <sp>Dette Forhold mellem Gud og 
Satan var dog umuligt at fastholde i Længden</sp>. Hos Profeten Zacharias<footnote><sp>Zacharias</sp> 3, 1-2.</footnote> 
hedder det da ogsaa, at da Satan vilde 
efterstræbe Ypperstepræsten Josva, sagde Gud: "Herren true dig, 
Satan! ja Herren true dig! er ikke denne en Brand, som er reddet 
af Ilden?"

I de saakaldte "apokryfiske" Skrifter, forfattede efter det gamle
Testamentes Samling, viser den begyndte Bevægelse sig i sin
videre Udvikling. I "Visdommens Bog" omtales "Slangen" som

Djævelen, ved hvem Døden er kommen ind i Verden.<footnote>
Visdommens Bog 2, 21. </footnote> I Tobias'
Bog nævnes en særskilt "Ægteskabsdjævel" Asmodæus. I Henok's Bog 
søges de mange Djævles Oprindelse forklaret ved et Englenes Fald.

Endelig <sp>ved vor Tidsregnings Begyndelse var den persisk-babyloniske 
Gennemsyren af det jødiske Gudsbegreb fuldbragt</sp>. 
Af den ene, almægtige, usynlige Gud var nu kun den usynlige 
tilbage. Enheden og Magten havde ikke kunnet holde Stand. 
Thi ikke blot myldrede det overalt med Smaadjævle og Dæmoner, 
der uden videre besatte baade Dyr og Mennesker. Men alle 
disse Djævle havde et guddommeligt Overhoved: <sp>denne Verdens 
Fyrste, denne Verdens Gud</sp>. Lige over herfor var det kun et 
ringe Vederlag, at ogsaa Guds Hær var bleven forøget med en 
Mængde Engle, Erkeengle, Fyrstendømmer og Kræfter.<footnote>
<sp>Pauli</sp> Brev til Epheserne l, 21 -- til Colossenserne 
l, 16 og 2, 10. -- <sp>Peters</sp> 1ste Brev 3, 22.</footnote>
<sp>Den simple Sandhed var, at af Tilværelsens tre Stokværk var 
Kælder og Stue besatte af Fjenden, kun Loftet endnu i Behold</sp>. 
Djævelen havde ikke blot Helvede, men denne Verden inde. Kun 
fra Himlene, de syv Himle, var Hjælp at haabe. Skulde den 
komme, maatte Løsenet blive: "<sp>Himlenes Rige er nær</sp>".

*

Under disse fortvivlede Forhold for Jøderne, hvor politisk
Underkuelse gik Haand i Haand med Fortabelse af aandeligt
Særeje, havde deres Gudsbegrebs upodede Del, <sp>Troen paa
Nationalguden,skudt et kraftigt Rodskud. Messiasideen var 
opstaaet</sp>. Dette var paa en Maade en nødvendig Følge af
Jahves uopfyldte Løfter overfor sit Folk. Thi naar Jahves 
Udkaarne, med hvem han havde sluttet Pagten, bestandigt 
kun blev hjemsøgte af nye Ulykker, maatte de enten opgive 
Troen paa ham eller udligne Ulykkerne ved Haabet om en 
forestaaende Befrielse og Sejr. Det utrættelige jødiske 
Folk greb denne Udvej. Messias blev Navnet paa den, ved 
hvem Frelsen skulde bringes.

<sp>Messiasideen er et endnu mere umiddelbart Udtryk for det 
jødiske Folks Ejendommelighed end dets Gudsbegreb</sp>, der 
jo i sin Oprindelse for en Del var et Laan fra Ægypten. 
Messiasideen afspejler mere uberørt dets Indre. Derfor

afgiver den en god Maalestok for, hvor dybt den babylonisk-persiske 
Paavirkning var trængt ind. Betegnende i saa Henseende
er det, at Messiasideen ikke kom til at bære Mærker af 
Djævlelæren. Fremmed for Folkets inderste Tanke, var Djævletroen
ikke sivet ned endnu til de Kilder, hvoraf Messiashaabet udsprang. 
Alligevel blev dog ogsaa Messiasideen selv forvandlet under 
Paavirkning fra Babylon og Persien. <sp>Medens</sp> Striden tidligere havde 
drejet sig <sp>om Troen paa een Gud, kom det her til at gælde om Troen 
paa kun eet Liv</sp>.

Det babyloniske Fangenskab havde aflokket hine tungsindige Toner, 
hvor <sp>Messias</sp> fremstilledes som den <sp>lidende</sp>, der bar Straffen for 
Folkets Overtrædelser. Thi da Tanken om det jødiske Folk og 
Messias som dets Personifikation ganske naturligt ofte løb i eet, 
laa det nær at tænke sig Messias i Lighed med disse Slægtled, der 
havde baaret Fangenskabets Fornedrelse og Pine til Straf og Sone 
for det hele Folks Brøde. Men allerede i Daniels Bog, der er 
forfattet omtrent Aar 167 f. Kr.,<footnote>A. C. <sp>Larsen</sp>: 
Profeten Daniel og Esthers Bog S. 3-47. </footnote> er Haabet oppe 
paany i sin dristigste Form. Ved <sp>Messias</sp>' Komme maa Hedningernes 
stolte Riger styrte sammen, alle Stammer, Folk og Tungemaal skal 
tjene ham, hans <sp>Magt skal vare evigt, hans Rige ikke forgaa. Men 
-- og her bryder en ny Tanke frem -- hvad Glæde har vel de 
forudgangne Slægter heraf</sp>? De gik jo til Spilde, thi med Døden 
er alt forbi. Som det hedder i den gamle Salme: "Der er ingen 
Erindring om dig i Døden; hvo vil prise dig i Dødsriget?"<footnote>
Salme 6, 6. </footnote> Jo, lyder Svaret i Daniels Bog,<footnote>
<sp>Daniel</sp> 12, 1-3 og 13.</footnote> "dit Folk skal frelses, 
enhver som findes skreven i Bogen. <sp>Mange af dem, der sover i 
Støvets Jord, skal vaagne</sp>, nogle til evigt Liv, andre til Skam 
og evig Afsky." Til Daniel personlig siges der sluttelig: "Du, 
Daniel, gak bort indtil din Dødsstund! og du skal hvile og staa 
op til din Lod ved Dagenes Ende."

Hvad enten nu Forfatteren hermed har ment, at alene Jøderne
skal vinde Udødelighed, eller han ogsaa tænker sig Opstandelse
for andre, saa har han <sp>gjort det afgørende Skridt og sat et
andet Liv foruden det nærværende</sp>. Og hvilket af de to der har 
mest Værd, kan der ikke næres Tvivl om. Det andet Liv er evigt, 
og "de forstandige skulle deri straale som Himmelhvælvingens 
Straaleglans".


<sp>Messiasideen</sp> var altsaa <sp>ifølge sin egen iboende Kraft og Trang 
endt</sp> langt udenfor den gamle jødiske Tankegang. Men <sp>i den nye 
Udødelighedstro</sp> mødtes man med Perserne. Disses Lære om et 
tusindaarigt Rige fandt da let Indgang hos Jøderne. Det laa jo 
nær at tænke sig, at det netop var dette, som Messias skulde 
stifte, derpaa skulde følge den store Verdensdom, det himmelske 
Jerusalem stige ned og sluttelig den Gamle at Dage selv tage 
Styret over hele Verden.

Hvor vidt end Messiasideen førte Jøderne, saa var der her
ligesom ved deres Guddomsbegreb et bestemt Punkt, hvor Tanken
klart og afgjort sagde Stop. Det var jo den usynlige, ene Gud,
med hvem de havde sluttet Pagten. Det vilde da være en
gudsbespottelig, en hedensk Overtro, at <sp>Messias skulde selv 
være Gud</sp>. Sit simple og tydelige Udtryk fandt denne
Begrænsning i den Benævnelse, der i Daniels Bog blev den
staaende for Messias: "<sp>Menneskesønnen</sp>".

Tappert og udholdende havde Jøderne i halvandet Aartusinde
værnet om den store Tanke: kun een, usynlig Gud. Gang paa
Gang havde de drevet de mange Guder tilbage og blottet 
Afgudernes Intethed. Alle syv Planetguder havde vist sig 
afmægtige imod den ene, Lysets Gud. Men hans Rige var kun 
Lyset. I Nattens Mulm listede derfor Fjenden sig bagom og 
angreb Stillingen i Ryggen. Engang anbragt lod Djævelens 
Mærke sig ikke atter fjærne. <sp>Mørkets Gud blev Bagsiden af 
Lysets</sp>. Thi Perserne havde Ret, evindeligt kæmper de to. 
Dag veksler bestandigt med Nat.

Jøderne tyede til et sidste Blokhus, Troen paa Messias, den
usynlige, ene, almægtige Guds Frelserbud til dem. Men førend
Jerusalem jævnedes med Jord, og Folket splittedes ad for alle
Vinde, skulde de høre den <sp>forfærdelige Bespottelse udtalt af 
deres egne: Den usynlige Gud var bleven synlig, den ene Gud 
havde en Søn, der delte hans Almagt, og denne Messias var 
bleven dræbt ved Korsfæstelse</sp>.

*

Da Perserne, efter at have erobret Babylonien, Lilleasien, Syrien 
og Ægypten trængte over i Evropa, blev de drevne tilbage

af det lille <sp>græske Folk</sp>. Sammenstødene vedblev, og halvandet
Hundrede Aar efter var det Grækerne, der under Alexander den
Store erobrede hele det persiske Verdensrige. <sp>Dette</sp> skyldtes
ikke tilfældige Omstændigheder, men <sp>var et Udtryk for en
virkelig Overlegenhed</sp>.

<sp>I meget mindede Grækerne om Ægypterne</sp>, fra hvem de ogsaa havde 
hentet saa stor en Del af deres ældste Kultur. Glade, letvakte, 
letlevende som disse mødtes de tillige i Trang til Klarhed og i 
Tro paa Livet og sig selv. Men den græske Selvtillid bundede 
dybest. Thi Naturen havde udklækket dem paa egen Vis. I<sp> Ægypten 
opdrog den hele Folket</sp>, ammede det og rystede det opvakt ved at 
vise det Landet snart som Ørken, snart som Sø og snart som 
Markjord. Dag og Nat lyste den samme dybe Himmel. Kun eet 
manglede, Værn mod Fjender fra nord og syd. <sp>I Grækenland opdrog 
Naturen ikke blot Folket, men hver enkelt</sp>. Spredt over 
vidtstrakte, flossede Kyster og et Utal af Smaaøer, med Havet 
bestandigt for Øje og Ryggen dækket af Bjærge, der paa engang 
dannede Mur mod Fjender og Hylder for Bistader og Vinstok, 
voksede her en <sp>Sum af frie Væsener op</sp>. En for en plumpede de 
ud, lærte at svømme og tumle en Baad. Daglig Passat førte dem 
over det vinblaa Hav fra Ø til Ø. Og videre gik det til Asiens 
Kyst, til Italien, til Afrika, Sortehav og Gibraltar. Som en 
Flok Søfugle sværmede de om, slog ned og trivedes overalt, 
nyfigne, dristige, driftige. Ædlere byggede end de hofteplumpe, 
platfodede Semiter, viljefastere og mere skarptprægede end de 
ligeglade Ægyptere, trængende til legemlig og aandelig 
Bevægelse, med aabent Øje for alt og ligesom Dus med hele 
Tilværelsen, afgav de <sp>en ny Mennesketype, fostret i Friland</sp>.
<sp>
Det Verdensbilled, der umiddelbart paatvang sig Grækerne, var 
tydeligere end noget andet Folks</sp>. Fælles var Indtrykket af en 
uhyre Hal med Himlens Loft foroven og Underverdenens mørke 
Kælder under Jordsmonnets Gulv. Hertil havde Babylonierne og 
flere andre Folk føjet den Gisning, at Jorden maatte være 
omflydt af Vand. Som Indlandsbeboere havde imidlertid de 
færreste noget virkeligt Indtryk heraf. Man sluttede fra den 
Mængde Vand, der Dag og Nat strømmede gennem de store Floder 
og maatte løbe ud et Sted og fylde Havet. Men for

<sp>Grækerne var der ingen Tvivl</sp>, de havde Syn for Sagn. <sp>Oceanet</sp> 
udgjorde netop for dem <sp>det Naturforhold, hvis Indtryk prægede 
sig dybest</sp>. Hvad andre havde haft ondt ved at forestille sig, 
end sige forstaa, stillede sig da simpelt og letfatteligt for 
dem: Naar Solen hver Aften gik ned i Vest i Oceanets Bølger, 
sejlede den paa disse i Nattens Løb tilbage igen for næste
Morgen renvasket at staa op i Øst.

Idet Grækerne saaledes allerede fra Naturens Haand var stillede 
med Forspring fremfor andre, gik de, da den videnskabelige Sans 
var vakt, hurtigt i Spidsen. Efterat have gjort sig bekendt med, 
hvad andre havde tænkt og talt herom, formede de med stor Omsigt, 
Klarhed og Dristighed et <sp>nyt Svar paa Tilværelsens store 
Spørgsmaal</sp>, simpelt og dog gennemført, dybere og rigere end noget 
tidligere.

<sp>Den første store Tænker</sp>, som samlede alt det gamle og saa med nyt 
Blik derpaa, var <sp>Thales</sp> fra Milet,<footnote><sp>T h. Gomperz</sp>: Griechische Denker. I (Leipzig 1896) 39 fgg. 425 fg. -- <sp>Rudolf 
Wolf</sp>: Geschichte der Astronomie (München 1877) S. 24. -- 
<sp>Hugo Berger</sp>: Geschichte der wissenschaftlichen Erdenkunde 
der Griechen. I (Leipzig 1887) 104-5.</footnote> der levede omkring 
Aar 600 f. Kr. Han var som skabt til denne Opgave: en Græker, født 
i Lilleasien, med ogsaa fønicisk Blod i sine Aarer, vidt berejst 
fra Sardes til Ægypten, lige kløgtig paa himmelske og jordiske 
Forhold. Han studerede i Sardes den babyloniske Lære om periodiske 
Formørkelser saa grundigt, at han til sine Landsmænds udelte 
Forbavselse kunde forudsige den totale Solformørkelse, der indtraf 
den 28de Maj 585. Han belærte de ægyptiske Præster om, hvorledes 
de uden at bestige de glatte Pyramider kunde maale deres Højde blot 
ved at maale Skyggen af dem paa den Tid af Døgnet, hvor et 
Menneskes Skygge er lige saa lang som dets Højde. Sin Fødebys 
Søfolk lærte han at finde Nord ved Hjælp af Stjernebilledet "den 
lille Bjørn". Selv skabte han sig en Formue ved at forudberegne en 
rig Olivenhøst og rette sine Opkøb herefter. Alt, hvad babylonisk, 
ægyptisk og græsk Erkendelse indtil da havde naaet, maatte samle 
sig for ham til følgende Verdensbilled: <sp>Jorden flyder som en Skive
paa Oceanet</sp>. Over dem hvælver Himlen sig. Men oven over denne er 
atter Vand, hvorfra Regnen kommer. Medens intet i denne Opfattelse 
er væsentlig nyt, titter det nye og græske frem i den Slutning, 
som Thales drog heraf: <sp>Vand foroven; Vand paa alle Sider; Vand 
Næring for Dyr og Planter</sp>; den

forplantende Sæd og Livets Safter, altsammen fugtigt; <sp>saa er 
da Vande</sp>t, det fugtige, altings Urstof.

Allerede Thales' Discipel, <sp>Anaximander</sp>, ligeledes fra Milet,
<sp>gjorde et betydeligt Skridt fremad</sp>. Som sin Lærer omfattede 
han hele sin Tids Dannelse og skal, efter hvad nogle fortæller, 
blandt andet have gjort Grækerne bekendt med det babyloniske 
Instrument Skyggeviseren, Gnomon, hvoraf han skal have ladet en 
opstille i Sparta. Men medens man indtil da kun havde spurgt 
om: hvad der er over os og om os? brød Anaximander en ny Bane 
ved videnskabeligt at stille det Spørgsmaal: <sp>hvad er der 
nedenunder os</sp>? Den store Opdagelse, der knytter sig til 
Anaximanders Navn, er, at der, <sp>svarende til den Himmel, vi ser, 
findes en anden Himmel-Halvkugle under Jorden</sp>. Han ledtes til 
denne Antagelse ved at lægge Mærke til, at de Nordpolen 
nærmeste Stjernebilleder aldrig gik ned, men kun drejede sig 
omkring den i en Kres. Naar Solen sank i Vest, svømmede den da 
ikke paa Oceanet tilbage igen til Øst, men den gik ad den 
usynlige Himmelhvælving neden om Jorden sin Kres rundt til Øst 
igen. Men heraf fulgte, at <sp>Jorden</sp> ikke kunde hvile paa noget, 
men <sp>maatte være frit svævende</sp>." Anaximander veg ikke tilbage 
for denne svimlende Tanke. At Jorden under disse Forhold ikke 
faldt ned, forklarede han -- idet han genialt anede en Art 
Tyngdelov -- ved, at Jorden var akkurat lige langt fra hvert 
Punkt af Himmelkuglen, altsaa befandt sig i Midten. Selve 
Jorden tænkte han sig som flad foroven, men rund paa 
Kanterne, altsaa som en Tamburin, et Pengestykke.

Næppe længe efter hin store, af Thales forudsagte 
Solformørkelse 585, fødtes paa Samos Matematikeren og Filosofen 
<sp>Pythagoras</sp>.<footnote><sp>A. Schwegler</sp>: Geschichte 
der griechischen Philosophie (Tübingen 1859) § 13 med de dér anførte 
Citater. -- <sp>Th. Gomperz</sp>: Griechische Denker I (Leipzig 
1896) S. 81-98, 432-36. -- <sp>Rudolf Wolf</sp>: Geschichte der 
Astronomie (München 1877) S. 25-31. -- <sp>Hugo Berger</sp>: 
Gesch. d. wissensch. Erdenkunde der Griechen I 14. 43. II 1-15.</footnote> 
Paa vidtløftige Rejser til Ægypten og 
vistnok ogsaa til Babylon lærte han alt, hvad Samtiden kunde 
lære ham. Som moden Mand bosatte han sig i Nedreitalien, 
stiftede her et politisk-religiøst Broderskab, der først 
fremkaldte et betydeligt Opsving, men siden vakte Modstand og 
sluttelig havde til Følge, at alle Pythagoræerne, og rimeligvis 
ogsaa Mesteren selv, indebrændtes i deres Forsamlingssal.

Pythagoras, hvis Navn jo endnu er knyttet til den bekendte
matematiske Sætning, som han fandt, er tillige Banebryder paa
et andet Omraade, der gav hans Lære sit Skær. Ivrig Beundrer

og Dyrker af Musiken blev han, ved at anstille Forsøg med en
enkelt Streng spændt over en forskydelig Stol, opmærksom paa,
at Toneafstandene (Kvart, Kvint, Oktav osv.), der for musikalsk
at bestemmes jo kræver det fineste Gehør, simpelthen svarer til
ganske ligefremme Talforhold. Denne store Opdagelse berusede
ham. Naar Forskel i Tone kun er en Forskel i Tal, saa laa det
nær at slutte, at <sp>Tone er Tal</sp>. <sp>Men ikke blot Tone er Tal, alt
er Tal</sp>. <sp>Er ikke Punktet og Enheden eet</sp> og samme? Men to
Punkter, Toheden, udgør <sp>Linjen</sp>. <sp>Og breder hele Linjen sig til 
Side, faar vi som Treheden Fladen</sp>. Og <sp>skyder</sp> endelig <sp>Fladen 
opad, faar vi som Firheden Legemet</sp>. Hvad gives der vel andet i 
Rummet end Punkter, Linjer, Flader, Legemer? <sp>Saa er da l, 2, 3 
og 4 Forklaringen paa alt</sp>. Af disse er 3 det hellige Tal, thi 
det indeslutter i sig Begyndelse, Midte og Ende. Men det 
fuldkomneste Tal er 10, thi det er Summen at l, 2, 3 og 4.

Det er her ikke let at drage en skarp Grænse mellem, hvad
Mesteren har sagt, og hvad hans Disciple har tilføjet. 
Angaaende Himmelforholdene synes Pythagoras selv at have 
indskrænket sig til den nye og dristige Paastand, at Jorden 
ikke, som Anaximander paastod, er flad som en Tamburin, men 
er <sp>kugleformet</sp>. <sp>I Midten af det kuglerunde Verdensrum staar 
da Jordkuglen</sp> omsværmet af de andre runde Himmellegemer.

Men hans Disciple gik videre. For <sp>Philolaos</sp>, der virkede i
Syditalien efter Aar 500, stod det klart, at den uhyre 
Bevægelse, som Sol, Maane og de fem andre Planeter tilligemed 
hele Fiksstjernehimlen hvert Døgn foretog rundt om Jorden, 
vanskeligt lod sig bringe i Samklang med deres øvrige, mere 
sindige Baner. Men det, der viste sig, lod sig jo ogsaa 
forklare ved, at det var <sp>Jorden selv</sp>, der bevægede sig i 
modsat Retning,<sp> drejede sig fra Vest mod Østen Cirkel rundt 
i Løbet af 24 Timer</sp>. Som et Lyn slog denne geniale Forklaring 
ned og fængede i Philolaos' Sind. Men at tænke sig Jorden som 
et Møllehjul bestandigt blot drejende sig om sit eget 
Midtpunkt var en altfor besynderlig Tanke. Langt 
forstaaeligere var det, om den i Forening med en Klode af 
ganske samme Størrelse, der tjente til Modvægt, ligesom to 
Tvillingsøstre i Leg paa et Vippebrædt,

snurrede rundt om et fælles Midtpunkt. Dette Midtpunkt kunde
naturligvis ikke være tomt; som Verdens Centrum maatte det
være et Brændpunkt, Hjemstedet for den hellige Centralild.
Men, kunde der indvendes, var det dog ikke forunderligt, at man
ingensinde fra Jorden havde lagt Mærke til hverken Centralilden
eller Modjorden? Ingenlunde, det stemmede tværtimod ganske med 
Forholdene. Thi Modjorden kunde fra Jorden af ikke ses for 
Centralilden, der var imellem. Og Centralilden kunde paa den 
runde Jord kun iagttages fra den mod Ilden vendte Side, men 
denne var jo netop ubeboelig, utilgængelig paa Grund af Heden.

Dette Verdensbillede syntes da at passe til Virkeligheden, og
det var saa skønt og storartet, at det maatte tiltale enhver 
Græker. Fra Verdens Arne straalede, ligesom i det enkelte Hjem, i
den enkelte By, Lys og Varme ud til det hele, særligt til Solen,
der som en Brud, en ung Koloni modtog og atter bragte den
hjemlige Ild videre. I Kordans bevægede alle de andre Kloder sig 
om Alterilden i Midten. Og hvor stemmede ikke Tal og Tid! 10 var 
det fuldkomne Tal. <sp>Himmellegemernes</sp> Tal var 10, Jord og Modjord, 
Maane, Sol, de fem andre Planeter og Fiksstjernehimlen. Og for 
alle Grækere, der jo regnede med Dekader, <sp>var Dagenes Tal 10</sp>, 
ganske som oventil: en Helligdag, nær Alterild, med ni andre 
Dage i Følge. <sp>Pythagoræernes Lære var den græske Modsætning til 
den babyloniske, syvdages Planetuge</sp>. Og ligesom denne svarede til
Stjernetydningen, anvistes der hos Grækerne de vandrende Kloder 
en Virksomhed. Ikke som hist at afridse de jordiske Kaar. Jorden 
var jo her selv en af de vandrende. Nej, stemte i Tonernes 
talbeherskede Afstande, hver Klode susende gennem Æteren med Lyd 
som af en dirrende Streng, istemte de i Forening <sp>den himmelske 
Musik</sp>, den<sp> Sfærernes Harmoni</sp>, der svarede til og <sp>ombølgede 
Verdens-Kunstværkets vidunderlige Skønhed</sp>. Naar Mennesket ikke 
hørte denne Musik, var det kun fordi dets Øre, vant dertil fra 
Fødselen, nu overhørte Tonerne.

Ved et mærkeligt Træf fremkom dette græske, skønhedsberuste
Verdensbilled omtrent samtidigt med, at <sp>deres Brødre mod</sp>

<sp>Øst, under Indiens Sol</sp>, gennem Buddha udtalte den dybeste,
<sp>bitreste Verdensforsagelse</sp>. Saa vidt havde nye forskellige
Naturforhold nu skilt dem fra hinanden.

*

Hvor skønt <sp>Pythagoræernes Verdensbilled</sp> end var, saa led det 
dog af en afgørende Mangel, der gjorde det uskikket til at 
bestaa i Kampen mod den babyloniske Planetuge og 
Stjernetydning. <sp>Det hvilede paa den ubeviselige Paastand om 
en Centralild og en Modjord</sp> og paa den i hvert Fald endnu
<sp>ubeviste Paastand om, at Jorden selv var i Bevægelse</sp>. Den 
græske Tanke var for klar og virkelighedstro til ikke at
skulle opdage dette og søge at raade Bod herpaa.

Hvor stærkt et Røre de nye Tanker havde vakt, fremgaar af
Platos Dialoger. Han vakler, skifter Mening, og helder til 
Antagelsen af, at Jorden bevæger sig<footnote><sp>H. Berger</sp>: 
Gesch d. wissenschaftlichen Erdenkunde der Griechen II 12-13 -- 
<sp>Rudolf Wolf</sp>: Geschichte der Astronomie. (München 1877) 
S. 31-35. </footnote>. Men <sp>Aristoteles</sp> indtog 
et Standpunkt, der <sp>bragte al Usikkerhed til at vige og fik en
afgørende Indflydelse paa Opfattelsen i de følgende atten 
Hundrede Aar</sp>. Klart og skarpt sondrede han imellem de to 
Former for Naturbetragtning: den blotte Spekulation og den 
paa Erfaringsbevis byggede, virkelige Kundskab. Til den
førstes taagede Verden henviste han ubarmhjertigt 
Pythagoræernes Lære om Centralild og Modjorden, der blot var 
bleven opfundet for Titallets Skyld.<footnote>Aristoteles' 
Metaphysik I 5. </footnote> Sammesteds 
henviste han ogsaa al Lære om Jordens Bevægelse. Hvad vi 
gennem Erfaringen veed er kun, at <sp>Jorden er rund</sp>; thi naar 
vi skifter Sted paa Jorden, skifter ogsaa Stjernebillederne 
indenfor vor Synskres, idet gamle synker bag os, nye stiger 
op i den Retning, vi bevæger os. Ligeledes er den Skygge, 
Jorden kaster paa Maanen, rund. Dernæst er vi berettigede 
til at slutte, at <sp>Jorden selv befinder sig i Verdens Midte</sp>. 
Thi alt tungt paa Jorden falder ned mod Jordens Midtpunkt, 
og den maatte selv falde mod Verdens Midtpunkt, hvis den 
ikke alt befandt sig der. At derimod Jorden skulde dreje sig 
om sin egen Akse, er der ingen Grund til at antage, thi al 
anden Bevægelse paa Jorden er blot retlinet. 
Cirkelbevægelsen forekommer kun i de overjordiske Forhold. Og 
at Jorden skulde bevæge sig fremad i Verdensrummet lader sig

klart gendrive. Vi maatte jo i saa Fald til forskellige Tider se
Fiksstjernerne i forskellige indbyrdes Stillinger, hvilket ikke 
finder Sted. Vi maa da slutte, at <sp>Jorden hviler i Verdens Midtpunkt</sp>.

Jordkuglen er de fire foranderlige Elementers Omraade, Ovenover og 
rundt om dette ligger den langt større Del af Verdenskuglen, 
<sp>Æterens</sp> rene, uforkrænkelige Omraade. <sp>Her hersker den fuldkomneste 
af alle Bevægelser, Kresbevægelsen</sp>. Kun Kresbevægelsen kan være 
evig, thi den gaar stedse tilbage i sig selv, fra ethvert Punkt 
gaar den til ethvert Punkt i Kresen. Klarest viser denne Bevægelse 
sig i den alt omsluttende Fiksstjernehimmels stille, uforanderlige 
Kresløb. Mellem Fiksstjernehimlen og Maanens Bane, der danner den 
indre Grænse for Æterens Omraade, bevæger Planeterne, Solen og
Maanen sig. Alle maa de antages at sidde fastgjorte i solide, men
gennemsigtige Sfærer, der drejer sig om deres Akse. At Planeternes 
Baner fra Jorden set tager sig uregelmæssige ud, lader sig 
forklare ved, at der er flere Sfærer end Himmellegemer. Idet disse 
paa een Gang er knyttede til flere Sfærer, hver med sin 
Kresbevægelse, fremkommer de sammensatte Baner.<footnote>
<sp>Aristoteles</sp>: Om Universet (/Greek text/ De caelo.) 
I 3. 8. 9. II 1. 4. 6. 14. </footnote>

Aristoteles' Anseelse fastslog for et Tidsrum af over atten 
Hundrede Aar dette Verdensbilled som det rette.<footnote><sp>Harald 
Høffding</sp>: Den nyere Filosofis Historie I 71-75.</footnote>
Klarere, fyldigere og langt mere gennemtænkt end det assyrisk-
babyloniske var dets Fortrin fremfor dette især indlysende ved, 
at det føjede den underste Halvkugle til, som før havde manglet. 
Derhos udmærkede Aristoteles' Forklaring sig ved en storladen 
Simpelhed og Ro, som virkede umiddelbart overbevisende. <sp>Hele 
Verden var en uhyre Kugle, Jorden det runde Midtpunkt</sp> heri. 
Saa simpel og klar en Form var den højeste Sandhed værdig.

Hvor sikkert Aristoteles' Forklaring havde ramt ogsaa det
inderste i græsk Tankegang, fremgaar paa mange Maader. Alt
det bedste af hans Forgængeres Tanker var jo optaget heri;
Skønhedstrangen blev fremdeles stillet, selv Himmellegemernes
underfulde Musik, Sfærernes Harmoni, var ikke i Strid med hans 
Forklaring. Men samtidigt dannede den en fast Form, der holdt 
igen, naar Tanken vilde altfor dristigt skumme over. Betegnende 
viste dette sig i Forholdet til hans Efterfølgere. En af

hans Tilhørere, <sp>Heraklides</sp> fra Heraklea ved det Sorte Hav, gav 
nemlig den Tydning af <sp>Planeterne</sp> Merkurs og Venus' skiftende 
Klarhed og Lysstyrke, at de vistnok befandt sig snart
nærmere ved, snart fjærnere fra Jorden <sp>og ikke bevægede
sig om denne</sp>, men omkring Solen.<footnote><sp>E. Zeller</sp>: 
Die Philosophie der Grichen II l (2te Aufl. Tübingen 1859) S. 685-89. 
-- Th. Gomperz: Griechische Denker I (Leipzig 1896) S. 
98-99. </footnote> Og Tanken dreves 
videre. Aristark fra Samos, der levede omkring Aar 250 f. K., 
vovede endelig den Paastand, at ikke blot alle Planeterne, men 
<sp>Jorden selv bevægede sig om Solen som Midtpunkt</sp>.<footnote>
Rudolf Wolf: Geschichte der Astronomie (München 1877) S. 36- 37.</footnote> 
Hvad der blandt andet ledte ham til denne Antagelse var, at 
Solen efter hans Beregning maatte være langt større end hidtil 
troet. Han anslog den til syv Gange større end Jorden. For vor 
Tid, der gaar ud fra, at Solen er tretten-fjorten Hundrede 
Tusinde Gange større end Jorden, synes Aristarks Syvtal kun 
ringe. Men det maa bedømmes efter, hvad man kort forinden havde 
troet, at man endda tog Munden lovligt fuld ved at anslaa Solen 
saa stor som Peloponnes.

Ad berettigede Slutningers Vej var man altsaa <sp>naaet til det
kopernikanske System. I Løbet af hundrede Aar havde disse 
græske Tænkere tilbagelagt den Vej, hvortil det øvrige Evropa 
siden skulde bruge atten Hundrede. Men her holdt Aristoteles' 
Forklaring igen</sp>. Ingen Græker kunde dog for Alvor være med til 
at sprænge den ædle Harmoni, berøve Jorden dens Stilling som 
Verdens Midtpunkt for at lade den suse om i den store 
Forvirring. Sligt oprørte den græske Sans for Skønhed og Orden, 
saarede Stoltheden som Jordbeboer. Den offentlige Mening 
godkendte da ikke hin overbrusende Vildskab i Tanke. Selv 
Eftertidens største Astronomer som Hippark indlod sig ikke paa 
det rejste Spørgsmaal, men vendte sig til andre Opgaver.

*

Til dette græske Indtryk af Himmelforholdene maatte nødvendigt 
svare <sp>egen Opfattelse af Gud, Verden og Menneskelivet</sp>. Som hos 
andre Folk var ogsaa hos Grækerne den øverste Gud oprindelig 
Solgud. Og som hos andre Folk udviklede der sig ogsaa her i 
Tidens Løb en Mængde af Guder, blandt hvilke naturligvis 
Havets Gud indtog en fremtrædende Plads.

Men medens hos de fleste øvrige Oldtidsfolk Forestillingen om
den guddommelige Kraft hyppigt iklædte sig Dyreformer, viste
<sp>sig hos Grækerne en stigende Lyst til atgive Guderne ren 
Menneskeskikkelse</sp>. Dyrehammen blev enten til en blot Forklædning 
eller svandt ind til en lille svag Antydning, der tilsidst ogsaa 
selv helt forsvandt. Den til Grund liggende Tanke var aabenbart 
den, at Mennesket var det ypperste Væsen, dets Skikkelse den 
skønneste af alle. <sp>Guderne selv</sp> blev efterhaanden til <sp>en Kres af 
glade Mennesker</sp> med blot rigere Vilkaar for Lykke end de rent 
menneskelige; den religiøs-kunstneriske Gengivelse af dem gik 
over til en Forherligelse af Menneskeskønhed. <sp>Men ikke blot 
Guder blev til Mennesker, alle Naturomgivelser blev det samme</sp>, 
Bølger, Træer, Floder, Bjærge, alt. Hvor man saa vendte Blikket 
hen, spejlede Mennesket sig selv. <sp>Mennesket var Livets Midtpunkt, 
ligesom Jorden var Verdens</sp>.

Folketroen og Kunsten blev staaende her; men Tanken søgte
videre for at finde det <sp>inderste Guddommelige</sp>. Som Sjælen i 
Mennesket maatte det være noget usynligt. Herodot skimtede det 
i Historiens Gang som Ligevægt, Maadehold, det Overdrevnes 
Selvforfald, <sp>Nemesis</sp>; Sokrates i det enkelte Menneskeliv som 
umiddelbar Forvisning. Plato bestemte det som <sp>Ideen</sp>, 
Aristoteles som det fælles i Mennesket, Verden og Gud: <sp>Tanken</sp>. 
Ad egne Veje var man saaledes naaet til Begrebet om en
<sp>usynlig Gud</sp>. Aristoteles' Lærling Alexander den Store, der
paa sit Sejrstog viste Hensynsfuldhed mod saa mange 
Folkeguddomme, kunde uden at gøre Vold paa sig selv bøje sig 
ogsaa for Jødernes Gud i det tomme Tempel.

Og dog var der en <sp>Væsensforskel mellem Jødernes og Grækernes 
usynlige Gud</sp>. Det viste sig bedst i Guds Forhold til Verden. 
For Jøderne var Verden intet i sig selv, den var skabt af 
intet af den personlige Gud, og kunde atter blive til intet, 
naar Gud bød. Gud var alt, Verden intet. Men <sp>Grækernes Gud 
var ikke en personlig Gud</sp>. <sp>Han var den Verden iboende Sjæl, 
den Tanke, den Skønhed, der gennemstrømmede den. Thi Verden 
var et Kunstværk</sp>, derom var de alle enige: Pythagoræerne, 
Plato, Aristoteles. Saa lidt som man i en Statue kan skille 
den skønne Form fra dens Stof,

saa lidt kan man sondre mellem Verden og Gud. De er inderligt
forenede, og ikke blot i hvilende Ro, men i Live, thi 
Verdenskunstværket lever. Som hos den skønne Yngling paa 
Rendebanen Sjæl og Legeme gaar i eet i Kindens Rødmen, Øjets 
Glans, hver ædelt formet Muskels Spil og den ildfulde Tanke, 
saaledes strømmer ogsaa Form og Stof, inderligt krystende 
hinanden, gennem alt Liv. Hvo kan sondre, naar det vælder fra 
neden op gennem Planter, Dyr, Mennesker, Gud; gennem Barnedrøm, 
Mandens Tanke og den alt beherskende Fornuft; gennem Stenens 
Tyngde, den vingede Sky og Stjernehimlens vidunderlige 
Kresgang; eller Fuglens Toner, Citerklang og Sfærernes 
gudberuste Harmoni? Det er alt kun eet og samme, den 
guddommelige Tankes herlige Form, thi Livet er Skønhed og 
Skønhed er Livet.

I denne Opfattelse af Verden steg Skønhedsfylden ligesom til
Vejrs fra Verdens Midtpunkt og strømmede ud til Verdenskuglens 
Yderkres. Ja den straalede maaske rigest her oven fra i den
klare Æterrenhed, i den ottende Himmels, Fiksstjerneskarens,
funklende Kordans og disse vidunderlige Toner, der, som Vidne
om altings Harmoni, rytmisk klang fra de kresende Sfærer. Men
Interessen sænkede sig atter og samlede sig om Kuglens 
Midtpunkt, naar Talen blev om <sp>Menneskelivets Betydning</sp>. Her
staar vi ved et ejendommeligt Udtryk for græsk Tankegang, det
Punkt, der maaske betegner dens vigtigste Tilskud til 
Menneskeaandens Udvikling: Grækerne vovede at tildele Mennesket 
en selvstændig, fyldig Opgave.

Betydningen heraf fremgaar bedst ved Sammenligning med deres 
nærmeste Forgængere. For Assyrer, Babylonier, Jøder og Ægyptere 
havde denne Tanke ligget fjærn. For alle disse stod Mennesket 
snarest som en Marionetdukke, der lededes af Guds Haand. 
Staaltraaden fra oven var ligesom synlig i Stjernetydningen; 
den mærkedes af Jøderne som Rusk oven fra, naar Pagten brødes; 
hos Ægypterne brugte Osiris den mildt til at trække Mennesket 
op til sig af Dødsriget. Hos dem alle var Mennesket i sit 
Gudsforhold kun passivt. Derimod havde Trang til selvstændig 
menneskelig Opgave gjort sig gældende hos de indo-evropæiske 
Folk. Hos Perserne gjaldt det om at tage et Tag med i Kampen 
for Lyset, og ved Arbejd, Offer og Vandel hjælpe Ormuzd til 
Sejr. For Buddha var Opgaven bleven negativ: at

bore sig ud af Verdens glødende Fængsel og udbrændt blive til
Intet.

For Grækerne var de samme Billeder -- Kuglen med dens Midtpunkt og 
Kunstværket -- der havde været de tilgrundliggende i deres øvrige 
Tankegang, ogsaa de ledende her. Jorden er Verdenskuglens synlige 
Midtpunkt, Mennesketanken dens usynlige. Men Kugle og Midtpunkt 
betinger gensidigt hinanden, Midtpunktet behersker Omkresen, 
Omkresen bestemmer Midtpunktet. Hvad er da <sp>Menneskets Opgave</sp> næst 
efter at <sp>erkende dette og beundre Verdenskunstværket</sp>? <sp>Selv at
være Midtpunkt, at udforme Kunstværket i sit eget Liv</sp>. Ligesom 
Verden er det store Kunstværk, Kosmos, saaledes skal hvert enkelt 
Menneske, gennemtrængt og baaren heraf, udtrykke det samme ved at 
lade sit eget Liv være et Kunstværk, selv være Mikrokosmos.

*

Selvfølgeligt opstod<sp> Tanken om Menneskelivets Kunstværk, om 
Mikrokosmos</sp>, ikke straks hos Grækerne, men paa et senere Trin. 
Først maatte jo det klare Svar være givet paa, hvad Gud og 
Verden er. Fremdeles maatte den første Skønhedsrus og Videns 
Begejstring have sat sig, førend man kunde naa saa vidt. Det 
var næppe heller tilfældigt, at Alexander den Stores Erobring 
af den dakendte Verden gik forud. Medens kort efter hans Død 
Hærførerne kæmpede om Ordningen af hans Verdensrige, syslede 
hans aandelige Arvtagere med at finde, <sp>hvorledes det at være 
Verdensborger rettest lod sig udtrykke i den enkeltes Liv</sp>. At 
Menneskelivet skulde svare til det store Verdenskunstværk, 
derom herskede der ingen Tvivl. Men om Maaden, hvorpaa sligt 
i det enkelte skulde gennemføres, delte Meningerne sig i to 
Hovedstrømme. Det var disse to forskellige Svar paa, 
hvorledes et Menneske bør leve, der kom til at udgøre det 
<sp>inderste personlige Eje, Kærnen i de bedste Grækeres og 
Romeres Sind imere end et halvt Aartusinde</sp>.

<sp>Epikur</sp><footnote><sp>E. Zeller</sp>: Die Philosophie 
der Griechen III 1 (2te Aufl. Leipzig 1865) S. 341-434.</footnote> 
fra Samos (f. 342 f. K.) lærte sine talrige Tilhørere

i Haven ved Athen, hvor han i fri Luft holdt sine Foredrag, da
alle Læresale var optagne, omtrent følgende om Menneskelivet:
<sp>Enhver stræber efter Lyksalighed</sp>. Lyksalighed er det samme som 
fortsat Nydelse, vedblivende Lyst. Men at søge blot Øjeblikkets 
Nydelse er uklogt, thi denne medfører ofte langvarig Smerte. 
Det gælder om at have Perspektivsans, at kunne, uafhængig af 
det nærmestes tilsyneladende Storhed og Overvægt, rolig afveje 
og beregne Nydelsens og Smertens virkelige Værdi. Her vil det 
da vise sig, at man stundom bør købe en større Lyst ved at 
finde sig i en mindre Smerte. Legemlig Nydelse er altid
kortvarig og derfor af ringere Værd end aandelig. Ligesaa er
legemlig Smerte ringere end aandelig. Den største og mest 
vedblivende Lyst, <sp>den sande Lyksalighed, faas gennem Venskabet</sp>. 
Her er nemlig den største Nydelse ligeligt bredt over den 
længste Afstand. Her er alt dit mit, og alt mit dit. I den Slave,
Du giver fri, vinder Du selv Friheden. At paabyde 
Formuefællesskab mellem Venner er unødvendigt, det er kun at 
udtale en saarende Tvivl. I Venskab er aandelig Sundhed og 
Skønhed tydeligst udtrykt. Derfor skal den Vise, naar Nøden 
byder, end ikke betænke sig paa at dø for sin Ven. -- <sp>Hvo er min 
Ven</sp>? Først og fremmest den, til hvem jeg er knyttet ved den 
gensidige Forstaaelses Baand. Men ogsaa her gælder det ikke 
blot at søge Øjeblikkets hidsige Ophobning, men den ligelige, 
jævne Fordeling. En Ven har jeg overalt, hvor jeg til en 
Medrejsende i Livet kan give en Haandsrækning eller blot saa 
meget som et venligt Ord. <sp>Ingen er venneløs</sp>, der endnu har 
een, mod hvem han kan vise en Velgerning. Thi "lyksaligere er 
det at øve en Velgerning end at modtage den."

Det var denne milde Lære, der drog en Mængde af Oldtidens
dybeste Gemytter til sig og tegnede Omridsene af den <sp>første
bevidste Menneskelighed</sp>. Paa en ejendommelig, stilfærdig
Maade gærede her <sp>Naturdriften</sp> af og <sp>satte Blomst som Velvilje 
og Glæde ved andres Lykke</sp>. Forfinet Dannelse og naturlig 
Godlidenhed indgik en inderlig Enhed, hvor ingen Plads lodes 
tilbage for Synd og det Onde. Derfor kunde heller ingen 
Østerlænder ret forstaa denne Tankegang, der <sp>helt og
holdent hvilede paa Kunstværkets Forudsætning</sp>. Det var 
Kunstnerens Nydelse, der tog Smerten bort fra de frivillige

Savn, det var Følelsen af den store Helhed, der lod den givende
faa Del i de modtagendes Glæde. Her kendtes ikke til Frygt for
Straf fra en højere Magt. Følgen af Fejl var blot Mangel paa
Glæde. Guderne, hvis Saadanne overhovedet var til, bekymrede
sig i uforstyrret Salighed ikke om Menneskenes Færd. Og Døden
var ingen Straf, men kun Ophør af al Fornemmelse, dermed altsaa 
af al Smerte.

Det gamle Spørgsmaal om Dag og Nat havde her faaet et nyt Svar. 
Dag var ikke, som Perserne antog, Godt, Nat Ondt. Men i Dagens 
Klarhed saas det grant, at det hele er eet, og den enkeltes 
Lykke Bevidsthed om Parten i andres. <sp>Natten er ikke noget i og 
for sig, endsige noget ondt, men kun Dagens Ophør, Kunstværkets 
Grænse</sp>. Døden er derfor ikke Livets Fjende, men Beseglingen af 
et uforkrænkeligt Sinds stille Fred, den <sp>skønne Stund, hvor 
Livets Kunstværk fuldendes</sp>.

Der hørte en egen blid Blødhed til, og derhos en gennem 
blegnende Magtforhold skolet Evne til Afkald, for at føle sig 
tiltalt og finde Ro i denne Lære. Der var Kølvands Favntag deri, 
ikke Forstavns Kløven. For alle -- baade Grækere og især Romere
-- der endnu fornam den indre Trang til Bedrift brændende i sig,
faldt det naturligt hellere at slutte sig til den modsatte Lære, 
en Tvillingbroder til denne, men fuld af indre Kraft, hvor hver 
Muskel var spændt, og selv Ro kun var nedstrammet Handling.

*

Medens Epikur underviste Venneflokken i sin Have ved Athen, gik 
inde i Byen en fattig klædt Mand op og ned i den saakaldte 
"brogede Søjlegang" (Stoa poikile) utrættelig, velvilligt
forklarende, men altid kun ledsaget af to tre Tilhørere ad 
Gangen. Folkevittigheden kaldte dem efter Tilholdsstedet for 
"<sp>Stoikerne</sp>",<footnote>Samme Skrift S. 26-340.
</footnote> et Navn, der skulde flyve vide ud og 
faa Klang længe efter, at den tilfældige Anledning til dets 
Oprindelse var gaaet i Glemme. Manden i Midten hed <sp>Zeno</sp>, var 
født paa Cypern Aar 340 f. Kr., oprindeligt Købmand, idet han 
som ung havde drevet en efter Faderen arvet Eksport-Forretning 
i Purpur fra Fønikien til Athen. Ved et Skibbrud var han bleven 
berøvet alt, hvad han

ejede, og havde da fulgt sin Lyst, opgivet Handelen og bosat 
sig i Athen for helt at dyrke Filosofien. I tyve Aar havde han 
som Lærling søgt de forskellige Skoler og, som det ondskabsfuldt
hed, med fønikisk Handelssnuhed udsøgt sig hos hver især, hvad
han kunde bruge, indtil han en skønne Dag selv optraadte som
Lærer. Dette Træk blev betegnende for den hele Retning. Ikke
fast afsluttet som Epikurs Lære i en enkelt Mands Udtalelser,
men <sp>under bestandig Vækst fortsatte Stoicismen sit Liv
Aarhundreder igennem</sp>, stadigt tilegnende sig nyt og dog
væsentlig den samme. Medens man, fordi de ældres Skrifter er
gaaede tabt, kan være i Tvivl om, naar denne eller hin 
Fremstillingsmaade er opstaaet, kan man ikke tage fejl af selve 
Grundopfattelsen i dens skarptskaarne Tydelighed. Der er indre 
Familjelighed mellem hin nøjsomme, sædeligt rene, altid sunde og
upaavirkelige Grundlægger, der som Olding frivilligt skilte sig
ved Livet, og hans Efterfølger, (<sp>Kleanthes</sp>) tungnem og retsindig, 
slidende med haardt Arbejde om Natten for at kunne undervise om 
Dagen, frivilligt endende sit Liv som Mesteren, -- og saa den 
lange Række Aarhundreder igennem af Grækenlands og Roms dygtigste 
Mænd ned til Kejser <sp>Mark Aurel</sp>, Stoikeren paa Tronen, indesluttet i 
sig selv og dog til enhver Tid lige aaben og ofrende sig for alle.

Stoicismens Grundtanke var ligesom Epikurs, at <sp>Menneskets Maal er 
Lyksalighed</sp>. Kun om Maaden, hvorpaa denne kan naas, var de uenige. 
Stoikerne mente, at <sp>Lyksaligheden</sp> er det samme som <sp>Dyden</sp>. Men <sp>Dyd 
og Daad er eet</sp>, thi godt og ondt afhænger ikke af, hvad der 
vederfares mig, men af, hvad jeg virker. Alt, hvad der hænder En i 
Livet: Smerte, Lyst, Sundhed, Sygdom, Rigdom, Armod, Ære, Skam, 
Død er lutter <sp>ligegyldige Ting</sp>, "Adiaphora", blot Stof, der kan 
bruges til godt eller ondt. Derfor har Epikur saa grundig Uret i 
at bestemme Lyst, fortsat Lyst som Lyksalighed. Thi herved 
afstumpes netop det inderste og egentlige i Menneskets Væsen, 
dette forvandles fra handlende til lidende. Men Dyd er Daad.

<sp>Hvilken Daad</sp> er da <sp>Dyden</sp>? Den er den Virksomhed, hvorved 
Mennesket uafbrudt gør sit inderste Væsen, sin <sp>egen Natur 
gældende</sp>, og herigennem <sp>hævder sin Frihed</sp>. Det gælder da 
først og fremmest om at gøre sig uafhængig, saa at

ens egen Natur kan komme til frit at raade. Dette sker ved at
<sp>tøjle Lidenskaberne</sp>, der ikke er andet end løsslupne Drifter,
ledte vild ved en Fejlslutning. Gerrighed f. Eks. beror jo blot
paa en fejlagtig Mening om Penges Værd. De Fejlslutninger, der
leder Driften vild, kan indslaa fire Veje. Ufornuftig Mening om
et Gode fremkalder, naar dette antages for nærværende: <sp>Lyst</sp>, 
naar det antages for tilkommende: <sp>Begær</sp>. Ufornuftig Mening om et 
Onde fremkalder, naar dette antages for nærværende: <sp>Sorg</sp>, 
tilkommende <sp>Frygt</sp>. Men Lyst, Begær, Sorg og Frygt skal alle kues, 
for at Menneskets egen Natur, dets egen Drift frit kan virke.

Hvad er da Menneskets egen Natur, Driften i hver enkelt? Den er 
ikke blot en tilfældig Drift, men en indre Lov. Thi hvert
Menneske er en Del af den hele omgivende Natur, og for saa vidt 
det lystrer Fornuften i sig, <sp>følger sin egen Natur</sp>, lystrer det 
Fornuften i den store Natur, <sp>lystrer det Gud</sp>. Idet Mennesket 
gør sin egen Frihed gældende, er det eet med Gud. Dette er den 
højeste, den eneste sande Lyksalighed.

Denne <sp>Lyksalighed er sig selv nok</sp>, den fremgaar umiddelbart af 
at handle ret og kan end ikke øges ved at blive ved. <sp>Dydens</sp>, 
Lyksalighedens to almindeligste <sp>Ytringsformer er Retfærdighed 
og Menneskekærlighed</sp>. De bør, uafhængigt af Følgerne for os 
selv, vises mod alle. Thi alle Mennesker er Lemmer af eet 
Legeme, <sp>alle Mennesker er Brødre, idet de</sp> alle paa samme Vis 
<sp>har Gud til Fader</sp>. Ingen er da saa ringe, at han jo har Krav 
paa din Kærlighed og Retfærd. Selv Slaven er et Menneske og 
har sin Ret overfor Dig.<footnote>Samme Skrift S. 278-79. </footnote>

Hele Verden udgør altsaa <sp>en Enhed</sp>. <sp>Gud er dens Sjæl, dens 
Fornuft</sp>, det overalt virkende Forsyn. Sjæl og Legeme er dog 
ikke her forskellige.<sp> Thi Verden er selv Gud</sp>, for saa vidt 
den kun er en Mangfoldighed af Former for det ene Urstof.
<sp>Dette brændende Urstof</sp>, denne oprindelige Ild er Fornuftens 
Yderside, er <sp>Gud</sp>, thi der er ingen Forskel mellem materielt
og aandeligt, <sp>Guds Aand er Flamme</sp>.

Idet <sp>Mennesket</sp> er sat som et selvbevidst Enkeltvæsen i denne 
Verden, <sp>har det en dobbelt Opgave</sp>. Dels skal det, saaledes som 
vi har set, <sp>bøje sig for Helheden</sp>, for den store Naturorden, 
Forsynets vise og kærlige Styrelse, der altid veed

at ramme det rette. Derfor skal Mennesket udbrænde hver 
uforstandig Egendrift i sig: Vellyst, Begær, Sorg og Frygt og 
roligt lægge alt i den store Faders Haand. Men desforuden skal 
det netop som selvbevidst Enkeltvæsen <sp>gøre sin Frihed gældende</sp>,
i Daad øve Dyd, flammende udtrykke sit eget Væsen, der er eet
med Guds Aand. Thi det enkelte Menneskes Liv er ikke blot 
bestemt af Forholdenes omgivende Kugle, men er som Midtpunkt
deri selvvirkende og selvdannende.

Denne <sp>Menneskets dobbelte Opgave viser sig i</sp> sin Tilspidsning 
overfor et enkelt Forhold, <sp>Døden</sp>. Fra een Side set er jo Døden 
den mest afgørende ydre Tilskikkelse, som Forsynet sender, og 
burde derfor afventes med selvhengivende Ro. Men fra en anden 
Side set er Døden som Livets frivillige Afslutning den 
ypperste Frihedsytring, der staar til Menneskets Raadighed. 
<sp>At begaa Selvmord er Menneskets Forret frem for Dyret. Det, 
at berøve sig selv Livet, er da den højeste Prøve paa, 
hvorledes der er levet</sp>. Sker det blot i omsløret Rædsel, er 
det et Udtryk for et ubehersket Sinds Forvildelse. Men sker 
det efter moden Beslutning for at hævde sin Frihed, saa er 
det skønt og berettiget, som Kunstnerens sidste Mejselslag, 
hvorved han fuldender sit Kunstværk. <sp>Thi ligesom det er 
ædelt at ofre Livet for en anden, for en Ven, for Staten, 
saaledes er det ædelt at ofre det for sig selv</sp>. Til Grund 
ligger da en klar Forstaaelse af, at Livet ikke er et Gode
i sig selv, men ligesom Smerte, Lyst og alle andre ydre Ting et
ligegyldigt, et "Adiaphoron".

<sp>Stoikerne gik vidt baade i Anvendelsen af dette Middel og i 
Godkendelsen af de Bevæggrunde, der maatte anses for 
berettigede</sp>. Fra Stifteren Zeno og hans Efterfølger
Kleanthes ned til Cato, Brutus, Cassius o. s. v. strækker sig 
en lang Række af Mænd, som frivilligt valgte Døden. Seneca, der
dræbte sig paa Neros Befaling og saaledes fik sit Ønske fra sine
Velmagtsdage opfyldt: selv at maatte vælge sig den letteste Død,
anfører som tilstrækkelige Grunde til Selvmord: Alderdomssvaghed, 
uhelbredelig Sygdom, Tyranni, som man ikke paa anden Vis kan 
unddrage sig, kort enhver ydre Hindring, der tilintetgør vor 
sædelige Frihed. Under slige Forhold har man Lov at vælge sig  
sin Dødsrnaade med samme Ret og Frihed, som man vælger

et Skib til Rejse, et Hus til Beboelse.<footnote><sp>Seneca</sp>: 
Epistolæ 17, 9. 58, 32 ff. 70, 11 ff. 98, 16 ff. -- De ira III 15, 3 ff. 
</footnote> <sp>Man forlader Livet, ligesom man forlader et Gæstebud, 
naar man synes, at det nu er paa Tide</sp>; man skiller sig ved Livet som 
ved et Klædebon, der trænger til at aflægges.

<sp>Er der et Liv efter dette? Her skorter det Stoikerne paa klart 
Svar</sp>. Med lige Ret kan man antage, at den i Mennesket bundne Del 
af det Hele ved Døden atter glider over i dette Hele og altsaa 
udviskes som Enkelthed, eller omvendt, at den en Gang tændte 
Frihedsgnist fremdeles vedbliver at brænde som selvstændigt 
virkende, lille Midtpunkt. Seneca f. Eks. udtaler sig i begge 
Retninger. Han trøster en Moder, der begræder Tabet af sin Søn, 
med, at Døden gør Ende paa alt, ogsaa paa ens Lidelser, "den, 
der ikke længere er til, kan heller ikke være ulykkelig". 
"Døden er i sig selv intet, og gør alle Ting til intet." Men
længere hen i samme Brev siger han: "Nu er din Søn ført hen til 
de fjærne, høje Steder, hvor han taler med de salige Sjæle og
er sammen med Scipioner og Catoner og andre, der har foragtet
dette Liv. Dér, Marcia! omfavner din Fader sit Barnebarn, glad
ved at se ham omstraalet af Klarhed, og forklarer ham 
Stjernernes Løb" o. s. v.<footnote><sp>Seneca</sp>: Ad Marciam de 
consolatione. Cap. 19 og 25. </footnote>. Og i et andet Brev til en Ven søger 
han at bibringe denne Glæden ved Livet, der forestaar: "Hin Dag, 
Du frygter som den sidste, er en Evigheds Fødselsdag, sku den 
frimodigt imøde! Tænk, naar en Gang Naturens Hemmeligheder vil 
oplades for Dig, Mørket briste, og Lyset, det reneste Lys,
gennemstraale Dig! Da vil Du erkende, at hernede har Du levet
i Mørke".<footnote><sp>Seneca</sp>: Epistolæ no. 102, 24-28. </footnote>

Denne Vaklen i Opfattelse bør dog ikke være et Udtryk for
vekslende Frygt og Haab, men kun et Tegn paa, at <sp>Spørgsmaalet 
om Udødelighed egentlig er Stoikeren ligegyldigt</sp>. Det er ham 
nok at vide, at den Vises Lyksalighed ikke forøges ved at vare 
ved, <sp>Evighed er ikke rigere end Nuet</sp>, og at det inderste Selv 
i enhver er eet med Gud.

Ikke blot Mennesket bærer Præg af Forholdet mellem Midtpunkt 
og Hele. Det samme gælder Gud. <sp>Gud er paa een Gang "Vor Fader"</sp> 
(parens noster), der er "hos og i os",<footnote></sp>Seneca<sp>: 
Epistolæ no. 41, l og no. 110, 10 -- samt: de beneficiis II 29, 4. 
</footnote> men <sp>tillige 
den hele Verden</sp>. "Vil Du kalde ham Naturen -- Du har ikke Uret." 
Og ligesom Forholdet mellem Midtpunkt og Hele hos Mennesket 
tilspidses i Spørgsmaalet om Selvmord, paa

lignende Maade hos Gud. -- Thi Verdens-Løbet er dette. Af Gud
-- hvad enten man nu tænker sig denne som "Logos", Ordet, det 
spiredygtige Skaberord eller Urflamme -- udviklede Verden sig. 
Ilden udstraalede Damp, der afkøledes og blev til Vand, som 
bundfældede Jord, og lidt efter lidt dannedes saa hele Verden, 
der som en uhyre Kugle svæver i det tomme Rum. Alt er skønt og 
viist indrettet i denne Verden, Udtrykket for den guddommelige 
Fornuft. Men <sp>det gaar Gud som Mennesket</sp>. Ligesom dette 
behersker sig selv ved at tøjle Lidenskaberne, brænde sig 
følesløs overfor dem, saaledes <sp>opsuger Gud bestandigt under 
Verdens Gang noget af sig selv i sig</sp>, indtil endelig en Gang, 
naar det saa er Guds Vilje, alt ved en uhyre Verdensbrand 
atter bliver ført tilbage til den oprindelige Enhed. Herefter
begynder en lignende Udvikling forfra. Tidsrummet mellem 
Verdensbrand og Verdensbrand udgør et uhyre Spand af Tid, en
Verdensalder, det store Verdensaar. Indenfor ethvert saadant
sætter Gud sig som Midtpunkt for et Hele og tager sig i Frihed
atter tilbage i sig selv.

Saa er Gud da som Mennesket det bestandigt vibrerende 
Vekselspil mellem Kuglens Midtpunkt og dens Omkres. I den 
selvbeherskede Sætten og Tagen af sig selv, <sp>i den rene Vilje</sp>, 
stærk i Fremfærd, stærk i Afkald, banker Livets Puls, <sp>ytrer 
sig Kunstværkets ædleste Skønhed</sp>. Dag er ikke Liv og Lykke, 
Nat kun Mørke, Død. Menneskelivet er Døgnet, baade Lysets
straalende Viljesvæld og dets Tvillingbroder med den faste 
Beslutnings lukte Øje. <sp>Summen af alle de mange Døgn</sp>, den
stærke Form, <sp>der som Aaret</sp> bærer dem alle, <sp>er Naturen, er
Gud</sp>. Ogsaa Aaret har sin Gang, rinder ud for atter at begynde.

*

<sp>Alexander den Stores Erobring</sp> af hele den dakendte Verden 
blev af den største Betydning for Menneskehedens Udvikling. 
Ad denne Vej knyttedes <sp>et Nationernes Baand, der</sp>, stærkere 
end det overvundne store Perserriges, <sp>i over et halvt
Aartusinde bragte Folkene hverandre i Tale</sp>. Virkningen
tabte sig ikke ved, at de praktiske Romere politisk klogt 
benyttede sig af Forvirringen og Skridt for Skridt bagfra 
erobrede de

opløste Stater. Sejrherren droges selv med ind i Strømmen, og <sp>
paa græsk Tungemaal fandt for første Gang den store Menings-
Udveksling Sted mellem de forhen adskilte Folk</sp>. Platos og 
Aristoteles' Tanker mødtes med Assyrers og Babyloniers, med 
Ægypters, ja selv med det strengt afsluttede jødiske Folks, 
hvis hellige Skrifter blev oversatte paa Græsk. Den dannede 
Romer og den nyvakte Fiskerflok fra Galilæa udtrykte sig i Skrift 
paa samme Tungemaal. Med Rette blev den af Alexander den Store 
grundlagte By, Alexandria, Midtpunktet for hele dette nye Røre.

<sp>Fra een Side set var denne store Blanding</sp> kun en Forvirringens, 
en <sp>Forplumringens</sp> Tid. For den, der blot søger klare Standpunkter, 
maa den stille sig som en Forfaldsperiode i Tankens Historie. Thi 
paa en besynderlig Maade indgik her klare Tanker Enhed med dunkle, 
det rene blandedes med fremmede Slagger, Livet saas gennem blændet, 
bedugget Rude. Men bagved denne foregik en egen Udvikling. Det var, 
som strøg der en Haand gennem alt det hede og kolde og blandede og 
lunknede Strømmen; det var, som <sp>fremgik der noget hidtil ukendt af
dette Sammenskud</sp>, hvortil ethvert Folk havde ydet sit bedste, som 
<sp>duggedes Menneskehedens Øje af en ny Længsel</sp>.

Den rent ydre Sammenblanding falder først i Øjnene. Indvundne 
Erfaringer, Stumper af Livssyn, Gudeforestillinger, Gudenavne 
udveksledes mellem Folkene, fløj om og fangede Sind ved det 
ukendtes og hemmelighedsfuldes dragende Magt. Alt imellem
foregik ogsaa mangen sund Forening, hvor manglende Stykker
fandt hinanden. Allerede kort efter Alexander den Stores Død
skrev saaledes den kaldæiske Præst Berosus paa Græsk sin
Babyloniens Historie og holdt paa Øen Kos Forelæsninger over
Astronomi. De to ypperste stjernekyndige Folk var mødtes. 
Babyloniernes trofaste Iagttagelser, ikke mindst deres i 
Aartusinder fortsatte Optegnelser om Formørkelser, blev nu 
Fælleseje og afgav værdifuldt Grundlag for senere Fremskridt. 
Det var f. Eks. for en Del paa babyloniske Forarbejder, at 
Oldtidens ypperste Astronom, Hippark, der virkede paa Rhodos 
165-25, byggede sine to Hovedopdagelser, at Jævndøgnspunkterne 
stadigt rykker fremad, og at Aarets Længde er flere Minutter 
kortere end de tidligere antagne 365 Døgn og 6 Timer.


Det var lettere for Østerlænderne at tilegne sig det græske
Sprog end den græske Aand. Fornam de end dens klare, kølige
Tankegang som en svalende Brise med Bud fra det Frie, saa
virkede den dog nærmest som Vifteslag, efter hvilke den 
omgivende Hede blev dobbelt følelig. Skulde Regnestykket gøres
fuldt op, v<sp>ar det vistnok den græske Tankegang, der 
paavirkedes stærkest fra Østerland</sp>. I hvert Fald syner Sporene 
af Blandingen tydeligst paa dens forhen saa blanke Flade.
Den Gang som længe tilforn og endnu længe efter var desuden
Kulturvinden østlig. <sp>Med indre, uimodstaaelig Kraft drev de 
store Tanker vesterpaa</sp>. Fra Babylon kom Stjernetydningen, fra 
Persien Læren om godt og ondt, Gud og Djævel; over Ægyptens 
glødende Bund kogte Forestillingen om en treenig, usynlig Gud, 
der dog blev synlig, og om dennes to forskellige Naturer.

<sp>Grækernes Verdensbilled var som lagt til Rette for 
Stjernetydningen</sp>. Fra den Tid af, at man havde opgivet 
Pythagoræernes fantastiske Lære om en Centralild og en
"Modjord", hvorved Sfærernes Tal ligesom Dagenes var bleven
ti; fra den Tid, man med Aristoteles erklærede, at indenfor 
Fiksstjernehimlens Kuglerunding bevægede de syv Planeter sig i
vidunderligt sammensatte Baner, havde man aabnet Døren paa
vid Gab for Stjernetydningen med dens hellige Syvtal. Hvad
var mere sandsynligt, end at disse syv Sfærer, hvis underfulde
Toner, uhørligt for Mennesker, fyldte Universet og ombruste
Livet, ligesaa uhørligt, men ligesaa sikkert anslog Samklangen
mellem det enkelte Menneskeliv og Helheden, styrede dets
Skæbne? Forgæves kæmpede Grækerne imod og bevarede længst af 
alle Middelhavs-Folk den ældgamle, simple Inddeling i ti Dage 
(Dekader), Stjernetydningen betvang dem, og Planetugen fulgte 
efter.

Til denne <sp>Stjernetydningens hurtige Udbredelse mod Vest</sp> bidrog 
i ikke ringe Grad politiske Forhold. Da Alexander den Store 
havde udaandet i Babylon, var Byens Tid omme. Hans Feltherre 
og Efterfølger, Seleukus, der tilrev sig Babylonien som 
Kongerige, anlagde en ny Hovedstad, Seleukia, ved Tigris. De 
hjemløse Præster fra Bels Helligdom i Babylon, hvoraf

snart, By som Tempel, kun Grushobe var tilbage, spredtes for alle 
Vinde, ikke mindst ad Lilleasien og Grækenland til. Overalt
medbragte de deres fra Slægt til Slægt opsamlede Kundskaber og
den brændende Tro paa Stjernetydningens Kunst, som de i lykkelige 
Nætter havde øvet paa Templets Afsatser, medens Babylons gyldne 
Kupler dernede blegnede for Himmelkuplens stjernesaaede Pragt. 
Bedre Talsmænd kunde ikke tænkes, og de skaffede deres Kunst 
Fodfæste og Anerkendelse over hele Lilleasien og Grækenland, 
hvorfra den senere førtes til Italien og Rom. Det dæmpede ikke 
Bølgen, at den mødtes af et nyt Skyl af Stjernetydere fra 
Ægypten, der ogsaa vilde gøre Kunsten bekendt og frugtbringende. 
Og det kvalte end ikke Troen, men bredte den blot i videre Krese, 
da de hæderlige "Kaldæer" og "Matematikere", hvis Navne overalt 
endnu havde god Klang, efterfulgtes af en Flok Bedragere og 
Troldmænd, der kun havde aabent Øje for, at Horoskoper og 
Nativiteter var Guld værd.<footnote><sp>L. F. Alfred 
Maury</sp>: La magie et l'astrologie dans l'antiquité et 
au moyen age. (Paris 1860) S. 61-85. </footnote>

<sp>I Rom var Jordbunden forberedt for Stjernetydningen gennem 
Augurernes og Haruspicernes Virksomhed</sp>. Troen paa disse havde 
begyndt at tabe sig, men Trangen til Kundskab om Fremtiden var 
levende som forhen, og Stjernetydningen kom her som det nye 
Evangelium. Uimodstaaelig banede den sig Vej. Hvad hjalp det, 
at gammeldags tænkende som Cato og Ennius fordømte den?<footnote>
<sp>Cicero</sp>: De divinatione I 58.</footnote> 
Før vor Tidsregnings Begyndelse var Troen saa udbredt, at 
Hvermand vidste Besked om Planetdagenes hemmelighedsfulde 
Virkning bagved den Tidsdeling, man selv til daglig brugte. 
Særligt var <sp>Frygten for Saturns Dag, eller som den hyppigt 
kaldtes Sabbaten, stærkt udbredt</sp>.<footnote><sp>Tibull's</sp> 
Elegier I 3, 18. -- <sp>Ovid</sp>: Ars amandi I 415-16 
og remedia amoris 220. -- <sp>Persius</sp>: Satirer V 184. --  <sp>Suetonius</sp>: Augustus cap. 76. </footnote> Den jødiske 
Historieskriver Josefus kunde misforstaaende og dog med Rette 
sige: "Der gives ikke en eneste, hverken græsk eller ikke-
græsk By, hvorhen ikke vor Helligholdelse af den syvende Dag
har bredt sig".<footnote><sp>Josephus</sp>: Contra Apionem 
II 39. </footnote> I romerske Patricierfamiljer var det 
Skik, naar der var Tale om Giftermaal, eller naar et Barn 
var født, straks at lade en "Matematiker" stille vedkommendes 
Horoskop.<footnote><sp>L. Apuleius</sp> : Apologia sive 
de magia c. 56 og meta morphoseon s. d. asino aureo II 12. 
</footnote> Alle de første Kejsere stod i mere eller 
mindre aabenlys Forbindelse med Stjernetydere. Tiber studerede 
selv Kunsten for at kunne opdage og ombringe enhver, hvis Horoskop 
tydede paa en Medbejler til Kejsermagten.<footnote>
<sp>Tacitus</sp>: Historia I 22 og 25 og Annal. VI 20. -- 
<sp>Suetonius</sp>: Augustus 95. Tiber 14. Caligula 57. 
Nero 36. -- <sp>Dio Cassius</sp>: Histor. Roman. 55, 11 
og 56, 25.</footnote> Ganske som senere lige overfor Kristendommen 

rejstes en Række Forfølgelser mod Stjernetyderne; de forvistes
fra Rom, og Dødsstraf anvendtes mod dem og enhver, der 
raadspurgte dem.<footnote><sp>Tacitus</sp>: Annaler II 32. -- <sp>Suetonius</sp>: Nero 36. Vitellus 14. -- <sp>Dio 
Cassius</sp>: Histor. Roman. 49, 43 og 52, 36. </footnote> 
Men af Martyrernes Blod spirede 
blot nye Troende frem. <sp>Stjernetydningen blev snart Folkereligion, 
Planetugen</sp>, Stjernetydningens Sejrstegn,<sp> med den forvredne 
Rækkefølge af de syv Planetnavne paa Dagene, var ved Slutningen 
af det andet Aarhundrede e. K. eneherskende i Romerriget</sp>.<footnote>
<sp>Dio Cassius</sp>: Histor. Roman. 37, 18. </footnote>
Hvilken af de to Opfattelser af Planetuge der havde sejret, den, 
som havde haft hjemme i det undergaaede Babylon, eller den, som 
skrev sig fra Ægypten, hvor Alexandria nu højlydt forkyndte den 
for alle, derom kunde der ikke herske nogen Tvivl. <sp>"Solens Dag" 
var Herrens Dag, Ugens ypperste og første</sp>. Den onde, 
ulykkebringende Saturns Dag var Ugens sidste, hvorpaa ingen kunde 
fejre Fest. Aar 321 sloges den hele Synsmaade retsligt fast, idet 
der udgik kejserlig Befaling om, at paa Søndagen skulde alle 
Øvrighedssager, alle retslige og borgerlige Forretninger hvile.

<sp>Fra Rom trængte</sp> med de romerske Legioner <sp>de syv Planetdage videre 
nordpaa til Gallien, Britannien og Germanien</sp>.<footnote>Om Ugedagenes 
Navne se <sp>Jacob Grimms<sp> vidtløftige Undersøgelser i 
Deutscher Mythologie 4te Ausg. I (Berlin 1875). J. G. hævder, at de 
maa være trængte ind før Kristendommen, vistnok i det 4de eller 
5te Aarhundrede. (S. 106). </footnote> Overalt 
opgav man den ældgamle Inddeling i fem Dage og bøjede sig ærbødigt 
for Stjernetydningen i dens almenfattelige Form: Læren om Soldagens 
Lykke, Maanedagens vekslende Spil og den smudsige, uheldbringende 
Lørdag. Kun <sp>ombyttede man nordefter</sp>, som Udtryk for fri selvstændig 
Tilegnelse, <sp>de ubekendte fem Planetnavne med nordiske Gudenavne</sp>. 
Mars blev til Tyr, Merkur til Odin, Jupiter til Thor, Venus til 
Freja (Tirsdag, Onsdag, Torsdag, Fredag). Blot i England bevaredes
Navnet Saturnsdag; i Frankrig og delvis i Tyskland opkaldte man den 
sidste Dag efter Sabbaten: samedi, Sammstag (nu hyppigst Sonnabend); 
i Danmark blev den til "Løverdag", Vadskedag. <sp>Som en tætsluttet Flok 
stod Planetbenævnelserne og Gudenavnene paa Vagt, da senere 
Kristendommen naaede til Evropa og søgte at fortrænge dem</sp>. Kun een
eneste af de gamle Betegnelser, "Herrens Dag", Dominica, dimanche, 
kunde Kirken godkende. De seks øvrige Dage burde kaldes den første, 
anden, tredje o. s. v. efter Herrens Dag.<footnote>Som en af de ældste 
og mildeste Udtalelser herom kan anføres den spanske Biskop 
<sp>Isidorus'</sp> fra c. Aar 600, aftrykt i <sp>L. Ideler</sp>: 
Handbuch der Chronologie. II 179.</footnote> Men hvor 
berettiget denne Fordring end var, lykkedes det dog kun

Romerkirken at faa den gennemført i Portugal og paa Island.
Derimod opnaaede den græske Kirke at faa Østevropas Folk,
særligt Russerne, til at følge den kirkelige Betegnelsesmaade.

*

Mere skjult og maaske langsommereend Stjernetydningen, men
ligesaa sikkert som denne, <sp>bredte den persiske Lære om godt 
og ondt, om Gud og Djævel sig vesterpaa</sp>. Den rørte ikke blot, 
hvor den kom frem, længst forglemte Sagn om onde Aander op 
paany. Den bragte Filosoferne i Alexandria til mørkere 
Grublen, den ormstak den græske Tanke om Verden som det 
skønne Kunstværk. Med stigende Iver krævede Stoikerne Svar 
paa, hvorledes Verdenskunstværket lod sig forlige med Sygdom 
og Hæslighed, baade legemlig og moralsk, hvis Tilstedeværelse 
i Verden jo dog ikke lod sig benægte. Seneca dreves til det 
mistrøstige Udbrud, saa stridende mod den græske Tro paa Form 
og Stof i jublende Favntag: "Der er en svar Strid mellem Kød 
og Aand".<footnote><sp>Seneca</sp>: Ad Marciam de consolatione 
24, 5 ("animo cum hac carne grave certamen est"). </footnote> Og 
"vi have alle guddommelig Naade behov, thi alle er syndere" <footnote><sp>Seneca</sp>: de ira I 14, 3. (nemo, inquam, 
invenietur qui se possit absolvere") og Epistolæ 41, 2 ("bonus vero 
vir sine deo nemo est"). </footnote>. Herfra laa Vejen aaben til 
med Jøderne at tænke sig Verden som skabt af intet og derfor 
intet i sig selv overfor Gud, eller til at forestille sig Guds 
Naade under Form af, at Gud lod sig føde paa Jord. Ægypterne 
lærte jo fra gammel Tid, at den treenige Gud kom Menneskene 
til Hjælp ved at lade sig jomfruføde af en Ko og aabenbare sig 
i Skikkelse af Apis.

<sp>Forplumringen af fordums klare Opfattelser</sp>, Sammenblandingen 
af Tanker fra nær og fjærn, var da een af <sp>dette Tidsrums mest 
fremtrædende Ejendommeligheder</sp>. Gik Bevægelsen her nærmest 
fra Øst mod Vest, saa var der dog tillige en anden, der gik 
dybere og <sp>i modsat Retning</sp>. Sammen med hin frembragte den 
disse <sp>lunknende Strøg</sp>, der bragte varmt og koldt til at mødes 
og enes. Og af den hele Blanding fremgik der noget nyt, svagt 
vel endnu, men mere alment og <sp>mere inderligt end noget af alt 
det tidligere</sp>.

Sagen var, at <sp>bagved den tilsyneladende Storhed og Sejr, 
som Alexander den Stores Verdens-Erobring udtrykte, laa 
der hos de enkelte en Sum af bristede Forudsætninger</sp>. 
Den Tanke, der hidtil havde besjælet hver en

Græker og udgjort den inderste Grundvold for hans Moral, var, at 
han var Borger i sin Stat. Men hvor var de nu henne alle disse
Enkeltstater, Sparta, Athen, Theben, Korinth og hvad de alle hed?
Mejede af, faldne for Verdensrigets kolde Jærn, det samme, der
havde omhugget hvert af de erobrede, fremmede Kongedømmer. Men 
<sp>dette Tab føltes bitrest og dybest mod Vest</sp>. For en Græker var 
det, som om hans Hjerterod var overskaaren fra den Stund, hans 
Hjemstat gik under. Og med lignende Tab for de enkelte købtes 
siden Roms Storhed. Det var Republikens Kraft, det var 
Republikens Dyder, der havde overvundet Verden. Men <sp>Republiken 
selv forvandledes</sp> netop ved disse store Landvindinger med <sp>indre 
Nødvendighed til sin Modsætning, til Kejserdømmets Tyranni</sp>. 
Forgæves myrdede Republikanerne Cæsar. Det var Byen Rom som 
Verdensrepublik, der var en Selvmodsigelse. Selve den fuldbragte 
Tanke var forgiftet. Men dette maatte fylde enhver ædel 
Republikaner med den dybeste Smerte.

<sp>Fra Vest mod Øst var saaledes Fortidens Begreber om Ret og Uret 
blevne omhuggede</sp>. <sp>Det samme blev Tilfældet med enhvers Barnetro</sp>. 
Hvo kunde, naar han var naaet til aandelig Modenhed og dertil 
havde haft Lejlighed til at lære andre Landes Forhold at kende, 
længer for Alvor tro paa disse nationale Guder, der under de 
forskelligste Navne fra Zeus og Here til Astarte og Molok, Isis, 
Assur, Jahve, Baal osv. udtrykte menneskelige Svagheder, 
nationalt Snæversyn? Og hvo kunde have Tillid til disse Præster, 
der ufortrødent paastod, at Gud fandt Behag i Slagtning af Dyr, 
Røg af brændt Kød og Myrrhaduft fra Alteret, dog vel at mærke 
saaledes, at han som Gud lod sig nøje med det mindre, medens 
Broderparten af Offeret tilkom Præsteskabet.

<sp>I bitre Skuffelser gik Fortidens bedste Følelser under. Men 
netop denne Undergang var Betingelsen for Fremkomsten af noget 
nyt og bedre</sp>.

<sp>Hvori bestod det nye</sp>? Det bestod i den fremspirende <sp>Følelse af 
noget fælles menneskeligt</sp>, noget af Forholdet til den enkelte Stat 
uafhængigt. Det bestod i <sp>Følelsen af et stort Verdenssamfund, hvor 
alle var Brødre</sp>, hvor det ikke var afgørende, om man var Græker 
eller Barbar, Mand, Kvinde eller 

Slave, men kun kom an paa, at man var Menneske og følte sig
som saadant overfor alle. <sp>Det var disse Tanker, der fik deres
første bevidste Udtryk hos Epikuræerne og Stoikerne</sp>, besjælede 
i tre Hundrede Aar med stigende Inderlighed de ædleste Aander 
i Grækenland og Rom, indtil de samme Tanker, drivende østerpaa, 
<sp>fandt et endnu mere brændende Udtryk i Jødeland</sp>. <sp>De tre Former, 
hvorunder Svaret gaves</sp>, lidt forskelligt stemte, men i det 
væsentlige ens, <sp>betegner tilsammen Oldtidens rigeste Udbytte, 
den vaagnende Menneskeaands første, milde Smil</sp>.

Og i Samklang hermed gaves <sp>det religiøse Svar, Svaret paa 
Forholdet mellem Mennesket og Gud</sp>. Hvilket er det Offer, 
som Mennesket har at bringe som Gave til det store ubekendte, 
hvis overlegne Magt han føler og ikke kan unddrage sig?
Hverken slagtet Kvæg, Brændpffer, Madoffer, Røgelse eller 
Guld, men -- <sp>sig selv. Kun Selvhengivelse er det ene værdige
Udtryk for Menneskets Forhold til det højere</sp>. <sp>I mærkeligt 
ens Ord toner dette ene og samme Svar fra Rom til Palæstina</sp>. 
Det gamle Præsteskabs, de ydre Templers Tid er omme; thi Du 
skal selv tjene Gud, i dit Hjerte er hans Alter. Og der var 
kun ringe Forskel paa de Former, hvorunder dette i Sandhed 
søgtes udført i Livet, hvad enten det nu kaldtes at <sp>danne
sit Liv til et Kunstværk eller at hævde sin indre Frihed
eller at gøre den himmelske Faders Vilje</sp>.

*

<sp>Saa langt naaede Oldtiden. Menneskehedens store Brodersamfund 
og den frivillige Selvhengivelse for andre som det ypperste 
Offer til Gud</sp>, det var <sp>de to store Tanker</sp>, der angiver 
Oldtidens aandelige Højdemaal i den samlede Vækst opefter. 
Men disse <sp>Tanker blev forskelligt tænkte i Vest og Øst</sp>. Efter 
<sp>græsk Tankegang</sp>, der altid ubevidst beherskedes af Kuglens 
Billed, var hermed Svaret paa Livets Spørgsmaal givet klart 
og udtømmende. Den enkelte er altid Midtpunktet i det hele, 
og idet han giver sig selv hen i Forholdet til alle andre, 
giver han sig selv hen til Gud. Thi det er ikke blot

et fladt Cirkelforhold til ligestillede; det hele højner sig i 
Kuglerunding, hvor der kan drages mange Storcirkler, alle dog 
ens i Størrelse og Betydning, hvad enten man saa kalder dem for 
Menneskeheden eller Naturen eller Gud. Med kølig Ro kunde derfor
baade Epikuræere og Stoikere standse paa dette Punkt og finde
Svaret fyldestgørende. De nød dets buede Glathed, tændtes ikke
i Glød af dets tirrende Tavshed. For dem var det nok, at <sp>Natur
og Gud er eet</sp>; de sluttede fast og trygt fra den Halvkugle, der
ses, til den, der ikke ses, og berørtes ikke af Brodden i, at 
det bekendte altsaa er lig det ubekendte.

<sp>Ganske anderledes hos Østerlændere</sp>. De kom aldrig ud over 
Forestillingen om den flade Jord med Himmelkuplen over. Selv 
om da i Jødeland de samme Tanker om Menneskenes Brodersamfund 
og den enkeltes Selvhengivelse for andre kom frem, saa var de 
ikke Forestillings-bygte paa græsk Maade. I Østerland stod 
alle Mennesker flokkede sammen, Hoved ved Hoved, et Ørkenhav 
af Ansigter saa langt Synskresen rakte. En flad Kres, hvor end 
ikke det Menneske, der ofrede sig for andre, ragede synderligt 
op, langt mindre da nogen Natur, der kun var det Jordsmon, 
hvorpaa man trampede. Men over det hele svævede den, paa hvis 
Bud man var mødt, den Guds Aasyn, for hvilket man var stedt. 
Som Himlen overgik Jorden, saaledes overgik han alle Mennesker, 
hans Tanker deres Tanker.

Naar da Svaret her var givet om det store Menneskesamfund, der 
stod i Kres, og den enkelte, "Offeret", der stod i Midten, saa 
<sp>manglede just det vigtigste, Svaret</sp> paa det ene afgørende 
Spørgsmaal <sp>om Gud</sp>. De to førte med Nødvendighed til det tredje.

Idet da i Galilæa de to samme Svar lød tre Hundrede Aar efter,
at de var givne i Grækenland, saa havde de ikke blot en anden
Farvelød, andre Afstamningsmærker end hist, men de var først
og fremmest ikke sig selv nok, de krævede med Nødvendighed et 
tredje. Røsten fra Gud. Og da den jødiske Stat gik under, 
Folket splittedes efter at have afsat sin ædleste Blomst, saa 
fuldbyrdedes her den vidt fremskredne Blanding, som Fremkomsten 
af det nye kun delvis havde holdt nede, i endnu voldsommere Form
end vesterpaa. <sp>Der gik ikke blot Stjernetydning</sp>, men ogsaa
<sp>persisk Djævlelære og ægyptisk Tro paa en treenig</sp>

<sp>Gud, der lod sig føde paa Jord, i det nye Livssyn</sp>. Forgæves 
blev det paa sin Gang mod Vest lutret og prøvet gennem idelige 
Forfølgelser. De formaaede kun at adle og rense den enkeltes 
Kraft, ikke at befri selve Blæsten fra Øst for alt det Smitstof
og Tankesmuld, den førte med sig. Da endelig Kristendommen
sejrede og <sp>blev det romerske Riges Statsreligion</sp>, saa var
Oldtidens Timeglas med Rette udløbet. <sp>Thi de to højeste Tanker</sp>, 
hvortil den havde hævet sig, var <sp>nu knækkede af</sp> og begravne 
under Sandflugten fra Øst. <sp>Læren om det store Brodersamfund og 
om den enkelte, der frivilligt hengiver sig selv</sp>, denne Lære, 
som Epikur mildt havde nynnet, Stoikerne mandigt forkyndt og 
Jesus fra Nazareth gjort forstaaelig for unge og gamle i varme, 
levende Ord, beseglede med hans Blod, denne <sp>Lære var nu</sp> bleven 
<sp>forvandlet til sin egen Modsætning</sp>. <sp>Thi i Stedet for det store 
Brodersamfund</sp> var der nu kommet <sp>et mindre, der paastod, at alt 
alene afhang af Tro paa en treenig Gud</sp>, der havde ladet sig 
føde paa Jord, hvorfor ogsaa alle vantro burde tvinges til 
denne Tro eller lide timelig og evig Død. <sp>Og i Stedet for den 
enkelte, der frivilligt hengav sig selv som Offer</sp>, var der 
kommen en <sp>Kirke, der paatog sig</sp> Besørgelsen af alt herhenhørende 
ved <sp>for Penge stadig at gentage Ofringen af en og samme, der var 
død for flere Aarhundreder tilbage</sp>.

Besvarelsen af det tredje Spørgsmaal, om det højeste Væsen, var 
bleven skæbnesvanger. Stunden til dets Løsning var endnu ikke 
kommen. Gravstenstungt lagde sig over det døende Romerrige: 
Stjernetydning, Djævletro og Kirkedømme. Selv den græske, 
frejdige Kugletro tyngedes flad under Trykket.

*

<sp>I Jødeland</sp> samlede sig ved vor Tidsregnings Begyndelse <sp>den
stærkeste Spænding mellem Tidens virkende Kræfter</sp>. Den store 
Sammenblanding og <sp>den genstridige Selvstændighed naaede her 
begge deres Højdepunkt</sp>. To Bølger mødtes fra Vest og Øst, 
og samtidigt skete et Udbrud fra neden, saa Folket rykkedes 
politisk løs fra Bunden, og et Skumsprøjt af 

gamle og nye Tanker stod ud til alle Sider, hvis Virkninger 
mærkes i de kristne og muhamedanske Lande endnu den Dag i Dag.

Jøderne havde med vidunderlig Sejghed i 1500 Aar værnet om
den fra Ægypten medførte Skat, <sp>Troen paa den ene, usynlige
Gud</sp>. Men efter det babyloniske Fangenskab paa virkedes de i
stigende Grad fra Babylon og Persien. Stjernetydningen fik vel
ikke videre Indpas end i Tids- og Festinddeling samt det hellige
Syvtal. Men Djævletroen vandt stærk Udbredelse. <sp>Ved vor
Tidsregnings Begyndelse antoges Djævelen at have Verdens Kælder 
(Helvede) og Stuen (Jorden) inde, medens Gud blot havde Loftet, 
de syv Himle, tilbage</sp>. Forkyndelsen af en ny Tid maatte da 
antage Form af, at nu var "<sp>Himlenes Rige kommet nær</sp>". Den 
frommes Suk maatte blive: Gid Guds Vilje maa komme til at ske 
ogsaa paa Jorden, saaledes som den nu sker i Himlene! Samtidigt 
hermed var under det stigende ydre Tryk Folkets Fremtidshaab 
blevet mere levende. Politisk-religiøst formede det sig som <sp>Tro 
paa Messias' Komme</sp>, der skulde bringe Himlenes Rige til Jorden 
og skaffe Herrens udvalgte Folk Sejr. Personligt antog det Form 
af <sp>Tro paa et andet Liv efter dette</sp>, hvor der oppe i Himlene 
eller nede i Helvede skulde gives Efterløn for Livet paa Jorden.

Efter Alexander den Stores Tid gjorde sig ogsaa en <sp>Paavirkning 
fra Grækenland</sp> gældende. Den kom mere lydløst, men derfor ikke 
mindre betydningsfuld. Lidt efter lidt bredte sig Kundskaben 
til græsk Sprog -- Handels-, Rejse- og Lærdoms-Sproget. Hvis vi 
tør fæste Tillid til den gamle Tradition, var efter Jesus af
Nazareths Død hans Disciple, skøndt for en stor Del udgaaede af
ringe Kaar, alle i Stand til at udtrykke sig skriftligt paa dette
Sprog. <sp>Hele det nye Testamente, saaledes som vi nu kender det, er 
i hvert Fald</sp>, skøndt forfattet af Jøder, <sp>affattet paa Græsk</sp>. Og 
græsk Tankegang hagede sig fast paa forskellig Vis. Rent udvortes 
synes den oftere at have givet sig til Kende i en vis nyerhvervet 
Manér, der mer eller mindre løseligt dækkede over det gamle jødiske. 
Et ydre Tilknytningspunkt fandt den i Folkets logiske Sans, der 
kunde gøre det svært nok at skelne mellem, om det var en Græker, 
der disputerede og udpindede en Sag i skarptskaarne Smaaudtryk, 
eller det var en Jøde, der gav sin altfor tunge Alvor draabevis 
Luft ved særskilt at mærke hvert 

enkelt Tilfælde. <sp>En indre Lighed endelig mellem græsk og 
jødisk Livssyn</sp> fandtes i hine spredte Bestanddele af det 
gamle Testamente, som vi ovenfor har betegnet som <sp>ægyptiske 
Minder</sp>, hvor en forunderlig Glæde ved Livet og tillidsfuld 
Slægtskabsfølelse overfor Gud ofte uventet giver sig Luft.

Medens saaledes Bølger fra Øst og Vest slog sammen over den
gamle jødiske Grund, brød fra denne <sp>et nyt og hjemmefødt
Væld frem i Jesus af Nazareth</sp>. Med ham skød ikke blot den
jødiske Udvikling en ny og sælsom Blomst, men <sp>Tanker, der
hidtil havde ynglet i Hellas og Rom, viste sig med eet her i 
en rigere, mere hjertevarm Form</sp>. Det er denne Geniets 
Befrugtning af ikke blot sit Lands, men hele sin Tids største
Ideer, der gør Forstaaelsen af dets Fremkomst saa vanskelig. 
Det bringer noget paa een Gang nyt og dog kun gammelt i ændret
Form. For Jesus af Nazareths Vedkommende som for andre af
Menneskehedens største Aander vanskeliggøres Forstaaelsen
yderligere ved, at han <sp>lige saa lidt</sp> som Zarathustra, Buddha, 
Sokrates <sp>har efterladt sig noget skriftligt</sp>. Man er henvist 
til at maatte uddrage hans Billed af mangelfulde, modstridende, 
vistnok ofte misforstaaende Gengivelser. Under saadanne 
Omstændigheder maales Betydningen sikrest ved en Afvejen af de 
givne ydre Betingelser, sammenholdte med det vægtigste, mest 
centrale i det nye.

<sp>De givne ydre Betingelser</sp> er ikke opregnede med, at Jesus som 
jødisk Almuesbarn i den første Kejsertid nød det samme 
Friluftsliv, den samme lette Adgang til at høre sit Fædrelands 
Literatur oplæst og tolket og lidt efter lidt fyldtes med den 
samme Tro paa en frelsende Messias, som var hans Land og Tid med
dens politiske Tilbagegang egen. Hertil maa endnu føjes <sp>den
mærkelige Dobbelthed</sp>, der ikke blot var til Stede <sp>i Jødernes 
historiske Udvikling og i den jødiske Literatur</sp>, men stadigt 
holdtes vedlige og maaske dybest bundede <sp>i selve Landets egen 
forskellige Natur</sp>.

Thi det strenge Babylon, hvorfra disse Semiter var udgangne,
og det muntre Ægypten, hvor de en Tid havde haft Bo, den tørre,
haarde Lov med lutter Trusler fra Jahve og disse spredte Røster
fra en hel anden Verden, hvor alt var saare godt, og Gud kun
vilde elskes af Mennesket, der var skabt i hans Billede -- det

husedes altsammen indenfor Jødelands egne snævre Grænser i
Form af den skarpe Modsætning mellem <sp>Landets dobbelte Natur</sp> 
og de <sp>to Arter Tankesæt</sp>, der herved fostredes. Mod Syd paa 
den golde, stejle Kalkklippe, hvor Jerusalem var bygt, og 
hvor ingen Plantevækst indbød til Hvile og Skygge, dèr 
tørredes Tanken ind til Lovbud, dér tændtes Tvist mellem 
Faricæer og Sadducæer, Solstraalerne slog tilbage som 
Selvfølelse og Had, saa <sp>der gik Ild og Hævn selv i Herrens</sp> 
Nidkærhed. Hvor skulde ikke Messias en Gang knuse disse 
Romere med deres Purpur og Søjler i Herodes' Palads! Hvor 
skulde ikke Zions Tempel atter stige mod Sky, splintrende 
som et Lyn al anden jordisk Pragt! Og hvor skulde ikke 
Loven, Herrens Lov, som man her havde opfyldt efter hvert 
dens Bogstav, smykke som Guldkrone Guds udvalgte, men som 
glødende Kul, som en ond Samvittighed til evig Tid brænde 
alle de øvrige Folk!

<sp>Helt anderledes mod Nord i Galilæa</sp>. Intet kunde lignes i
Mildhed og Ynde med Naturen her, især paa en Vaardag. Det
myldrede med Markblomster op ad hver en Bjærgskraaning, 
blomstrende Hække slog Kres om Figentræ, Vin og Oliven. 
I det fjærne blinkede Gennezareths Vover mellem duftende 
Nerier. Muntre Gazeller og kukkende Gøg ved Tabors Fod, 
medens Toppen drømte i Sollys og Storken stille sejlede 
oppe i den dybe, blaa Luft.<footnote>Om Galilæas Naturforhold 
se <sp>Vald Schmidt</sp>: Rejse i Grækenland, Ægypten og 
det hellige Land (1863) S. 378. -- <sp>Chr. Richardt</sp>: 
Det hellige Land (1870) S. 168. -- <sp>Alfred Flinch</sp>: 
Minder fra Østerland (1870) S 241. -- <sp>Henrik Scharling</sp>: 
En Pilgrimsfærd i det hellige Land (1876) S. 264 og: Rejsestudier 
fra Ægypten og Palæstina (1892) S. 286. -- <sp>Fr. Buhl</sp>: 
Genesaret Sø og dens Omgivelser (1889).</footnote> I sligt et Paradis 
<sp>stemte Naturen selv til Glæde og Fred</sp>. Befolkningen var 
velstaaende, venlig, hjælpsom, havde kun faa Fornødenheder, 
ringe Afstand mellem fattig og rig. Under saadanne Forhold 
opfattes <sp>Gud som barmhjertig og god</sp>. Hørte man ikke stundom, 
naar Folk kom fra By, Tale om romerske Vagter og om uhyggelige 
Djævlebesættelser, saa trængtes her næsten ikke til nogen 
Messias. Thi heroppe var det, som om Messias alt var kommen, 
havde kærligt aandet paa alt, Mennesker, Dyr og Planter, 
saa det fuldttonende lød: Kommer hid til mig alle I, der ere 
besværede, her skulle I finde Hvile.

*

I Galilæa, den hidtil kun lidet paaagtede Del af Jødeland,
<sp>voksede Jesus</sp> af Nazareth op. Først ved ham skulde dens

Betydning brede sig over Verden. Og let forstaaeligt er det, 
hvorledes hans Indtryk, da de udvidedes fra Natur og Mennesker til
hans Fædrelands hellige Skrifter, fulgte den af Forholdene anviste
Vej. Barndomsvant, som de andre heroppe, til Venlighed og milde
Blikke, v<sp>ar det ikke de strenge Bud eller Lovkløgt, der drog ham 
til sig. Han søgte bag ved alt dette for at finde det Hjerte, 
hvorfra disse Bud var udgangne</sp>, for selv at forstaa, <sp>hvorledes de 
lod sig opløse i Kærlighed</sp>. Og han anede en Forklaring i de 
spredte Ord, en Gang undfangne i et lignende Sind som hans eget, 
om Gud, der skabte Mennesket i sit Billed, og i sin Barmhjertighed 
end ikke vilde, at noget Dyrs Blod maatte udøses. Han fornam, 
hvorledes den ganske Lov smeltede hen i de vidunderlige Ord i 
Mosebog: "<sp>Du skal elske din Næste som Dig selv</sp>",<footnote>
Tredje Mosebog 19, 18. </footnote> og de 
endnu dybere: "Herren vor Gud, Herren er een. Og <sp>Du skal elske 
Herren din Gud af dit ganske Hjerte</sp> og af din ganske Sjæl og af 
al din Formue".<footnote>Femte Mosebog 6, 4. </footnote>

Og naar han saa, opfyldt af disse Indtryk, steg op i Ensomhed
for at gruble herover, <sp>slog Naturen paany ind og bundfældede 
uformærkt i hans Sind sin dybeste Hemmelighed</sp>. Thi næppe noget 
andet Sted i Verden ser Øjet saa rig en Mangfoldighed saa mildt 
forenet som fra Galilæas Klippetoppe. Mod Nord Bjærglandskab 
med smilende Højder lige op til Hermons stille, snedækte Tinder. 
Mod Nordøst et Glimt af Gennezareth Sø; langt borte i Sydøst 
Ørkenens Sand. Mod Syd Esdralons store, frugtbare Slette med 
Kornmarker, saa vidt Øjet rækker. Mod Vest Karmelsbjerg i det 
Fjærne, saa Klitterne og endelig det blaa, uhyre Middelhav. 
Et Rundskue, mægtigt og dog saa blidt betagende. <sp>Den Gud, der 
havde skabt alt dette, maatte ogsaa ville, at alle skulde være 
Brødre</sp>. Var det tilfældigt, at Jesus, da det senere ikke længere 
forundtes ham at kunne blive i Nazareth, valgte til Opholdssted 
just Kapernaum paa Skraaningen ved Gennezareth Sø, det Sted, 
hvor, ifølge Josefus, alle Aarstider og alle Former for 
Plantevækst mødtes?<footnote><sp>Josephus</sp>: De bello 
judaico III 10, 8.</footnote>

Disse var d<sp>e Forhold, hvorunder Jesus af Nazareth fremstod</sp>, de 
ydre Betingelser for, at han blev den, han blev. Det nye, han 
bragte, var i en vis Forstand kun gammelt og velbekendt. Det 
var sagt tidligere i hine spredte Ord i det gamle Testamente 
med det glade og varme Syn paa Livet. Det var ud fra andre

Forudsætninger siden blevet udtrykt i anden Form, men dog 
væsentligt det samme, af Epikuræere og Stoikere. Og dog var det,
Jesus bragte, noget nyt; ikke blot vokset paa egen Grund i et rent
og ædelt Sind, der havde draget Næring af det bedste i sit Lands
Natur og sit Folks Aandsliv, men noget virkeligt nyt og genialt,
første Gang tænkt og sagt, med Livsværd for sene Slægter. Det
fælles tidligere: Alle Mennesker ere Brødre, hver enkelts bedste
Indhold er Hengivenhed for andre, var nemlig her bleven <sp>tændt
Glød i Personlighedens Form</sp>, havde faaet Livsmagt, saa at det 
spændte fra Gud til hver enkelt. Det lød nu saaledes: "<sp>Gud er 
Kærlighed, og naar vi elske hverandre, opfylde vi hans Vilje og 
kende, at vi ere Guds Børn.</sp>" Ad den indre Erfarings Vej var 
Jesus af Nazareth saaledes naaet til i <sp>Kærligheden at finde 
Aandens Tyngdelov</sp>. Han blev herved ikke blot Grundlæggeren af 
Monoteismens dybeste Livsfortolkning, men bestemte tillige <sp>den 
Vægtenhed, der har størst Betydning</sp> som Værdimaaler for <sp>en 
hvilken som helst Form for selvbevidst Tilværelse</sp>.

Medens dette centrale i Jesu Opfattelse let lader sig paapege,
stiger Vanskelighederne og dermed Usikkerheden, naar man vil
søge at blive hans personlige Udvikling vár. Manglen af direkte
Meddelelse er her stærkt følelig. De opbevarede Beretninger gør
altfor ofte Indtrykket af at være enten for snæversynede eller 
for vidt svævende. <sp>Enhver Forstaaelse af Jesu Udvikling bliver 
derfor ifølge Sagens Natur kun en Gisning</sp>.

Alt tyder paa, at <sp>det var Messiastanken, der bragte Jesus af 
Nazareth</sp> paa Gled, ledte ham ind paa den Bane, der med 
Nødvendighed maatte føre til hans Død. Naar han grublende sad 
deroppe paa Bjærgtoppen, kunde det endnu stille sig for ham,
som om alt, hvad han tænkte, kun var, hvad han havde lært af
Skrifterne. Disse Skrifter var hans Folks Eje,Vidnesbyrdet om
dets Naade for Gud. Hvor elskede han ikke sit Folk, baade 
Gudsrøsten i dets Skrifter, hver enkelt, Broder som Søster, 
hvert "Faar af Israels Hus", og Landet, som det strakte sig 
solbelyst ved hans Fødder!

<sp>Men Land, Folk, Skrifter længtes inderligt</sp> efter Befrielsens 
Stund, efter Menneskesønnens Komme, som Daniel kaldte det,<footnote>Daniel 
7, 13.</footnote> den Stund, da "Dyrets" Magt skulde være omme. <sp>Hvad </sp>

<sp>var "Dyret"</sp>? Var det blot politisk Tryk? Det føltes kun lidet
heroppe i det frie, hvor man intet savnede. Ingen jordisk 
Magthaver var jo klædt som en af disse Markens Liljer, der her 
vokste vildt. Nej, <sp>"Dyret" var vist Menneskets Vankundighed og
Sløvhed</sp>, det uopladte Øje for, hvad Skrifterne indeholdt, hvad
Gud vilde. Messias' Komme maatte være en aandelig Befrielse;
hvad Menneskesønnen bragte, maatte være den gamle og dog nye
Lære om, at enhver er Guds Søn. -- Herligste Lod at bringe et
sligt Budskab til sit Folk!

Hvorfor funklede alles Blikke, naar Jesus stundom i Synagogen 
var den, der tydede det oplæste? Hvorfor brændte det indeni ham, 
viftede om Kinden som Engles usynlige Vingeslag, naar han talte om, 
hvad han saa tidt havde tænkt paa: Guds Kærlighed, der skinner paa 
alle, Kærlighed til Næsten i hver af dens Afskygninger som 
Barmhjertighed, Blidhed, Sagtmodighed, Lang- modighed? <sp>Var han 
maaske selv Messias</sp>? -- Formastelige Tanke! -- En Gang vakt fængede 
den dog, sluktes kun tilsyneladende, tændtes paany.

I Jødeland, hvor enhver havde Lov til at optræde som Lærer og 
Fortolker af Loven, var Skridtet herfra til at være Guds
Udsending, Profet, Messias, sammensat af halvt umærkelige,
smaa Overgange. <sp>Jesus gjorde Skridtet</sp>. Efter en Rejse ned til 
Judæa for at stifte Bekendtskab med en Kaldsfælle, Johannes
den Døber, og anerkendt af denne begyndte han sin offentlige
Virksomhed i sin Hjemstavn, Egnene om Nazareth. Indholdet af 
hans Prædiken var Forkyndelsen af Kærligheds-Budet, det nye og 
dog gamle Middel mod alle Onder. Forkyndelsen kaldte han selv 
for "det glade Budskab" (Evangelium). <sp>Opraabet var ligesom 
Johannes den Døbers: "Himlenes Rige", "Guds Rige er kommet nær"</sp>.

*

Denne Jesu Optræden i Hjemstavnen <sp>var hans Udfoldningstid</sp>, 
den morgenfriske Begyndelse. Intet tyngede endnu, hans 
Hverv var ham en Glæde. Naar han i begejstret Tro talte 

om Kærlighedens Lov og helbredende lagde Haand paa de syge,
saa var hans Ord og Gerning Fuldbyrdelsen af et og samme. 
Den unge Evne forvandlede Vand til Vin. End ikke Modstand 
mægtede at hemme ham. Da man i Nazareth, hvor Hvermand jo
kendte ham, "Tømmermandens Søn", og hele hans Hverdagsramme, 
tilsidst forargedes over Misforholdet og stod ham imod, drog 
han blot nordpaa i Galilæa og begyndte fra <sp>Kapernaum, "hans 
egen By"</sp>, en ny og rigere Virksomhed.

Her, hvor den frugtbare, kildevædede Jordbund og det 
indbringende Fiskeri paa Gennezareth Sø, med By ved By om de
smilende Bredder, havde skabt en talrig, jævnt velstaaende og 
livlig Befolkning, her var den rette Modtagelighed for ham og 
hans Lære. Blandt disse brave Fiskere vandt han trofaste, 
inderligt hengivne Tilhængere: Brødrene Simon og Andreas, 
Brødrene Jakob og Johannes og deres Forældre Zebedæus og 
Salome. I begge Hjem var Jesus en hyppig og kærkommen Gæst. 
Ikke blot Børnene, men Salome fulgte ham til hans Død. Lidt 
efter lidt flokkedes denne voksende Skare, Mænd og Kvinder, 
der forlod alt for at følge ham; de velhavende sørgede for det 
fælles Underhold, alle "fattige i Aanden", "tørstende efter 
Retfærdighed", søgende "først Guds Rige". Med uforlignelig 
Højhed dannede Jesus Midtpunktet i dette Samfund, hans milde, 
hjertevindende Renhed lagde Uskylds Slør over Forhold, der 
maaske ellers kunde forekomme stødende, hans begejstrede Tro 
gød stadigt ny Styrke i alle. Og varmere og dybere klang 
Ordene paa Bjærg som fra Baad. Fra et uudtømmeligt Væld brød 
denne Billedtale frem, der paa engang lysnede vidunderligt op 
og brændte sig ind; ustandseligt strømmede helbredende Kraft 
fra hans Haand til de syge. Det var Blomstringens Tid. Hans 
Gerning skød alt nye Skud, da hans Apostle sendtes ud for i 
videre Krese at forkynde det glade Budskab: Himlenes Rige er 
nær. Lutter paalidelige Galilæer paa den ene nær fra hans onde 
Skæbnes Land, Judæa, Judas Iskariot. Pengekyndig blev denne 
senere Kassemester, men sveg først Kassen, saa Mesteren.

Dagen var lang, <sp>Middagsheden begyndte alt at brænde</sp>. Der kunde 
trænges til Hvile. Men ingen Hvile. Bestandigt nye Skarer, 
Slagskyggen af hans Ry. Nysgerrige, der vel begærede Ord, men 
først og fremmest Gerninger. Uforstaaende og

utaknemmelige, der i bedste Fald for egen Fordels Skyld vilde 
kaare ham til Hersker. Aabenlyse Modstandere, hvem hans Held 
havde hidset, og som kun lurede paa hans Fald. Jesus begyndte 
at føle Tyngen af sit Hverv, fatte Forskellen mellem at bringe 
det glade Budskab og se det opfyldt, ane Afstanden mellem den 
Stund, da "Menneskesønnen" viste sig, og da "den Gamle af Dage" 
lod ham "give Riget, Magten og Æren".<footnote><sp>Daniel</sp> 
7, 9 og 13-14. </footnote> Mon ikke 
Profetens Ord først skulde opfyldes om det "Smertens Menneske", 
der saa ud som slagen, ramt af Gud og ydmyget?<footnote
><sp>Jesaias</sp> 53, 3-4.</footnote> <sp>Burde 
det ikke Messias at være en lidende Messias</sp>?

Og Lidelserne voksede. Ikke blot de, der lod sig overvinde ved 
Medynk, Taalmod, Sagtmodighed. Nej, de, der aad sig ind og angreb 
Dele af hans eget Jeg. Han elskede sit Folk og var kommen for at 
bringe det Naadebudskabet fra Gud. "Han var jo kun sendt til de 
fortabte Faar af Israels Hus". Men hvad han lærte undergrov netop 
dette udvalgte Folk og dets Særstilling. Moselovens Forskrifter, 
Offeret, Sabbaten, Præsteskabet, Templet, hvad blev der tilbage 
af det alt, naar Kærlighedsbudet virkeligt gennemførtes, og 
Faderen skulde tilbedes hverken paa Garizim eller i Jerusalem, 
men i Aand og Sandhed? Idet han omfavnede sit Folk, plyndrede han 
det. Kunde han lade være? Nej! <sp>Læren om den store Kærlighed</sp> -- 
Guds til alle Mennesker, alle Menneskers indbyrdes og til Gud -- 
<sp>maatte med Nødvendighed sprænge Jødedommen</sp>. Lydende en højere Lov 
blev han da en frafalden, en Forræder mod sit eget Folk.

*

Den dybe, indre Modsigelse, hvori Jesus var stedt, traadte
aabenlyst frem, da <sp>han mødte i Jerusalem ved den sidste
Paaskefest</sp>. By, Tempel, Skrifter, Folk anklagede ham. De
Skriftkloge var Folkets naturlige Talsmænd, de gennemskuede
Følgerne af hans Færd og krævede hans Blod. Forgæves rensede
Jesus Templet. Fra jødisk Synspunkt set var det Templet, der
burde renses for ham. Der var kun een Sone: hans Dødsdom og 
Død. Men kunde, burde Jesus vige? Nej. <sp>Hans Lære var jo af 
Gud. Men saa maatte Modstanden herimod være </sp>

fra Guds Modstander, fra Djævelen, <sp>den Onde, denne Verdens 
Fyrste</sp>. Derfor ingen Skaansel! Ordene skulde ramme som Lyn, 
dømmende, knusende, saaledes som de lød i <sp>det sidste, 
voldsomme Sammenstød i Jerusalem</sp>: "Ve eder, I Skriftkloge og 
Farisæer! I Øjenskalke! I lukker Himlenes Rige for Menneskene, 
thi I gaar ikke selv derind, og dem, som vil derind, tillader 
I det ikke. Ve eder, I Skriftlærde og Farisæer! I Øjenskalke! 
at I opæder Enkers Huse og paa Skrømt beder lange Bønner. 
Derfor skal I faa en desto haardere Dom. Ve eder, I Skriftkloge 
og Farisæer! I Øjenskalke! I drager om til Vands og til Lands 
for at vinde een Tilhænger, og naar han er bleven det, gør I 
ham til et Helvedes Barn, dobbelt saa meget som I selv er det. 
I Slanger! I Øgleunger, hvorledes kan I undfly Helvedes Dom?"<footnote><sp>Matthæus</sp> 23, 13-15. </footnote> 
Derfor, naar Menneskesønnen kommer i sin Herlighed, skal han 
sige til Bukkene ved sin venstre Side: Gak bort fra mig, I 
forbandede! til den evige Ild, der er beredt Djævelen og hans 
Engle.<footnote><sp>Matthæus</sp> 25, 31. 41. </footnote>

Saaledes faldt Ordene, <sp>haarde, skarpe, fordømmende</sp>, medens 
Jerusalems hede Jord brændte under Fødderne. Men da Jesus i 
Aftensvalingen vandrede ud til Vennerne i Bethania, denne 
lille velsignede Plet, hvor Natur og Sind ligesom bragte Bud 
fra Galilæa, da hviskede Mindet vemodigt stille, og Ord fra
fordum lød, som om de græd: "<sp>Dømmer ikke</sp>, paa det I ikke selv 
skulle dømmes. <sp>Elsker eders Fjender</sp>! Gører dem godt, som hader 
eder, velsigner dem, som eder forbande, paa det I maa vorde 
eders Faders Børn, som er i Himlene. Thi han lader sin Sol 
opgaa over gode og onde og lader regne over retfærdige og 
uretfærdige. Værer derfor fuldkomne, ligesom eders Fader i
Himlene er fuldkommen"!<footnote><sp>Matthæus</sp> 5, 43-48. 7, 1. -- <sp>Lukas</sp> 6, 27-28. 37.</footnote> Og dybere bøjede Jesus sig, 
han havde vundet den t<sp>ungeste Forstaaelse af Ordet om "det
Smertens Menneske"</sp>. Ja: "slagen; ramt af Gud; <sp>ydmyget</sp>". Ak, 
hvor svagt er dog hvert Menneske, selv om det saa kalder sig 
med Hæderstitlen: "Menneskesønnen"! "<sp>Ingen er god uden een, 
som er Gud</sp>".<footnote><sp>Matthæus</sp> 19, 17. </footnote>

Eet stod endnu tilbage. Retfærdigheden maatte ske Fyldest, den 
jordiske, den himmelske. Dømt efter sit Lands Love til Døden, 
skulde han efter Profetens Ord: "saares for vore Overtrædelser, 
knuses for vore Misgerninger, Straffen ligge paa ham,

at vi skulde nyde Fred".<footnote><sp>Jesaias</sp> 53, 5-7. 
</footnote> Hvor maatte ikke Afslutningen 
staa for Jesus, der forudsaa sin Korsfæstelse, som et lysende 
Punkt, paa engang vinkende og skræmmende. Bag dette uundgaaelige
var Befrielsen. Men det gjaldt om i al denne legemlige Pine at
opfylde Ordene: "Han led, men han oplod ikke sin Mund som
Lammet, der føres til Slagterbænken, som Faaret, der er stumt
mod den, der klipper deta. Han var forberedt, om end han bævede 
i Bønnen: "Min Fader, er det muligt, da gaa denne Kalk mig forbi! 
dog ikke som jeg, men som Du vil!"<footnote><sp>Matthæus</sp> 
26, 39.</footnote> Men da alt
samlede sig imod ham: legemlige Pinsler, alles Frafald, Synet af
det forspildte Værk, <sp>da tømte han Lidelsens bitreste Kalk
i Smerten over Gud</sp>. <sp>At Kærlighedens Gud</sp>, der blot ved et Ord 
havde kunnet fuldbringe sin Vilje, <sp>vilde tilstede alt dette</sp>! 
"Min Gud, min Gud! hvi har Du forladt mig!"

Jesus af Nazareth faldt som et Offer for Modsætningen mellem
hans Lands dobbelte Natur, mellem hans Folks dobbelte Udspring, 
mellem den dobbelte Tankegang i dets Skrifter. Men hans
Martyrium var videre end dette. Idet han gav Oldtidens 
inderligste Svar paa, hvad Mennesket er, <sp>rørte han ved og 
ramtes af den menneskelige Begrænsnings Smerte</sp>. Han blev
saaledes <sp>en Menneskehedens Martyr</sp>. Thi han nøjedes ikke med 
at forkynde Kærlighedens glade Lære, han søgte selv fuldt
at udtrykke den i sit eget Liv. Men ad denne Vej fornam han,
at <sp>den fuldkomne Kærlighed ikke lader sig stænge i
Menneskekaar</sp>. Den ikke blot varmer og lysner til Liv, men
den svider til Død. Menneskelænket brænder den sig ud i Smerte,
<sp>Smerte over andre, Smerte over sig selv, Smerte over Gud</sp>.

*

Det er ifølge Forholdenes Natur umuligt at afgøre, hvor klar
Jesus selv har været over sit Standpunkt og over de 
Følgeslutninger, som deraf kunde drages. <sp>Ingen formaar med 
Sikkerhed at sondre i det enkelte mellem, hvad Jesus selv
har sagt, og hvad blot Beretningerne har tillagt ham</sp>. Og
det saa meget mindre, som der i Jesu eget Udgangspunkt, Guds
Kærlighed, var sat noget i Sving, der truede med at rulle videre
og tage Fodfæstet fra det rent menneskelige. Selv om vi da tænker 

os Jesus kun som den begejstrede Udøver af Kærlighed, som den, 
der troede sig selv at være Messias, "Menneskesønnen", der var 
sendt for at kundgøre, at alle er Guds Børn, og som den, der 
efter Tidens Skik mente sig i Besiddelse af Kraft til at øve 
Undergerninger -- saa er hermed ikke udtømt det overleveredes 
hele Rækkevidde. Muligheden staar endnu tilbage for, at en 
Udvikling er begyndt allerede hos Jesus selv, den Udvikling, som 
vi ser i fuld Gang i det nye Testamentes Skrifter, og som den 
sejrende Kristendom viser os det sidste, afsluttende Udtryk for.

Det visse er, at <sp>i Løbet af kort Tid blev Jesu Lære forvandlet 
til Læren om Jesus</sp>, Livet i Kærlighed til Tvangstro paa en 
bestemt kristelig Gudelære. Lidt efter lidt blev da den
enkeltes frie Samfølelse med Gud til Afhængighed af en Kirke
med Templer, Gejstlighed, Gudstjeneste og Offer, saa fuldt som
nogen gammel hedensk. Det er Spiren til alt dette, <sp>Overgangen
fra Kærlighedens Hjertevarme -- til Jesus omstøbt i Gudeskikkelse</sp>, 
der ikke lader sig tidfæste. Maaske begyndte Størkningen alt hos 
Jesus selv; den var vidt fremskreden i hans nærmeste Tilhængeres 
Beretninger.

Hvad der foregik var, at den semitiske Tilbøjelighed til at se
Sagen fra guddommeligt Synspunkt sejrede, og ind stormede fra
alle Kanter de store Spørgsmaal, der var oppe i Tiden: 
<sp>babylonisk Stjernetydning, ægyptisk Treenighedslære og persisk 
Djævletro</sp>. De lagde sig over Kærlighedens unge Tankegang, 
trængte ind i dens Spalter og hvirvlede tilsidst en Sandmile 
op over den, Graven for Oldtidens ædleste Tanke.

<sp>Indtil Jesu Tid havde</sp> Jødedommen tappert holdt Stand mod den 
egentlige <sp>Stjernetydning</sp>. Af Jesus selv er ikke opbevaret 
noget Ord, der kunde tyde paa Tilslutning hertil<footnote>Jesu Ord: 
<sp>Lukas</sp> 21, 25. <sp>Matthæus</sp> 24, 29-30 og 
<sp>Markus</sp> 13, 24-25., er for almindelige til, at deraf kan 
drages nogen Slutning med Hensyn til Tro paa Stjernetydning.  
</footnote>. Men efter hans Død optog hans Tilhængere den. Som bekendt paastod 
Forfatteren til Matthæus Evangelium, at Jesu Komme var blevet 
varslet i Stjernerne og rettelig tydet af stjernekyndige i
Østerland, der i den Anledning havde begivet sig paa Vej og
ganske rigtigt ved Hjælp af Stjernen fundet Jesusbarnet i 
Bethlehem, hvor de havde tilbedt det.<footnote><sp>Matthæus</sp> 
2 Kap.</footnote> Nogle har i 
denne Beretning kun set et fromt Sagn, af lignende historisk 
Værd som f. Eks. samme Forfatters Meddelelse om, at ved Jesu 
Død "opstod en

Mængde hensovede helliges Legemer, gik ud af Gravene, kom ind 
i Jerusalem og blev sete af mange".<footnote><sp>Matthæus</sp> 
27, 52-53. </footnote> Andre, hvoriblandt
Astronomerne Kepler og Ideler, har ment, at til Grund laa en
virkelig Begivenhed, idet Planeterne Jupiter og Saturn i Aaret 6
før vor Tidsregning traadte i indbyrdes Konjunktion og maatte
tage sig ud omtrent som een Stjerne. Hvis dette var den 
Begivenhed, hvortil der sigtedes, vilde heri ligge et Bevis blandt
mange andre for, hvad nu almindeligt antages, at vor Tidsregnings 
Begyndelse er sat nogle Aar for sent. Hvad der ledede Kepler paa 
denne Forklaring af Jesu Fødselsstjerne var, at han selv, Aar 1603, 
oplevede en lignende Konjunktion af de samme to Planeter, hvortil 
endnu kom den pludselige Tilsynekomst paa samme Plet af et af disse 
forunderlige, fiksstjerneagtige Legemer, der ligesom den af Tyge 
Brahe en 30 Aar tidligere iagttagne Stjerne steg til stor Klarhed 
og atter helt forsvandt. At dette maa have afgivet et sjældent 
pragtfuldt Skue, der nødvendigt maatte vække Opmærksomhed, er klart. 
Men selv om man med Ideler tænker sig kun de to Planeters 
Konjunktion som "<sp>Fødselsstjernen</sp>", saa stemmer Beretningen hos 
Matthæus vel med den astronomiske Beregning. Den 20de Maj Aar 6 
f. Kr. kom nemlig de to Planeter i Konjunktion, idet de stod 
hinanden kun een Grad nær i Stjernebilledet Fisken, der efter 
Stjernetydernes Antagelse netop var det Himmeltegn, under hvis 
Regimente Jødeland stod. De viste sig den Gang paa Morgenhimlen
før Solopgang. ("Vi have set hans Stjerne i Østen".) Og i 
Efteraaret gentog Konjunktionen sig den 27. Oktbr, og den 12. 
Novbr, ligeledes i Fiskens Tegn og med kun een Grads Afstand, 
men denne Gang om Aftenen paa den sydlige Himmel. Hvis Østens
Vismænd paa den Tid har opholdt sig i Jerusalem og faaet 
opgivet Bethlehem som det Sted, hvor Kristus skulde fødes, kunde
det for dem tage sig ud, som om Stjernen, der nu atter viste sig,
selv ledte dem mod Syd til Bethlehem.<footnote><sp>L. Ideler:</sp> 
Handbuch der Chronologie II (Berlin 1826). S. 399-409.</footnote>

Men hvilken af disse Forklaringer man end vil holde sig til,
staar eet og samme fast, at <sp>Forfatteren af Matthæus Evangeliet</sp>, 
i Strid med al gammel jødisk Skik, <sp>henter fra Stjernetydningen 
en Støtte for Betydningen af Jesu Komme</sp>. Og dette har saa meget 
mere at sige, som Forfatteren jo ikke skrev under det friske 
Indtryk af selve Himmelsynet, men mindst

en 30-40 Aar efter, da saa meget andet var foregaaet i Mellemtiden, 
og hin Begivenhed stod fjærn og glemt for alle, der ikke havde 
Interesse for Stjernetydning. En omtrent samtidig Forfatter i 
Talmud udtrykker i Modsætning hertil gammeldags Tro kort og 
fyndigt: "Israel staar ikke under en Stjerne, men under 
Gud alene".<footnote>Nedarim 32. Sabbath 156 a (citeret efter 
<sp>J. Hamburger:</sp> Real-Encyclopædie des Judenthums I 
Strelitz i M. 1896. Artiklen: "Sterndeutung"). </footnote>

<sp>Den Stjernetydning, hvortil de første Kristne sluttede sig, 
var ikke den gamle, babyloniske, men den yngre, ægyptiske</sp>. 
<sp>De valgte</sp> med andre Ord <sp>Solens Dag, Herrens Dag, til Ugens 
Festdag</sp>. Dette voldsomme Brud med det gammeljødiske kan 
forfølges tilbage til det nye Testamentes Skrifter. Johannes' 
Evangelium meddeler saaledes, at Jesu Disciple lige efter 
hans Død, "paa den første Dag i Ugen", var samlede inden 
lukte Døre, da Jesus med eet viste sig for dem. "Og otte 
Dage efter var hans Disciple atter derinde".<footnote>
<sp>Johannes'</sp> Evangelium 20, 19 og 26. </footnote> I
Apostlenes Gerninger hedder det om Pauli Ophold i Troas: "Da
vi nu paa den første Dag i Ugen var komne sammen for at bryde
Brødet, holdt Paulus en Tale i Salen, hvor vi var forsamlede".<footnote>
Apostlenes Gerninger 20, 7-8. </footnote>
I Pauli første Brev til Korintherne anbefaler han følgende Maade
at indsamle en Pengegave til de fattige i Jerusalem: "Paa den
første Dag i Ugen lægge enhver af Eder hos sig selv til Side og
opbevare, hvad han maatte finde passende, for at Indsamlingerne
ikke først skal ske, naar jeg er ankommen".<footnote>1. 
Korinthier Brev 16, 2 </footnote> Johannes' Aabenbaring 
indledes med: "Jeg var henrykt i Aanden paa Herrens
Dag og hørte bag ved mig en Røst"<footnote><sp>Johannes'</sp> 
Aabenbaring 1, 10. </footnote>. Justinus Martyr endelig
fortæller bestemt om de Kristne: "Paa den Dag, der kaldes 
Solens Dag, kommer alle i By og paa Land sammen. Dette sker,
fordi det er den første Dag, den, paa hvilken Gud, idet han gav
Mørke og Urstof Fylde, skabte Verden, og fordi vor Frelser,
Jesus Kristus, paa denne Dag opstod fra de døde. Thi paa Dagen
før Kronos' (Saturns) Dag korsfæstede de ham. Og paa Dagen
efter Kronos' Dag, det er Solens Dag, viste han sig atter for sine
Apostle og Disciple".<footnote><sp>Justinus Martyr:</sp> 
Apologia l, 67. </footnote>

Med denne Overgang til den af de fleste andre fulgte Tidsdeling 
og Tro paa Stjernernes Betydning havde Jesu Tilhængere gjort et 
afgørende Brud med det gamle jødiske. Hvor stærkt det nye brød 
paa, og hvor heftig Gæringen var, ogsaa indenfor de egentlige 
Jøders Kres, giver sig tilkende paa mange Maader, 

Den jødiske Historieskriver Josefus vakler saaledes mellem begge 
Opfattelser. Snart berømmer han Førerne for Nationalpartiet i 
Kampen mod Rom, fordi de ikke lod sig narre hverken af 
sværdlignende Stjerner eller af Kometer til at opgive Kampen.<footnote>
<sp>Josefus:</sp> de bello judaico IV 5, 3. </footnote>
Snart dadler han Jerusalems Forsvarere, fordi de ikke agtede 
3paa de synlige Tegn og Varsler om den kommende Ødelæggelse, 
vilde ikke tro derpaa, men var som forstenede, uden Sjæl og 
uden Øjne, døve for, hvad Gud viste dem<footnote><sp>Josefus:</sp> 
Antiquitates judaicæ 18, 6. 9. </footnote>. Under Jødernes 
senere Opstand mod Hadrian kaldtes deres Anfører for "Bar 
Kokba": Stjernens Søn; da Opstanden mislykkedes, haanedes 
han med Navnet Bar Korsiba: Løgnens Søn. <sp>For de Kristne var 
Loddet kastet med Antagelsen af Jesu Fødselsstjerne og 
Helligholdelsen af Solens Dag</sp>. Først da de senere selv havde 
vundet Magt, vaagnede de til Tvivl. Thi det var ikke saa nem 
en Sag at forlige Stjernernes Indflydelse med Guds Almagt, og 
de hedenske Dagsnavne syntes at staa i Strid med Kristentro.

*

Et endnu større Brud med det overleverede skete dog, da man 
<sp>erklærede Jesus for "Guds Søn</sp>". <sp>Man kom herved i Strid med det 
inderste og dybeste i hele den gamle Jødedom</sp>: Herren din Gud 
er een. Jesu egen Stilling til denne Sag er uklar. Der tillægges 
ham uforenelige Ytringer i begge Retninger. Lige saa sandsynligt 
som det er, at han begyndte med at betragte sig selv som 
"<sp>Menneskesønnen</sp>", der bragte det glade Budskab, at alle er Guds 
Børn, lige saa usikkert er det, om han har været i Stand til at 
fastholde dette Standpunkt rent og uforandret til det sidste. 
<sp>Thi netop Begrebet "Menneskesønnen"</sp>, det en Gang saa klare Udtryk 
for Mennesket i Modsætning til Gud, <sp>var selv begyndt at forvirres</sp>. 
Stormen udenfra var naaet ind og havde sat ogsaa dette i Bevægelse. 
Der er stor Forskel paa, hvad de to apokryfe jødiske Skrifter 
"Daniels Bog" og "Henoks Bog" forstaar ved "Menneskesønnen". Men 
Jesus kendte ikke blot det første Skrift; i de Taler, der i
Evangelierne tillægges ham, ytres der tydeligt nok Kendskab
ogsaa til det andet.<footnote><sp>R. H. Charles:</sp> 
The book of Enoch. (Oxford 1893). p. 42 fgg. </footnote>

For at forstaa hele <sp>den Omdannelse, der nu begyndte</sp>, maaske 
allerede hos Jesus selv, i hvert Fald pletvis i Literaturen
før ham og aabenbart i det nye Testamentes Skrifter, hvorved
det gamle Begreb om een Gud maledes til intet for at afløses af
et nyt, maa man lægge Mærke til, at <sp>Stormen kom fra to Kanter</sp>, 
om end begge mod Vest, fra <sp>Stoicismen og fra Ægypten</sp>.

<sp>Stoikerne</sp> havde for at vinde Forstaaelse af Guds Væsen ligesom 
spaltet det i to, sondret mellem det rene, hvilende Guddommelige 
og dettes første klare Form: Tanken, Fornuften, det spiredygtige 
<sp>Ord, Logos</sp>. Herved var der peget hen paa en Forhistorie forud 
for Verdens Tilblivelse, hint oprindelige Tidspunkt, hvor Gud 
ligesom saa sig selv, blev sig selv bevidst. Det er 
Forestillingen om <sp>denne første Todeling</sp>, der, da den naaede til 
Jødeland, gav sig Udslag i den nye Lære i Henoks Bog om 
"Menneskesønnens" Forudtilværelse. "Før Solen og Himmeltegnene 
blev skabte, før Himlenes Stjerner blev til, var hans Navn nævnet 
for Gud". "Han er bleven udvalgt og skjult før Verdens Skabelse". 
"Hans Stilling hos Gud har bestandigt overgaaet alt i Oprigtighed". 
"Hos ham bor Retfærdighed". "Hos ham bor Visdoms Aand" o. s. v.<footnote>
<sp>A. C. Larsen:</sp> Paulus og Kristus S. 63-66. </footnote> 
Iblandt de nytestamentlige Skrifter fik denne stoiske Todeling sit 
klareste Udtryk i Johannes' Evangelium, hvor den græske Tanke om 
Logos og den jødiske om Messias forenes saaledes: "<sp>I Begyndelsen
var Logos, og Logos var hos Gud og Logos var Gud</sp>". "Alle Ting er 
blevne til ved Logos og uden det er intet blevet til af det, som 
er. I Logos var Livet, og Livet var Menneskenes Lys. Og Lyset 
skinnede i Mørket, men Mørket begreb det ikke." "<sp>Og Logos er 
bleven Kød og har boet iblandt os</sp>, og vi har set hans Herlighed, en 
Herlighed som den enbaarnes af Faderen, fuld af Naade og Sandhed"<footnote>
<sp>Johannes'</sp> Evangelium l, l-5. 14. </footnote>.

Det er sandsynligt, at Forfatteren til Johannes' Evangelium har 
kendt sin lærde Forgænger, der var Jesus af Nazareths lidt ældre 
samtidige, <sp>Jøden Filo i Alexandria</sp>.<footnote><sp>J. 
Drummond:</sp> Philo judæus or the jewish alexandrian philosophy 
(London 1888). I-II. -- <sp>E. Zeller:</sp> Die Philosophie 
der Griechen III Theil 2te Abtheilung (2te Aufl. Leipzig 1868). 
S. 230 og 293.</footnote> Ogsaa denne var 
greben af den stoiske Todeling i Gud og havde søgt at udtrykke 
den omtrent paa samme Vis som senere Forfatteren til Johannes' 
Evangelium, idet han skelnede mellem Gud i og for sig og hans 
virkende Kraft, hvilken Filo havde kaldt Logos og

betegnet som Mægleren mellem Gud og Verden, som Guds 
Stedfortræder. Men Filo var som bosat Jøde i Alexandria 
kendt ikke blot med Jødedommen og den græske Filosofi, hvilke 
to han søgte at samarbejde, men tillige med den ægyptiske 
Tankegang, under hvis Paavirkning han rimeligvis havde levet 
fra Barn af. <sp>Et af de ægyptiske Grundbegreber i Opfattelsen 
af Gud</sp> var imidlertid Treenigheden: <sp>Fader, Moder, Søn</sp>. 
Uvilkaarligt søgte da <sp>Filo</sp> at faa ogsaa dette Begreb med, og 
hvor stridende det end maatte være mod hans Bestemmelse af 
Gud som en Tohed, <sp>lærte</sp> han tillige <sp>en Treenighed</sp>. <sp>Gud var 
Faderen, Visdommen Moderen, Logos Sønnen</sp>. Det gik den unge 
Kristendom som det var gaaet Filo. Den fra Alexandria 
udstraalende ægyptiske Paavirkning var for stærk. <sp>Ogsaa 
Kristendommen maatte lidt efter lidt bøje sig for 
Treenighedslæren</sp>, der endnu Aarhundreder efter, da Jerusalem 
forlængst var ødelagt, vedblev at strømme ud fra Skolen i 
Alexandria. Forgæves forsøgte senere en Skole i Antiochia at 
hævde det gammeldags, ædrueligere Syn paa Guddommen. De 
Vaaben, legemlige og aandelige, der stod til Ægypternes 
Raadighed, var de kraftigste. <sp>Treenighedslæren</sp> sejrede.

*

<sp>Det er denne Bevægelse, hvis første Spirer alt lader
sig tilsyne i det nye Testamentes Skrifter</sp>. Skøndt 
<sp>Overgangen fra Enhedslæren til Tohedslæren her er det
mest fremtrædende Træk</sp>, og næppe nogen, der var ukendt
med den senere historiske Udvikling, vilde falde paa at 
fremhæve Treenighedslæren som karakteristisk for det nye 
Testamentes Forfattere, saa spores her dog alt Paavirkning 
af den ægyptiske Trang til en Gudefamilje paa tre. 
Ligeledes er den ægyptiske Lære om, at Gud lader sig til 
Syne paa Jord og hertil benytter sig af <sp>Jomfrufødsel</sp>, 
allerede ved at trænge igennem. Derimod er der paa et 
enkelt Punkt en bestemt Indsigelse mod ægyptisk Tankegang. 
<sp>Ingen af de tre Personer i Guddommen er en Kvinde, de er 
alle tre Mænd</sp>. Dette var uden Tvivl et Udtryk for en dybt 
indgroet, jødisk Utilbøjelighed til at tænke sig Gud som 
Kvinde eller Gud som staaende i

ægteskabeligt Forhold til nogen. Denne Opfattelse var saa 
rodfæstet, at den ikke lod sig rokke og sluttelig gik af med 
Sejren. Det kunde muligt paa Græsk falde naturligt at kalde 
Visdommen, "Sophia", for Faderens Hustru. For Jøder var det 
umuligt at opfatte den hellige Aand som en Kvinde. Den maatte 
være en Mand. Det fik saa henstaa som en evig Gaade, 
hvorledes Sønnens Fødsel fra Evighed var foregaaet. At der 
dog ogsaa paa dette Punkt havde fundet en Kamp Sted, og at 
det lige i Begyndelsen var lykkedes Ægypterne at overmande 
Jøderne, kunde muligt fremgaa af et Brudstykke af "Hebræernes 
Evangelium", der er bevaret af Origenes. Her taler nemlig 
Jesus saaledes: "Den hellig Aand, min Moder, tog mig nylig 
ved et af mine Haar og bar mig til det store Bjerg Tabor".<footnote>
<sp>Origenes:</sp> Commentarium in Joannem. Tom. II Cap. 6. 
(Scripta omnia: Tom. IV. Paris 1759). Pag. 63-64: "Quod si quis 
Hebræorum Evangelium proferat, in quo Servator ipse hoc dicit: 
Modo accepit me mater mea, sanctus Spiritus, uno capillorum
meorum et me in montem magnum Thabor portavit" </footnote>
Som det nye Testamente viser, sejrede dog sluttelig Jøderne 
fuldstændigt. End ikke ved Sønnens jordiske Fødsel kunde den 
jødiske Tanke forsone sig med nogen Delagtighed fra Faderens 
Side. Det er næppe tilfældigt, naar baade Forfatteren til 
Lukas' og til Matthæus' Evangelium angiver den hellige Aand 
som Jesu Fader. I Lukas' Evangelium siger Englen til Maria: 
"Den hellige Aand skal komme over Dig og den højestes Kraft 
skal overskygge Dig; derfor skal ogsaa det hellige, som skal 
fødes af Dig, kaldes Guds Søn".<footnote><sp>Lukas</sp> 
1, 35. </footnote> Og i Matthæus'
Evangelium hedder det endnu tydeligere: "Men Kristi Fødsel
gik saaledes til. Da hans Moder Maria var trolovet med Josef,
fandtes hun, førend de kom sammen, at være frugtsommelig af
den hellige Aand".<footnote><sp>Matthæus</sp> 1, 18.</footnote>

<sp>Med Antagelsen af Jesus for Guds enbaarne Søn var hele hans 
Betydning forrykket</sp>. Tidligere havde denne bestaaet i hans 
Liv og i hans Lære, der handlede om eet og samme: Kærlighedens 
afgørende Magt, det Baand, der binder alle Mennesker til Gud. 
<sp>Nu kom det ikke længer an paa at følge hans Fodspor, men paa 
at tro paa ham</sp>. Tidligere var det <sp>Kærligheden</sp>, der aabnede 
Vejen til Himlenes Rige, nu blev det <sp>Troen</sp>. Og dette blev det 
i stedse højere Grad, jo mere man kunde holde den hele Sag ud 
fra sig, faa Blikket op for den i Sandhed verdenshistoriske 
Begivenhed, som her var foregaaet. Thi det drejede sig ikke 
om, hvorvidt Du og jeg efter fattig Lejlighed søgte at vise 
Kærlighed, nej, <sup>det, der var sket, var en uhyre Begivenhed, 
noget i Gud selv</sup>. Gud havde sendt 

sin eneste Søn til Verden for at frelse, hvad der kunde frelses,
"paa det enhver, der tror paa ham, ikke skal fortabes, men have 
et evigt Liv". Ja, for <sp>den fjærneststaaende af Jesu Tilhængere</sp>, 
den, der ikke havde kendt ham i Live, <sp>Paulus, blev hele hans Liv 
og Lære ligegyldig overfor den ene Hovedbegivenhed, hans Død</sp>.<footnote>
<sp>A. C. Larsen:</sp> Paulus og Christus. </footnote>
Thi Gud havde ofret sin eneste Søn for Verdens Skyld; ved hans Død 
paa Korset var Retfærdigheden sket Fyldest, og Syndsforladelse 
erhvervet enhver, der, ved Tro herpaa, vilde tage Del i den 
himmelske Naade. Af egen Magt derimod formaaede man intet; 
Mennesket var ondt fra Fødslen af; <sp>det ene saliggørende var 
Troen paa Kristi Offerdød</sp>, og selv denne Tro var ikke af egen 
fri Vilje, men kun af Naade.

Hvilken uhyre Afstand mellem hin Kærlighedens glade Travlhed, 
Galilæerens milde Tale om den guddommelige Husholdning, hvor 
intet gaar til Spilde, men alt har Livskraft: Enkens Skærv, 
den fortabte Søns Anger, Arbejdet i den sidste Time, den
faldne Kvindes tavse Ord -- og saa <sp>denne nye Lære, hvor det 
hele var forvandlet til Teologi</sp>! Kun mod Forevisning af 
Troens uddelte Almissetegn fik man her Adgang til Livets
Festspil. Og dette bestod i Synet af den guddommelige 
Gladiatorleg, ja end ikke af Legen selv, men kun af Kirkens 
store Panoramabilled deraf med den prangende Paaskrift: 
"Guds indre Historie, Verdens Løb".

Netop de dybere Aander maatte stærkest føle Manglerne ved
det nye. <sp>Fra de to ædleste Fortolkere af det ny</sp>e, 
Forfatteren til <sp>Johannes Evangelium</sp> og <sp>Paulus</sp>, <sp>stjæler</sp> sig
derfor ogsaa stundom <sp>det dybeste Suk, Sukket over at have 
faaet Stene for Brød, Tro for Kærlighed</sp>. I Johannes-Evangeliet, 
-- denne vidunderlige Fremstilling, hvor
Fortællingen saa ofte svæver op fra Jorden, og Tanken taber 
sig i Rytmer, medens bestemte Dobbelttoner: Lys og Mørke, Gud
og Verden, Aand og Kød, som Klang af Kirkeklokker paa engang
kalder og dysser Stemningen, -- selv i denne Fremstillingsform,
som skabt til at indringe det nye, bryder stundom <sp>et 
Virkelighedsglimt</sp> igennem, <sp>bortvejrer i et Nu al taaget Tale 
om Tro og besegler som i et Kys en langt dybere Forstaaelse</sp>. 
Jeg giver eder et nyt Bud, at I skal elske hverandre,

at ligesom jeg har elsket eder, skal I ogsaa elske hverandre. 
Derpaa skal alle kende, at I er mine Disciple, naar I har 
Kærlighed til hverandre".<footnote><sp>Johannes'</sp> 
Evangelium 13, 34-35. </footnote>

Ligesom Forfatteren til Johannes-Evangeliet her en kort Stund
skyder alt til Side, aabner Troens Lukke for at indaande Luft,
saaledes gør Paulus en enkelt Gang det samme. Ingen har som
han kæmpet Troens Sag, med alle sine rige Midler søgt at vise
denne Vej som den eneste Adgang til Gud, og dog undslipper
der ogsaa ham i et ubevogtet Øjeblik en hel anden Bekendelse,
den jublende Hymne til Kærlighedens Pris: "Talede jeg med
Menneskers og Engles Tungemaal, men havde ikke Kærlighed, da 
var jeg et lydende Malm eller en klingende Bjælde. Og havde
jeg Profetiens Gave og kendte alle Hemmeligheder og al Kundskab, 
<sp>ja havde jeg al Tro</sp>, saa at jeg kunde flytte Bjerge, <sp>men havde 
ikke Kærlighed, da var jeg intet</sp>. Og uddelte jeg alt mit Gods 
til de fattige, og gav jeg mit Legeme hen for at brændes,
men havde ikke Kærlighed, da gavnede det mig intet". -- "Saa
bliver da disse tre: Tro, Haab og Kærlighed, <sp>men størst af
disse er Kærligheden</sp>"<footnote><sp>Pauli</sp> 
1ste Brev til Korintherne 13, 1-3 og 13.</footnote>.

*

<sp>Hvorfor slaar denne Opfattelse af Kærlighedens Værd ikke helt 
igennem</sp>? Hvorfor hæves ikke denne ædleste Rest af Jesu 
Tankegang, der mer eller mindre tydeligt blinker paa Bunden 
af hver Apostelforkyndelse, hvorfor hæves den ikke op over 
Troens skjulende Vande og kommer atter til Ære og Værdighed? 
Ganske simpelt, fordi <sp>dette er umuliggjort af den sejrende, 
persiske Djævlelære</sp>. Alle disse Forfattere, der i et enkelt 
lykkeligt Øjeblik aner Kærlighedens Magt, er først og fremmest 
gennemtrængte af Tidens store, tredje Yndlingstanke, den mest 
betagende af dem alle, Læren om det ondes Magt, om Syndens og 
Djævelens Uimodstaaelighed. Naar Djævelen er denne Verdens 
Fyrste, naar "Verden" selv er bleven ond og <sp>alle Mennesker 
siden Syndefaldet gennem Arvesynden kun i Stand til at synde, 
hvorledes skulde saa nogen kunne vise Kærlighed</sp> selv i det 
mindste Stykke? Dette blev jo netop Kristendommens 

Grundforudsætning, at <sp>ingen af sig selv kan gøre noget godt</sp>, men 
<sp>alt faas kun af Naade gennem Tro</sp>. Og dette var selvindlysende. 
Thi hvorfor skulde Gud ellers have behøvet at hengive sin 
enbaarne Søn for Verden? Gennem denne Ringslutning udestængtes 
den oprindelige Tillid til menneskelig Godhed og Barmhjertighed.
<sp>Kristi Guddommelighed for udsatte Djævelens Verdensherredømme og 
begge udelukkede Menneskenaturens Ufordærvethed</sp>.
<sp>
Alexandria var Brændpunktet for alle Tidens Hovedtanker</sp>: 
Stjernetydning, Treenighedstro og Djævlelære. Herfra kogte de 
over, bredte sig og indgik særligt en inderlig Blanding med den 
unge Kristendom. En fjerde Tanke kom til, ligeledes over 
Ægypten. Rimeligvis efter indisk Mønster, hvor Buddha jo
havde lært noget lignende, begyndte man at anse hvert Forhold
til den onde Verden for en Synd og søgte en renere Form for
Tilværelse gennem Livet som <sp>Eneboer</sp>. Herved grundlagdes den 
senere saa mægtige <sp>Klosterbevægelse</sp>.

<sp>I Jesu Lære om Kærlighed havde Oldtiden udfoldet sin skønneste 
Blomst</sp>. Epikuræernes og Stoikernes Opfattelse af Menneskeheden 
som det store Brodersamfund og den enkeltes Opgave at hengive 
sig selv som Offer havde her fundet sit reneste, sit 
inderligste Udtryk. Thi Epikuræernes Venskab og Stoikernes
Pligtopfyldelse tændtes først indenfra ret i Brand ved <sp>Jesu Lære
om Menneskets Kærligned, der stammer fra Gud</sp>. Det er et 
Spørgsmaal, om ikke denne Jesu Tankegang maaske ved at være 
fremstaaet under lykkeligere Forhold vilde kunne have faaet en 
blidere Skæbne. Straks indpodet paa den græske Opfattelse af 
Verden som det skønne Kunstværk, vilde den maaske have været i 
Stand til at skabe en ny Art af Bevægkraft, til at udspænde og 
løfte Mikrokosmernes Kugleformer uden samtidigt at sprænge dem. 
Men det faldt i dens Lod at fremspire paa semitisk Grund og paa 
en Tid, hvor optrækkende Vejr fra tre Kanter hurtigt skulde 
tilfyge dens værnløse Voksested.

<sp>Det gik da Jesu Lære som det var gaaet ham selv</sp>. <sp>Ogsaa den blev 
korsfæstet</sp>, fordi den havde ment sig selv eet med Gud, 
korsfæstet, <sp>efter at først al Kærlighedens Indhold var brændt 
ud i Smerte, Smerte over Verden, Smerte over sig selv</sp>, det er: 
<sp>over Gud</sp>. Thi fra den Stund 

Guds Kærlighed under Datidens Forudsætninger blev betegnet
som Lærens Indhold, var dennes Dødsdom udtalt. <sp>Naar</sp> nemlig
<sp>uendelig Kærlighed hældtes i saa skrøbelig en Beholder som 
en Lysets Gud, der havde sin Modsætning i Mørkets Gud, 
Djævelen</sp>, saa <sp>maatte</sp>, selv om det hele tættedes ved 
Treenighedslæren, Indholdet bryde igennem og <sp>Formen 
sprænges</sp>. Hvor maatte ikke en saadan Gud føle Smerte over 
sit eget ufuldkomne Værk, Verden, der var endt i Synd! Og 
det hjalp ikke, at han hengav sin Søn, sig selv, som Offer
for at frelse den, thi Djævelen kunde dog aldrig vindes. Kunde
han det, saa havde det hele jo kun været en Farce og Guds 
Menneskevorden unødvendig. Nej, naar Tanken om Gud som 
Kærlighed gennemførtes, maatte nødvendigt i den evige Kærligheds
Indre bestandigt tone den bitreste Selvanklage, Skaberen maatte
pines af Skrigene fra Helvede, <sp>den guddommelige Kærlighed selv 
brænde ud i Smerte</sp>, saalænge blot en eneste endnu kunde sige: 
Min Gud, min Gud, hvi har du skabt og forladt mig!

Naar Kærligheden var udbrændt, hang paa Korsets Stillads
kun forkullede, udbrændte<sp> Fortidsrester tilbage</sp>, saaledes
den ældgamle, raa <sp>Forestilling om en Hævnens Gud</sp>, der, da 
han ikke kunde faa Ram paa sin Modstander, Djævelen, dræbte 
sin egen Søn, for at -- Retfærdigheden skulde ske Fyldest. 
<sp>Oldtidens Udvikling</sp> var hermed gaaet i Knude. Den var <sp>endt, 
hvor den var begyndt, med Menneskeoffer til Mørkets Magter, 
og denne Gang var det Gud selv, der ofrede sin 
menneskeblevne Søn til Sone for det onde</sp>.

Her syntes ingen Udvej aaben. Thi <sp>enten var Gud almægtig, 
og saa var der ingen Djævel. Eller ogsaa var der en Djævel, 
men saa var Gud ikke almægtig</sp>. -- Og Dag og Nat afløste 
uafbrudt hinanden, uden at give Svar. Lysets Gud forblev 
sammenkoblet med Mørkets.

Forgæves søgte fromme Mennesker at komme Gud til Hjælp ved 
at erklære hele Verden for et Intet, et Skin, der kun
opretholdtes ved Guds bestandigt gentagne Skaber-Bliv. Den
sunde Fornuft saa Sagen klarere: <sp>Af Verdenshallens tre
Bestanddele havde Gud fremdeles kun den ene, Himmelloftet 
inde. Djævelen havde hele Stuen og Kælderen, Helvede, inde, 
og det var ikke lykkedes Gud ved at</sp>

<sp>sende sin Søn til Jorden at opnaa nogen nævneværdig
Forandring i denne Magtfordeling</sp>. Hvor meget Gud gennem 
Stjernernes Gang formaaede at udrette paa Jorden, fik staa
hen. Men vilde han gøre sin Vilje for Alvor gældende hernede,
var han henvist til det sidste og eneste Middel: at stikke 
Ild paa og brænde den ganske Verden af for herved muligvis 
at indebrænde sin Modstander.

Alle disse Tanker, der paa forskellig Vis maatte sysselsætte
de enkelte, stivnede af og frøs fast som Skranker, da man, efter
i Aarhundreder at have ladet de dannede saa nogenlunde raade
sig selv i religiøs Henseende, <sp>atter indførte Kirketvang,
Kristendommen blev Statskirke</sp>. Herved blev Bisperne mægtige 
Embedsmænd, <sp>Gentagelse af Kristi Offer et anset Erhverv, 
Spørgsmaal om Treenighed og Kristi dobbelte Natur at afgøre 
ved Statskløgt og Hofintriger</sp>. Det var Oldtidens sidste 
Kuldegys; dens Tid var omme. Dens ædleste Tanker var spundne 
ind og vinterdækte. Folkevandringernes Storm og Slud begyndte.

*

Med <sp>Folkevandringerne</sp> indtraadte <sp>en Istid i den evropæiske 
Aandsudviklings Historie</sp>. Medens nordfra kommende, raa Folk 
som stride Snefog og fremskydende Isbræer afskurede Evropa, 
veg Vaartid og Blomstring til fjærne, lykkeligere Egne mod øst. 
I Evropa frøs Fortids Kulturformer bort. Kun en eneste Frugt 
blev hængende glemt tilbage. Bitter, runken, stærktfarvet. 
Det var <sp>Oldtidens beske Høstbær, Kirken</sp>. Ganske naturligt 
vakte den de nye Folks Forbavselse. Dens Farveglød, dens 
fremmede Smag, dens sejge Haardhed fremlokkede Beundring. 
Og uvilkaarligt blev den sære Frugt et kosteligt Fund, et
signet Bud fra Livets og Lysets Hjem.

Middelalderen i Evropa frembyder da det Særsyn, at en enkelt,
overgemt Rest fra en fremmed, vidt fremskreden Kultur blev de
nye Folks mystiske Klenodie. Kirken -- ikke et Udtryk for deres 
egen, hjemmevoksede Tankegang, længselsbaaren, sammensat og 
dog ensartet, men et fremmed, uforstaaeligt Brudstykke -- 
<sp>Kirken blev den aandelige Leder og delvis den verdslige Herre. 
Herved undergik baade Folk og Kirke </sp>

<sp>en Forandring</sp>. Disse Folk, der med stolt Mod havde traadt
Romerriget under Fødder, disse Folk, hvis Styrke netop laa i
deres fribaarne Selvtillid og Kraft, fandt sig med forunderlig
Myghed i paa et afgørende Punkt at give Afkald paa deres hele
Myndighed. De lod sig behandle som Børn, blev virkelig til Børn,
der artigt lod sig anvise af Kirken, hvad de skulde bestille. De
kunde surmule, naar den var for streng, juble, naar den gav Lov
til at gaa paa Korstog og lege Røvere. Men de lystrede.

Omvendt blev ogsaa <sp>Kirken forandret</sp>. Det udlevede, bitre, 
paastaaelige, der havde udgjort dens Særpræg som Oldtidens 
svage sidstfødte, faldt bort eller dog dæmpedes. Den fik
Fylde og Sødme ved Nattefrost; der lod sig lave Vin af dens
Slaaen. Og frigjort for al Kontrol af jævnbyrdige Magter, strakte
den sig nu frit, følte svunden Fortids Kræfter risle i sig. <sp>Den
var ikke længer blot den kristne Kirke, men al Kirke lige fra den 
graa Oldtid</sp>. Den var <sp>atter de hemmelige Tryllemidlers, 
Besværgelsernes Hjemsted</sp>.<sp> Dens Naademidler var jo Trylleri, 
hvorpaa den selv troede</sp>, og i umærkelige Overgange gennem det 
fromme Bedrageri lige op til den henrykte Skuen af Gud strakte 
sig dens Væsen. Idet den stadigt gennem sine Tjenere rekruteredes 
fra de Folk, som den beherskede, blev den paa engang et ubevidst 
Udtryk for disses Trang og en skarp Modsætning til dem og deres. 
Den tog sig af dem, sørgede for dem, oplærte dem og blev selv 
næsten et glad Barn i dem. Men samtidigt var <sp>dens bitre 
Hemmelighed, at alt</sp>, hvad den saaledes udøvede, <sp>var Bedrag</sp>. 
Thi Verden og dens Goder var intet, kun Djævelens Blændværk. Om
man mættede den hungrige, klædte den nøgne, gjorde man dem derved 
ikke noget godt. Og dog higede Kirken selv, med en hidset Oldings 
Begær, just i denne Verden efter Riget, Magten og Æren.

Den besynderlige Gamling, hos hvem Middelalderens Folk gik i 
Skole, var, hvad Lærdom angik, kun for en Degn at regne. Selv 
om han ved Flid og utrættelig Øvelse drev det til at kunne
tage "Troen" paa enhver Led og skolastisk sønderdele den i alle
dens Enkeltheder, saa indskrænkede hans Omraade sig hertil.
Ladt alene tilbage, løsreven fra hele det Samfund, hvor han selv
engang havde gaaet i Skole, savnede han Lejlighed og Evne til

paa andre Omraader at kunne udvide sine Kundskaber. I 
Begyndelsen mærkedes dette maaske ikke saa meget, men 
bestandigt mere, jo længere Tid der gik. Med Skamme maatte 
han tilstaa, at han end ikke besad saa meget som Oldtids-
Præsternes Himmelkundskab. Romerkirken formaaede ikke selv 
at udregne Almanaken og bestemme sine egne Festtider. Den 
maatte sende Bud til Araberne i Spanien for at faa Oplysning 
om, hvorledes det hvert Aar stillede sig.

Var Kirkens Himmelkundskab saaledes kun ringe, saa svandt
Afstanden mellem Himmel ogjord ind i Forhold hertil.<sp> Aldrig
havde der</sp>, end ikke i Jødernes Dage, <sp>været saa trangt i
Verdensstuen, saa lavt til Himmelloftet, som i Middelalderen</sp>. 
De to Lamper i Loftet tændtes vel som sædvanlig Dag og Nat; 
og Kirken var vel ogsaa med til med Salmer, Løjer og Vievand 
at fejre Solens Genkomst og den længste Dag. Men de to Lamper 
var blevne saa underligt smaa. De fem andre, som man i Syden 
havde lagt Mærke til, synede mindre og mindre jo højere man kom 
mod nord. Og alle havde de skiftet Værdi, de gjaldt ikke mere end 
Jesu-Krybben, der stilledes op ved Jul, Helligtrekongers-Stjernen, 
Stagerne ved Kyndelmisse og alle de andre Sager, der gemtes Aaret 
rundt som andet Skrammel oppe paa Loftet. De var ligesom disse 
egentlig ingenting i sig selv, men kun en kort Tid noget, naar de 
brugtes i Troessager. De hørte ligesom disse paa en Maade <sp>Degnen</sp> 
til, thi det var ham, <sp>Paven i Rom, der ejede Nøglerne til Loftet, 
til Himlen</sp>. Gud havde jo selv sagt: Hvad du binder paa Jorden, 
skal være bundet i Himlen, og hvad du løser paa Jorden, skal være 
løst i Himlen. Gud og Kristi Statholder paa Jorden var i enhver 
Henseende enige, naar det gjaldt om, hvem der skulde have Lov til 
at komme fra Jorden op i Himlen. Vejen gik over Rom.

Lavere end hos Jøderne, mere ubønhørligt end hos Kineserne laa da 
i Middelalderen Himlen ned over de evropæiske Folk. Og Rædselen 
blev heftig, Trangen til Forbedring indlysende, da man henimod 
Middelalderens Slutning mente at have opdaget, at der var 
Bedrageri med i Spillet. Som en uredelig Vært skulde Degnen have 
indrettet Himlen ligesom Loftet paa en Himmelseng til ved en 
hemmelig Mekanisme at kunne skrues ned og kvæle hver Gæst, der 
ønskedes ombragt. Man kom under Vejr

med, at Bandbuller udstedtes i egennyttige Øjemed. Reformationen, 
Zwinglis, Calvins, Luthers, var indespærrede, frygtsomme Rejsendes 
Raab om Lys og Luft.

*

Medens der saaledes var lavt og kvalmt i Evropas snævre
Skolestue Middelalderen igennem, trivedes Fremskridt og 
Friluftsliv andetsteds. Det var <sp>det</sp> begavede <sp>arabiske Folk</sp>, 
der tog Arven op efter Grækere, Romere og Jøder og førte 
<sp>Menneskehedens fælles Sag et Par Skridt videre fremad</sp>.
Samtidigt indhegnede det <sp>et nyt Verdensrige</sp>, der, -- 
omfattende alle Semiter og mod øst desuden Perserne, mod 
vest Spanien, -- <sp>strakte sig i en lige Linje fra Indien til 
Atlanterhavet</sp>. Hvad der udgjorde dette Riges Styrke, trods 
Udstrækningen, var Ensartetheden af dets Himmelforhold. Det 
omfattede <sp>lutter Lande, hvor Maanen tog sig ens ud. Det
blev Halvmaanens Hjem</sp>.

De Tanker, som Araberne arvede fra Oldtiden, var: Humanitet, Stjernetydning,Treenighed, Guds Menneskevorden og Djævlelære. 
Disse var, som vi har set, ved Oldtidens Slutning gaaede i
Knude i den kristne Statskirke. Det blev Arabernes Fortjeneste
atter at rede dem ud fra hinanden. Som næsten altid var det
<sp>Himmelforholdene, der viste Vej</sp>.

Arabien er mere end de fleste andre Lande henvist til Himlen
alene. Solen kan brænde som i Indien, men den fremkalder ikke
som her en yppig Plantevækst, den gløder kun et umaaleligt 
Sandhav. Landet er for største Del Ørken, ubeboeligt, een eneste 
Trang til et bedre hinsidigt. Og dog maa det befærdes, 
gennemstrejfes paa de lange, møjsommelige Ridt fra de fjærne 
Oaser til de enkelte, spredte Byer. Der holdes Rast om Dagen. 
Først naar Maanen stiger frem, tegner den lange Karavanstribe 
sig, een for een og dog i Flok, hastigt og dog med Ro, mens 
Maanestraaler kysser Skyggerne bløde i det vigende Sand. <sp>Et 
saadant Land prædiker Nøjsomhed og Tro paa en anden Verden</sp>, 
alt imens det paa engang slapper og spænder Kraften.

Den anden Verden, hvorledes ser den ud? Natten viser jo
dens Billed; en Himmelsal, højere, dybere end Dagens, 

maanebelyst, stjernebesaaet, og med de funklende fem paa 
straalende Vandring. Det er Allahs Sal. Og under den slaar 
engang hans Troende Lejr, Telt ved Telt. Ikke som nu enten 
lummerhedt, med skoldet Kamelsved, eller bitterligt koldt 
imod Morgen. Nej, Luften er altid mild og sval, Bunden 
Grønsvær, Teltet skyggende Løvsal. Og mens friske Kilder 
risler, skaber Gud bestandigt paany af Mandens Ribben som i 
Tidernes Morgen den unge Kvinde, Mandens Lyst, Havens ypperste 
Frugt, den guddommelige Lædskedrik for Længsel og Attraa.

Af Billeder som disse var Muhamed og hans sejrrige Skarer
fyldte, af Billeder som disse voksede Arabernes aandelige Syn
frem. I Vesterland har man ofte vrangvilligt holdt sig til enkelte
Dele heraf for saaledes at faa lettere Ram paa det hele. Man har
søgt at drage Arabernes faste Tro paa et hinsides ned ved at
fremhæve den stærkt kødelige Farvetone, særligt Forestillingen om 
de evig unge Houris. Men var de samtidige kristne Forestillinger 
da renere? Fradrages den fælles Forestilling om at tilbringe 
Evigheden med Lovsang til Guds Pris, blev hos de Kristne den særlige Adspredelse tilbage at fryde sig ved de overvundne Modstanderes, de 
evigt fordømtes Skrig. Af disse to Forestillingsarter var Glæden 
over Houris vistnok den uskyldigste.

Retningen af <sp>det Fremskridt, som Menneskeheden gjorde under 
Arabernes Ledelse</sp>, lader sig kortest betegne ved: <sp>religiøs 
Tolerance</sp>. Dette var ogsaa det Punkt, hvor Datidens Begreb om 
Menneskepligt trængte stærkest til at eftergaas. Siden 
Kristendommens Komme havde saavel dens Modstandere som dens 
Tilhængere vænnet sig til at tage lige haardhændet og plumpt paa 
dette Forhold. Naar Araberne her slog ind paa en anden Vej og tog 
Grundforestillingerne op til fornyet Prøvelse, var det i Virkeligheden, 
fordi <sp>deres Himmelsyn var forskelligt fra de Kristnes</sp>.

<sp>Kristendommens hvilede ensidigt paa Solen</sp>. Fra Ægypten, hvor 
Solen havde spillet saa enestaaende en Rolle, havde 
Kristendommen laant sin Lære om <sp>Treenighed (Sol, Maane, ny 
Sol)</sp> og om <sp>Guds Fødsel paa Jord (Sommersolhverv med 
Nilstigning)</sp>. Fra Persien havde den hentet sin Lære om <sp>Godt 
og Ondt, Gud og Djævel</sp>, der jo var de indre sjælelige <sp>Aftryk 
af Dagens Sollys og Nattens Mørke</sp>.

<sp>For Maanen var der kun en liden og ubetydelig Plads i disse 
to Himmelsyn</sp>, og den indsnævredes mere og mere. Derfor kunde 
ogsaa Gudmoder nogenlunde let skifte Køn ved Udvandringen 
fra Ægypten og blive til den mandlige Helligaand, den, som en 
Følge heraf, mindst tydelige Person i den kristne Treenighed.

Denne Kristendommens Grundforudsætning, Sol eller ikke Sol, 
Gud eller Djævel, slog bestandigt stærkere og stærkere
igennem Læren. I dennes fuldt udviklede Form var det netop
den skarpe Modsætning, der bar det hele. <sp>Thi Guds 
Menneskevorden</sp>, Kristi Komme til Jorden, <sp>var betinget af, at
Verden var bleven ganske ond</sp>. Og Djævelen selv var 
uforbederlig, Helvedspinslerne evige, thi ellers havde jo saa stor en 
Foranstaltning som selve Guds Fødsel paa Jord ikke været
nødvendig. <sp>Netop i Modsætningen i dens Skarphed laa Forklaringen</sp>. 
Kun i den Udspiling, der førte til den afgørende Brist, laa 
Sandheden. Enhver <sp>Art Tolerance var i sin Bund Fornægtelse</sp>.

Anderledes for Araberne. For dem var ikke Solen den absolut
godtvirkende. Den sved jo Landet til Ørk. Saa var den mildere
Maane langt at foretrække. Den blev Folkets virkelige Ven, efter
den regnedes Aaret, Halvmaanen blev Muhameds Mærke. Heri laa der 
en vigtig Indrømmelse. V<sp>ar Nattens Himmellegeme det kæreste, saa 
var den skarpe Modsætning mellem Lys og Mørke, Dag og Nat hævet</sp>. 
For Araberne bestod den heller ikke, men jævne Overgange betegnede 
Afstanden mellem Yderlighederne, fra svidende Sollys til mildt 
Maaneskin, til maanefri Stjernebelysning, til den i Arabien saa 
sjældent bælgmørke Nat. Men hermed var givet en Anvisning paa et 
dybere Syn, det Syn, som Kaldæerne havde anet, men atter givet 
slip paa for at havne i blot Stjernetydning, det Syn, som Jøderne 
havde grebet, men saa ofte tabt paany for at nøjes med en blot 
Nationalgud: <sp>Synet af den høje Verdenssal, hvor hverken Lys eller 
Mørke, Sol eller Maane er øverste Herre, men alle kun Tjenere
for den ene, usynlige, evige Gud</sp>.

*


Idet Araberne, efter at være vaagnede til selvbevidst aandeligt
Liv, saa sig som Kaldæernes og Jødernes Arvtagere, rede til at
løfte og frugtbargøre Fortids Skat, var det første de blev klar 
paa, at <sp>den ægyptisk-kristelige Tilføjelse til Gudsbegrebet var 
en Forvanskning af dette</sp>. <sp>Gud er ikke delt i tre Personer</sp>, og 
det er grov Sanseliggørelse at tro den usynlige Gud aabenbaret, 
ja født paa Jord i Menneskeskikkelse. Vil Gud aabenbare noget 
paa Jord, forkynder han det simpelthen igennem sine Profeter. 
Af saadanne har han sendt mange, ligefra Moses til Jesus af 
Nazareth og den sidste og største, Muhamed. Men <sp>der er kun een 
Gud, og Muhamed er kun hans Profet</sp>.

Og ligesaa let havde de ved at opdage den persisk-kristelige
Forvanskning af Gudsbegrebet. Lys og Mørke, Dag og Nat, Gud
og Djævel er ikke lige stærke Magter, lænkede med Ryggen til
hinanden, som Siderne i et Blad dannende tilsammen det hele.
Nej, <sp>Lys og Mørke, Dag og Nat</sp>, Lønnens <sp>Englebud</sp> og Straffens 
<sp>Djævel</sp>, det er <sp>altsammen kun Tjenere hos den ene, usynlige, 
almægtige Gud</sp>. Kun Barnet og den ukyndige falder paa at antage 
Slaven, der straffer de skyldige med Stokkeslag, for Kalifen 
selv. Hver forstandig veed, at det blot er en Tjener, der 
udretter Kalifens Befaling.

Svarende til det ændrede Himmelsyn undergik ogsaa 
Humanitetsbegrebet en Forandring. <sp>Det højeste menneskelige</sp> 
blev hverken Epikuræernes Venskab, Stoikernes Pligtopfyldelse, 
Jesu af Nazareths Kærlighed eller de Kristnes Tro, men <sp>den 
praktiske Visdom, der mildt lod enhver ske lige Ret</sp>. Idealet
blev hverken den fintfølende Ven, den trofaste Arbejder, den 
opofrende Broder eller den stadige Bekender, kastet for vilde Dyr
og disputerende Medkristne. <sp>Idealet blev den klartskuende Kadi, 
Dommeren</sp>, der retfærdigt, skarpt og dog mildt forstaar at ramme 
Sagens Kærne, sondre mellem de ofte saa forviklede Udtryk for det 
guddommelige som det menneskelige Væsen.

Sit mægtige Udslag gav hele dette nye Syn sig i den brede
Bølge, der, strømmende ud fra Mekkas og Medinas hidtil ukendte
Egne, i kort Tid satte Kristendommens gamle Stamegne saavel
som Kaldæernes og Persernes Hjem, Ægypten og hele Nordafrika, 
under Vand. Som en mild og svalende Væde forfriskede den den 
ophedede Jord. Den nye Tankegang virkede ikke som

hidsende, berusende Vin, men klarede, livnede Sindet som 
Arabiens livsalige Mokkadrik. Naar man i Vesterland med 
Daddel har fremhævet, at den drog frem med Sværd, saa overser 
man, at dette er Verdensrigernes Værktøj. Men bagved Sejren 
viste sig etejendommeligt Særsyn, nyt og ubekendt, endog hvor 
Striden kun har staaet mellem forskellige Troessamfund 
indenfor Kristendommens fælles Landemærke. <sp>Den sejrende Kirke 
anerkendte mildt og fredeligt de overvundne, lod Kristne
som Jøder uantastet beholde deres Tro</sp>, drog Tolerancens
vide Grænseskel om alle, der blot var indenfor Monoteismen.
Og i Samklang hermed <sp>spirede i Arabernes Fodspor en Kultur </sp>
frem, ædlere, mildere, mere fintformet end nogen tidligere
af lige Udstrækning. Aldrig havde Spanien eller Sicilien været
blot tilnærmelsesvis saa ypperligt opdyrkede som i Arabernes
Tid. Medens Karl den Store døbte Sachser i tusindvis ved at
drive dem ud og drukne dem i Weser, trivedes forskellige 
Troessamfund fredeligt Side om Side i Cordova. Medens Frankrigs
Konge først som gammel lærte at skrive, herskede den fint 
dannede Harun al Raschid i Bagdad. Medens i Vesterland Troen
paa et Hinsides gjorde denne Verden plump eller øde, fostrede
samme Tro hos Araberne en udviklet Kunst og Videnskab og et
kraftigt Forsøg paa at se det kommende som en Fuldendelse af
det nærværende. Kristendommen ofrede Verden for Gud, Araberne 
saa just i dens Liv en Afglans af Guds Fylde.

Et lille, men betegnende Udtryk fik <sp>den arabiske Tolerance i 
Forholdet til Stjernetydningen</sp>. Som Kaldæernes Arvtagere 
dyrkede de denne med stor Iver. De holdt sig imidlertid ikke 
blot til den kaldæiske Form, men lagde sig ogsaa efter den 
ægyptiske. I Alexandria havde den store Forening af græsk
og østerlandsk Stjernekundskab jo haft sit Hovedsæde, og den
ypperste Astronom, Samleren af al Fortids og Samtids Viden,
var Ptolemæus, der havde virket her omtrent Aar 150 e. Kr.
Medens hans Navn nu er kendt af hver Skoledreng Verden over
gennem den efter ham opkaldte matematiske Læresætning, var
hans Ry og hans Værk dengang gaaet i Glemme. Det var 
Araberne, der reddede begge fra Undergang og oversatte Aar 
827 hans store Astronomi fra Græsk til Arabisk. Til Minde 
herom bærer dette Skrift endnu i daglig Tale sit arabisk 
fordrejede 

Hædersnavn "Almagest" (af Artiklen "al" og "megistos" = størst<footnote>
Om "Almagest" og Arabernes astronomiske Literatur se <sp>Rudolf Wolf:
</sp> Geschichte der Astronomie (München 1877) S. 66-77 og 197-208.</footnote>).

Men <sp>Ptolemæus</sp> gik paa græsk Vis <sp>ud fra, at Verden var en 
Kugle</sp>, i hvis Midte Jorden befandt sig. Skøndt <sp>Araberne</sp>
som alle Semiter <sp>var opfødte med Forestillingen om Verden 
som den kuppelhvælvede Sal over Jorden som Gulv</sp>, tog de dog 
ikke Anstød af Ptolemæus' Verdensbilled, men gav det 
tværtimod Anvendelse ved al videnskabelig Beregning. Det 
banede sig herigennem Vej til de dannedes Bevidsthed. Paa
faa Punkter ytrede den arabiske Aands Ejendommelighed -- dens
Klarhed, dens Bøjelighed, dens Sans for det Hinsidige -- sig saa
smukt som her. Uden Støj og Strid opgav man, da man var 
overbevist, sin tidligere Forestilling som barnagtig og <sp>sluttede</sp> 
trygt <sp>fra den Halvkugle, der ses, til den usynlige tilsvarende</sp>.
Ved denne Slutning betegnede Araberne maaske tydeligst Højden
af deres Kultur.

*

<h1>2</h1>

<h1>BESTANDDELENES BLANDING</h1>

Hvad Araberne havde naaet gik ikke direkte i Arv til Evropa.
Man betragtede dem her med fanatisk Foragt og tyede kun i 
Smug til deres Hjælp, Det var <sp>de unge evropæiske Folk</sp>
forbeholdt, da Tidens Fylde kom, <sp>ved egen Kraft at sprænge
Fængslet</sp>, ad egne Veje at naa videre frem, end Araberne kunde
have ført dem. Dog laante de hos disse et betydningsfuldt 
Hjælpemiddel. Fra Spanien bredte sig Kundskaben om <sp>Matematik</sp>,
baade som ren Regnekunst og i anvendt Form som Astronomi og 
den dermed forbundne Stjernetydning. Hermed var, uden at
nogen af Parterne anede det, <sp>rakt de vaagnende Folk Nøglen 
til deres Fremtid</sp>. Og paa den blide, stilfærdige Maade, der 
var betegnende for den arabiske Kultur. Dens Mindesmærke i 
den evropæiske Regnekunst er det beskedne "Siffer": 0, paa
engang intet og dog saa indholdsrigt. Det er ikke arabisk 
Opfindelse. Det skriver sig fra og er et Udtryk for Hinduernes 
dybe, bundløse Grublen. Men idet Araberne ligesom øste det op 
af Brønden, overførte de ikke blot til Evropa en af Østens 
dybeste Tanker, men gav selv praktisk Anvisning paa, hvorledes 
det baade i den højeste og i den dagligdags Regning lod sig 
benytte som uudtømmeligt Væld og til frugtbar Overrisling.

De <sp>evropæiske Folks aandelige Gennembrud</sp>, deres 
"<sp>Renæssance</sp>", fremkaldtes ved en Række af Begivenheder, 
der uden indre Forbindelse med eet skabte helt nye Betingelser

<img>
Fig. 2. Amerikas Opdagelse. Kristoffer Kolumbus lander 
den 12. Maj 1492 paa Øen San Salvador. Efter: Grands voyages 1590.
(Paul Lacroix.)

for Udvikling. Aar 1453 erobrede Tyrkerne Konstantinopel. 
Omtrent paa samme Tid blev Bogtrykkerkunsten opfunden. 1492
opdagede Spanierne Amerika (Fig. 2), 1498 Portugiserne Søvejen
til Ostindien. Med disse fire Begivenheder var der pludselig
vendt op og ned paa Fortidens Forhold. Tidligere havde Kirken
yæret eneste Læremester. Nu strømmede fordrevne <sp>græske Lærde 
til Italien</sp>, medbringende baade græske Haandskrifter og 
Begejstring for at tyde dem. <sp>Bogtrykkerkunsten</sp> gjorde det 
muligt at <sp>udbrede almindeligt Kendskab</sp> ikke blot til disse, 
men først og fremmest<sp> til Biblen</sp> og til <sp>de gamle latinske 
Forfattere</sp>. Den kendte Del af Jorden, der hidtil havde
indskrænket sig til Evropa og Middelhavslandene, voksede med
Kæmpeskridt, og snart <sp>førte Skibe, der sejlede ud mod vest
og vendte hjem fra øst</sp>, det uomstødelige Bevis for, at 
Middelalderens Verdensbilled var fejlagtigt. Jorden var ikke 
Gulvet i en

stor Stue, den var <sp>Midtpunktet i den uhyre Verdenskugle</sp>,
thi <sp>Jorden var rund</sp>.

I Løbet af nogle faa Aartier var saaledes de evropæiske Folk
-- det vil sige de romanske, de gotogermanske og Polakkerne,
thi de fleste andre Slaver, særlig Russerne, sov fremdeles --
blevne ruskede op og stillede Ansigt til Ansigt med alle 
Oldtidens store Spørgsmaal. Ja overfor et enkelt af disse 
Spørgsmaal, Jordens Form, havde de uventet faaet et Forspring, 
der gav dem Plads langt forud for ethvert Oldtids-Folk, selv 
Grækerne. At alt dette maatte give Datidens Slægter et ganske 
eget Præg, er selvindlysende.

Den dybeste og bredeste Virkning, der ligger som et fælles
Særkende over de evropæiske Folk i det 16de Aarhundrede, er
<sp>en ejendommelig Levetrang og Levekraft</sp>. Der er tydeligt nok 
vakt en <sp>ny Livskilde</sp> i disse Mennesker. De er vaagnede til 
Forvisning om at besidde en hidtil uanet Livsværdi. Hvori
denne bestaar, gør man sig ikke rede for. Det er nok at eje den
umiddelbare Forvisning om noget rigt, stærkt, uudtømmeligt,
baade inden i sig og til Raadighed uden for en. I Kraft af dette
nye virker, nyder, lever man paa en anden, en hurtigere, en
voldsommere Maade end Slægterne tilforn.

<sp>Hvori dette nye</sp> egentligt <sp>bestod</sp> vilde være faldet Flerheden 
dengang ligesaa vanskeligt at udtrykke, som det nu ligger os 
klart for Dagen. Det var <sp>Troen paa det naturlige</sp>, dets Styrke, 
dets Ret, der nu med eet saa uimodstaaeligt gjorde sig gældende. 
I Aarhundreder havde man lært, at Verden var et Intet, skabt af 
intet og i sig et Intet, kun opholdt i hvert enkelt Øjeblik af 
Guds Almagt. Ens eget Legeme, ens naturlige Drifter var det, 
der skulde dødes, det syndige, det usande i en. Men nu med eet 
slog denne Tankegang klik. <sp>Som ny Livskraft, som varmt Mod og 
frejdig Trang rislede det naturlige gennem alle legemlige og 
aandelige Fornemmelser</sp>. Og som rødmusset, vinkende Virkelighed 
laa hele Verden for en.

Hvorfor opstod denne Tro paa det naturlige just nu? Der var
to Grunde, som man straks bliver vár. <sp>Verden var med eet
bleven saa stor og rig gennem alle de nyopdagede Lande</sp> og 
deres vidunderlige Frembringelser. Og samtidigt lærte man 
gennem den <sp>romerske og græske</sp> Literatur en fremmed

Tankegang at kende, <sp>for hvilken det naturlige stod som</sp> det i 
sig selv <sp>berettigede</sp>. Men under disse to iøjnefaldende Grunde 
laa der en tredje dybere. Disse to var kun de Draaber, der 
behøvedes for at bringe Bægeret til at flyde over. Thi selve
den gammeldags Opfattelse var kun en kunstig, det var den 
gradvise Indsnævring og Opstemning, som Kirken gennem 
Aarhundreder havde gennemført lige overfor de unge Folkeslags 
naturlige Syn og Sans. Nu skete der mere end en Oversvømmelse;
<sp>der foregik et Digebrud tillige</sp>. Ud strømmede med ustandselig 
Kraft, Evropa over, alle disse længe beherskede Drifter og
neddæmpede Tilbøjeligheder. Som frit Brus, som Skumkog stod
de op over alle Forhold, og medens Livet selv udvidedes, foer
de udefter, opefter, et sprudlende Væld af ny vakte Kræfter.

Det er vanskeligt at samle hele denne Bevægelse i et fælles
Billed. Netop Mangfoldigheden og det tilsyneladende uensartede
er et Udtryk for den tilgrundliggende Kraft. Ofte ytrede denne
sig ikke i selve det Maal, hvorefter der sigtedes, men blot i den
Voldsomhed, hvormed man gik paa. For at nævne et Eksempel, saa 
var der ved første Øjekast stor Forskel, ja næsten Modsætning 
mellem den nyvakte Sans for det naturlige og saa den Trang til at 
fly det virkelige Liv og fly til Bøgernes Verden, som 
Bogtrykkerkunsten havde fremkaldt. Og dog <sp>var der et tydeligt
Udslag af Naturtrang i den hidsige Kundskabstørst</sp>, i den jublende 
Kundskabsglæde, hvormed man tog fat, saa uforstaaeligt for en 
senere forvænt Tid. Selv i det fjerntliggende, stilfærdige 
Danmark gav Trangen sig de hæftigste Udtryk. Biskop Peder 
Palladius fortæller saaledes om Tilstrømningen til Skolerne i 
hans Barndom ved det 16de Aarhundredes Begyndelse: "Den Tid, vi, 
som nu er Klerke, ginge til Skole og var smaa Sinker, da maatte 
vi gaa hen oven paa Skoleloftet. Saa mange Peblinge var der, at 
der var fuldt baade oven og neden: 700 udi Ribe Skole, 900 udi 
Roskilde Skole". Og han giver os selv Midlet til at bedømme 
disse Tal ved i en anden Forbindelse at meddele, at senere, da 
Røret havde sat sig, ved det 16de Aarhundredes Midte, var 
Forholdene helt anderledes. Om Tilstanden i Hovedstaden oplyser 
han: "Der er halvtredje Hundrede dejlige Peblinge paa denne Dag 
i Københavns Skole".<footnote><sp>Peder Palladius:</sp> 
En Visitatz Bog, udg. af Sv. Grundtvig. S. 75-76.</footnote>

Men selvfølgelig gav Trangen til det naturlige sig hyppigst

Luft paa de nærmest liggende Maader. Ikke blot fik i 
Gengivelserne Helgener, Engle og Jomfru Maria Kød og Blod, 
men først og fremmest følte Menneskene selv, at de var det 
samme. Der bredte sig denne <sp>overgivne Glæde og Tillidsfuldhed, 
der svarer til Beruselse ved Friluft</sp>.

Der er en synlig <sp>Forskel i denne Livsglæde</sp>, alt efter som man 
følger den hos Datidens Folk fra syd til nord. <sp>I Italien</sp>, hvor 
Udviklingen var mere fremskreden, Dannelsen rigere, gav
Stemningen sig et<sp> mangfoldigere</sp> Udtryk. Den skaffede sig Luft 
i Farver, Toner, Former, en hel Kunstens Nyskabning, i enkeltes 
dristige Tankelyn, i en finere sleben Omgangstone, i et muntrere, 
mere spraglet Fællesliv. <sp>Imod nord</sp> blev Ytringsformerne enklere 
og mere grovkornede, K<sp>ønsliv og Lyst til Mad og Drikke traadte 
utilsløret i Forgrunden</sp>. Det var som om Folkene, spægede siden 
Vikingetiden, nu vilde slaa sig løs tilgavns, som om Vikingen 
selv var landet, og led og ked af Smalkost ombord, gik 
ustandselig paa, gridsk efter Grød, Drik og Kvinder. Og dog 
vilde man mistyde Stemningen i nord, hvis man her overhørte 
andre Toner. Man nøjedes ikke heroppe med, at Faste og Kloster 
afskaffedes, man nøjedes ikke med at efterligne fremmed 
Bygningskunst. Navne som <sp>Kopernikus, Tyge Brahe og Shakespeare</sp> 
vidnede om, at der hos alle disse Folk fra Østersø til Vesterhav 
-- Polakker, Germaner, Skandinaver og Englændere --, der nu var 
ved at blive fra Drenge til Ynglinge, var rige Muligheder 
tilstede, dybere Tanker end den blotte Lømmelalders.

Den nye Sans for det naturlige kom som en pludselig Farsot
over Evropa, fængede hos enhver og rev ved et umiddelbart Ryk
alle med sig, Klerke som Lægfolk. Den stammede fra Kilder,
der laa dybere end den herskende Religions. <sp>I Begyndelsen
var Glæden udelt</sp> over de nye Bøger, de nye Lande, den nye
Natur. <sp>Kirken var med, eller saa dog glad forbavset til</sp>.
Men det varede kun kort, saa opdagedes Modsætningen. Striden
begyndte. Og herved blandedes en ny Farvetone ind i den 
Belysning, der i det 16de Aarhundrede laa over Livet.

*



Blandt de Bøger, som Bogtrykkerkunsten mangfoldiggjorde, var 
<sp>Biblen den vigtigste</sp>, særligt <sp>det nye Testamente</sp>. Det blev 
oversat paa alle Sprog og læstes nu i eet Aar af flere end
vistnok alle Læserne tilsammen i det sidst forløbne tusind Aar.
Men dette var en farlig Læsning (Fig. 3). <sp>Man kom</sp> ved den 
ligesom <sp>bag ved Romerkirken</sp>, tilbage til den Tid, hvor denne
ikke var til. Og med Forbavselse opdagede man, at det, der nu
udgjorde det væsentlige i Romerkirken: <sp>Pave, Messeoffer,
Skærsild, Afla</sp>d, overhovedet <sp>slet ikke fandtes omtalt i det nye 
Testamente</sp>. Det var en forfærdelig Opdagelse. Hovedbogen 
stemmede ikke med Kassebeholdningen. Her maatte være noget galt 
paa Færde. Og det, der stod paa Spil, var alles ikke blot timelige, 
men evige Velfærd.

<img>
Fig. 3. Evangelisk og katolsk Lære.
(Træsnit paa et Flyveblad af Hans Sachs om luthersk og pavelig Lære.)

<sp>Spørgsmaalet om den evige Salighed blev</sp> saaledes med eet og paa 
den uhyggeligste Maade <sp>sat paa Dagsordenen</sp>. Just som alle havde 
gjort den behagelige Opdagelse, at det dog var en behagelig Verden, 
man levede i, og at man havde saa mange Betingelser for ret at nyde 
den, blev der med eet raabt:

Brand! Ildløsen var tydelig nok, den havde grebet stærkt om
sig. Og den truede ens bedste Eje, baade den nuværende lille
Stump Liv og hele det uhyre lange, der fulgte bagefter.

Enkelte dannede, der havde stiftet Bekendtskab med den romerske 
og græske Literatur, <sp>reddede sig over i Oldtiden</sp>s Livsanskuelse. 
Med nogle faa Fornødenheder puttede til sig flygtede de hemmeligt 
bort fra Kirken med dens Lære om det hinsides. Under Navn af 
<sp>Humanister</sp> fandt de et nyt Hjem i det dennesides' mere beskedne 
Bolig med blændet Rude mod Fortid og Fremtid. Men rundt om fra 
alle Kanter lød Mængdens tusindstemmige, forfærdede Raab: <sp>Kirken 
brænder! Kirken brænder!</sp>

Slukning alene ved Menneskehjælp var umulig. Den kunde kun ske 
ved Anvendelse af Evighedens Midler. Men Arbejdet lededes ikke 
ensartet, der anvendtes forskellige Fremgangsmaader, og herved 
opstod den største Kiv og Forvirring. Da Ilden endelig sagtnede, 
viste det sig, at man havde reddet tre Stumper af den gamle Kirke; 
og tre Partier paastod, hvert især, at deres Stump var den hele.

De tre Hovedførere ved Slukningen stod i lige Linie nordefter:
Paven, Calvin og Luther. Alle hentede de Vandet, men hver igennem 
sin Ledning, fra Salighedens Evigheds Hav. <sp>Pavens Løsen</sp> var: <sp>Ved 
hvem bliver man salig?</sp> <sp>Calvins: Hvorfor</sp> bliver man salig? <sp>Luthers: 
Hvorledes</sp> bliver man salig?

Naar Paven stillede Spørgsmaalet: "<sp>Ved hvem bliver man salig?</sp>" var 
Svaret naturligvis: ved Kristus. Men Kristus har overdraget sin 
Magt paa Jorden til Skt. Peder og dennes Efterfølgere. Paven er 
til enhver Tid Husets Chef her paa Jorden, i inderlig Forbindelse 
med og fuld Overensstemmelse med Husets Herre i Hjemlandet, Himlen. 
Naar da ukyndige har gjort Anskrig efter at have læst i Hovedbogen, 
og Mistro til Huset, til Kirken, herved har faaet Lov at blusse op, 
saa ligger Skylden hverken hos Paven, eller i Bogen, men ene og 
alene hos dem selv. De formaar enten ikke at tyde Hovedbogen, idet 
de ikke forstaar sig paa italiensk Bogholderi, eller de glemmer den 
Magt, der er overdraget den jordiske Chef, til paa enhver Tid at 
handle efter bedste Tykke og Husets Tarv. Alt i mange Aarhundreder
har Forretningsgangen været følgende: enhver, der har Daabens
Indskrivningsbevis, kan <sp>gøre Indskud i Kirkens Bank under</sp> 

<sp>Form af gode Gerninger samt Betaling for Messe</sp>. De to Arter 
Mærker, der udleveres for Nadver og Messe, er lidt forskellige, 
for saa vidt i Nadveren nyder man selv Kristi Legeme, i Messen 
derimod nyder Præsten baade det og Kristi Blod for en. Men dette 
er mindre vigtigt; det væsentlige er, at<sp> Kirken giver afgørende 
Vederlag ved hver Gang</sp> ifølge sin Magtfuldkommenhed <sp>at dræbe 
Kristus paany, gentage hans Offerdød til Gunst for Ejeren af 
Beviset</sp>. Ved et hemmeligt Tryk noteres dette samtidigt i Himlen, 
afstempies i Kristo. Herved er al Misbrug umuliggjort. Naar 
Ejeren af Beviset efter Døden vil indkassere sin Salighed, 
afkortes der ham ved Kontrollen i Skærsilden akkurat saa meget i 
den forudgaaende Renselses Pine, som svarer til hans indbetalte 
Indskud. -- Alt er saaledes i den skønneste Orden, og der er ikke 
Spor af Grund til at raabe Allarm. Kirken hviler nu som fordum og 
i al Evighed paa Herrens Klippegrund. Tider og Former skifter, men
det guddommelige Indhold er det samme. Derfor er Svaret paa Livets 
det store Spørgsmaal: "Ved hvem bliver man salig?" -- tilsyneladende 
forskelligt - dog det ene og samme: "Ved Kristus, ved Kirken, ved 
Paven, ved Messen".

*

I stik Modsætning til den romersk-katolske Verdens-Forretning tog 
<sp>Calvin</sp> sit Stade i Gud. <sp>"Hvorfor bliver man salig?"</sp> Grunden ligger 
aabenbart ikke i Mennesket selv, thi alle er Syndere, og ingen kan 
ved egen Kraft blive salig. <sp>Hvor ligger da Grunden? I Gud.</sp> Gud har 
i Kraft af sin Alvidenhed forud vidst, at Menneskene vilde synde 
og derfor evigt fortabes. I Kraft af sin <sp>Retfærdighed</sp> lader han 
dette ske. Men i Kraft af sin <sp>Kærlighed</sp>, sin Naade, frelser han 
enkelte, ikke for deres egen Skyld, men trods deres Skyld, i Kraft 
af sin Naade. I Gud er al Grund. Vover Du med dristigt Tankemod at 
skue ned i Livets Brønd, da ser Du dybt dernede, omrandet af 
Nødvendighedens de skumle Sider, Gud som altings Ophav. Hvorfor 
tumler I i Travlhed deroppe paa Kirkepladsen, løber forvildede
snart hist, snart her? Mærker I ikke, at det sitrer fra neden af
op I Eder, Salighed i nogle, Fordømmelse i andre? Forgæves

eftergør I Bevægelsens Stillinger. I er alle naglede til Pletten,
fra Evighed naglede dertil. "Kirken brænder!" Ja vist brænder den, 
nu som fordum og i al Evighed. Se to Taarne, hvor de gløde! Det 
ene, rosenrøde er <sp>Naadens Taarn</sp>, hvorfra de salige jubler. Det 
andet, flammende er <sp>Retfærdighedens Taarn</sp>, hvor de evigt fordømte 
hvirvles om i Pine paa Urskivens Marterhjul, medens den glødende 
Mur brænder dem, og Djævelen brøler, spiddet som Fløjstang. Det er 
altsammen Kirken, Guds Alvidenheds Slot med den uforrykkelige 
Grundvold og de to mægtige Tvillingtaarne.

<sp>Luther</sp> endelig tog sit Stade hverken i Kirken eller i Gud, 
men i Menneskesindet, idet han spurgte: <sp>"Hvorledes bliver man salig?"</sp> 
Svaret lød: <sp>Ved Troen alene.</sp> Hermed var han i et rask Sæt ude af 
Romerkirkens Tilbygning med de gode Gerninger. Han stod atter i 
det nye Testamentes Forgaard. Men der var tomt og koldt derude. 
Ikke uden Grund havde <sp>Paven</sp> i sin Tid sørget for de unge Folk ved 
at bygge en <sp>Sidefløj til Kirken ved Læren om de gode Gerninger</sp>. 
I denne Fløj var der Lys og Varme, her havde den egentlige 
Opdragelse fundet Sted. Thi lærtes her vel ikke Jesu rene Lære om 
Kærlighed, men kun <sp>Lydighed mod Kirken</sp>, saa taltes her dog Ord, 
som et sundt og barnligt Sind kunde forstaa. Her var hin Kraft 
bleven næret, der bestandigt paany havde fylket Rækkerne, djærve 
Viljer, rede til som en Kristoforus med Kristusbyrden paa Ryggen 
at stride sig gennem den rivende Strøm. Men <sp>nu gik hele denne Fløj 
op i Luer</sp>; Luther havde Ret, den kunde ikke staa for Biblens Dom. 
Der var da ikke andet for de nordiske Folk at gøre end, naar de 
var trætte af at varme sig ved Baalet og se paa Skæret, atter at 
iføre sig deres Dragt. Det var jo koldt, og der var ingen, der 
mere som Kristoforus skulde ud at vade. Og Dragten laa der, <sp>det 
naturliges Dragt, den gamle kendte fra Hedenskabets Dage</sp>. Ja, se 
den var smykket paany, forvandlet fra Hverdagsdragt til Festdragt, 
et lifligt Vink om Mad og Drikke, Svir og Kvinder.

Blev <sp>Luther og hans Tilhængere</sp> da Hedninger paa ny og forlod 
Kirken? Paa ingen Maade. De blev troligt ved Brandstedet, alle 
kendelige paa, at de bar Troens Brandskilt skjult under Dragten. 
De var jo Kirkens Brandfolk, <sp>Mandskab ved</sp>

<sp>Rettroenhedens Slange</sp>, der rakte lige op til Himmelvældet. 
Da Luther havde klemtet, fordi Paven havde stukket Ild paa, 
var de alle som een mødt. Kunde vel nogen nægte dem en
<sp>Hjertestyrkning under Arbejdet</sp>?<sp> Hvad de nød, var jo desuden 
alligevel prisgivet</sp> og skulde gaa til Spilde. Thi kristeligt 
set var en Kande Øl, en Svir og en Svingom ganske uden Værd.

Det var klart, at <sp>Modsætningen</sp> mellem Paven, Calvin og Luther 
<sp>maatte føre til Strid</sp>, aandelig og legemlig. I hundrede Aar 
skulde der føres blodige Krige i England, Frankrig, Tyskland 
om den sande Kirke. Udfaldet blev, at medens de romanske Folk 
saa nogenlunde bevarede Romerkirken, skilte de gotogermanske 
sig herfra og oprettede <sp>calvinske og lutherske Landskirker</sp>. 
Dette var et korrekt Udtryk for Bevægelsens Karakter. Thi 
skøndt ved Reformationen Kirkens gamle Sten var begyndt at 
hugges til Skærver, splittes i Landskirker, var man dog endnu 
ikke kommen ud over, at disse Stene var Brød. <sp>Man var ikke 
naaet længer tilbage i Oldtiden end til den kristne "Kirke", 
ikke op til Jesu af Nazareths varme Lære om Kærlighedens Magt</sp>, 
der bringer hver enkelt til at ofre sig for andre til Gud. 
Man følte sig endnu kun som <sp>værende til knippevis</sp>, den 
egentlige <sp>Livsens Traad laa i Kirkesamfundets</sp> omvindende <sp>Bast</sp>. 
Da derfor i Norden den første Rædsel efter Overgangen fra 
Pavedom til Lutherdom omtrent ved det 16de Aarhundredes Midte 
havde sat sig, følte man sig atter tryg. Rystedes man end siden 
kirkeligt, var det stadigt i Bundt med alle de andre. Det var 
nu Øvrigheden, Kongen, der bar det egentlige Ansvar. Og ham fik 
man efterhaanden at vide om, ligesom det i sin Tid havde været 
Tilfældet med Paven, at han var i Pagt med Gud. Der var da ingen 
Grund til at nære Bekymring for det kirkelige. <sp>Gud og Kongen 
skulde nok vide selv at sørge derfor</sp>.
<sp>
Kirkeforandringen føltes</sp> da, hvor dybt den end skar igennem, 
<sp>for Skandinaverne</sp> i det 16de Aarhundrede nærmest som en blot 
forbigaaende, kortvarig Skræk. I det almindelige Velbefindende, 
som Glæden ved det naturlige havde vakt, dannede den ikke noget 
væsentligt Afbræk. Den blev <sp>blot en let Kuldegysning</sp>. Inden 
Aarhundredet var omme, virkede

den snarest som <sp>en pirrende Fornemmelse af Spænstighed og Kraft</sp>.

Livet laa da for saa vidt fremdeles i farverigt Sollys for hine
Slægter. Men hvad Kirkebrudet ikke havde formaaet, det mægtede et 
enkelt, halvglemt Punkt i Kirkelæren. Næppe er nogen anden Tid, 
før eller efter, bleven i den Grad skræmmet, saa rædselsrystet, 
som det 16de Aarhundrede. Det skete ved <sp>Djævlelæren</sp>.

*

Idet Renæssancen gennem den nyindvundne Literatur kom i nærmere 
Forhold til Oldtiden, stødte den ogsaa paa alle de store 
Spørgsmaal, der saa levende havde sysselsat hin Tid. Humanitets-
Spørgsmaalet, Tanken om det store, menneskelige Brodersamfund 
var man endnu ikke fuldt i Stand til at fatte. Treenighedslæren 
og Guds Menneskevorden antog man ubeset, paa Kirkens Ord. 
Hvorledes Stjernetydningen kom til at virke, skal vi straks se. 
Saa var der endnu <sp>Læren om det onde og om Djævelen tilbage</sp>.

Begge disse Tanker <sp>skrev sig jo fra det gamle Persien</sp>, hvor de 
havde tjent til at forklare Nattens Mørke i Modsætning til den 
klare Dag. Men for hine utrættelige Persere i det tempererede 
Klima, hvor alt prædiker Haardførhed og Arbejde, havde denne 
Livets Tvedeling <sp>ikke virket skræmmende</sp>. Den havde kun indeholdt 
en Opfordring til en og hver om at tage et Tag i med til Gunst 
for Lyset, for Dagen, for Gud. Ved fælles Arbejde skulde det nok 
lykkes en Gang at faa hele Jorden opdyrket, hvert Sind renset, saa 
Gud kunde sejre, Djævelen, Mørket og det onde lænkes og brændes.

Paa sin Vandring mod Sydvest var imidlertid Djævlelæren ved at 
omplantes <sp>i semitiske Sind</sp> bleven mere bitter, skaanselsløs og dyb. 
Fra Babylon svirrede Djævlene ud som Fluer og kastede sig over 
Tilværelsens Aadsel. <sp>Verden var fortabt; alle Mennesker onde</sp>. Og i 
den ældste Kristendom, hvor de ægyptiske Tanker om Treenighed og 
Guds Menneskevorden var blevne optagne, havde disse indgaaet en 
inderlig Enhed med Djævlelæren. Denne var bleven en nødvendig 
Underbygning for

dem. <sp>Guds Søns Komme og Djævelen betingede gensidigt hinanden. 
Uden Djævel ingen menneskevorden Kristus</sp>.

<img>
Fig. 4. En sølle Djævel. Kalkmaleri i Roskilde Domkirke.
(Efter Fotografi.)

Men <sp>i Middelalderen</sp> var denne bitre, skarpe Lære atter <sp>tildels 
bleven udvandet</sp>. Opstaaet under helt andre Kulturforhold, som 
et stærkt Krydderi til en Aartusinder gammel Moral, egnede den 
sig ikke til Børnelærdom for unge, aabne Sind. Ganske naturligt 
omdannedes da Djævlelæren lidt efter lidt i Middelalderen. 
Kristus og hans Befuldmægtigede, Paven, traadte i Forgrunden, 
medens Djævelen blegnede. Enhver, der fromt gjorde, hvad Paven 
og Kirken bød, var sikker paa at frelses fra Djævelens 
Efterstræbelser. I Sydevropa, hvor nye Former for Kætteri og 
Frafald dog af og til fremkom, vaktes den gamle Lære om Djævelen 
vel engang imellem op paany. Men i

Nordevropa var den næsten helt gaaet i Glemme. Her var Fanden
kun en Dumrian, hvem den himmelsk-jordiske Kirke holdt for Nar. 
Mens han stod udenfor og ventede paa den fortabte Sjæl, puttede 
man den ved Hjælp af Messen blot gennem Hullet i Væggen fra 
Kirkens jordiske Filial ind i Himlens Hovedkontor. Til Spot for 
alle stod han saa udenfor og lurede. Man kunde nu næsten fristes 
til at have Medlidenhed med ham, aflægs som han var bleven, saa 
at han altid kom tilkort (Fig. 4). Nu vankede der ikke blot 
svidende Stænk af Vievand, naar en Kirkens Mand var efter ham, 
men tørre Prygl og Hammerslag, naar han kom i Kast blot med en 
forslagen Bonde eller Landsbysmed.<footnote><sp>G. Roskoff:</sp> 
Geschichte des Teufels I-II (Leipzig 1869).</footnote>

<sp>I hele denne Opfattelse kom der Røre og Forandring ved Læsning 
i det nye Testamente</sp>. Forbavset fik man Øjet op for, at det ikke 
forholdt sig saa. <sp>Djævelen var</sp> saa langt fra en sølle Stakkel, 
at han tværtimod var den mægtigste af alle Fyrster, <sp>denne Verdens 
Herre</sp>. En Stund mødtes denne nye Tankegang og brødes med den 
anden nysvakte, friske, Troen paa det naturlige. Mere fuldblods 
sejrede vel tilsyneladende det naturlige, men <sp>Djævlefrygten borede 
sig fast og fulgte med som Skyggen</sp>. I Slægt med Natten som denne, 
kunde den krympe sig sammen ved Dagslys, men listede dog bestandigt
med, sky, grim og uafrystelig, indtil det Baghold, hvortil den gav
Tegn, Mørket, overvældede En. <sp>Den satte Plet paa Glæden</sp>.

<sp>Men langt værre blev det</sp>, dengang da Bruddet indenfor Kirken foregik, 
og <sp>Kirkeforandringerne gennemførtes</sp>. <sp>Hvert af de nye Kirkesamfund</sp>, 
Romerkirken ikke undtagen, søgte at være saa bibelret som muligt, og 
<sp>pirrede med Flid op i alle de sorte Tanker</sp>, der for fjorten, femten 
Hundrede Aar siden var bundfældet i Kristentroen. Der blev Brug for 
dem nu. Thi med ny Kraft trængte et gammelt Spørgsmaal sig frem og 
krævede Svar: Hvad er det onde? Selve Forholdene stillede det. <sp>Alle 
disse nye Kirkesamfund havde jo det onde til indbyrdes Grænse</sp>. Og i 
selve Bruddet med det gamle laa med en ængstet Samvittigheds Svie 
det blottede Spørgsmaal: <sp>Hvad er det onde</sp>?

*


<sp>Det onde</sp> var først og fremmest <sp>Frafaldet fra Gud og</sp> den <sp>rette 
Kirke</sp>. -- Frafaldet; men kom det af sig selv? Biblen lærte jo om 
Slangen i Paradis, der var Manddraberen fra Begyndelsen, og om 
Fristeren, der lige siden da havde søgt at fange enhver, selv 
Guds enbaarne Søn. <sp>Det onde var da Djævelen i Virksomhed</sp>. -- Men 
Bibelen lærte jo tillige, at Djævelen og hans Betjening var i 
uafbrudt Virksomhed. <sp>Det vrimlede af Smaadjævle</sp>, talrigere end 
Støvgran svirrede de om, fyldte alt som Midder, for at lokke, 
besmitte, besætte, fordærve dig, mig, os alle. <sp>Hele Verden var 
et forfærdeligt Rum</sp>, hvor den sande seende som en diliriumssyg 
saa Fluer, <sp>Satans Fluer, enkeltvis og i Klump allevegne</sp>.

Med indre Nødvendighed og hurtig Fart havde denne fortvivlede 
Forklaring af Livet udviklet sig. Hvad var det, her var 
foregaaet? Overser vi hele Udviklingen, var det simpelthen, at 
<sp>de unge Folk</sp> for første Gang <sp>havde søgt at tænke paa egen
Haand</sp> og forstaa den Verden, der omgav dem. De havde først
spurgt: Hvad er det gode, det behagelige? Og de havde svaret: 
Det naturlige, alt dette, som Middelalderen havde erklæret for 
et Intet, Verden, Menneskenaturen, Livet. Og i Samklang med 
dette Svar var hele den friske Glæde og nybaarne Kraft rullet 
gennem Evropa. Enstemmigt havde man sagt ja til Biblens Ord: 
Gud saae alt, hvad han havde skabt, og se, det var saare godt.

Men derpaa havde man ligesaa naturligt spurgt: <sp>Hvad er</sp> da det 
slemme, <sp>det onde</sp>? Og vejledt af Biblen, ydre Forhold og
følgerigtig Slutning var man endt med at antage <sp>alting opfyldt
af Billioner og atter Billioner ondsindede Djævle</sp>. For vor Tid, 
der har et andet Verdenssyn, staar denne Forklaring som fremmed 
og uforstaaelig. Og dog har netop vor Tid givet ganske det samme 
Svar paa det tilsvarende Nutids-Spørgsmaal. <sp>Sygdom er i vore 
Dage</sp> bleven forklaret som Virkning af visse Bakterier og Baciller, 
der i uendeligt Tal fylder Luften og vort eget Legeme, 
smittebringende, rede til Fordærv.

Enhver, der vil søge at tænke denne Tanke til Bunds og leve
derefter, sætter Fod paa Rædslens og Vanvidets Tærskel. Vi
undgaar kun Følgerne ved i Tide at dreje af, dels letsindigt 
glemsomt, dels ved at forudsætte, at et tilsvarende Antal

Sundhedstropper, f. Eks. de hvide Blodlegemer eller lignende 
vel nok holder Sygdomsdjævlene Stangen. Vi overlader med andre 
Ord en højere Magt, Naturen, at klare den Sag, vi i de 
allerfleste Tilfælde er ganske ude af Stand til at magte.

Anderledes hin Tid. Dette var dens første Opdagelse, der derfor 
overvældede alle, Lærd som Læg. Enhver var derhos fyldt af det 
naturliges Kraft og voldsomme Trang til Virken. Endelig var den 
Sag, hvorom det drejede sig, endnu mere personligt spændt end 
det blotte Spørgsmaal om Sundhed og Sygdom. Det drejede sig jo 
om godt og ondt, om Gud og Djævel, altsaa for hvert enkelt 
Menneske ikke blot om timelig Liv og Død, men om evig tillige, 
om Salighed eller Helvede. Alt var da lagt til Rette til, at her 
maatte komme til at staa <sp>en Strid saa heftig som ingensinde før, 
gennemrystende det hele Samfund</sp>.

En sidste, svag Mulighed var endnu tilbage, den, at 
Kirkemyndighederne kunde, ligesom Paven ved Middelalderens 
Begyndelse, have taget Sagen i deres Haand og selv alene sørget
for Djævelens Fortrængelse. Men nu var jo Kirkemyndigheden ikke 
som i Middelalderen samlet paa een Haand, Pavens. Der var 
opstaaet en Mængde Statskirker med nye, uøvede, verdslige
Myndigheder, der først skulde tjene deres Sporer. Og alle var
de Børn af Tiden, gennemtrængte af Farens Storhed, opsatte paa
at slaa. <sp>Kampen begyndte da med indre Nødvendighed, og heftigst 
netop i de nye Statskirker</sp>.

<sp>Kampen stod imellem Samfundet og Djævelen</sp>; den gik ud paa at 
hindre Smittens Udbredelse; Hovedmidlet, der anvendtes, var 
<sp>Desinfektion ved Brand</sp>.

*

Enhver, der nu til Dags gennemlæser blot nogle faa af Datidens
<sp>Hekseprocesser</sp>, oprøres og fyldes med Gru ved alt det 
forfærdelige, man her bliver Vidne til. Man veed ikke, om man 
mest skal gyse over den Blindhed, Raahed og Grusomhed, der fyldte 
Jagtherrerne, gejstlige og verdslige, eller over Klappernes 
udtænkte Ondskab og aldrig trættede Angiveri, eller over selve

<img>
Fig. 5. Djævlen i Bjærgværket.
(Efter Olaus Magnus 1555.)

Vildtets fortvivlede, lidelsesfyldte Vanvid. Baal ved Baal 
rejstes der i By og paa Land, i Nordevropa, i Mellemevropa, 
i Sydevropa.<footnote>Om Djævlefrygt og Trolddom i det 16de 
Aarh. se: <sp>Soldans</sp> Geschichte der Hexenprocesse. 
Neu bearbeitet v. <sp>H. Heppe.</sp> I-II (Stuttgart 1880). 
-- <sp>G. Roskoff:</sp> Geschichte des Teufels. I-II 
(Leipzig 1869). -- <sp>Thomas Wright:</sp> Narratives of 
sorcery and magic. I-II second edition (London 1851). 
<sp>Jules Garinet:</sp> Historie de la magie en France 
(Paris 1818). -- <sp>Verner Dahlerup:</sp> Hexe og 
Hexeprocesser i Danmark (Kbhvn. 1888).  </footnote> 
Gamle og unge, Mænd og Kvinder knebes 
med Tænger, straktes paa Stige, brændtes levende, Djævelen 
til Afbræk, Herren til en sød Lugt. Det var, <sp>som om Djævelen 
selv</sp> var faret i Menneskeskikkelse og, klædt i Kirkeskrud,

<img>
Fig. 6. Rosmer Havmand i Norge.
(Efter Olaus Magnus 1555.)

<sp>spottende udlagde Tanken: Mennesket skal ofre sig selv til Gud</sp>.

<img>
Fig. 7. Strid om en Sjæl. Kalkmaleri i Tybjerg Kirke paa Sjælland.
(Efter Akvarel af J. Kornerup (1891) i Nationalmuseet.)

Og dog er alt dette kun den fjærne, dæmpede Brusen af de <sp>Tanker 
og Stemninger, der gennemsydede Tiden</sp>. Det er Viserens Gang, 
Urets Slag og Lægens Forskrifter med deres Anvendelse, men <sp>ikke 
Sygdommen selv</sp>.<sp> Den fyldte alle</sp>, ikke blot hine ulykkelige, om 
hvis Lidelser de gulnede Blade tilfældigt giver os Melding, men 
alle. Thi enhver, og netop i højere Grad jo bedre han var, følte 
Smerten, Rædslen i sig ved Djævelens bestandige Anløb. Djævelen 
var ikke længer som for kort Tid siden noget fjærnt, fremmed 
noget, som man langt borte, oppe i Sverige, dunkelt havde hørt 
hamre nede i Jordens Indre

(Fig. 5) eller i Norge ment at se som en vældig Havmand kravle
op ad Fjældet (Fig. 6). Nej, i Drømme, i vaagen Tilstand, i hver
opstaaende Lyst eller fattet Beslutning, <sp>var Djævelen nu En nær</sp>. 
Han stod bag Døren, laa skjult under Sengehimlen, vimsede i 
Forstuen, stod lige bag Ens Ryg, fløj paa En som en Flue. Det 
var ham, der bragte det Nøgle Garn til at trille netop hen paa 
Ens Fod, det var ham, der hindrede den sortblissede i at malke, 
dinglede Tyvekroppene i Galgen i Takt og mjavede som en Kat om 
Aftenen i Gaarden.<sp> Og hvo kunde undgaa ham, naar han indsvøbt i 
et ondt Menneskes Bønner, i Form af Forgørelse slog ned</sp>! Et Haar, 
en afklippet Negl, blot en Sømstump kastet paa Bislaget var nok 
til at give ham Magten. Her hjalp ingen Troesbekendelse eller 
Skriftsted, de gav i hvert Fald ikke det, man trængte til: 
sikker Forvisning. Tro stod blot mod Tro, Haab mod Frygt. Og det 
var Djævelens mindste Kunst at svare: Amen.

<sp>Men saaledes svækkedes uformærkt selve Kirken. Den ydede ikke 
den Hjælp, den var kommen for at bringe</sp>. Den maatte jo selv 
tilstaa, at Djævelen var denne Verdens Herre og hver enkelt 
Sjæl fra Fødselen ham nær tilknyttet (Fig. 7). Det gik i Norden 
med Kirkens Hjælp som med dens Gudstjeneste. Een Dag om Ugen 
strømmede alle til Kirke, følte sig sikrede bag dens Mure under 
Værn af den fælles Bekendelse. Men <sp>de seks øvrige Dage var man 
prisgiven Djævelen</sp>. Og hvo borgede for, at ikke dette Forhold i 
Tal skulde blive det samme engang med Hensyn til Himmel og 
Salighed. Det varslede ikke godt, at Kristus selv havde sagt: 
Mange ere de kaldede, men faa ere de udvalgte.

Saa <sp>delte da Livet</sp> for Slægterne i Norden i Slutningen af det 
16de Aarhundrede sig <sp>i to skarpt adskilte Dele, den ubændige 
Glædes og den sorte Fortvivlelses, den genopvaagnede Naturs og 
Djævelens Del</sp>. Og denne Dobbeltbelysning over Livet vekslede 
ikke jævnt som i Naturen selv, en Dagside og en Natside, med 
halvt umærkelige Overgange. Nej, de var rystede sammen, stod 
med skarpt afskaarne Sider, <sp>som Brud i Glar</sp>, lige op ad 
hinanden. Midt paa Sommerdagen, midt i Glæden, Jublen, Festen 
kunde man gribes af den forfærdelige Vished om Djævelens Nærhed. 
Og uundgaaeligt

fortabt plumpede man ned i Mørket, i Helvedkvalernes, de 
timeliges, de eviges altomklamrende Gru. Som Skyggen af 
Møllevinger jog Djævlefrygten hen over Sindets solbelyste 
Vindue, uroligt, uafladeligt, til at blive gal over.

Det var <sp>netop det bratte i Overgangene</sp>, der nærmere set 
<sp>udgjorde Uhyggens værste Part</sp>. Thi alt, hvad der ellers kan 
tage Stød af og bære oppe -- Ens egen Følelse af at have
handlet ret, andres skærmende Omhu, Kæres Medfølelse -- det
brast i et Nu som skøre Baand, saa saare man hældede over 
Afgrunden. Forholdet slog om med samme meningsløse 
Pludselighed som den, hvormed Negre jublende holder Fest og 
i samme Nu grusomt styrter sig over den iblandt dem, hvem 
Loddet rammer til Slagtning. <sp>Den, hvem Djævlefrygten stemplede,
stod med eet svigtet, skyet, udstødt af alle</sp>. Var det end Ens 
egen Fader eller Moder, Søskende, Ægtefælle, Barn, saa
sitrede Baandet over af Rædsel fra det Øjeblik, man i dem 
opdagede Djævelen og hans udstrakte Klo efter En selv. Og 
Vanvid truede hver den, der ærligt saa til i sig selv og 
genkendte ham af og til ogsaa i sit eget Indre. Ikke uden Grund 
antog da Livet stundom Præg af hine Bakkanalier under Pesttid, 
hvor alle Baand er opløste, og enhver feberhed skynder sig at 
sætte Nydelsens Bæger for Munden, førend det er for silde.

En valnere Eftertid vil med mild Værdighed maaske bebrejde
hine Slægter, at de ikke søgte Religionens Trøst. De var jo 
dog Kristne, og i Troen findes Lægedom mod alle Onder. -- Men
hertil vilde hine Slægter kunne svare: Berøv os ikke vor 
Hæder! <sp>Deri ligger netop vor Ære og vor Fortjeneste af
Menneskehedens Udvikling</sp>, at vi tog Sagen for ramme Alvor, 
<sp>at vi virkeligt troede</sp>. Vi plukkede ikke lidt Godtkøbstrøst 
i Form af beroligende Skriftsteder ud af det ny Testamente 
og erklærede dette for hele Kristendommen. <sp>Vi forsøgte
ærligt og redeligt at tro paa alt, hvad der staar deri</sp>, ikke
blot om Gud og om Kristus, men <sp>ogsaa om Djævelen</sp>, den
lyslevende Djævel, der gaar rundt som en brølende Løve, rede
til at opsluge os alle. Idet vi følte ham nær, søgte vi efter 
Evne at holde ham fra Livet, bekæmpede ham med alle de Midler,
Gud har stillet os til Raadighed. Men jo mere vi kæmpede, 
desmere gennembævedes vi af Rædsel, Rædslen for det evige

Fortabelsens Svælg, hvorover vi alle hænger. -- <sp>Føler I Eder nu
sikre paa Eders Salighed, saa enten tænker I ikke saa skarpt 
som vi, eller Eders Kristendom er ikke det nye Testamentes</sp>.

*

<sp>Spændingen mellem det naturliges Lyst og Djævletroens Nød</sp> 
skulde synes at <sp>maatte sprænge</sp> et almindeligt <sp>Menneskesind</sp>. 
Mod Syd, hvor dog Romerkirken ydede bredere og mere hævdet 
Værn mod Djævlefrygten, drev ogsaa Spændingen mange ud af 
Kirken over i de gamle Grækeres og Romeres mildere Livssyn. 
Romerkirkens Kamp mod Djævelen fik herved et større 
Virkelighedspræg, idet den blev til en Forfølgelse af Kættere, 
virkeligt frafaldne. I<sp> Skandinavien derimod hørte bevidst 
Frafald fra Kirken til Sjældenhederne</sp>. Man søgte efter Evne at 
rumme de to stridige Elementer, Naturglæde og Djævlefrygt, i 
samme Bevidsthed. Naar dette nogenlunde lykkedes for Flertallet, 
uden at Sindet sprængtes i Vanvid, saa laa en Hovedgrund hertil 
vistnok i det træge, hærdede Stof, der udgjorde 
Bevidsthedsbeholdningens Ydersider. Gennem Aartusinder havde 
<sp>Naturforholdene heroppe</sp> gennem Nedarving formet Sind, <sp>skikkede 
til sejgt at omslutte</sp>.

Naturen selv, med dens langstrakte Overgangs-Aarstider, fyldte
med Graavejr, Slud og Kulde, var jo som <sp>en tyk Beholder</sp> for 
Aarets <sp>to smaa Kerner, virkelig Sommer, virkelig Vinter</sp>. Selv 
hver enkelt Dag havde sit lange, dobbelte Tusmørke. Trods den 
drævende Tværhed var dog alt omskifteligt, intet til at lide 
paa. Midvinter kunde med eet blive solblank og med maanebelyst 
Sne; Midsommerens Fryd gaa tabt i graasløret Regntid. Fra Slægt 
til Slægt gennem umindelige Tider var man saaledes bleven 
vænnet til aldrig at stole for sikkert paa noget, hvad Vejrlig 
angik. En vis <sp>graa i graa</sp>, veg og tykskindet <sp>Nøjsomhed var 
bleven Grundpræget i Sindet</sp>. Og oven over dette Grundpræg laa 
som mer eller mindre bevidst Tro, trængende igennem hvilken 
Religion, man end bekendte sig til, en Forvisning om, at alt 
gik, som det skulde. <sp>En egen dunkel</sp>,

<sp>stærk, dvask Magt, en Skæbne</sp> eller hvad man vilde kalde det, 
<sp>styrede alt</sp>. Det var den, der gjorde selv den <sp>sikreste 
Beregning</sp> af Vejrlig og alt andet Udfald <sp>til Skamme</sp>; det var 
den, der godlidende kunde pynte et fattigt Øjeblik med Solskær, 
satte Maal for Lykken, Grænse for Pinen. Alt eftersom denne Tro 
var groet paa Klippegrund, Sletteland eller en Blanding af 
begge, gav den Sindets sejge Sider Haardhed eller Bøjelighed, 
gjorde det graablaa Blik hvast eller mildt udvandet. Men <sp>alle 
Sind gav den ligesom en dobbelt Bund</sp>, en øverste nær Overfladen 
og en anden dybt nede, <sp>i Pagt med det uudsigelige</sp>.

Denne nordiske Form for Sind var særligt skikket til at huse
Tidens to modsatte Former for Tankegang. De behøvede ikke at 
støde sammen, saa længe de var anbragte paa rette Maade.
<sp>Naturglæden ved Overfladen, Djævlefrygten nede i Tungsindets 
Dyb</sp>. Naturglædens Ild blev herved gennemfugtet af det vandtunge 
Dagligdags. Og nede i det dunkle Dyb gled selve Djævlens mørke 
Skikkelse stundom i eet med Skæbnens ubestemte graa. Faren 
indtraf kun, naar Rædslen, vakt ved en uvant Omstændighed, skød 
op som et Lyn, styrtede Ligevægten over Ende og fyldte 
Overfladen med giftblaa, onde Tanker. Men den Form for 
Kirkeforandring, som havde sejret i Norden, den lutherske, var 
rigtignok ogsaa i særlig Grad tilbøjelig til at skræmme
Djævlefrygten til Vejrs.

Det er da et Spørgsmaal, <sp>om selv den nordiske Sindsbygning</sp> 
alligevel i Længden <sp>vilde have været i Stand til ved egen Kraft 
at udholde det indenfra kommende, voldsomme Tryk</sp>. Man naaede 
imidlertid ikke til den yderste Prøve. Thi i Norden som over 
hele Evropa viste sig, just da Faren var størst, <sp>en himmelsk 
Forsoner</sp>. <sp>Det var den gamle, bestandigt unge Stjernetydning</sp>. 
Stammende fra Babylon, som Djævletroen fra Persien, begge i 
Aartusinder trofaste Følgesvende Verden over, uden dog 
nogensinde ret at have forstaaet hinanden, skulde de nu for 
sidste Gang mødes, blusse op i Ungdomskraft og kæmpe om 
Herredømmet. Tordensvanger og opfyldt af Svovldunst som 
Luften var, maatte blot Synet af Stjernehimlen ovenover 
virke beroligende. <sp>Og Stjernetydningens ædle Kunst</sp> gav 
Sind og Tanker en ny og højere Retning

paa tværs af Djævlefrygten. <sp>Overalt bragte den da Trøst</sp> og
Beroligelse, <sp>intetsteds dog maaske i saa høj Grad</sp> som dér,
hvor der trængtes mest til den, <sp>i Norden</sp>. Heroppe, hvor dog
alle Naturforhold var saa lidet gunstige for dens Opkomst og
Fremme, lagde den sig som svalende Dugg over Sindene og
fremkaldte i den ufrugtbare, nordiske Jordbund <sp>saa skøn og
sælsom en Blomst som Tyge Brahe</sp>.

*

Araberne anede ikke, da de i Spanien blev de evropæiske
Folks Læremestre i Astronomi, hvor stor en Skat de herved
lod gaa i Arv til disse. <sp>Stjernekundskaben blev for Evropa</sp> 
i det 15de og 16de Aarhundrede et afgørende Middel til at 
bevare, hvad der var naaet, en Lægedom mod Nuets Plager og 
<sp>en Nøgle til den Dør, bag hvilken en rigere Fremtid laa gemt</sp>.

Allerede i det 13de Aarhundrede begyndte denne arabiske
Indflydelse at sætte Spor. Da Kejser Frederik den Anden Aar
1224 grundede Universitetet <sp>i Neapel</sp>, oversattes her flere 
arabiske Skrifter paa Latin. Omtrent samtidigt lod Kong Alfons 
den Tiende af Kastilien i det nys fra Araberne erobrede <sp>Toledo</sp> 
en mærkelig Kommission sammentræde. Den bestod af halvt hundrede 
arabiske, jødiske og kristne Stjernekyndige, og dens Opgave var 
at udarbejde nye, paalidelige <sp>Planettavler</sp>, hvorefter man til 
enhver Tid med Lethed kunde bestemme, hvor paa Himlen hver 
Planet befandt sig. Da de færdige Tavler overraktes Kong Alfons 
ved hans Tronbestigelse Aar 1252, skal de efter Sagnet have 
kostet ham 400,000 Guldstykker. Og de kom til at koste ham mere, 
idet de besynderligt forviklede Baner, som man lige siden 
Ptolemæus' Tid tillagde Planeterne, skal have aflokket Kongen 
den uforsigtige Ytring: "Hvis Vorherre havde taget mig med paa 
Raad ved Verdens Skabelse, vilde jeg have anbefalet en "større 
Simpelhed". Paa Grund af disse og lignende Ytringer blev han 
anklaget for Gudsbespottelse og 1282 afsat som Konge.<footnote>
<sp>Rudolf Wolf:</sp> Geschichte der Astronomie (München 1877). 
S. 77-80. -- <sp>Hugo Gyldén:</sp> Die Grundlehren der 
Astronomie nach ihrer geschichtlichen Entwickelung dargestellt. 
Deutsche erweiterte Ausg. (Leipzig 1877). S. 121.</footnote>
De Alfonske Planettavler blev snart uundværlige for enhver
Astronom og bevarede deres Ry, lige indtil Kopernikus indførte

den "større Simpelhed", der havde kostet Kong Alfons hans Trone, 
og som let kunde være kommen til at koste Kopernikus hans Liv.

Sin ypperste Betydning naaede dog den arabiske Arv først, da den 
i det 15de og 16de Aarhundrede blev det forløsende Ord paa de 
tre mest afgørende Omraader. Stjernekundskab viste sig med eet 
lige uundværlig for de <sp>søfarende Opdagere</sp>, for 
<sp>Kirken</sp> og for den vaagnende <sp>Videnskab</sp>.<footnote>
<sp>E. F. Apelt:</sp> Die Reformation der Sternkunde 
(Jena 1852). S. 69 fgg.</footnote> Alles Øjne rettedes nu, om 
end af forskellige Grunde, mod Himlen og i dette opladte Blik 
ytrede sig de unge, evropæiske Folks første tydelige Opvaagnen.

Under deres utrættelige Forsøg paa at sejle ned langs Afrika
havde Portugiserne naturligvis haft stor Nytte af det Instrument,
som Araberne havde lært Evropæerne at kende, Kompasset. Men hvor 
vigtigt dette end var, saa viste det sig dog ikke tilstrækkeligt 
paa saa vidtstrakte Søture. Og Savnet af Hjælpemidler maatte 
blive endnu mere føleligt, naar Rejserne ikke længer blot gik 
fra Nord til Syd, men som Spaniernes fra Øst mod Vest til Amerika, 
ja over det uhyre "Stillehav" tværs over Jordkloden. Her var en 
<sp>Søfarts-Astronomi</sp> absolut nødvendig, med Raad og Vejledning til at 
maale, hvor man overhovedet befandt sig. Og politisk set var den 
lige saa nødvendig til at finde den tænkte Skillelinje, som Paven 
havde draget hen over det ukendte Verdenshav som Skel mellem 
portugisiske og spanske Besiddelser. Endelig var en saadan 
Astronomi det eneste Middel til at holde Styr paa det Utal Løgne, 
der i Form af Kort over opdagede Vidunderlande væltede ind over 
Evropa. Her var en Opgave saa storladen og paatrængende, som 
ingensinde før: Ved Hjælp af Himmellegemerne at tage Maal af hele 
den uhyre Jord, tegne Landene, tidmærke Havet og i Landkorts Form
tvinge hele den vældige Kugle i Knæ paa en Flade. Med dristigt Mod 
og enig Kraft gik alle de nyvakte Folk løs paa denne Opgave.

Men ved Siden heraf meldte der sig for <sp>Kirken</sp> en Opgave af 
lignende Natur. Aaret var løbet løbsk. Den <sp>kirkelige 
Tidsangivelse</sp> svarede ikke'længer til den virkelige Tid. 
Dette viste sig paa dobbelt Maade. Jævndøgn indtraf nu hver 
Vaar og Høst ti Dage før, end de skulde. Det blev Jævndøgn 
allerede den 11te

Marts, skøndt det først skulde være det den 21de. Og der gik nu
bestandigt fire Døgn hen mellem, at Kirken havde erklæret det
for Fuldmaane, og at denne virkelig indtraf. Dette sidste var saa
meget værre, som jo de store kirkelige Fester, Paaske og Pinse,
ansattes efter Maanen. Siden Konciliet i Nicæa Aar 325 havde det 
været fælles vedtagen Regel: Paaske skal fejres af alle Kristne 
den første Søndag efter den første Fuldmaane efter Foraarsjævndøgn.

Grundene til disse Forstyrrelser er nu lette at indse. Man havde 
lige siden Cæsars Tid stadigt regnet Aaret for 365 1/4 Døgn,
skøndt det mangler nogle Minutter i at være saa. Og disse 
Minutter var voksede op i Aarhundredernes Løb til en Afvigelse
paa ti Døgn. Maaneberegningen havde man i umindelige Tider
anstillet ikke efter den virkelige Maane, men efter en saakaldet
"Maanecirkel", ifølge hvilken Fuldmaane igen skal indtræffe paa de 
samme Dage efter nitten Aars Forløb. Ogsaa dette var imidlertid 
kun delvis rigtigt, idet der ogsaa her stadig var en lille Fejl 
paa nogle Minutter, som i Aarhundredernes Løb var voksede til fire 
Døgn. Men begge disse Fejl, der nu voldte den største Forvirring, 
kunde kun udredes og rettes af en Stjernekyndig. <sp>Kirken saa sig da 
nødt til at fremme og værne om astronomiske Studier</sp>. Der blev 
blandt andet stillet den lærde Stjernekyndige, Regiomontanus, et 
Bispedømme i Udsigt til Løn for Hjælp ved Forbedring af Kalenderen. 
Sagen ordnedes dog først endelig 1582 ved Indførelsen af den 
gregorianske Kalender.

*

Man maatte altsaa ty til Stjernekundskab for at <sp>forstaa Rummet</sp> 
og for at <sp>forstaa Tiden</sp>. Men hvad mere er, man søgte ogsaa til 
Stjernerne for at <sp>forstaa selve Live</sp>t. <sp>Stjernetydning blev Datidens Grundvidenskab</sp>, Forudsætningen for alle de andre. Det er i vore 
Dage blevet Mode at se haanligt ned paa hele denne Bevægelse. Det 
første, man nu til Dags søger overfor hin Tids berømteste Astronomer, 
er at rense dem for Mistanke om at have hyldet denne Samtidens Overtro. 
Man har endog ment at gøre dem en Tjeneste ved at fremstille dem som 
Bedragere, naar blot man herved kunde undgaa, at de selv skulde

have været bedragne. Slutninger af denne Art røber imidlertid
ufærdig Tankegang. Man er aabenbart endnu for nær ved hin Tid, 
alt for rystet af Overraskelsen fra den Gang, da alt dette brast 
og maatte vige for et helt andet Syn, til at man endnu kan dømme 
billigt om Stjernetydningen. Et Par Hundrede Aar er kun et ringe 
Spand af Tid i den fælles menneskelige Udvikling, især naar det 
gælder Dommen om en Opfattelse, der har haft Aartusinder til at 
brede sig og vokse sig fast. Stjernetydning maa endnu formumme 
sig for at passere uanfægtet.

Hvis derimod en Tænker i Nutiden vilde paastaa, at alt, hvad vi 
kalder Liv, lader sig føre tilbage til Ætersvingninger, vilde han
rimeligvis være sikker paa at vinde en Del Meningsfæller. Dette
er imidlertid kun det moderne Udtryk for omtrent samme 
Forestilling, der ganske vist i noget naivere, plumpere Form laa 
til Grund for <sp>Stjernetydningen</sp>. Saaledes som denne var dukket
op i Babylon, havde hentet Kraft fra Aristoteles, ligget i 
Vinterhi i Middelalderens Evropa, nydt Frihed hos Araberne og nu 
med ungdommelig Fyrighed og Kraft brød paa hos de nyvakte Folk,
var den et fælles <sp>Forsøg paa at forstaa Livetsom en Enhed, som en 
fra oven af nedefter virkende Bevægelse</sp>.

Fra hvem udgik Bevægelsen? Selvfølgelig fra Gud. Tronende ovenfor 
den ottende Himmel, Fiksstjernehimlen, satte han denne og hermed 
alle de <sp>syv andre Himmelsfærer i Sving</sp>. Herfra forplantede 
Bevægelsen sig videre nedefter til Jorden i Verdens Midte, til de 
fire Elementers Verden, og fremkaldte her alle de uendeligt mange 
Bevægelser, der lige fra Aarstidernes Vekslen og Ebbe og Flod til 
Livssafternes Stigen og Fald i Mennesker, Dyr og Planter betingede 
det, man kalder Livet. Alt var kun een Brusen af den fra Himlen 
udstrømmende Musik, <sp>Livet var den Vibreren</sp>, hvori den, ind mod 
Verdens Midtpunkt bestandigt trægere og stædigere Masse blev sat 
af denne fra <sp>Gud udgaaende Bevægelse</sp>. For Mennesket, hvis Sjæl var 
iklædt de fire Elementers Dragt, det jordiske Legeme, var det den 
skønneste Opgave: fra Tilværelsens Bund at stige ad Erkendelsens
Vej op til Livets Ophav, til Gud. Den højeste af alle Videnskaber,
den, der kastede Lys over og udgjorde det inderste Liv i alle de
andre, var da Astronomien. Og med grundigt Kendskab til denne var 
det muligt at sondre de enkelte Akkorder i den himmelske

Musik, udskille Tonestillingerne, bestemme, hvad jordisk Bevægelse, Sammensætning af Elementvædsker og hermed altsaa af jordisk Form 
for Liv, der hver Gang var anslaaet med det himmelske Anslag. 
<sp>Stjernetydning var Menneskets højeste, ædleste, guddommelige Kunst</sp>.

Man kalde dette Livssyn for religiøst, videnskabeligt, fantastisk, 
hvad man vil. Vist er det, at det var den Rus, de unge evropæiske 
Folk drak, da de satte den iskænkede Blandingsdrik for Munden -- 
den nye Sans for Naturen, Oldtidens Dannelse, Arabernes Arv -- alt 
rystet sammen. Det var under denne Begejstring, at <sp>den videnskabelige 
Metode blev undfangen</sp>, som den Dag i Dag udgør de evropæiske Folks 
Styrke: <sp>den erfaringsmæssige Prøven</sp>, den Naturen adspørgende Forsken. 
Det var endelig i Kraft af denne lykkelige Tro, at de formaaede at 
bære den vistnok tungeste af alle Byrder, der har været lagt paa nogen 
Tidsalders Skuldre: den uforfalskede Djævlelære i levende Renkultur.

Thi <sp>dette Livssyn indeholdt en kraftig Indsigelse imod Djævelens 
Eneherredømme</sp>, hans Herskermagt som denne Verdens Fyrste. <sp>Hvad Kirken 
ikke havde formaaet at holde nede, det dæmmede Stjernetydningen op for</sp>.
Ikke af Djævelens Forførelse, ikke af Satans List og Vold afhænger 
Jordlivets Gang og dets Udfald. Det stammer fra Stjernernes Bevægelse, 
fra de syv Himle, fra "Himlenes Rige", og ikke Satan selv formaar at 
sætte Stop for det store Verdens Møllehjul, som Vorherres Livsstrøm 
har sat i Gang.

Saaledes mødte Stjernekundskaben i sin tredje Form -- ikke blot som 
Hjælp til at forstaa Rummet og til at forstaa Tiden, men som 
<sp>Forklaring paa selve Livet</sp> -- som det 16de Aarhundredes ypperste 
Vaabenfælle, Menneskeaandens bedste Forkæmper. <sp>Stjernetydningen</sp> 
fra Babylon rejste sig i sin ædleste Skikkelse og drog, mægtigere 
end nogensinde før, alt det ypperste og bedste i Mennesket, alt 
det, hvortil der knytter sig Stræben og Haab, frem til Modstand. 
Ligeoverfor den stod dens Tvillingbroder fra Persien, den sorte, 
trøstesløse Nat uden Stjerner, <sp>Djævlelæren</sp>. De havde fulgtes ad fra 
Barndommen, var vandrede Verden rundt sammen, men havde aldrig 
forstaaet hinanden. Nu mødtes de atter som voksne. Og <sp>Striden</sp>

<sp>begyndte, thi hver forlangte alt</sp>. Det 16de Aarhundrede er denne 
Kamps Historie. Der er kun faa ydre Spor af den. Forgæves vil 
man lede efter mange og store Skrifter derom, endsige efter 
Minder om udvortes Strid og Blodsudgydelse. Kampen stod i det 
Indre, i hver enkelts Sind, mer eller mindre klart bevidst efter 
vedkommendes forskellige Dannelsestrin, men lydløst, stille som 
den Nat, der skulde forklares.

<sp>I denne Strid bundede en af Tidens dybeste Rørelser</sp>.
Stjernetydningens lædskende Drik nødes af feberhede Sind fra
Middelhav til Nordkap. Og særligt i Norden havde Drikken en
egen, hjemlig Smag. Det var som gamle Minder, der kom i ny
og venlig Form, som om, hvad her hed Stjerner og Guds Vilje
egentlig kun var, hvad man havde drømt om før under Navn af
Skæbne eller det, der nu engang <sp>skulde</sp> ske, skulde saa være.
Med en ubestemt Fornemmelse af Velbehag lukkede i Norden sig 
Sindet over dette sit dybeste, paa ny bekræftede Eje. Men i
nord som i syd spejlede Bevægelsens Styrke sig i Mængden af
dem, der tyede til den store Stjernetydningskunst, i den Iver 
og Alvor, hvormed den dyrkedes, og i de afgørende Resultater, 
hvori den bekræftede sin egen Sandhed.

*

Naar man nu til Dags med egne Øjne ser tilbage paa 
<sp>Stjernetydningen i det 16de Aarhundrede</sp>, altsaa uden at lade 
sig blænde af en senere Tids Forsøg paa at tilsløre og forvanske 
de virkelige Forhold -- er det første Indtryk, man modtager, 
Forbavselse over <sp>den uhyre Rolle, som Troen paa Stjernernes 
Indflydelse dengang har spillet. Det var ikke blot den uvidende 
Hob, der troede herpaa, det var saa godt som alle</sp>, der 
overhovedet havde nogen Betydning. Vil man rent udvortes danne 
sig et Indtryk, se man blot hen til Massen af de Skrifter, der 
i det 15de og 16de Aarhundrede er udgivne om Stjernetydning. 
Alene de af dem, der endnu findes paa de to store Biblioteker 
i København, udgør anselige Stabler. Rent udvortes maalt veg 
ikke Stjernetydningen for nogen som helst anden Videnskab i 
Datiden. Og det var ikke ubekendte Folk, der forfattede disse 
Bøger; det var Tidens betydeligste

Mænd. I Skandinavien f. Eks. kan ingen Navne i det 16de 
Aarhundrede naa frem i Række med disse to: som ypperste 
Repræsentant for ren Videnskab, <sp>Tyge Brahe</sp>; og som ypperste 
Indehaver og smagfuldeste Fremstiller af Datidens samlede 
Dannelses Indhold, den lærde, fintslebne Statholder i Slesvig 
og Holsten, <sp>Henrik Ranzau</sp>. Men begge disse var netop tillige 
begejstrede Tilhængere af Stjernetydningen. Tyge Brahe dyrkede 
den praktisk til det sidste, og hans hele videnskabelige Færd 
var fra en vis Side set viet dens Fremme. Henrik Ranzau har
udgivet to fortræffelige Lærebøger i Astrologi, en historisk
Fremstilling af dens Udbredelse og en vidtløftig Udvikling af 
dens Lære paa ikke mindre end 384 Sider.<footnote><sp>Henrici 
Ranzovii</sp> catalogus imperatorum, regum ac virorum 
illustrium, qui artem astrologicam amarunt. 4to (Leipziæ 1584). 
-- Tractatus astrologicus de genetliacorum thematum judiciis, 
pro singulis nati accidentibus Ex vetustis et optimis quibusque 
auctoribus industria <sp>Henrici Ranzovii</sp> producis 
Cimbrici collectus (Francofurti 1593). 8vo. </footnote> Desuden 
lod han naturligvis som rig og omhyggelig Fader alle sine Børns 
Horoskoper stille og indførte dem selv i en endnu bevaret, 
mærkelig Familjebog, der efter Udstyret at dømme og som 
Himmelvejviser for Slægten tydeligt nok har nydt ganske særlig
Ærefrygt.<footnote><sp>Thottske</sp> Haandskriftsamling 
no. 287, 800. (Store kgl. Bibl., Kbhvn.)  </footnote> I en lignende, 
prægtigt udstyret Bog har 
han nedskrevet, hvad han kunde overkomme af berømte Samtidiges
Horoskoper, den hemmelige Hovednøgle til hele Datidens Historie.<footnote>
<sp>Thottske</sp> Haandskriftsamling no. 248. Folio. (Smstds.) </footnote>
Blandt Tysklands Lærde lyser Navne som <sp>Melanchthon og Kepler</sp> (Fig. 8). Melanchthon holdt ved Universitetet i Wittenberg Forelæsninger 
over Stjernetydning, der gjorde saa megen Lykke, at de udkom i 
fornyet Udgave 1559.<footnote><sp>Philip Melanchton:</sp> 
Initia doctrinæ physicæ, dictata in academia Vuitebergensi. 
(iterum editæ Witebergæ 1559). </footnote> Slige Forelæsninger var iøvrigt 
ikke noget for Wittenberg ejendommeligt. Ved Universiteterne i 
Bologna og Padua var der særlige Lærerposter i Stjernetydning. 
Kepler forfattede Almanakker med Vejrforudsigelser og historiske 
Spaadomme efter Stjernerne, og lige til sin Død vedblev han at 
stille Horoskoper; et af de sidste, han

<img>
Fig. 8. Johannes Kepler.
(Efter samtidigt Stik).

stillede var Wallensteins.<footnote><sp>Rudolf Wolf:</sp> 
Geschichte der Astronomie (München 1877). S. 284-86. </footnote> 
Tyge Brahes berømteste danske Efterfølger, Longomontanus, vedblev at drive 
Stjernetydning, indtil han i sin Alderdom, 1645, endelig afslog at stille flere 
"Nativiteter", da han "havde lagt det bort for nogle Aar siden".<footnote>
Brev fra <sp>Ericus Olai</sp> til Oversekretær Otto Krag. Udateret. 
1645. I Samlingen "Indkomne Breve til det danske Cancelli". D. R. A. 
(Velvilligt meddelt mig af Dr. Johan Scharffenberg i Norge.</footnote>
Ganske som Forholdet var i Skandinavien og Tyskland, var det 
ogsaa i England, Frankrig og Italien. Selv da Bacon (Fig. 9), den 
store Herold for den nye Tids Naturerkendelse, Aar 1623 udtalte 
sig om Stjernetydning, forkastede han den ikke, men krævede den 
blot reformeret. Han bekæmpede bl. a. den hidtil brugte, 

<img>
Fig. 9. Francis Bacon.
(Titelbilled i en Udgave af hans Værker fra 1740).

vilkaarlige Beregningsmaade, der bestemte Planeternes Virkninger 
efter de enkelte Ugedage og Timer i Døgnet. Men han benægtede 
ikke Muligheden af, at større, jordiske Begivenheder som 
Oversvømmelse, Pest, Slag, Oprør, Kongers Død og Folkevandringer 
kunde staa i Forbindelse med Planeterne og altsaa maaske lod sig 
beregne.<footnote><sp>Fr. Bacon:</sp> De dignitate et 
augmentis scientiarum. lib. III cap 4. </footnote>

Det vil allerede af det meddelte være sandsynligt, at 
<sp>Stjernetydningen nød Støtte hos Datidens regerende Fyrster</sp>.
Dette fandt ogsaa Sted i en overordentlig Grad. Kejser Carl den
5te omfattede den med Interesse. Kejser Rudolf den 2den søgte
at drage de berømteste Stjernetydere til sit Hof. I Frankrig var
Frants den 1stes Moder, Louise af Savoyen, en begejstret 
Tilhænger. Katharina af Medici havde megen Tillid først til den
italienske Stjernetyder Cosimo Ruggieri, derefter til den endnu
berømtere franske, Michel Nôtredame. Denne nød derfor ogsaa stor 
Anseelse under hendes Søn Carl den IX, hvis Livlæge han blev. 
Henrik den Fjerde lod Stjernetyderen Larivière kalde til Ludvig 
den 13des Fødsel. Og da senere Anna af Østerrig fødte Ludvig den 
14de, var Stjernetyderen Morin skjult tilstede i Værelset for at 
sættes i Stand til at stille det paalideligst mulige Horoskop.<footnote>
<sp>L. F. Alfred Maury:</sp> La magie et l'astrologie dans 
l'antiquité et au moyen âge (Paris 1860) pag. 214-15. </footnote>
I Danmark var Frederik den Anden den rundhaandede Ynder af Tyge 
Brahe. Ved kongelig Støtte rejstes det prægtige Uranienborg, og 
her udarbejdede Tyge Brahe til Tak de tre bedste Gaver, han kunde 
give igen: et Horoskop for hver af de kongelige Sønner, der fødtes. 
Disse Horoskoper<footnote>Gammel kongelig Samling 4to. no. 1820. 1821. 
1822 og 1823. Hertug Ulriks (no. 1822) er skrevet med Tyge Brahes egen 
Haand. Baade denne Bog og Hertug Hans's Horoskop (no. 1823) er med 
Guldsnit og i grønt Fløjl. </footnote> -- nogle af de faa bevarede Minder 
fra Uranienborg -- vidner endnu ved deres Udstyr, deres omhyggelige 
Udførelse og vidtløftige Beregninger om den Iver og Flid, hvormed 
Tyge Brahe har omfattet dette sit Arbejde, der sikkert ogsaa hver 
Gang er blevet imødeset med spændt Forventning. Ogsaa den svenske 
Kongefamilje henvendte sig til Tyge Brahe. Da den senere Gustav 
Adolph var bleven født 9de December 1594, anmodede Faderen, Hertug 
Carl, Tyge Brahe om at stille Barnets -- efter andre baade Faderens 
og Barnets -- Horoskop. Tyge Brahes Svar, at vedkommende engang 
skulde blive Sveriges Konge, bidrog vistnok sit til, at denne
Sidegren af Familjen rejste sig til Oprør og fordrev Hovedlinjen.<footnote>
<sp>Johannis Messenii:</sp> Scondia illustrata. Ed. Joh. 
Peringskiöld. Tomus VIII (Stockholm 1702) p. 26 Folio. </footnote>

Var Tilliden til Stjernetydning saa stor blandt Fyrster, spillede
naturligvis en lignende Rolle hos deres Omgivelser og i

Samfundets Lag ned efter. <sp>Hvo, der havde Raad dertil, lod 
tage sit og Nærpaarørendes Horoskop</sp>, eller dog blot ved 
Fødselsdage beregne Udsigterne for det kommende Aar. Enkelte
saadanne Aarsberegninger er for Danmarks Vedkommende endnu
bevarede.<footnote>Hr. <sp>Mogens Gyldenstjernes</sp> 
"Revolution". 1559 og 1560. -- Fra <sp>Anna Sparres</sp> 
"Revolution". Ny kongelig Samling. 4to. no. 297 c. </footnote> 
Alle Lande vrimlede af trykte <sp>Almanakker 
med Vejrangivelser</sp> og enkelte <sp>historiske Spaadomme</sp> for det
kommende Aar. Og snart blev det ogsaa Skik at meddele 
Forudsigelser blot om de kommende historiske Begivenheder. Mest
bekendt af Saadanne er den Frankrigs Fremtidshistorie paa Vers,
som Michel Nôtredame udgav 1553 i Lyon under Titlen "Centuries". 
Den vakte uhyre Opsigt, og dens Ry var grundfæstet, da
Forudsigelsen om Henrik den Andens Død og Dødsmaade virkelig Aar 
1559 gik i Opfyldelse. Bogen er bleven udgiven mange Gange siden 
Nôtredames Død (1566), stadigt med nye Tilføjelser og Forbedringer, 
hvad Folketroen forklarer ved, at han bestandigt selv arbejder 
videre paa den i Graven.<footnote>Nouvelle biographie générale 
38e tome (Paris 1862). "Nôtredame" -- <sp>Ludovic Lalanne:</sp> 
Dictionnaire Historique de la Françe (Paris 1872). </footnote> 
Endnu i Aaret 1781 fandt 
Paven sig foranlediget til at forbyde den, da den forudsagde
Romerkirkens Undergang. Ved Siden af Nôtredames Værk
blegner naturligvis, hvad der blev frembragt i andre Lande. Her
nøjedes man vel hyppigst med at blande nogle historiske Antydninger 
og religiøse Advarsler ind i Aarets Vejrforudsigelser. Dog vovede 
man sig ogsaa af og til videre frem. Eksempelvis kan nævnes en 
endnu bevaret, haandskreven, latinsk Spaadom for Aarene 1559-65. 
Den angiver sig selv at være forfattet 1558, har vistnok Tyskland 
til Hjemsted og forudsiger, at 1563 -- det Aar, da den nordiske 
Syvaarskrig begyndte -- vilde blive et meget bevæget Aar. Efter det 
pragtfulde Udstyr at dømme synes dens nordiske Ejermand at have 
skattet den højt.<footnote>Ny kongelig Samling. 4to. no. 296. h. 
(St. kgl. Bibl.) </footnote>

Det Udtryk for Stjernetydningens Udbredelse og Betydning, der 
hurtigst overbeviser Nutiden, er dog maaske det, der mest minder 
om vore egne Forhold. Man anede dengang den offentlige Menings 
Magt. Men ukendt med Aviser, Telegrammer, Bladkorrespondancer 
o. s. v. søgte man ved vigtige Lejligheder at paavirke den ved 
Hjælp af -- Stjernetydning. Under de fire store Krige mellem 
Kejser Carl den 5te og Frants den 1ste af Frankrig <sp>hvervede 
begge Fyrster Stjernetydere til at overbevise Verden om, at 
deres Part skulde sejre</sp>. Og i Italien i det mindste var man saa 
fremskreden, at man, ligesom i Nutiden ved

Væddeløb, spillede om Penge ved samme Lejlighed, idet man "holdt 
paa" de forskellige Stjernetyderes Udsagn. Den franske Filosof 
Montaigne beretter saaledes, at der i Rom, hvor man var uvilligt 
stemt mod Frankrig, blev tabt store Summer paa Forudsigelser om 
de Franskes Tab.<footnote><sp>Montaigne:</sp> Essais, livre I. 
cap. 11. </footnote>

Oplysninger som disse viser ikke blot Stjernetydningens Udbredelse 
og Betydning, men ogsaa, at den blev benyttet til <sp>Bedrageri</sp>. I det 
daglige Liv forekom der naturligvis utallige Beviser for det samme. 
Det gik da den Gpng som alletider: Indtryk af Misbrugene kunde 
svulme op, saa at man herover tilsidst glemte Sagens indre Værd og 
de hæderlige Undtagelser. Den ene Fløj af Datidens Angreb paa 
Stjernetydning i det hele dannes netop af disse stadige Klager over 
al den Humbug og Bedrageri, som skjulte sig under dens Navn. 
Saadanne Klager lød ofte højlydt just fra Kunstens ypperste Udøvere, 
Tyge Brahe og lignende, Hjertesuk paa een Gang over Charlatanernes 
Mængde og over de uhyre Vanskeligheder, der stiller sig i Vejen for 
en sikker Beregning. En Eftertid, der ønskede at misforstaa, har
herfra hentet sine talrigste, men altfor let købte Beviser for, at
Tidens største Mænd i deres Hjerter ikke selv troede paa deres Kunst. 
Man har overset, at ogsaa den kyndigste og mest samvittighedsfulde 
Læge i Nutiden vilde kunne udtrykke sig paa ganske lignende Maade om 
den Kunst, som han har viet sit Liv.

*

Den anden Fløj af Angrebene paa Stjernetydningen nøjedes ikke med at 
paavise dens Misbrug, men <sp>søgte at godtgøre selve Kunstens Umulighed 
eller dog Ugudelighed</sp>. Angreb af denne Art strakte sig i en lang 
Linje lige fra Kirkefædrenes Dage ned til den sidste berømte 
Modstander, Grev Pico af Mirandula<footnote><sp>Joannis Pici 
Mirandulæ:</sp> omnia opera. Adversus. astrologos. 
libri duodecim.</footnote> [1463-94], den saa 
tidligt afdøde Forkæmper for en dybere Religiøsitet. Om ham bruger 
Tyge Brahe de hædrende Ord, at han er den eneste virkelig kyndige 
Modstander, der har søgt at angribe Stjernetydningen ud fra dens 
egne Forudsætninger. Men, føjer Tyge Brahe til, Lucius Bellantius 
har i et dygtigt Skrift gendrevet hans Indvendinger; og Pico 
Mirandula selv har mod sin Vilje ved sin Død bekræftet den

Stjernetydning, han bekæmpede. Thi han døde, som tre 
Stjernetydere havde forudsagt ham, netop i sit 32. Aar, 
i den Stund, hvor i Følge Beregningerne Planeten Mars 
truede hans Liv.<footnote></sp>Tychonis Brahei:</sp> 
De disciplinis mathematicis oratio, publice recitata in 
academia Hafniensi anno 1574. Editio Conradi Aslaci 
Bergensis. (Hafniæ 1610) pag. C. 4.</footnote>

I disse Tyge Brahes Ord er Tilstanden i det 16de Aarhundrede
kort og klart beskrevet. Man ansaa Indvendingerne mod 
Stjernetydningen for sejrrigt gendrevne. Og dens Sandhed 
bekræftedes ved selve Udfaldet af dens Forudsigelser.

Det har sin Interesse nærmere at se, <sp>hvorledes en saadan
Overbevisning tog sig ud</sp>. Vante som vi er, til at betragte
Stjernetydning som dum Overtro, har vi ondt ved at fatte, at den
i saa nær en Tid har udgjort et af Videnskabens berettigede
Gennemgangspunkter, staaet for hin Tidsalder med samme 
selvindlysende Sikkerhed og erfaringsmæssige Begrundelse som
enhver af Nutidens paalideligste Forklaringer. Kun ad denne Vej
kan vi naa til at fatte Værdien af den Lettelse, som 
Stjernetydningen formaaede at yde hin Tidsalder under dens 
fortvivlede Uro, Styrken af det Straalebundt, som den gød i 
hine Slægters Livsbelysning, køligt tindrende, men dog 
trøstefuldt baade for dannede og udannede.

Vi vil da søge at gøre os en saadan Overbevisning klar ved 
at samle <sp>Udtalelser fra Tidens betydeligste Mænd</sp>, ikke
Enkeltudbrud, men om muligt <sp>Fællesudtryk</sp>, hvori Tidens
samlede Forstaaelse var ligesom kommen til Ro.

Tvivlen eller rettere <sp>Uklarheden over Grænsen</sp>, saaledes
som den endnu stundom kunde opstaa hos en nidkær Gejstlig,
er træffende udtalt af den bekendte Hofpræst og Historieskriver
Anders Sørensen Vedel: "Hvad som Himlens Løb og Stjernerne
er anrørendes, kan vel ingen nægte, at saadanne store Legemer
skulle jo virke i det, som de finder for sig her paa Jorden. 
Men hvo er derpaa fuldkommeligen udlært? Om endskønt nogen vil
fordriste sig til at tillægge Himlen nogen Kraft og Forarbejdelse
ikke aleneste udi umælende Kreaturer, men ogsaa udi Menneskene, 
saa har vi dog Guds Ord, vore Fødders Lys, at rette os efter, saa 
vi kan ikke gaa der tværtimod at tilregne Stjernerne det, som 
Skriften lægger vore Synder til som en fortjent Straf af Guds 
retfærdige Dom og Vrede. Ringere er Planeters Magt end
menneskelig Fornuft, og mere ligger Magt paa menneskeligt Liv
og Endeligt, end at Gud vil overgive Regimentet, som han selv

har alene over det, og antvorde det hen udi noget Kreaturs
Hænder".<footnote><sp>A. S. Vedel:</sp> Den XC. Psalme. 
Prentet i Ribe paa Lilliebjerget 1593. Den femte Prædiken. Bl. G.
</footnote>.

Hvad der her falder Vedel vanskeligt er at bestemme Grænsen 
mellem Stjernernes Indflydelse, menneskelig Frihed og Guds
Vilje. Hvorledes kan man f. Eks. paa een Gang erklære Døden for 
Syndens Straf og dog antage den for en Virkning af Stjernerne? 
Hvor er det tænkeligt, at Gud skulde have givet Magten over 
Liv og Død fra sig og overdraget den til en skabt Stjerne?

<img>
Fig. 10. Philip Melanchton.
(Efter Træsnit af Lucas Cranach, udkommet efter M.'s Død.)

Det er alle <sp>disse Former for teologisk Tvivl og Usikkerhed, 
som vi finder løste af Tidens største Mænd</sp>. Næsten enslydende 
har Tyge Brahe, Henrik Ranzau, Philip Melanchthon (Fig. 10) 
og mange andre <sp>stillet sig selv de</sp>

<sp>samme Spørgsmaal og beroliget sig selv med samme Svar</sp>.

<sp>Maa</sp> overhovedet <sp>et Menneske give sig af med Stjernetydning</sp>? 
Ja, svarer f. Eks. Melanchthon, Biblen oplyser os om Guds 
Vilje i saa Henseende. Det hedder nemlig i 1. Mosebogs første 
Kapitel, at Stjernerne er skabte ikke blot for at vi kan skelne 
mellem Aar, Maaneder og Dage, men ogsaa for at de skal "vorde 
os til Tegn". Naar da Gud altsaa har villet, at de skal give os 
Tegn om noget, saa har han dermed ogsaa tilladt os ad 
Erfaringens Vej at udforske, hvad for Udfald de skal give os 
Tegn om. Og naar der staar skrevet hos Jeremias: "I skulle
ingenlunde frygte for Himlens Tegn", saa bekræftes 
Stjernetydningens Kunst netop gennem disse Ord. Han kalder dem 
jo Tegn. De angiver altsaa noget. Men Gud trøster sin Kirke, at 
den ikke skal tro sig viet til Undergang sammen med 
Menneskeheden og dens Elendighed, men vide, at Gud har Omsorg 
for den, bønhører og hjælper den, selv om de lavere Aarsager 
svigter<footnote><sp>Philip Melanchthon:</sp> Initia doctrinæ 
physicæ ,dictata in academia Vuitebergensi, iterum edita. 
(Witebergæ 1559) lib. II Bl. 143. -- </footnote>. 
Endnu klarere udtrykker Henrik Ranzau 
samme Tanke i følgende Ord: "Jeremias siger i sit 10. Kapitel: 
Frygter ikke for Himlens Tegn, dem frygter Hedningerne for. 
Men fordi den hellige Aand saaledes forbyder at frygte dem, 
ophører derfor ikke Stjernerne og andre af Gud indsatte Tegn at 
besidde deres Kraft. Thi Kristus byder os jo ogsaa at være 
rolige og uden Frygt over for Djævelen og Tyranner, der kun 
kunne ihjelslaa de frommes Legemer; men heraf følger paa ingen 
Maade, at der ingen Djævel og Verden er med Magt og Evne til 
at skade"<footnote><sp>Henricus Ranzovius:</sp> Catalogus 
imperatorum, regum ac virorum illustrium, qui artem astrologicam 
amarunt (Lipsiæ 1584). S. 112. </footnote>. 
Hvor Tyge Brahe er inde i samme Tankegang, 
er der en lille, men betegnende Forskel i Udtrykket. Uden 
rigtig Plads for Djævelen i sit Himmelsystem, undgaar han ogsaa 
her at anføre ham, men former sit Eksempel saaledes: "Med 
fuldkommen Ret kunde man jo sige: Kristne bør ikke frygte <sp>Tyrker</sp> 
og Tyranner. Men heraf følger ingenlunde, at Tyrker og Tyranner 
ikke kunne gøre Kristne Skade".<footnote><sp>Tyge Brahes</sp> 
ovenanf. Tale. Bl. C. 1-2. </footnote>

Langt dybere skar dog den Form for Tvivl, der alt var udtalt
af Kirkefaderen Basilius den Store, bestandigt vendte tilbage
paa ny og lød omtrent saaledes: <sp>Er det Stjernerne, der
fremkalder Tilbøjeligheder</sp> hos Menneskene, og Menneskenes 
<sp>Tilbøjeligheder er onde, saa maa Gud jo være</sp> 

<sp>Syndens Aarsag</sp>, thi han har skabt Stjernerne og indlagt i
dem Kraften til at fremkalde de onde Tilbøjeligheder.

Nej, svarer hertil Melanchthon<footnote><sp>Melanchthons</sp> 
anførte Skrift. Bl. 145. </footnote>, Basilius har Uret. 
Slutninger af denne Art kan kun overbevise Hedninger. Men vi har 
i Kirken den sande og klare Løsning. Sagen er simpelthen saa: 
Hvis Menneskenaturen var forbleven ufordærvet, saa vilde det 
guddommelige Lys have funklet i den og styret alle Tilbøjeligheder,
og Stjernerne vilde have haft helt andre Virkninger i den 
ubesmittede Materie. Nu er i alt dette Smuds deres Virkninger 
ofte ulykkebringende, og hint Lys, der skulde have styret alle 
menneskelige Bevægelser, er slukt. Men derfor modbevises ikke
Stjernernes Kraft ved en slig Indvending. Det er kun os, der
mindes om det afgørende: Tabet af vort Lys og vor Retfærdighed,
som vi en Gang besad, men som gik tabt, da vi og Verden 
fordærvedes. Lad os begræde disse Onder, men derfor ikke 
fornægte Stjernernes Kraft.

Samme Tankegang er endnu stærkere udtrykt i et Skrift om
Stjernetydning af Valentin Nabod: Mennesket havde oprindeligt
faaet af Skaberen et udødeligt Legeme og en Sjæl fuld af det
guddommelige Lys. Men ved sin Ulydighed ikke blot mistede
det sin oprindelige Fuldkommenhed, men blev ogsaa ynkeligt
saaret, forgiftet og hjemfalden til den rædselsfulde Død. 
Naar da Himlen nu stundom indgyder Mennesket slette 
Tilbøjeligheder, saa maa dette Onde ikke tilregnes Stjernerne 
-- thi disse kunde i Menneskets oprindelige, ufordærvede Natur 
kun vække idel godt -- men det maa tilregnes Menneskets egen 
Natur, der ved den uhyre Brøde er bleven helt vanartet.<footnote>
<sp>Valentinus Nabod:</sp> Enarratio elementorum astrologiæ 
(Coloniæ 1560). Epistola dedicatoria. *gamma*. 2.</footnote>

*

Teologiske Udmaalinger af, hvad der vilde have været Tilfældet, 
hvis Eva og Adam ikke havde spist af den forbudne Frugt, var 
ganske i Tidens Aand. Men Spørgsmaalet var for afgørende, det 
maatte kræve et Svar uden Omsvøb: <sp>Er Gud virkelig Aarsag til 
Menneskets onde Handlinger, idet han gennem Stjernerne paatvinger det 
de slette Tilbøjeligheder? Hertil svaredes der et fuldttonende Nej, </sp> 

der faar saa meget mere Vægt, som samme Tid jo dog gennem Læren 
om Arvesynden lod en fjærn Udstraalning med Guds Billigelse 
forvandle alle nyfødte til evigt fortabte Syndere. Man ledede 
med andre Ord den paapegede Vanskelighed over i Spørgsmaalet om 
Arvesynden for at kunne befri Stjernernes Indflydelse for Skyld. 
Melanchthon siger saaledes: Stjernerne er ikke Aarsag til onde 
Handlinger. Ganske vist fremkaldes der af Stjernerne i den urene 
Materie slette Tilbøjeligheder, men det er ikke disse, der er de 
første og egentlige Aarsager til mange Handlinger, men derimod 
den frie Vilje, som baade kunde og burde holde Tilbøjelighederne 
i Ave. Vi antager nemlig ikke en fatalistisk eller stoisk 
Nødvendighed, men Viljen bevarer sin Frihed til at øve sin Tugt<footnote>
<sp>Melanchthons</sp> anførte Skrift. Bl. 145. </footnote>.

<sp>Og Tyge Brahe vender med Forkærlighed oftere tilbage til dette 
Emne</sp>. I Christian den Fjerdes Horoskop forklarer han saaledes 
Frederik den Anden og Dronning Sophia, at vi ikke med Nødvendighed 
er prisgivne Stjernernes Indflydelse. Thi der er i Menneskets 
Indre noget guddommeligt, der er hævet over Stjernernes Kresgang. 
Hvo der forstaar at anvende dette, er mindst undergiven Stjernernes 
Magt<footnote>Gammel kgl. Samling 4to no. 1821. S. 3-4. </footnote>. 
Og i sin mærkelige Tale ved Københavns Universitet 
1574 siger han: "Astrologerne binder ikke Menneskets Vilje til 
Stjernerne, men indrømmer, at der er noget i Mennesket, der er 
ophøjet over Stjernerne, i Kraft af hvilket det kan overvinde 
Stjernernes uheldbringende Inklinationer, dersom det vil leve efter
det sande og oververdslige Menneske. Men dersom det foretrækker at 
leve som et Dyr, i Blinde følge Drifterne og indgaa Enhed med det 
blot kreaturlige, saa maa man ikke regne Gud for Aarsag til denne 
Forvildelse, Gud har jo netop dannet Mennesket saaledes, at det kan, 
hvis det vil, besejre Stjernernes uheldbringende Inklinationer"<footnote>
Tyge Brahes anførte Tale. Bl. C. 2. </footnote>.

Og just fra denne Side set er Stjernetydningens Kunst en af
de ypperste, idet den yder Mennesket en afgørende Hjælp. "Thi",
siger Tyge Brahe, "stor er Glæden og Nytten af at kunne forud
nogenlunde kende Menneskers forskellige Tilbøjeligheder og de
Omskiftelser, der er i Vente baade med Hensyn til Helbred og
alle andre Forhold i Livet, som er Forandring underkastede.
Sligt medfører, at <sp>enhver kan tage sine Forholdsregler</sp>,

<sp>førend det, der er bestemt, indtræffer</sp>. Er det Lykke, der 
varsles os, kan vi bekvemmere udnytte den. Er det Ulykke,
kan vi tage os i Agt og ved anspændt Flid undgaa den"<footnote>
Chr. IV's Horoskop. Gl. kgl. Samling 4to. no. 1821. S. 3-4. </footnote>. 
"De, der derimod er uvidende om, hvad der er bestemt i Stjernerne,
forøger netop i deres Blindhed ofte Stjernernes Virkning. Under
lykkelige Forhold anlægger de en saadan Selvsikkerhed, at de
paadrager sig den overmodiges Straf. Det er lige svært at bevare
Standhaftighed og Ligevægt i Lykke og Ulykke. Men de, der forud 
veed, hvad Fremtiden bringer, har lettest herved." Som Eksempel 
paa forstandig Brug af Stjernekundskab anfører Melanchthon Kejser 
Frederik III, Faderen til Kejser Maximilian. Skøndt hans Magt var 
saa stor, vilde han dog ikke indlade sig i Slag med Kong Mathias 
af Ungarn, fordi han kendte dennes medfødte Held og vidste, at 
Mars havde indtaget en uheldig Stilling ved hans egen Fødsel. Han 
foretrak derfor at naa til Maalet ved kloge Underhandlinger. Og 
paa samme Vis brød han Karl af Burgunds Magt<footnote>
<sp>Melanchthons</sp> anførte Skrift. Bl. 147-48.</footnote>.

<sp>Men maa Gud dog ikke siges at miste en Del af sin Frihed og Almagt, 
naar det er Stjernernes Veje, der foraarsager, hvad der sker</sp>, og 
bestemmer Menneskenes Kaar? Nej, svarer Tyge Brahe, det er jo Gud, 
der selv har givet Stjernerne denne Kraft, og han bindes ikke, 
udover sin Vilje, af de skabte Aarsager. Naturlovene er satte af ham 
selv, netop derfor omstøder han ikke Naturens Orden, men bevarer den. 
Her hæver Tyge Brahe sig uformærkt til en Naturbetragtning, der laa 
over hans Samtids og ikke ejede synderlig Plads for Guds stadige 
Indgriben ved Mirakler, langt mindre for nogen Djævels selvbestaltede Forstyrrelser. Gud kunde selvfølgelig godt, siger Tyge Brahe, have 
udført alting umiddelbart. Han kunde have skaffet Lys uden Solen, 
væde Jorden uden Regnskyl, nære os uden Spise og Drikke, værne os mod 
Kulde uden Klæder. Men ifølge hans uudgrundelige Visdom har det 
behaget ham at lade alt, hvad der sker i Verden, kun middelbart 
fremgaa af ham. Selv Menneskeslægtens Genløsning kunde han i Kraft af 
sin Almagt have fuldbyrdet umiddelbart. Men han har villet, at den 
skulde ske ved et Mellemled, Sønnen. Men naar Gud saaledes altid 
virker middelbart -- ikke fordi han ikke kunde gøre det umiddelbart, 
men fordi han ikke vil -- er der

da noget ugudeligt i at antage, at han styrer denne lavere Verden 
gennem den højere? Nej, tværtimod; de, der nægter Stjernernes 
Indflydelse paa denne Verden, kommer i aabenbar Strid med den 
guddommelige Verdensordning og det guddommelige Forsyn.<footnote>
<sp>Tyge Brahes</sp> anførte Tale. Bl. 1-2.</footnote>

<img>
Fig. 11. Tyge Brahe som ung.
(Maleri paa Hvedholm.)

Der er tydeligt nok i <sp>Tyge Brahes</sp> (Fig. 11-12) <sp>Verdenssyn 
en begejstret Skønhedsglæde</sp> i Slægt med Grækernes.

Den fra oven udstraalende Kraft er Lysbud fra Gud til hans 
Afbilled, Mennesket. I Stjernestraalernes Tøjler kører Gud det 
jordiske Forspand. Derfor lader Tyge Brahe sig stundom rive hen
til meget kætterske Udtryk i Strid med Læren om Arvesynd:
Mennesket bestaar ikke blot af de fire Elementer, men har Del
med i Æterens uforkrænkelige Verden. Derfor kaldes det 
Mikrokosmos. Og just paa Grund af sin himmelske Del er det 
fremfor andre undergivet Stjernernes Indflydelse<footnote>Gammel 
kongelig Samling. 4to. no. 1821 (Chr. IV's Horoskop.) S. l-2. </footnote>. 
Uden at Tyge Brahe selv har udtalt det eller vel er bleven sig det fuldt 
bevidst, er i Følge hans Opfattelse <sp>Naturens Forløsning 
fuldbyrdet gennem Stjernernes Indflydelse, og Stjernetydningen
er Udtrykket for den frie, bevidste Selvhengiven i Gud</sp>. <sp>Her er 
ingen Plads for Djævelen</sp>. Tyge Brahe synes derfor ogsaa paa 
dette Punkt at have været forud for sin Tid. Det var næppe 
tilfældigt, at efter hans Fald blev ogsaa hans Præst paa Hveen 
fordreven, til Straf fordi han havde udeladt Djævlebesværgelsen 
ved Daabshandlinger.<footnote>Danske Magazin II 317. </footnote> 
For Tyge Brahe var Menneskets
Natur klart angiven ved dets mod Himlen vendte Aasyn. Gud havde 
selv dannet det til at hente sin Glæde, sin Trøst, sit Haab fra 
den vidunderligt skønne, langt større og bedre Verden for oven.<footnote>
<sp>Tyge Brahes</sp> anførte Tale. Bl. A. 6-7. </footnote>
Tyge Brahe mente sig selv i Overensstemmelse med Kristendommens 
Væsensindhold og skyede udæskende Ord mod Kirken. Men han besad 
Forudsætningerne til at forstaa, naar en humanistisk Ven i 
Udlandet skrev saaledes til ham: "Jeg synes, at intet er mere i 
Strid mod Kristendommen (med alle dens i Tid og Rum saa snævert 
indsnørte Trossætninger) end selve Himlens uendelige Højhed og 
Storhed".<footnote>Brev fra <sp>Hieronymus Wolf</sp> til 
Tyge Brahe 1575. </footnote>

Medens Tyge Brahe indtog et yderligt Standpunkt, holdt den
almindelige Overbevisning sig noget mere tilbage. For denne var
der en <sp>dobbelt Strøm af virkende Kræfter, en fra oven ned efter 
og en anden nedenfra opefter. Gud kørte vel gennem Stjernernes 
Liner</sp> de fire Elementers Verden med de jordfødte Menneskers Kaar. 
Men her nedefra virkede igen opefter ikke blot <sp>Elementernes træge 
Stædighed, men Djævelens Modstand</sp> og de forpinte, frelsesøgende 
<sp>Menneskers Bønner</sp>. Smukt er dette Vekselspil mellem Verdens 
nedadstigende og opadstigende Kræfter udtrykt af Henrik Ranzau
ved Sammenstilling af to Verslinier. Den første kunde ogsaa Tyge

Brahe fuldt ud godkende: <i>Astra regunt homines, regit astra Deus</i>
(Stjerner styrer Menneskers Kaar, men Gud styrer Stjerner). Den 
anden vilde Stjernetyderen paa Hveen, selv om han som Barn af sin 
Tid ikke kunde modsige den, dog ikke ret kunne gøre til sin, 
fordi den kom i Strid med hans andre Forestillingsformer: <i>Cedunt 
astra Deo, precibus Deus ipse piorum</i> (Stjernerne viger for Gud, 
men Gud for de Troendes Bønner)<footnote><sp>Henricus Ranzovius:</sp> 
De conservanda valetudine (Lipziæ 1576). p. 9. </footnote>.

*

De hidtil omtalte Spørgsmaal og Tvivl om Stjernernes Magt var alle 
af teologisk Natur, angik <sp>Overbevisningens</sp> mod Gud vendte Side. 
Men den <sp>havde ogsaa en Side, der vendte mod det ydre, virkelige Liv</sp>.

Ingen har her saa veltalende og begejstret forkyndt Stjernetydningens 
Pris som Tyge Brahe i hans skønne Indledningstale ved Københavns 
Universitet. Hvo der nægter Stjernernes Indflydelse, siger han, 
forkaster Guds Visdom og Forsyn og modsiger den mest indlysende 
Erfaring. Det vilde jo være ganske urimeligt at antage, at Gud skulde 
have skabt alle Himlenes vidunderlige Kunstværk, de straalende 
Stjerners Skueplads, til ingen Verdens Nytte. Selv det dummeste 
Menneske har en Tanke med, hvad det gør. Man svarer: Himlene er 
Aarets, Maanedernes, Dagenes Ur. Ja, men hertil behøves kun Sol og 
Maane. Hvorfor bevæger da de fem andre Planeter sig i deres særskilte 
Sfærer, den langsomme Saturn, der bruger 30 Aar til sit Omløb, den
funklende Jupiter, hvis Bane er 12 Aar, den toaarige Mars, Merkur og 
den yndige Venus, Solens Ledsager, nu Aften-, nu Morgenstjerne? Og 
hvortil hele den ottende Sfære, Fiksstjernehimlen? Husk, at blandt 
disse utallige Fiksstjerner er selv de mindste nogle Gange større end 
Jorden, de største mere end hundrede Gange større. Og alle disse 
skulde være skabte af Gud uden Tanke, uden Hensigt! Og dog har den 
samme Gud ikke skabt det ringeste Mineral, den mindste Urt her i de 
fire Elementers Verden, uden at jo hver af dem har sin særskilte 
Kraft, sin Sum af Egenskaber, en Visdomsfylde, som selv det største 
menneskelige Snille endnu ikke har formaaet at udtømme.


Men <sp>selve Erfaringen viser</sp> da ogsaa, at <sp>Himmellegemerne er 
udstyrede med Kræfter, der virker paa Jorden</sp>. Solen fremkalder 
de fire Aarstider. Med tiltagende og aftagende Maane tiltager 
og aftager Dyrenes Hjerne, Knoklers og Træers Marv, Krebses og 
Snegles Kød. Og med ustandselig Kraft rejser Maanen Tidevandets 
Flodbølge, forøger den ved Solens Hjælp, men maa slappe Taget,
naar Solen virker modsat. Naar Mars og Venus mødes, fremkalder 
de Regn, Jupiter og Merkur Storm og Uvejr. Og naar Planeterne 
viser sig i bestemte, dertil svarende Fiksstjerners Tegn, 
skærpes Virkningerne. Thi Fiksstjernerne er som Mødre, der selv 
er ufrugtbare, med mindre de paavirkes og befrugtes af Planeterne. 
Naar da Planeter, der bringer Væde, mødes i fugtige Tegn, saa 
fremkaldes langvarig Regn; og naar tørre Planeter mødes i hede Tegn,
da fremkaldes Tørke. Dette viser daglig Erfaring. Derfor var Aaret 
1524 saa regnfuldt, fordi den store Konjunktion fandt Sted i 
Stjernetegnet Fiskene. Og Aaret 1540, hvor der først var 
Solformørkelse i Vædderen, saa Konjunktion af Saturn og Mars i
Vægten og endelig af Solen og Jupiter i Løven, udmærkede sig ved en 
forfærdelig hed Sommer<footnote><sp>Melanchthons</sp> 
anførte Skrift. Bl. 137. </footnote>. Og hvo husker ikke Virkningen 
1563, da Saturn og Jupiter mødtes i Løvens Tegn nær ved Krebsens 
taagede Stjerner? Alt Ptolemæus har kaldt disse for

<img>
Fig 12. Tyge Brahe i sin kraftigste Alder.
(Efter en Tegning af Gemperlin.)

kvælende og pestbringende. Og i Samklang hermed rasede der ogsaa 
i de følgende Aar Evropa over en heftig Pest, der lagde Tusinder 
i Graven.

Men<sp> udøver Stjernerne</sp> ogsaa deres <sp>Virkninger paa Mennesket</sp>? Ja, 
og ganske naturligt. Thi dets Legeme er jo sammensat af de fire 
Elementer. Af den forskellige Maade, hvorpaa det fyrige, det 
kolde, det tørre og det fugtige er blandede i et Menneskes Natur, 
afhænger dettes Temperament og Væsen, dets Anlæg for Sygdomme, 
dets Liv og Død. Og den forskellige Blandingsmaade, det Præg, 
som Stjernernes Stilling paatrykte Barnet i Fødselsøjeblikket, 
ændres aldrig senere. Næring og Vækst udformer det blot, men 
omformer det ikke<footnote><sp>Valentinus Nabod:</sp> 
Enarratio elementorum astrologiæ (Coloniæ 1560). Epistola 
dedicatoria *gamma*. 2. </footnote>. Der er visse Blandinger, der ligefrem 
umuliggør Liv. I saa Fald fødes Barnet dødt. Naar f. Eks. Sol og 
Maane staar ugunstigt, Mars er i Opgang og Saturn befinder sig i 
Dyrekresens ottende Hus, bliver Barnet saa godt som altid dødfødt<footnote>
<sp>Henricus Ranzovius:</sp> Tractatus astrologicus 
(Francofurti 1593). 8vo. p. 177-78. </footnote>.
"I Reglen bliver det svage og kortlevende Børn, der fødes, naar 
Solen og Maanen er i Konjunktion, især naar det er Maanen, der 
gaar imod Solen. Selv om dette Onde stundom mildnes ved andre 
gunstige Stjerners Hjælp, medfører det dog altid Ulemper. Dette 
er i den Grad velbekendt, at ikke blot Aristoteles har udtalt, 
at Legemer, fødte i Solens og Maanens Konjunktion, bliver svage, 
men selv erfarne Jordemødre og Mødre gaar i Frygt for de Børn, 
der er fødte saaledes, paa Grund af den Svaghed, der maa ventes. 
Og Grunden er ikke svær at fatte. Thi som bekendt har Maanen en 
overordentlig Kraft og behersker Vædskerne hos Barnet, der fødes. 
Naar den nu ikke gyder sit Lys i det Legeme, der fødes, er det 
klart, at Vædskerne i dette Legeme maa blive ganske fortørrede, 
og det "sangvinske Temperament" med dets heldige Virkninger 
næsten helt gaa tabt. Heraf opstaar forskellige Sygdomme, som 
Tæring, Spedalskhed og lignende, især naar Saturn og Mars er 
stillede saaledes, at de blander ogsaa deres Gift i med. Denne 
fysiske Aarsag er let at forstaa"<footnote><sp>Melanchthons</sp> 
anførte Skrift. Bl. C. 137-38. </footnote>.

<sp>Den Virkning, som Maanen udøver</sp>, antog man yderligere forøget 
ved, at dens Stilling formentlig var den samme ved Barnets 
Undfangelse og ved dets Fødsel. Herved vandt man en ny og dybere 
Forstaaelse af det Bud i Mose Lov, der forbyder ægteskabelig 
Omgang med en Kvinde i den Tid, hun er uren. Dette

Tidspunkt skulde nemlig i Reglen falde sammen med Solens og
Maanens Konjunktion, og let forklarligt var det, at et Legeme,
dannet af de slette, urene Vædsker, maatte blive svagt.<footnote>
Smstds. </footnote>

Hvor dybt grundfæstet denne Overbevisning om Maanens Indflydelse 
paa Legemets Vædsker var, ses af, at alle Forfattere -- Tyge Brahe, 
Henrik Ranzau, Melanchthon o. s. v. -- omtaler det som en aldeles 
sikker Erfaring, at Legemets fugtige Dele: Blod, Hjerne, Marv 
o. s. v., tiltager og aftager med Maanen. Hele Datidens 
Sundhedspleje var indrettet herefter: Ikke blot Aareladning og 
Udrensning, men selv Klipning af Haar og Negle. Baade Henrik Ranzau 
og Melanchthon henfører Sygdommenes saakaldte kritiske Dage, paa 
hvilke Omslag til det bedre eller værre finder Sted, ligeledes til 
Maanens Virkninger, da det er ejendommeligt for disse Dage, at de 
enten er den syvende eller dog svarer til et Tal, hvori syv gaar op<footnote>
<sp>Henricus Ranzovius:</sp> Catalogus imperatorum, regum 
etc., qui artem astrologicam amarunt (Lipsiæ 1584). 4to. Bl. B. 3. -- <sp>Melanchthons</sp> anførte Skrift. Bl. 138-39. </footnote>.
Ingen anden lignende Tro har holdt sig saa haardnakket ned til vore 
Dage, som Troen paa Virkningerne af tiltagende og aftagende Maane. 
Kun lidet agtet af Nutidens Videnskab staar den endnu som en sikker 
Erfaringssag for Folkenes brede Lag overalt i Evropa. Om 
Inderligheden af denne Tro paa Nymaanens Magt vidner, at den i 
Norge f. Eks. endog har tilegnet sig Skriftens Ord: Uden nogen
bliver født "paa Ny", kan han ikke se Guds Rige<footnote>
Nærværende Skrift VIII 34. </footnote>.
<sp>
Solens og Maanens Virkninger ændredes ved, hvad de øvrige fem 
Planeter føjede til eller trak fra</sp>. Og Summen af det hele afhang 
atter af, om den af Dagens tolv Timer, den af Aarets tolv Maaneder 
eller rettere det af Aarets tolv Dyretegn, hvori Fødselen foregik, 
bidrog til at styrke eller til at svække de tilstedeværende 
Planeters Virkning. Thi Dagens og Nattens tolv Timer, Dyrekresens 
tolv aarlige Tegn, var som et sælsomt slynget Baand, hvorigennem 
de syv Planeters Kraft, snart svagere, snart stærkere, glimtede 
frem. Og det samme gjaldt selve <sp>det menneskelige Legeme</sp>. H<sp>ver 
enkelt af dets Hoveddele svarede til sin Planet</sp>: Varmekilden, 
Hjertet, til Solen; Hjernen til Maanen; Leveren til Jupiter; 
Nyrerne til Venus; Milten, "som gemmer den sorte Galde", til 
Saturn, "Melancholiens Herre"; Galdeblæren til Mars; Lungerne til 
Merkur<footnote><sp>Tyge Brahes</sp> anførte Tale. Bl. B. 4. </footnote>. 
At dette forholdt sig saa, kunde let paavises i det daglige Liv ved at 
lægge Mærke til de samme Legemsdeles højst forskellige 

Modtagsomhed overfor Sygdom eller blot overfor Aareladning, alt
eftersom deres herskende Planet i Øjeblikket var ved Magt eller
ikke.

<img>
Fig. 13. Tyge Brahe som landflygtig.
(Efter en Akvareltegning af 1597 i Klostret Strahos i Prag.)

<sp>Stjernetydningens Kunst blev saaledes et meget vanskeligt 
Regnestykke</sp>. Der krævedes et genialt Blik og megen Kundskab, 
megen Flid for at regne rigtigt. Men gjaldt ikke ganske det 
samme Lægekunsten? Og Stjernetydningen havde den Fordel, at de 
Forudsætninger, hvorpaa den hvilede, var umiddelbart indlysende. 
Kun ved at gaa ud fra Stjernernes Virkninger kunde man naturligt 
forklare det gaadefulde, som Livet ellers frembød. Thi at f. Eks. 
samme Par Forældres Børn -- ja, selv Tvillinger -- er indbyrdes 
forskellige i Ydre og af forskellige Tilbøjeligheder; at i en By 
med tusind skønne Kvinder den enkeltes Tilbøjelighed 

kun vaagner til en ganske bestemt af disse, det kunde kun forklares 
ud fra Stjernernes Virkning<footnote><sp>Melanchthons</sp> 
anførte Skrift. Bl. 139. </footnote>.

<img>
Fig. 14. Stjerneborg.
(Efter Tyge Brahes: Astronomiæ instauratæ mechanica. Nürnberg 1602.)

Denne <sp>Stjernetydningens dobbelte Stilling -- dens Vanskelighed og 
dens selvindlysende Sandhed</sp> -- gav den, just fordi den jo angik 
Livets vigtigste Spørgsmaal, en dobbelt Form for Tiltrækning. 
Den drog baade overfladiske og dybe Naturer til sig, fristede 
baade til Misbrug og Brug. Medens Bedragere gjorde Opsigt og ved 
Hjælp af den gik paa Jagt efter Penge, dyrkede ædle Mænd den 
stille og samvittighedsfuldt, viede troligt et helt Liv til dens 
Fremme. Thi det maatte staa klart for enhver, der formaaede at 
tænke, at her stod man ved den højeste af alle Videnskaber, ved 
selve Livets Kilde. Den sikre Tro herpaa kunde hos en Tyge Brahe 
veje op mod alt, hvad Livet ellers besad, bære ham over Tabet af 
Formue, Slægt og Venner, Fædreland. Selv da han forarmet, 
forhaanet, fordreven (Fig. 13) af den ubetænksomme, unge Konge, 
hvis Fremtids Hæder han havde forudsagt, og hvis ypperste Hæder 
det vilde have været at værne om ham og hans Værk; selv da han 
syntes svigtet $f alt, svigtede han ikke Stjernerne, men saa i 
Samfundet med

dem fremdeles Livets højeste Gode, det sikre Pant paa at være
Gud nær.

<sp>Faa egner sig derfor saa godt som Tyge Brahe til at klare 
Datidens Forhold til Stjernetydningen</sp>. Han frembyder den 
tilsyneladende Modsigelse, hvoraf en Eftertid har ladet sig 
skuffe. Man kan hos ham finde de haardeste Domme, ikke blot 
over de ukyndige, der misbruger Stjernetydningen, men over den 
ringe Grad af Paalidelighed, hvortil selv den omhyggeligste
Tydning overhovedet kan naa. Dette er imidlertid saa lidt et 
Udtryk for hans Vantro, at det netop betegner Inderligheden
af hans Tro. Han kan ligesom en Maler fortvivle over det
vanskelige i at gengive Sollyset, men tvivler dog derfor intet 
Øjeblik paa, at det er til og skænker alt sin Farvepragt. 
Indtil det sidste fastholdt han Troen paa Stjernetydningen, 
dadlede dem, der benægtede den -- "hvad der undskylder disse 
Folk, især Teologerne og Filosofer, er, at de baade er ganske 
uvidende om selve Kunsten og savner almindelig, sund Dømmekraft"<footnote>
Gammel kongelig Samling. 4to. no. 1823. (Prins Hans' Horoskop). 
1583: ... etsi vero non ignorem, plurimos, non solum inter theologiæ 
professores sed etiam philosophiae addictos, has prædicationes ab 
Astris petitas allevare, omnemque illis efficaciam et veritatem 
derogare, nec Sydera quicquam in <sp>ipsum hominem</sp> agere, 
audacter asseverare: tamen, cum non sit hujus loci longiorem de his 
veritatis inquisitionem instituere, nec ille illorum argumentationibus 
nunc sit respondendum, sed alibi tum ab aliis sufficienter id 
factitatum sit, <sp>tum etiam anobis suo loco et tempore, 
Deovolente, perficietur,</sp> relinquamus illis suas opiniones, 
suaque decreta pro veris habeant: siquidem non rectius intelligant, 
aut aliter scire expetant, <sp>excusante eos partim artis ignorantia, 
partim judicii imbecillilate. Nos autem manifestæ experientiæ, cui 
contradicere temerarium est,</sp> quæ etiam suis fundatur rationibus, 
insistentes non dubitamus asserere, Sydera in hominem plurimum efficaciæ 
obtinere, ejusque <sp>corpus, vitam, mores, actiones, fortunam 
variosque rerum eventus</sp> horum influentiæ non minimum esse 
obnoxios. (Præfatio fol. 2.) </footnote> 
-- syslede stadig med Tanken om at skrive et Forsvarsskrift, 
stillede Horoskoper indtil sin Død, men søgte først og sidst 
at finde bedre og paalideligere Fremgangsmaader<footnote>
<sp>Petrus Gassendus:</sp> Tychonis Brahei vita 
(Hagæ-Comitvm 1655). pag. 184-86. </footnote>.

<img>
Fig. 15. Grundrids af Stjerneborg.
(Efter Tyge Brahes: Astronomiæ instaratæ mechanica. Nürnberg 1602.)


<sp>Hele hans Livsgerning var paa en Maade viet til Stjernetydningens 
Forbedring</sp>. I sin Tale ved Københavns Universitet anbefalede han 
den Fremgangsmaade, at sammenligne Horoskopet med Livets 
virkelige Udfald og ved Hjælp af dette, altsaa ad Erfaringens Vej, 
rette Horoskopets muligt fejlagtige Angivelse af Fødselsøjeblik 
og Stjernestilling<footnote><sp>Tychonis Brahei</sp> oratio. 
edid. Cunrad Aslacus Bergensis. (Hafniæ 1610) fol. B. 7. </footnote>. 
Senere blev han klar over, at de sædvanlige Tabeller over 
Planetbevægelserne var fejlagtige. I mange Aar arbejdede han da 
paa paalideligere Bestemmelser af Planetbanerne. Da han fremdeles 
blev opmærksom paa, at

Planeternes Stedbestemmelse kun ufuldkomment lod sig angive efter
de gamle, unøjagtige Stjernekort, udarbejdede han med utrættelig
Flid sit paalidelige Kort over 1000 Fiksstjerners Stilling. En 
sidste, teknisk Vanskelighed naaede han ikke selv at overvinde: 
Uhrenes usikre Gang. Det var først hans Discipel Kepler, der 
Aaret efter hans Død, i Prag hos Kejser Rudolf, kom til at nyde 
godt af her at virke sammen med Opfinderen af Penduluhret, 
Svejtseren Bürgi<footnote><sp>Rudolf Wolff:</sp> Geschichte 
der Astronomie (München 1877) p. 272-76. </footnote>. 
Men fra først til sidst var Tyge 
Brahe sysselsat med ad egen Erfarings Vej at prøve og rette den 
nedarvede Lære om hver enkelt Planets Maade at virke paa. Og her 
følte han mere og mere med Aarene, at Grundlaget var usikkert, 
og at Stjernetydningen ligesom Lægekunsten ikke blot beroede paa 
en Sum af erhvervede Kundskaber, men fuldt saa meget afhang af det
geniale Blik, altsaa var den enkeltes Hemmelighed<footnote>
<sp>Petrus Gassendus:</sp> Tychonis Brahei vita (Hagæ-Comitvm 
1655) p. 184-86. ("Testatus interim semper est, velle eam [aliam 
Astrologiam] sibi soli habere".) </footnote>.

*

<sp>Hvad der overbeviste Mængden mere end noget andet</sp>, var dog 
selvfølgeligt hverken den enkelte Stjernetyders Færd eller den 
hele Forklarings Evne til at løse Livets Vanskeligheder, men 
simpelthen <sp>Forudsigelsernes Udfald</sp>. I saa Henseende havde 
Stjernetydningen overordentlig Held med sig. <sp>En stor Mængde 
Forudsigelser gik virkelig i Opfyldelse</sp>.

Vor Tid, der staar kold overfor Sagens egentlige Kærne, har ondt 
ved at tage dette Forhold paa rette Maade. Vi søger at bortforklare 
det ved at henvise til, at rimeligvis et Utal af  falske Spaadomme 
er ladt uomtalt, medens kun de enkelte, der  tilfældigvis slog til, 
er rygtedes viden om og blevne mindede. Fremdeles henviser vi til, 
at ifølge Lovene for Sandsynlighedsberegning maa af et vist, ringe 
Antal Muligheder hver enkelt oftere blive til Virkelighed og 
saaledes kunne kaste Skær af Forudviden over, hvad der kun var 
Gætning. Naar man spiller "Plat eller Krone", har man Udsigt til at 
vinde det halve Antal Gange ved stadigt at gætte: Krone. Endelig 
egnede Datidens ofte forblommede Spaadomme sig langt mere til at 
erklæres for at være gaaede i Opfyldelse end klare, simple Svar, 
saaledes som vi f. Eks. nu kræver dem, naar Talen er om 
videnskabeligt begrundede Forudsigelser.


Alt dette indrømmet, naaer vi dog ikke videre end til kun at
godtgøre vor Ret til ikke at overbevises af Stjernetydningens
Forudsigelser. <sp>Derimod kan vi ikke godtgøre Datidens Uret i at 
lade sig overbevise</sp>. Tværtimod maatte for hin Slægt Sagen stille 
sig ganske paa samme Maade, som den stiller sig for Nutiden med 
Hensyn til dennes Forklaring af Verdensforholdene: Hver enkelt, 
rigtigt indtruffen Forudsigelse bekræfter den. Og Stjernetydningen 
havde her en Sikkerhedsventil, der let udlod Tvivl og berettigede 
Indvendinger: Den indrømmede jo selv, at den kun var søgende, og 
at den mindste Fejl, f. Eks. urigtigt Opgiven Fødselsstund eller 
lignende, kunde forstyrre hele Regningen. Omvendt forlenede netop 
de forblommede, elastiske Udtryk Spaadommene med en Spændvidde og 
Styrke, som det i de fleste Tilfælde var umuligt at gøre sig 
uafhængig af. Udtrykkenes Uklarhed vakte ingen Betænkelighed hos 
en Tid, der var vant til de gammeltestamentlige Spaadomme, og som 
Søndag efter Søndag hørte det bebrejdet Jøderne, at de ikke havde 
forstaaet at rette sig derefter.

<sp>Af rigtigt indtrufne Forudsigelser</sp>, der løb Evropa rundt og var i 
alles Munde, kan, foruden den ovennævnte om Pico de Mirandulas Død 
som ung, eksempelvis anføres følgende: Den bekendte Astronom 
Rodrigo Faleiro, der lærte sin Ven Magellan Længdeberegning, 
undslog sig for at følge ham paa hans Jordomsejling, da han i 
Stjernerne havde læst, at den Astronom, der gik med, vilde dø 
undervejs. Hans Stedfortræder, Astronomen Andreas de San-Martin 
fra Sevilla, blev myrdet paa Øen Zebu<footnote>
<sp>E. F. Apelt:</sp> Die Reformation der Sternkunde 
(Jena 1852). S. 60-61. </footnote>. Den store 
Konjunktion af tre Planeter i Stjernetegnet Fiskene 1524 var i 
Tide forudsagt og udlagt. Den vilde medføre Regnflod og 
Opløsning af Magtforhold baade mellem Fyrster og Folk og mellem 
Folkenes enkelte Dele. Overalt øsede det ned den hele Sommer. 
Præsidenten i Toulouse havde endog, da Stjernetyderen Stoffler 
havde udtalt Frygt for, at det maaske vilde udarte til en
Gentagelse af Syndfloden, i Tide bygget sig en Noahs Ark<footnote>
Encyclopædia Britannica. 9 edition "Astrology". </footnote>.
I Frankrig, Tyskland og Norden rasede Borger- og Bondekrige.
Christian den Anden var fordreven, Franz den Første blev fangen, 
København erobret af Frederik den Første, Rhodus belejret af 
Tyrkerne o. s. v., alt formentlig som en Følge af Himmeltegnene<footnote>
<sp>Henricus Ranzovius:</sp> Catalogus imperatorum, regum 
etc., qui artem astrol. amarunt. (Lipsiæ 1584.) p. 211. </footnote>.


Den berømte Michael Nôtredame havde længe tilforn forudsagt 
Franskmændenes Nederlag ved St.-Quentin 1557, hvor Konnetablen 
Montmorency, Marskallen St.-André og en Mængde andre faldt saarede 
i spansk Fangenskab<footnote>Samme Skrift p. 191. </footnote>. 
Samme Nôtredame havde i sin "Centuries" ogsaa forudsagt Henrik den 
Andens Død og Dødsmaade. Efter hvad Bacon under sit Ophold i Frankrig 
hørte fortælle,<footnote><sp>Bacon:</sp> Essay of Prophecies 
cit. i Encyclopædia Britannica. 9 edition. "Astrology". </footnote>
skulde Henrik den Andens Dronning først under et falsk Navn have 
skaffet sig sin Husbonds Horoskop, og leet ad, hvad det heri hed, 
at han skulde blive dræbt i Duel. Hun mente, at som Konge var 
han hævet over at duellere. Men det indtraf dog, da han saaredes 
dødeligt ved en Lansespids i Øjet under Turneringen 1559 (Fig. 16). 
- Altfor tjenstivrig var Michael Nôtredames Søn af samme Navn, 
ligeledes Stjernetyder. Da han havde forudsagt, at Byen Pouzin 
vilde brænde af, og det ikke skete, hjalp han selv Stjernerne 
ved at stikke Ild paa Byen, men blev greben og henrettet 1575.<footnote>
<sp>Ludovic Lalanne:</sp> Dictionnaire historique de
la France (Paris 1872). Nôtredame. </footnote>

<img>
Fig. 16. Henrik II saares dødeligt af Montgommery ved Turneringen 1559.
(Efter et samtidigt Stik.)

Aar 1573 forudsagde Stjernetyderen Junctinus Kong Henrik af 
Polen, at han ifølge Stjernebilledet den "lille Hund"s Stilling
i hans Fødselsøjeblik vilde blive Konge i et større Rige end
Polen. Aar 1574 blev han Konge i Frankrig.<footnote><sp>Henricus 
Ranzovius:</sp> Catalogus imperatorum etc., qui artem 
astrologicam amarunt. (Lipsiæ 1584.) p. 191. </footnote> Selv den
tarveligste Stjernetyder kunde forudse, at der maatte forestaa 
Menneskeheden noget ondt i Aaret 1580. Thi først skulde der være 
en Maaneformørkelse den 31te Januar, medens Solen stod i et af
Dyrekresens Mennesketegn [Tvillingerne, Jomfruen, Skytten eller 
Vandmanden]. Saa var der Konjunktion af Mars og Saturn i samme 
Mennesketegn i Marts; Opposition af Jupiter og Mars i Mennesketegn 
i September; paany Opposition af samme Planeter i samme Tegn i 
Oktober; og i denne Maaned viste sig endelig, da det kom til Stykket,
tillige en Komet. Den Farsot, der var forudset, ytrede sig som en 
Feber med Hoste og Katarrh, der bortrev alle med svagt Bryst. Den 
kom fra Asien over Konstantinopel til Sicilien og Italien, gik 
derpaa til Tyskland, hvor Kejser Rudolf og hele hans Hof blev
angreben, videre til Danmark, hvor Frederik den Anden og alle hans 
Mænd blev syge, videre til Sverige og Preussen, slutteligt til 
Rusland, hvor Kong Stephan af Polen laa i Krig, og han med Ryttere 
og Fodfolk alle blev et Bytte for Sygdommen. "Min Søn Gerhardt, som 
i Juli Maaned drog fra Rom, har fortalt mig, at Paven da gav 
Befaling til at tælle alle de syge i Staden, og det viste sig, at 
der var 40,000 angrebne." I Oktober Maaned, da Kometen virkede med, 
"var der 8000 syge i Lybæk, ikke færre i Hamborg og ligesaa i 
Bremen, hvor jeg var i Besøg hos Ærkebispen. I Holsten var der en 
Tid knap det Hus, hvor ikke Soten rasede".<footnote>
Samme Skrift p. 79-83. </footnote>

<img>
fig. 17. Hertug Ulrik, Christian IV's Broder.
(Efter et Maleri i Malmø Raadhus.)


Af<sp> heldige Stjernetydere i Norden var der to</sp>, hvis Ry langt 
overgik andres. Det var <sp>den holstenske Adelsmand Ditlev Reventlov 
og den danske Tyge Brahe</sp>. Ditlev Reventlov forudsagde, endnu 
medens Christian den Anden herskede, baade Frederik den Første
og Christian den Tredje, at de skulde engang blive Konger i 
Danmark og Norge, samt opgav dem forskellige Sejre, som de skulde
vinde. Ligeledes angav han med Hensyn til deres Børn, straks 
efter disses Undfangelse, rigtigt baade af hvad Køn, de vilde
blive, samt paa hvilken Dag, de skulde fødes. I det Ranzauske 
Bibliotek paa Breitenburg gemtes som Relikvie Ditlev Reventlovs 
egenhændigt nedskrevne Horoskop for Andreas von Barby. Heri var 
forudsagt saavel, at denne skulde blive Biskop i Lybæk, som rette 
Aar, Maaned, tilligemed Sygdomsaarsag, hvoraf han skulde dø. En 
af Reventlovs sidste rigtige Spaadomme var, da han forudsagde
Kejser Carl den Femte det uventede Udfald, som hans, i 
Begyndelsen sejrrige Kamp mod Protestanterne skulde faa<footnote>
Samme Skrift p. 185-86. </footnote>.

<img>
Fig. 18. Christian IV 1625
(Stik af Kilian.)

Om Tyge Brahes heldige Forudsigelser har Rygtet, baade

Samtidens og Eftertidens, haft saa travlt, at det kan være 
vanskeligt nok her at skelne sandt fra falskt. Selv om vi 
imidlertid ser bort herfra og alene holder os til, hvad Nutiden 
fuldt kan bedømme, hans efterladte, skriftlige Horoskoper, saa 
stiller ogsaa Forholdet her sig mærkeligt gunstigt. Som ovenfor 
omtalt, b<sp>estilte Frederik den Anden hos Tyge Brahe et 
"Nativitet" for hver af sine tre Sønner, Christian, Ulrik og 
Hans, efterhaanden som de fødtes</sp>. Disse tre "Nativiteter", der 
udregnedes straks efter Fødselen, og som forefindes endnu -- de 
to ganske saaledes: i grønt Fløjl og Guldsnit, som de udgik fra 
Uranienborg, et af dem endog renskrevet af Tyge Brahe selv; det 
tredje i talrige, indbyrdes ens Afskrifter, uden Spor af senere 
Ændringer -- alle disse tre afgiver det paalideligst mulige 
Middel til at prøve Tyge Brahes Kunst. Og Prøven falder heldigt 
ud for ham. Thi vel kom den lille Ulriks (Fig. 17) senere Liv 
til kun svagt at stemme med Beregningen fra Uranienborg. Men de 
to andre stemmede desbedre. Det vilde ikke være let, selv med 
Kendskab til Christian den Fjerdes fuldt afsluttede Liv, i faa 
Ord at male ham tydeligere, end Tyge Brahe gjorde det ved hans 
Fødsel: Krigslysten, kvindekær, med levende Retfærdighedssans 
og Interesse for gejstlige Sager, hvilken Interesse dog skal 
bringe ham i stor Fare [Trediveaarskrigen]; af godt Humør, 
kunstforstandig, pragtlysten, musikalsk, heldig i Bjergværksdrift, 
men udsat for stor ægteskabelig Tvedragt (Fig. 18)<footnote>
Gammel kongelig Samling 4to. no. 1821. S. 84-105. </footnote>.

Og den lille Hertug Hans, hvem Stjernerne kun varslede et kort 
Liv og et skrøbeligt Helbred, hvad Tyge Brahe havde ondt nok ved 
at udtrykke paa een Gang skaansomt og dog tydeligt for Forældrene, 
der for fuldt at forstaa Spaadommen havde forlangt en tilføjet 
tysk Oversættelse af den latinske Beregning -- denne Hertug Hans' 
Levnedsløb kom paa en forunderlig Maade til at bekræfte, hvad 
Tyge Brahe havde læst i Stjernerne.

Der blev i Beregningen gjort opmærksom paa, at da Fødselsøjeblikket 
ikke var opgivet ganske nøjagtigt, kunde der muligt i de følgende 
Aldersangivelser være en Fejl paa et Aarstid. Derpaa hedder det: 
"Omkring hans attende Aar varsles der ham en uhyre Livsfare." Idet 
Tyge Brahe søger at bestemme denne Fares Natur, siger han, at den 
er af forskellig Art. Den stammer tildels fra Mars; ligeledes er 
der Farer paa Havet; men da Hertugen paa samme Tid 

opnaar en gunstig Stilling af Venus (Veneris benevolæ præsentiam,
vil disse mindre kunne skade ham. Hovedfaren stammer fra Saturn i 
Form af kolde, fugtige, melankolske Sygdomsanfald parret med 
Sjælslidelser, Forstyrrelser og nedslagent Sind. Kun ved et Under, 
mod al Forventning, hvis Gud maatte ville gribe ind og bevare ham, 
vil Hertugen kunne slippe ud af alle de Farer, der har sammensvoret 
sig mod hans attende, nittende Aar. Tyge Brahe drager vel derpaa 
Linierne videre og viser, hvorledes hans Liv vil kunne blive, hvis 
han overlever dette Aar. Men det er tydeligt nok, at dette kun 
gøres for at trøste Forældrene, og at Tyge Brahe selv ikke tror 
derpaa<footnote>Gammel kongelig Samling 4to. no. 1823. 
A. 7-8. B. 3-4. </footnote>.

<img>
Fig. 19. Hertug Hans, Christian IV's Broder.
(Tegning af Konstatin Hansen efter et 1859 brændt Maleri paa Frederiksborg.)

Det var da ret naturligt, at de indviede var i Spænding, da Hertug 
Hans, atten Aar gammel (Fig. 19), drog udenlands og deltog paa
spansk Side i Belejringen af Ostende. Herfra kaldtes han tilbage 
og drog med en Flaade til Rusland, da Christian den Fjerde havde 
faaet aftalt et Giftermaal mellem ham og Tsarens Datter. Under 
Taarer skiltes Brødrene. Og intet Under. Thi vel var Faren for 
Mars overstaaet og Farerne paa Havet kunde vel opvejes ved, at 
Hertugen nu havde opnaaet Veneris benevolæ præsentiam. Men 
Hovedfaren truede endnu fra Saturn.

(Tegning af Konstantin Hansen efter et 1859 brændt
Maleri paa Frederiksborg.)

Og den udeblev ikke. Thi da han efter en møjsommelig Rejse
endelig naaede til Moskov, hvor han modtoges venligt af Tsaren,
gik Tiden hen med vidtløftige Formaliteter. Hertugen blev syg,
Tsaren plagede ham ved Bud paa Bud med Forespørgsler til hans 
Befindende. Den 28de Oktober 1602 udaandede han, uden endnu at 
have set sin Brud. Fjærnt fra Hjemmet, fjærnt fra Slægt og Venner. 
Saturn havde sejret. Da i Stedet for Efterretning om 
Bryllupshøjtidelighederne Dødsbudskabet langt om længe naaede 
Danmark, kunde ingen forstandig være i Tvivl. Tyge Brahe havde 
tydet Stjernerne ret.

*

Samler vi alt, hvad vi nu har set, viser det sig, at <sp>den 
Belysning, deri det 16de Aarhundrede laa over Livet i Norden, 
ikke var en enkelt, men en firedobbelt sammensat</sp>. De gamle 
Spørgsmaal om Dag og Nat, Lys og Mørke, og om Afstanden mellem 
Himmel og Jord havde faaet et nyt, ejendommeligt Svar.

<sp>Den første Del af Svaret</sp> var hint Lysbud, der tændte alle
modtagelige Sind, da Kendskab til den græsk-romerske 
Naturopfattelse genvaktes, og samtidigt Verdensopdagelserne 
godtgjorde, at Jorden var stor, rund og skøn. Det var, som om 
et Øjeblik Natten og Mørket helt veg bort, som om Tanken kun
fulgte Solens Vej i den bestandige Dag Jorden rundt. Hvor 
blegnede og veg ikke Middelalderens Forestilling om Verden som
et Intet, der bestandigt maatte indblæses nyt Liv ved Guds 
uafbrudt gentagne Skaberord. Solbelyst og blussende laa hele den
prægtige Jord, og ud strømmede hos enhver i Drift, i Forestilling, 
i Tanke en Fornemmelse af Velvære, en Levelyst, en Virketrang, 
ubunden af Skranker. Det var de unge Folks Genfødelsesstund, 
glade slog de Øjet op, saae Naturen og omfavnede den.

Et saadant Syn paa Livet er nødvendigvis blot forbigaaende,
lader sig hverken fastholde i Længden eller gentage uden at tabe
sin umiddelbare Sikkerhed og Farvepragt. Naar Renæssancens
Livssyn alligevel holdt sig i Norden i omtrent hele det 16de 
Aarhundrede, saa laa Grunden dels i Gennembrudets egen indre

Kraft og Berettigelse, dels i de mange forudgaaende Aarhundreders 
Modstand og herved opsparede Livstrang. <sp>Naturglæden</sp> mødte ved 
Livets Fest med en Spareskilling, og Fornemmelsen heraf gjorde 
den dobbelt rig og glad.

Man vilde misforstaa dette nye Naturforhold, hvis man opfattede 
det som fuldt selvbevidst. Særligt for Nordens Vedkommende var 
der saa godt som ikke Tale herom. Kun nogle faa fremskredne, som 
f. Eks. Tyge Brahe, havde maaske en Anelse om, at deres 
Opfattelse paa enkelte Punkter betegnede et Brud med det gamle. 
Men det langt overvejende Flertal levede paa blot umiddelbare 
Indtryk, uvilkaarlige Udslag af det fælles, som fyldte dem, men 
hvorfor de ikke gjorde sig rede. Der laa lige lidt selvbevidst 
Forstaaelse til Grund, naar f. Eks. Christian den Fjerde som 
Barn skrev om Koldinghus' skønne Omegn "dette er et lystigt 
Sted", eller naar Bygherren nød Synet af sit Taarnspirs 
forgyldte Fløj sejlende oppe i den blaa Luft, eller naar
Skoggerlatter, Sang, Trommer og Piber lød støjende ud fra et
Bryllupshus. Det højeste, som Folk i Almindelighed drev det til,
var i et klart Øjeblik at søge Ly bag et Skriftsted: Gud saa alt,
hvad han havde skabt, og se, det var saare godt.

At der var blevet højere til Himlen, og at denne ikke længer laa 
tung og trykkende ned over En som i Middelalderen, det fornam 
vel enhver. Det var nu højt Vejr, friskt og let at aande. Men
atter her nøjedes de fleste med den blot umiddelbare Fornemmelse. 
Færre var de, der blev sig Aarsagen bevidst, indsaa, at den gamle 
Opfattelse af Verden som en Stue, hvor Himlen var Loft, Jorden 
Gulv og Helvede Kælder, nu var brudt, og at Jorden fra den Stund, 
den var bleven omsejlet, bevisligt var rund og svævede i Verdens 
Midte med Himmel til alle Sider. Og de allerfærreste havde 
Øjemaal for Højden som Tyge Brahe og andre, der vovede at tro, 
at de tindrende Stjerneprikker var Kloder, hvoraf selv de mindste 
var større end Jorden.

Men selv om man ikke var sig alt dette klart bevidst, dreves
man dog af Strømmen, båres af den til Grund liggende Stemning
og førtes med Nødvendighed mod det ene og samme Punkt.
Dette afgørende Punkt var <sp>Bruddet med Paven</sp>. Der laa i
Luften en Fornemmelse af, at man tidligere var bleven narret.
Og uvilkaarligt blev Paven den Syndebuk, mod hvem alle

Bebrejdelserne rettedes. Den nyfundne Bibel afgav Vaabnet. 
Thi i den taltes der jo hverken om Pave, Aflad eller Messe. 
Medens de romanske Folk skaffede sig Afløb for deres Overskummen 
ved Erobring og Befolkning af de nyopdagede Verdensdele og 
herved vandt Ligevægt til hjemme at beholde deres egen 
Kirkefyrste, gik det omvendt hos Gotogermanerne. Uden synderlig
Lod i de nyvundne Eventyrlande, følte de alle desmere en ubestemt 
Harme over den fremmede Bedrager, der i saa langsommelig en Tid 
havde holdt dem for Nar. Hvor meget end Luther og de andre 
Reformatorer i Norden -- selv jo alle Gotogermaner -- religiøst 
drev Stemningen op, saa laa der dog desuden i det enstemmige og 
ustandselige Folkebrøl mod Paven et selvfølt Udtryk for Uvilje. 
De naturvakte Gotogermaner rystede Paveaaget af sig.

Intet viser maaske stærkere Dybden af <sp>Renæssancens Naturtrang i 
Tyskland og Norden</sp>, end at <sp>den var i Stand til at forme 
Reformationen efter sig</sp>. Disputmæssigt stod vel Striden mellem 
Luther og Romerkirken om Retfærdiggørelse ved Troen alene. Men 
rent socialt drejede det sig om Berettigelsen af Kirkens gamle 
Naturanklage, altsaa om at slippe for Faste og gejstligt Dovneri, 
Retten til at spise Kød, naar man vilde, og til alle at indgaa 
Ægteskab. Da Reformationen sejrede i Norden, var det kun faa, 
der forstod hvad Retfærdiggørelse ved Troen alene egentlig betød, 
men enhver kunde være med til Sulemad, Øl og det Gud velbehagelige 
Giftermaal.

<sp>Den anden Del i Sammensætningen af Livsbelysningen i Norden i det 
16de Aarhundrede var da den, der stammede fra Reformationen</sp>. Det 
Lys, som herfra udgik, var af en egen, paa engang nytændt og dog 
sikkert tindrende Art. Flammen næredes, som vi har set, af den givne
Naturtrang, men idet denne brændte paa ny, kirkelig Væge, blev dens 
Lys et andet. Der blussede i den en kæk Fornemmelse af at have været 
med til noget afgørende. Kunde Frygt ville trænge sig frem, toges 
den straks tilbage i Forvisningen om, at her havde Konge og Øvrighed 
handlet, hvis Magt var fra Gud. Og rødligt varmt strømmede atter 
Lyset tilbage fra de guddommelige Højder, lagde sig over Livets 
daglige Forhold, indrammede mildt i

eet et uklart Billed, hvor Brudefærd og Børnestøj, kraftig 
Salmesang og en Taar over Tørsten gled over i hinanden.

*

De to første Bestanddele af Livsbelysningen i Norden i det 16de 
Aarhundrede havde begge noget venligt og godmodigt ved sig. Var 
end her Spændingen mellem Yderleddene -- mellem genial Forstaaelse 
og blot dyrisk Stemthed -- ringere end i Syden, og kunde det hele 
heroppe flygtigt set tage sig ud, som om alle, uden at gøre sig 
rede hvorfor, kun mødtes i en vis glad Oplagthed, saa var til 
Gengæld denne unge Fornøjelighed mere fælles og jævnt udbredt 
her end andetsteds. Selv Kirkeforandringen kostede ikke en 
Blodsdraabe. Livet syntes lyst og let at leve. Der var endnu 
ingen Slange i dette Paradis.

Til Gengæld var Norden det Sted, hvor de <sp>to andre Bestanddele 
af den i Evropa fælles Livsbelysning</sp> viste sig mest udpræget og 
vistnok brændte sig stærkest ind. Det nye Testamentes Lære om 
<sp>Djævelen som denne Verdens Fyrste</sp>, Troen paa, at man kunde 
slutte Pagt med ham, og Øvrighedens Pligt til med Sværd og Baal 
at forfølge saadan Brøde, den værste af alle -- det var næsten 
helt nye Lærdomme i Norden. Andetsteds var man dog tidligere 
bleven opskræmt og tildels vænnet til Tanken. Allerede ved 
Tempelherrernes Fald i Frankrig 1307-13 havde man her i større 
Omfang hørt Tale om denne Art Forbrydelse. Pigen fra Orléans var 
1431 falden som Offer for samme Beskyldning. Og Pave Innocens 
den Ottendes Bulle af 1484 mod Hekse havde højt op i Tyskland 
sat Sindene i Røre. Men <sp>til Skandinavien kom Troen paa alt dette 
først sammen med Lutherdommen</sp>. Man havde tidligere levet i 
lykkelig Uvidenhed. Des stærkere blev Indtrykket.

Al den <sp>Mørkerædhed</sp> og <sp>Spøgelsefrygt</sp>, der hidtil havde holdt til 
i Sindets Kroge, <sp>bredte sig nu</sp>, fortættedes og gnistrede Smerte. 
<sp>Der gik Religion i det alt</sp>. Thi ligesom hos de nordiske Folk 
Naturtrangen var bleven til Religion -- "Gud saae alt, og se, det 
var saare godt" -- og Bruddet med Paven var bleven til en ny 
Religion, Lutherdommen, saaledes <sp>blev</sp> ogsaa <sp>Djævletroen til 
Religion</sp>, den farligste af alle. Thi den var saa selvindlysende 
sand. Medens i Lutherdommen de gode Gerninger

var bortfaldne, Mirakler ikke længer foregik dagligdags, og Gud
var bleven en fjærn Taageskikkelse, saa blev det modsatte Tilfældet 
i Djævlereligionen. Her var den onde Gerning just det afgørende, 
Trolddom og Undere forekom dagligt, og det lodne, sorte, 
forfærdelige, selve Mørket, kunde hvert Øje se. Djævelen var den 
stærkeste. Han stod tilbage som den sorte Prik for Øjet, naar det 
var træt af at spejde efter Lysets Gud. Den onde Gerning blev igen, 
da den gode var bortfalden, <sp>Djævlelæren tog uformærkt Magten fra 
Lutherdommen</sp>, blev ligesom Skindforet deri, hvor hvert Haar vendte 
indad og brændte.

Netop derfor var de nordiske Folk saa ilde stedte. Paven paastod 
dog, og hans Tilhængere troede det, at han som Kristi Statholder 
var Djævelens jævnbyrdige Modstander, og at Treenigheden og han 
nok i Forening skulde skaffe hver Sjæl, som han udpegede, Indpas 
i Paradis. Selv naar Kættere og Troldfolk brændtes i Syd, var det 
dog altid under Formularen, at Kirken bad om Naade for dem, og 
blot overgav dem til den verdslige Øvrigheds Straf, paa det at 
deres Sjæle maatte blive frelste. Men i Norden var der ingen, der 
troede, at Luther, Frederik den Anden, Christian den Fjerde, Erik 
den Fjortende og hvad de enkelte Konger hed, var Djævelen lig i 
Magt. Hjælp kunde kun ventes fra den fjærne Kristus gennem Troen. 
Og gjorde man blot det mindste for at bringe ham nær, om det saa 
kun var, at man gemte Nadveroblaten og lagde den f. Eks. som 
Forladning for at sikre sit Skud eller lignende, i samme Øjeblik 
var man evigt fortabt, ubønhørligt hjemfalden til Djævelen.

Det var fortvivlede Forhold i Norden.<sp> Kirkens nye Kar var</sp>, skøndt 
justeret af Øvrigheden, <sp>ikke i Stand til at holde tæt og rumme 
Livets to Bestanddele, Dag og Nat. Dagsiden løb bestandigt ud af 
Revnerne, kun Nattens sorte Slam blev tilbage i Bunden</sp>. Forgæves 
forklarede man, at det just sprak, fordi Karret stod i Guds klare 
Solskin. Forgæves postede tusinde Præster hver Søndag Rettroenhedens 
Vande paa. Her var ingen virkelig Trøst at hente, Rædslen var det 
sidste Svar. Her var kun eet at gøre: at dulme, at glemme Rædslen 
ved at slaa løs paa Djævelen og hans Anhang. Det gjorde da ogsaa 
Kirken og Øvrigheden af ganske Hjerte.

Og som det gik Kirken, gik det hver enkelt. Af

Bevidstheds-Indholdets Dag og Nat løb bestandigt Dagsiden fra 
og lod kun Nattens sorte Slam tilbage. Thi naar et alvorligt 
Sind saae ind i sig selv, hvad blev der saa tilbage? Kun Synd 
og Brøde. De fortjenstlige gode Gerninger var jo afskaffede. 
Kun de onde Gerninger blev igen. Hver Attraa, hver Fornemmelse 
var, ærligt set, kun en Finger rakt til Djævelen. Og han var 
stedse og overalt tilrede til at gribe den hele Haand, Her var 
ligeledes kun eet at gøre, at dulme Rædslen -- Rædslen for Livet, 
Rædslen for den lange, lange Evighed -- ved at slaa løs paa 
Djævelen og hans Anhang for blot at glemme det forfærdelige, at 
han ogsaa var i En selv.

Den tredje Bestanddel, som Djævletroen tilførte Livsbelysningen 
i Norden i det 16de Aarhundrede, var da af en egen Art. Det var 
ikke en Skygge, der kom udenfra, dæmpede Lyset, tog for en Stund 
Skæret af Farverne eller lagde dem taageslørede til Ro. Det var 
noget, der kom indenfra. Som en pludselig Feberskælven brød det 
frem, sortnede for Øjet, rystede hele Verden, saa at den plumrede 
sort, og alt, En selv og alle Omgivelser, i et Nu forvandledes 
til Gift. Det var en Art af Fortvivlelsens Vanvid, en Sindets 
Mørkefeber, som "Evangeliets klare Lys" havde medbragt som Smitstof, 
men som Kirken ikke selv formaaede at besværge.

Hvad Kirkens Himmel ikke mægtede, det maatte den virkelige Himmel 
til for at klare. Himmellærens dybeste Indhold, Stjernetydningens 
Sandhedskærne, var jo, at Dag og Nat, Lys og Mørke ikke er 
selvstændige Forhold paa Jorden, men stammer fra Himlen, fremkaldes 
ved Himmellegemernes Gang. <sp>Stjernelærens Lys blev den fjerde 
Bestanddel i den nordiske Livsbelysning i det 16de Aarhundrede</sp>. Som 
et køligt, Undrende Middel virkede den beroligende. Den hævede
ikke Sygdommen, men lærte den forpinte tillidsfuldt at slaa Øjet
op. Og netop i Norden, hvor Trangen var størst, var den bedste
Pleje ogsaa nærmest. Næppe tilfældigt frembragte nordiske Forhold 
nogle af Stjernelærens ypperste Dyrkere.

Det gik <sp>Stjernelæren</sp> som de tre andre, den <sp>blev til Religion</sp>. 
Dens religiøse Indhold var, at Djævelen umuligt kunde have sit 
Fripas i Elementernes Verden og handle med Menneskenes Skæbne, 
som han vilde. Verdens samlede Uhrværk var jo indrettet af Gud. 
Idet Gud drejede de store, yderste Hjul, satte

han tillige de mindre nedefter i Gang og forplantede saaledes sin
Vilje ned i de jordiske Begivenheder. "Ske Din Vilje, som i Himlene 
saaledes og paa Jorden!" At Verdensmaskineriet var indrettet saaledes, 
med Himmel over Himmel, derfor borgede Biblens Ord. Apostlen Paulus 
havde jo selv en Gang været "henrykt til den tredje Himmel".<footnote>
2. Korinth. Brev 12, 2. </footnote> Hvad der foregik i Verden var da saa 
langt fra at være Djævelens Værk, at det tværtimod stod til at læse i 
Stjernerne foroven, var Guds forudbestemte Vilje.

Men netop paa dette Punkt, hvor <sp>Stjernelæren</sp> var lige ved at gøre det 
af med Djævlefrygten, <sp>turde den ikke gøre Skridtet fuldt ud</sp>, men veg 
tilbage for sine egne Følgeslutninger. Den erklærede vel Dag og Nat, 
Lys og Mørke, Liv og Død for Virkninger af Guds Vilje. Men <sp>da den kom 
til Mørkets Aftryk, det Onde, turde den ikke erklære ogsaa dette for 
en Virkning af Gud</sp>. Den søgte at slippe fra det ved at henvise til 
Menneskets Frihed, der selv maatte træffe Valget mellem sine gode og 
onde Tilbøjeligheder. Men idet den herved rensede Gud for Delagtighed 
i det Onde, prisgav den uformærkt atter Mennesket til den Magt, hvorfra 
det nys syntes befriet. Ailerbagest i Stjernelæren var der et utilsyet 
Hul. De stjernekyndige kaldte det <sp>menneskelig Frihed</sp> og 
paastod, at her var Flyvestedet for Menneskets ypperste Kraft. Men 
nedenfra set havde Teologerne mærket det "<sp>Arvesynd</sp>". <sp>Og herigennem plumpede man atter ned til Djævelen</sp>.

<sp>Livsbelysningen i det 16de Aarhundrede i Norden naaede da ikke til at 
komme i Ro</sp>. Ligesom dens fire Bestanddele ikke var fordelte 
i forskellige Personer eller i forskellige Aldere, men som Regel samlede 
til Stede hos den enkelte, saaledes var de hos denne i stadig indbyrdes 
Overgang, i stadig Strømning. <sp>Livsmod, Lutherdom, Djævlefrygt og 
Stjernetro bølgede over i hinanden, dannede et bestandigt pulserende Kresløb</sp>.

Denne Uro og denne Slægtens Helhedsbevægelse udgør et af Tidens mest 
betegnende Træk. Noget lignende vil næppe for det første kunne gentage 
sig. I vore Dage og saa langt frem, som Øjet rækker, er nemlig 
Fordelingen en anden, idet i hvert enkelt Slægtled de allerfleste er 
blot sysselsatte med at gennemløbe Menneskehedens tidligere Udvikling, 
befinder sig altsaa

aandeligt bagefter dem, i hvem Tidens egentlige Tanker rører
sig. Anderledes <sp>i det 16de Aarhundrede</sp>. Her slog Samfundets 
Hjerter i Takt. Det var samme Trang, samme Forestillingsarter, 
<sp>samme store Spørgsmaal, der mere eller mindre klart bevidst</sp> 
satte alle i Uro. Sligt finder kun Sted, <sp>hvor en lang Periode 
i Menneskehedens Udvikling er naaet til Afslutning</sp>, hvor 
Aandens Vindfang ikke sætter blot de øverste Lag i Bevægelse, 
men hvor hele Samfundet staar i Kog, Top ved Top af bundoprørte, 
stride, korte Bølger, alle trængte af den hindrende Dæmning. 
Alt synes spærret, kun en usynlig Magt har stille afmærket det 
Sted, hvor Slusebruddet skal foregaa, Fremskridtet ske.

Et saadant afsluttende Punkt i Menneskehedens Udvikling var
det 16de Aarhundrede. Aartusind-gamle Tanker blussede her op
med fornyet Kraft, lyste, efter at have gennemtræhgt alle, nu 
for sidste Gang. <sp>Djævletro og Stjernetydning satte alt i Røre</sp>,
idet de som to vældige Fortidsuhyrer skød op fra Bunden og
rejste sig i Kamp. Det Skud, der fældede dem, afsluttede en lang
og mærkelig Periode i Menneskehedens Udvikling og indviede
den nye, paa hvis Tærskel vi staar.

*

<sp>Hvorfor maatte det 16de Aarhundredes Livsbelysning ophøre</sp>? 
Hvad gav Stødet til det aandelige Gennembrud, hvorfra vi med 
Rette daterer den ældgamle Tankegangs Fald, en ny Hovedperiodes 
Begyndelse? Hvis vor oprindelige Paastand holder Stik, maa den 
dybeste Grund være at søge <sp>i et nyt Syn paa Himmelforholdene, et 
nyt Syn paa Lys og Mørke, paa Afstanden mellem Himmel og Jord</sp>.

Man har ment at finde dette nye Syn i Kopernikus' store Opdagelse, 
at <sp>Jorden bevæger sig omkring Solen</sp>. I dette den slaviske Stammes 
eneste, men afgørende Bidrag til Renæssancen -- Kopernikus (Fig. 20) 
var nemlig født 1473 i den under polsk Overhøjhed staaende By 
Thorn ved Weichsel, var selv af polsk Slægt og fik sin Uddannelse 
ved det polske Universitet i Krakau; men tidligt led han den Skæbne, 
der ogsaa trehundrede Aar efter ramte hans Fødeby, at blive 
inddraget af Tyskland <footnote><sp>Rud. Wolf:</sp> Geschichte 
der Astronomie (München 1877). S. 222-24. -- <sp>Leopold Prowe:</sp> 
Nicolaus Coppernicus (Berlin 1883-84). -- <sp>M. Curtze:</sp> 
Nicolaus Coppernicus (Berlin 1899). </footnote> -- i dette 

Polakkernes mægtige Bidrag til Menneskehedens Historie har
man ment at finde det 16de Aarhundredes forløsende Ord. Vi
skal undersøge, med hvilken Ret.

Det var Kopernikus' geniale Tanke, paa hvis Udarbejdelse han 
anvendte hele sit Liv, og hvis Følgeslutninger han klogeligt
opsatte til det sidste at meddele offentligt, at <sp>Planetbanerne</sp>
ikke var saa uregelmæssige, som de i Aartusinder havde gældt for. 
Sete fra Jorden tog de sig ganske vist højst besynderlige ud. 
Men tænkte man sig at <sp>betragte dem fra Solen, maatte de vise sig 
som Cirkler</sp>. Han drog heraf den naturlige Slutning, at Planeterne 
ikke svirrede ubestemt omkring Jorden, men bevægede sig i 
regelmæssig Kresgang om Solen. Herfra ledtes han videre til den 
langt dristigere Slutning, at <sp>det var Solen, der udgjorde Verdens
Midtpunkt og at Jorden kun var en Planet som de andre</sp>. Det var da
ikke Solen, der hver Dag, naar den "stod op" og "gik ned", 
bevægede sig omkring Jorden. <sp>Det var Jorden selv, der hvert Døgn 
drejede sig een Gang rundt i sit rullende Aarsløb omkring Solen</sp>. 
Verdenskortet kom da altsaa til at tage sig saaledes ud: I Midten 
den uhyre Sol. Nærmest om den kresede Merkur, saa Venus, derpaa
Jorden med Maanen, derefter Mars, udenfor den atter Jupiter og
endelig yderst Saturn.

<img>
Fig. 20. Kopernikus

Kopernikus var sig fuldt bevidst, hvor stor en Revolution hans
Lære om Planetbanerne ("De revolutionibus") betegnede. "Ikke i ni 
Aar, men i fire Gange ni Aar har jeg holdt mit Skrift tilbage
hos mig selv, indtil endelig fremragende lærde Mænd trængte ind 
paa mig og foreholdt mig, at jeg ikke længer af Frygt burde
vægre mig ved at offentliggøre det". Saaledes udtrykte han sig

selv i den Fortale, der iøvrigt ved Trykningen blev udeladt og
erstattet med en anden af Udgiveren, hvori Bogens Resultater
forsigtigt betegnedes som blot "Hypotheser". Faa sit Dødsleje
1543 modtog Kopernikus det første rentrykte Ark af sit Skrift,
men kaldtes derpaa lykkeligt bort fra al den Strid og Forfølgelse,
som hans nye Lære maatte medføre.

Thi skøndt han selv havde tilegnet Paven sin Bog, og skøndt
Melanchthon havde anbefalet den til Udgivelse, kunde det ikke
i Længden forblive skjult, at den var i Strid med Biblens Lære. 
Luther udtalte straks de tydelige Ord: "Den Nar vil vende op og 
ned paa hele Astronomiens Kunst. Men den hellige Skrift siger 
os, at Josva bød Solen staa stille og ikke Jorden." De Reformerte 
fremhævede ogsaa som Modbevis Beretningen om Josvas Daad samt 
Ordene i Psalme 93: "Nu er Jordens Grundvold fæstet, ikke skal 
den rokkes." Og i Rom afgaves 1616 følgende Kendelse: "At paastaa, 
at Solen staar ubevægelig i Verdens Midtpunkt, er absurd, 
filosofisk falskt og formeligt Kætteri, da det er i udtrykkelig 
Strid med den hellige Skrift. At paastaa, at Jorden ikke staar i 
Verdens Midtpunkt, ikke er ubevægelig, men har endog en daglig 
Omdrejning, er absurd, filosofisk falskt og i det mindste en 
fejlagtig Tro." Som en Følge heraf blev Kopernikus' Bog indført 
paa Listen over de forbudne Skrifter og dette forkyndt for hans 
berømte Tilhænger Galilæi. Da denne desuagtet senere søgte at 
udbrede den nye Lære, blev han tvungen til at afsværge den og 
fra den Tid behandlet som Fange.

Kirken havde utvivlsom Ret, naar den i Kopernikus' System saa en 
Opfattelse, der ikke blot var i Strid med det gamle Testamentes 
Ord, men ogsaa maatte ende med at underminere selve Kirkens Lære. 
Thi den kristelige Mytologi med dens Forklaring om de guddommelige Foranstaltninger til Jordens Frelse hvilede paa den stiltiende 
Forudsætning, at Jorden var det, hvorom alting drejede sig, var 
Verdens Midtpunkt. Idet Jorden fortrængtes fra denne Særstilling 
og svandt ind til en lille Planet, der som saa mange andre kresede 
omkring Hovedlegemet Solen, forflygtigedes i samme Grad 
Sandsynligheden for, at det skulde være dens Udviklingshistorie, 
der havde fremkaldt Guds Historie, medført Guds
<sp>Menneskevorden</sp>. Der blev noget skævt i den hele Tankegang. 
<sp>Verdensskuespillet tabte i Betydning ved at opføres paa et blot
Provinsteater</sp>. Og at tænke sig det gentaget paa forskellige Kloder, 
forvandlet til et rejsende Gæstespil, var en nedværdigende, en 
bespottelig Tanke, hvorpaa man hverken vilde eller kunde indlade sig.

*

<sp>Kopernikus' Lære indeholdt altsaa en vaagnende Indsigelse mod den 
gamle Tankegang</sp>. Der rørte sig i den en anden Art Liv end i dens 
Omgivelser. Men den var sig ikke selv Forskellen fuldt bevidst, 
endsige <sp>i Stand til helt at gøre sig gældende</sp>. Her var samme 
Misforhold til Stede som mellem <sp>Fugleungen</sp>, der, vakt til Liv og 
bestemt til fri Bevægelse, <sp>endnu befinder sig indenfor Æggets 
snævre Fængsel</sp>. Kopernikus' System i dets Fremkomst i det 16de 
Aarhundrede svarer til den Mellemtilstand, hvor <sp>Menneskeaanden</sp>, 
vakt til ny Forstaaelse, højere Art af Liv, <sp>begyndte at ane sig i
Fængsel</sp>, men endnu ikke formaaede at hugge Hul paa Verdensægget.

<sp>Det tydeligste Udtryk for denne Uformuenhed er den fortsatte 
Stjernetydning</sp>. Som bekendt var det især de fem Planeters 
vildsomme Veje, der i sin Tid hos de gamle Kaldæer havde 
fremkaldt Tanken om, at Jordlivets Mønster vævedes fraoven og 
lod sig tyde gennem Iagttagelse af alle syv Planeters 
Stillinger. Det er jo muligt, at hvis Kaldæerne havde kendt 
Kopernikus' Forklaring, hvorefter de vilkaarlige Bevægelser i 
Virkeligheden kun var Krese om Solen, vilde Stjernetydningen 
overhovedet slet ikke være opstaaet. Men vist er det, at da 
Kopernikus' Forklaring endelig kom, var den ikke længer i Stand 
til at stoppe Stjernetydningen. Denne hvilede nemlig nu paa et 
nyt Forestillings-Grundlag, Datidens kæreste Tanke, <sp>det store 
Uhrværk</sp>.

Ud fra Forestillingen om Verden som det uhyre Uhrværk, der var 
lavet af Gud og holdtes i Gang af Gud, var der ikke noget 
forstyrrende i den nye Forklaring, hvormed <sp>Kopernikus</sp> kom. <sp>Den 
var blot et højst sindrigt Forsøg paa en bedre </sp>

<sp>Forstaaelse af Uhrværkets Gang</sp>. Thi hvad enten Solens Sfære 
drejede sig om Jorden, eller Jorden selv sad paa en Sfære og 
drejede sig om Solen, var det altsammen kun Hjulgang i Guds 
vidunderligt vise Verdensmekanik. Som bekendt <sp>foreslog Tyge 
Brahe en ny Forklaring</sp>, hvorefter alle de øvrige <sp>Planeter</sp> vel, 
som Kopernikus havde lært, skulde <sp>bevæge sig om Solen, men 
denne atter krese om Jorden</sp>, der altsaa befandt sig i Verdens 
Midtpunkt. Tyge Brahes Bevæggrunde hertil var dels religiøse, 
dels videnskabelige. Med Rette, i det mindste ud fra Datidens 
Forudsætninger, indvendte han, at, hvis Jorden skulde bevæge 
sig i den uhyre Kres omkring Solen og altsaa om Efteraaret 
staa Millioner af Mile borte fra det Sted i Verdensrummet, 
hvor den befandt sig i Foraaret, saa maatte ogsaa 
Fiksstjernehimlen, den yderste, den ottende Sfære, tage sig 
forskelligt ud Foraar og Efteraar, da man jo paa Jorden til 
hver af de to Tider befandt sig i højst forskellig Nærhed af 
dens enkelte Stjernegrupper. Hverken Tyge Brahe eller nogen 
anden anede den Gang, at de uhyre Afstande, hvorom her i 
Virkeligheden er Tale, ganske afkræfter hans tilsyneladende
saa berettigede Indvending.

Kepler opgav Tyge Brahes Forklaring og sluttede sig helt til
Kopernikus. Ved Hjælp af Tyge Brahes efterladte, nøjagtige
Planetiagttagelser lykkedes det Kepler at fastslaa sine tre 
berømte "Love" for Planeternes Bevægelser, hvorved han i saa
afgørende en Grad underbyggede og bekræftede Kopernikus' Lære. 
<sp>Tyge Brahe og Kepler betegner altsaa overfor den kopernikanske 
Verdensforklaring Tvivlen og den endnu sikrere begrundede 
Forvisning; men begge var de lige fuldt -- ivrige Stjernetydere</sp>. 
Og med Rette. Thi naar Guds Vilje forplantedes mekanisk nedefter 
i Verdens-Uhrværket, ligefra det yderste, uhyre Drivhjul ned til
en sølle Krebseklo eller Vædskernes Fordeling i en nyfødt 
Hundehvalp, saa var -- hvad enten nu Hjulgangen var denne eller 
hin -- i Mangel af virkelig Viser Guds Viljes Taktgang tydeligst 
at iagttage i de yderste, store Tandhjul. Det var forholdsvis 
ligegyldigt, om Jorden sad her eller hist paa Drejeværket. Det 
afgørefide var, at alt var i indre Forbindelse, alt dannede en 
Enhed. Hvor tilsyneladende vildt end Avnerne fløj og Melet 

føg, medens Livet malede rundt, <sp>det var altsammen den lukkede 
Verdensmølle, der gik og gik, medens Guds Vilje brusede over 
Drivhjulet</sp>.

Men hvad enten man nu blot agted paa Hjulenes Gang og troligt 
skøtted sin Gerning, eller man grubled over den 
hemmelighedsfulde Puslen, der stundom lod sig høre, det 
uhyggelige Spøgeri, naar Mørket faldt paa, og Sækkene aabnedes 
af en usynlig Haand, mens det gnistred som med Katteøjne i 
Mulmet -- Dagene gik, Dag ud, Dag ind. Der blev i Længden trangt 
i den Mølle.

Kopernikus' Lære blev det første Udtryk for, at Møllen var et 
Fængsel. Netop ved at tale om en anden Art Møllegang end den 
tidligere antagne, drog den Tanken hen paa selve Møllegangen, 
kom til at gøre opmærksom paa, at Livet, Verden kun var en 
Møllegang.<sp> Var der da slet intet udenfor Møllen? Utaalmodigt 
trippede Menneskeaanden som Fugleungen i Ægget</sp>. Der maatte 
være noget udenfor Skallen. Der inde var trangt og indelukket, 
ikke til at aande. Overladt til sig selv alene kunde Kopernikus' 
Lære dog ikke bane sig Vej ud, den trippede kun rundt, rundt.

*

Da lød med eet en sælsom Lyd. Fyldt af ny Drift <sp>huggede
Menneskeaanden pludseligt Næbet mod Verdensskallen</sp>. Den gav 
efter og brast. <sp>Og ud trimlede Fangen</sp>, fortumlet, begejstret, 
nyfødt, i den store vidunderlige Verden, hvor alt var fremmed, 
isnende fremmed.

<sp>Hvo var Menneskeaandens Befrier? Hvo sprængte Verdensægget</sp>? Det 
var den, der først udtalte Tanken: at Fiksstjernehimlen, den 
ottende Sfære, ikke dannede Verdens Grænse. Der var overhovedet 
slet ingen Hvælving, slet ingen Fiksstjernehimmel. Det var 
altsammen Rum og Kloder, Rum og nye Kloder, thi Verden er ikke 
endelig, men uendelig.

Aldrig er nogen bleven dømt med mere Føje end <sp>Giordano Bruno</sp>, 
da han Aar 1600 dømtes til Døden, Efter at have holdt

ham syv Aar i Fængsel og forgæves søgt at overbevise ham,
overgav Romerkirken ham endelig til den verdslige Myndighed
med kærlig Anmodning om at "behandle ham mildt og uden
Blodsudgydelse". Dette betød i Datidens Rettergangssprog, at
han ønskedes levende brændt. Den 17de Februar Aar 1600 besteg 
han med roligt Mod og i Tillid til sin Overbevisnings Sandhed 
Baalet paa Pladsen Campo di fiore i Rom. Da Baalet var slukt, 
kastedes Asken af den brændte i Tiberen, paa det at hvert Spor 
af ham maatte vorde udslettet<footnote><sp>H. Brøchner:</sp> 
Giordano Bruno (Det nittende Aarhundrede 1875).</footnote>. 
Straffen var haard, men fra 
Dommernes Synspunkt retfærdig. Thi Giordano Bruno var en falsk 
Vejviser. Ved at følge ham, vilde alle Tidens store Tanker, 
ikke blot Djævlelære og Stjernetydning, men Treenighed, ja, 
Kirken selv fare vild og styrte ud over Brinken i det sorte Dyb. 
Thi alle disse Tanker blev til Smaating og blev borte i Forhold 
til den nye svimlende: <sp>en uendelig Verden, en uendelig Gud</sp>. Med 
Føje berøvede da det bestaaende sin argeste Modstander Livet.

Men der var det underlige ved hint Baal den 17de Februar 1600, 
at skøndt det Blik, der tillidsfuldt vendtes mod Himlen, brast 
i Død, og den Haand, der havde peget mod nye Veje, forvandlet 
til Aske, splittedes i Tiberens Vande, saa var det dog ikke det 
nye, men det gamle, der gik op i Luer. <sp>Usynligt fængede 
Giordano Bruno's Tanker i de gamle Omhæng</sp>. Og uden at nogen af 
de tilstedeværende anede det, var det den Dag den gamle 
Verdensopfattelse, der dømtes til Døde, Aartusind-gamle 
Forestillinger, hvis Baalfærd begyndte. Langsomt, men sikkert. 
Thi den nye Tanke, der var saa stor og dristig, at end ikke 
Kepler mægtede at hæve sig til den, har bredt sig siden da. I 
vor Tid strøes den uskaansomt ud til Hvermand, spirer i unge 
Barnesind. Mangen af os mindes hin forfærdelige Stund, da den 
første Gang paatrængte sig os, da den hyggelige Forestilling 
om Himmelhvælvingen brast, og Tanken om det uendelige Rum, 
den uendelige Verden, rev os omkuld. <sp>Fra den Stund var vi 
mærkede</sp>. Selv om vi i lange Tider kunde glemme Smerten, var 
Gennembrudet sket, og vi lænkede til en Tanke, som vi aldrig 
mere kunde slippe, og som aldrig mere slipper os. Thi man kan 
ikke mere vende tilbage. <sp>Den gamle </sp>

<sp>Periode i Menneskeaandens Udvikling er afsluttet. En ny og 
ubekendt er begyndt. Vi staar paa dens Tærskel</sp>. Tre Hundrede 
Aar synes lang Tid for os, men er kun ringe, hvor det drejer 
sig om de vældige Tidsrum i menneskelig Udvikling. Forhænget 
er faldet til bag os. <sp>Med blændet Blik stirrer vi fremad</sp>.

*



<h1>3</h1>

<h1>OPLØSNING OG NYDANNELSE</h1>

*

<sp>Er det ikke en Fejltagelse, naar man regner en ny Periode i 
Menneskeaandens Udvikling</sp> fra den Stund, da Tanken om <sp>en 
uendelig Verden</sp> opstod? <sp>Alt gaar jo dog i vore Dage sin rolige
Gang som forhen</sp>. Endnu ligger Kirkens gamle Bom paa Hovedvejen 
til Himlen. Stat og Kirke forkynder endnu ofte i Fællig, at 
ingen bliver salig uden i Troen paa den treenige Gud samt ved 
Hjælp af Kirkens Naademidler. Trindt om lyder endnu den gamle 
Lære om Djævel og evigt Helvede. Ikke mindst i Norden viser 
denne Lære fremdeles sin betagende Magt over Mængdens Sind. 
Ja, selv den gamle Stjernetydning, der dog af de fleste troedes 
død, giver endnu Livstegn fra sig. Aar 1892 udkom saaledes i 
København en Bog,<footnote><sp>Brachma:</sp> Udøve Stjernerne 
nogen skjult Indflydelse paa Begivenhedernes Gang? (Kbhvn. 1892). 
</footnote> hvori Landets senere Historie forklares simpelthen 
som Følge af Stjernerne. Stjernebilledet Vægten er 
Danmarks Tegn. Da Planeten Uranus første Gang i det 19de 
Aarhundrede, Marts 1801, traadte ind i dette Tegn, fremkaldtes 
Slaget paa Rheden, anden Gang, Oktober 1884, Kristiansborg Brand. 
Da Saturn traadte ind i Vægten 1863, medførte dette Frederik den
Syvendes Død og Krigen med Preussen og Østerrig. Naar denne Konge 
havde været to Gange ulykkeligt gift, men tredje Gang lykkeligt, 
hidrørte dette fra Stjernestillingen i Parrenes Fødselsøjeblik. 
Den var kun gunstig i tredje Tilfælde. "Thi Frederiks Maane var 
netop i Grevinde Danners Sols Grad, som var den anden udi Tyrens 
Tegn" o. s. v.

Forhold som  disse er imidlertid let forklarlige. <sp>Thi kun 
langsomt viger Safterne fra gamle Overbevisninger, </sp>

selv om deres Rod er overskaaren, saa at der ikke tilføres dem
ny Kraft. I Forholdet til Samfundets Lag gaar det dem saaledes,
at de først topvisner, derpaa ganske langsomt tørrer nedefter.
Aarhundreder er her et ringe Spand af Tid. Men hertil kommer
endnu, at <sp>alle hine Tanker</sp> jo ikke har været tilfældige, men
dybt begrundede i den menneskelige Natur. <sp>De danner fremdeles 
Gennemgangsled for Udviklingen</sp>. Vistnok i lange Tider vil de 
maatte gennemleves af enhver, der skal naa til fuld Udvikling. 
I Fortællinger som dem om Adam og Eva i Paradisets Have eller 
om Gud, der sendte sin Søn til Verden for at frelse den, <sp>ligger 
der aandeligt Næringsstof endnu for mange Slægtled</sp>.

Men de udgør ikke længer Udviklingens Højdepunkt. Om end den 
Aldersklasse, hvem de tilfredsstiller, stadigt er den talrigste,
har Menneskeaandens Udvikling lagt en Aarring uden om dem, og 
dette kan spores. De har <sp>tabt</sp> deres tidligere <sp>absolute Myndighed</sp>. 
<sp>Samfundet</sp> har mer og mer vænnet sig til at se enkelte leve paa 
andre Livsværdier end disse. Og uvilkaarligt har disse selv 
formet sig efter de nye Forhold. De har ligesom tabt Glassuren, 
er blevne mere aabne og porøse, saa at de kan tjene som 
Gennemgang for Næring til et ydre Livslag. Der er ingen af de 
store, gamle Tanker, uden at den jo nu har et Hul.

Thi Troen som Eneveksel paa Salighed har tabt sin fordums Værdi. 
Selv om man ømmer sig ved at tilstaa det, har Lutherdommen som 
de andre svigtet Kirkens oprindelige Lære. <sp>Der er overalt gaaet 
Moral i, hvad der nu kræves af en Kristen</sp>.

Og selve Læren om Guds Søn, der ved sit Komme til Jorden blev 
Verdens Frelser, den mister sin fordums Bærekraft, udtømmes som 
ad et usynligt Hul, saa saare et Nutids Menneske for Alvor vil 
tænke derover. Thi hvad er "Verden"? Det er jo dog ikke blot 
denne lille Pjalt Jord og dens nærmeste Omgivelser, men 
Billioner og atter Billioner af Kloder i det uendelige. I hvert 
et Nu udstraaler der nye Kloder, befolkes det grænseløse Rum med 
nye Verdener, fremgaaede af den uendelige Gud, langt, langt ud 
over, hvad en stakkels Mennesketanke kan fatte. Og denne Gud 
skulde have "en Søn", om hvis Komme <sp>til Jorden</sp> hele Verdens Gang 
fra Evighed til Evighed skulde dreje sig!

Enhver, der aandeligt er kommen til Skelsaar og Alder, 
føler ved slige snævre Forestillinger Vægten af Pauli Ord: 
"<sp>Saalænge jeg var et Barn</sp>, talte jeg som et Barn, tænkte 
jeg som et Barn, dømte jeg som et Barn. <sp>Men da jeg var bleven 
voksen</sp>, aflagde jeg det barnagtige".<footnote><sp>Pauli</sp> 
1ste Brev til Korintherne 13, 11 </footnote>

Og dernæst Læren om Djævel og Helvede. Den uendelige og
almægtige Gud skulde have et ondt Væsen til Modstander, der
kunde modvirke hans Vilje! Men herved ophører jo Gud at være
uendelig og almægtig. -- Og den Gud, om hvem det læres, at han
ikke blot er kærlig, men er Kærlighed, skulde ville straffe sine
Skabninger, sine Børn, for deres Genstridighed med evige Pinsler 
i Helvede! For ethvert nogenlunde udviklet Nutidsmenneske, der 
selv i al Skrøbelighed har følt, hvad Kærlighed er, er Svaret
paa at nære slige Forestillinger om en Fader i Himlen kun eet:
<sp>Skam Dig</sp>!

<sp>At endelig Læren om Stjernetydning</sp> er bleven <sp>gennemhullet</sp> fra 
den Stund, Forestillingen om den ottende Himmel som Verdens 
Grænse brast, er indlysende for enhver.

*

Men brister saaledes de gamle Tanker, <sp>hvilke er da Tidens nye</sp>, 
der er i Færd med at afløse dem? For saa vidt som det overhovedet 
er muligt allerede nu at tage et Skøn af den ny Periodes Særpræg, 
saa synes dette hidtil først og fremmest bestemt af den <sp>ene</sp> 
Grundtanke: <sp>Verden er uendelig</sp>. Hermed er givet et nyt Svar paa 
Afstanden mellem Jord og Himmel, paa Forholdet mellem Dag og Nat, 
Lys og Mørke.

Er Verden uendelig, saa vil dette med andre Ord sige, at <sp>Afstanden 
fra Jorden</sp> opefter, udefter, nedefter ogsaa <sp>er uendelig</sp>, Der gives 
overhovedet ingen Himmel. Hvad vi kalder Himmel, er kun det blaa 
Billed, der danner sig i vort Øje som Indtryk af Jordens Dunstkres, 
der er omgiven af det uendelige Rum. Jorden er kun en lille bitte 
Del af Verden, et forsvindende Fnug, og hver enkelt af os atter et 
uendeligt lille, forsvindende Væsen paa den lille Jord.

Den første Virkning af denne Tanke er en <sp>isnende Fornemmelse af 
Kulden</sp>, der strømmer ind <sp>fra det</sp>

<sp>uendeligt store Rum</sp>,en Gysen ved at føle sig saa forfærdelig 
ringe. Her er ingen Naade. Med det uendelige Rums høje Kuldegrad,
ligegyldig for jordisk Liv, omslutter denne Fornemmelse os,
bortfryser vor tidligere Følelse af egen Betydning, vor Barnetro
paa, at alting kun ser paa os, drejer sig om os. <sp>Ad denne 
Ydmyghedens Port maa alle ind</sp>.

Denne Gysen for det uendelige har sat sine tydelige Mærker paa 
den nye Tid. Medens Videnskaben gjorde sine store Fremskridt i 
Himmelkundskab, medens Newton fandt den bærende Kraft, der holder 
Himmellegemerne i deres Baner, medens Laplace opdagede, hvorledes 
et Solsystem som vort bliver til, har samtidigt den almindelige 
Bevidsthed i Evropa sky vendt sig fra Betragtningen af <sp>Nattehimlen</sp>, Uendelighedens Billed. Ingen anden Tidsalder har været saa blottet 
for direkte Himmelindtryk som vor. I London, Paris, København 
o. s. v. veed ikke en af hundrede, om det er Nymaane eller Fuldmaane 
og hvor Karlsvognen i Øjeblikket staar. Nattehimlens Lys er blevet 
en blot dekorativ Bestemmelse, der en flygtig Stund kan fængsle ved 
en pikant Belysning med ejendommelige Slagskygger, men iøvrigt
ikke spiller nogen Rolle i vor Bevidsthed. Vor Kundskab om 
Stjernehimlen hviler i Reglen paa andenhaands Indtryk, faas
gennem Læsning og andres Fremstilling. Vi unddrager os, ifølge
Vane og en halvt ubevidst Sky, det umiddelbare, stærke Indtryk.
Thi fra den Stund vi lærte, at Hvælvingen og Stjernetæppet kun var 
Bedrag, blev Nattehimlen til det uendelige, det bundløse Dyb, der 
suger os i sig, og hvorfra de talløse, funklende Blikke spotter 
vor Lidenhed.

Og som det gaar Nattehimlen gaar det ogsaa tildels, om end i
ringere Grad, <sp>Daghimlen</sp>. Solens Virkning i Form afvekslende 
Aarstider er for afgørende til, at vi ganske kan se bort fra
den. Men den daglige <sp>Spænding</sp> mellem <sp>Lys og Mørke, Dag og Nat 
søger vi at udjævne</sp>. I Løbet af de sidste hundrede Aar er der 
gjort rivende Fremskridt i at forvandle Nat til Dag. Olielamper 
med Glas, Petroleumslamper, Gas, elektrisk Belysning betegner 
lige saa mange Trin paa Vejen til at eftergøre Dagslyset. 
Medens de uomtvisteligt har deres store Betydning som Udslag af 
Menneskesnille, tjener til mangehaande Nytte og kraftigt 
bekæmper Overtro og Mørkefrygt, saa har de jævnsides

hermed en anden Betydning, som vi knap skøtter om at gøre os Rede for. 
Gennem disse Opfindelser har Menneskehedens ledende Del i Nutiden, 
Bybefolkningen, søgt at forputte sig for Himmelindtrykkene, skabt en 
egen lille Verden, skikket til Fest og polstret mod Uendelighedspust.

Menneskeaanden vilde dog ikke være sig selv, hvis den nøjedes med blot 
skræmt at gemme sig overfor det ny og store. Nyfigen og kæk har den 
ogsaa <sp>stukket Hovedet ud for at se sig om</sp>. Og indenfor den ny Periode 
har den begyndt at finde sig til Rette <sp>ad to Veje</sp>.

Det altfor tunge Tryk af den uendelige Verden over os lader sig bringe 
i Ligevægt ved et tilsvarende Tryk nedenfra af en anden uendelig Verden. 
Ettallet ligger akkurat midtvejs mellem de uendeligt store Tal og de 
uendeligt smaa Brøker. Faa lignende Maade maatte Mennesket kunne komme 
til at flyde, vinde Ligevægt, hvis der under det kunde opdages <sp>en 
Verden af det uendeligt smaa</sp>. Har det skræmmet os at se med Kikkerten op 
iblandt de talløse Kloder, vel an, saa vend til en Afveksling Mikroskopet
mod Jorden og Dig selv!

<sp>Ad denne Vej har Menneskeaanden naaet sin første Form for Befrielse</sp>. 
Det uendeligt smaa har i den nyeste Tid spillet en Rolle som ingensinde 
før. Faa Forudsætningen om det uendeligt smaa og dets afgørende 
Betydning hviler hele Nutidens Livssyn. Hvad er <sp>Sundhed</sp> efter vor 
Tids Forklaring andet end de talløse Blodlegemers utrættelige Virksomhed! 
Hvad er Sygdom og Smitte andet end Virkning af de utallige Bakterier 
og Baciller! Selve <sp>Livet,vor Klodes som det enkelte Menneskes</sp>, er i sig 
kun Summen af de <sp>talløse, uendeligt smaa Overgange</sp>. Thi ingen ydre, 
voldsom Vilje har efter vor Opfattelse til Tider utaalmodigt grebet ind 
og pludseligt enten stillet Brikkerne op eller slaaet Spillet overende. 
Stille og halvt umærkeligt, gennem uendeligt smaa Overganges talløse, 
taalmodige Smaadryp, har vor Klode udviklet sig, levet sit Liv lige
fra det første løse Taagevæv indtil den faste Form, hvori den nu ruller, 
skilt fra Solen, isdækt mod Nord og Syd, midtvejs blinkende Have om 
vidtstrakt Land med Skove og Menneskevrimmel. Gennem de uendeligt smaa Overgange har paa Jorden atter Livet spaltet sig i et Utal af Former,stærkt adskilte,

stammebeslægtede. Gennem de uendeligt smaa Overgange udvikler 
endelig hvert enkelt Menneske sig fra Spirecellen i Modersliv; 
tjenende sig op gennem Fostertilstandens Plante- og Dyreformer
naaer det endelig til -- stadigt gennem lutter smaa Overgange --
den Tankeklarhed, der kaldes Selvbevidsthed, denne belagte 
Gennemsigtighed, hvori Livet spejler sig. Thi alting strømmer, 
hvert <sp>Nu dirrer Forskel, selve Livet er Vækst og Udvikling</sp>.

*

<sp>I Tanken om Udvikling harMenneskeaanden i den nu begyndte 
Periode naaet sin næste og højere Form for Befrielse</sp>. Ad det 
uendeligt smaas Vej er man naaet til at se og føle sig selv 
som Ener, har vundet Ligevægt og faaet Fodfæste. I Begrebet om 
Udvikling vover man herfra at kigge udefter og opefter mod den 
uendelige Verden, den uendelige Gud.

<sp>Ogsaa her er den første Fornemmelse Gysen</sp>. Hvor forsvindende er 
ikke et Menneskefnug imod den uendelige Verden, hvor umuligt er 
det ikke for et endeligt Væsen at fatte det uendelige! Og hvo 
formaar her at sondre? Er der overhovedet nogen Forskel mellem 
Verden og Gud? Denne uendelige Skaberkraft, der hvert Øjeblik 
udstraaler Millioner og atter Millioner nye Kloder, er den selv 
andet end blot Verdensgryden i Kog, Livets Gæringsproces, et 
hensigtsløst Fyrværkeri, hvor utalte Sole spruder Ildregn, men 
Du og jeg og vi alle blot lyser i et Nu for atter som slukte 
Gnister at synke i Intet?

Langsomt og frygtsomt famler her Menneskeaanden sig frem.
<sp>Begrebet om Vækst og Udvikling er dens Støttestav</sp>. Thi 
er Livet virkelig en Vækst og en Udvikling, saa er det mere end
Tilfældighedernes blændende Skiftespil, saa er der Tanke og
Hensigt deri. Men denne Tanke, denne Hensigt er netop Gud.
Hvor beskeden end min Plads er i Verden, hvor ringe min Virken, 
saa har jeg dog en ganske bestemt Plads at fylde, en for det 
hele nødvendig Virken at udføre. Jeg har Lod med i Udviklingen, 
Part i det evige. Thi selve Livet er en Vækst i Gud op imod Gud.

Det lyder ganske smukt, men synes i næste Nu kun tomt Klingklang. 
Hvo borger for det første for Sandheden heraf? --

Ingen. Nu som fordum hviler det hele kun paa min egn Tro, mit 
eget Haab. -- Men <sp>er der da ingen anden Gud end denne Udviklingens 
Trappetrin</sp>? Hvor er vor Barndoms Gud, Menneskehedens Barndoms 
Gud, hin Gud i Himlen, der styrede alt, og mod hvem Verden var 
et Intet? <sp>Er den nye, uendelige Gud ikke en personlig Gud</sp>? -- 
Derpaa kan ikke svares, thi herom vide vi intet. Den endelige 
Mennesketanke er for begrænset til at fatte en uendelig Gud, 
endsige en uendelig Gud, der tillige er en personlig Gud. - 
<sp>Har den uendelige Gud</sp> da ikke som hin givet sig tilkende for 
Menneskene, <sp>har han ikke aabenbaret sig? -- Jo, i Verden og i 
Dig selv</sp>.

At granske over Guds Aabenbaring i den uendelige Verden fører 
os ikke videre end før, kun til mulig Tro paa Udviklingen og 
den deri tilstedeværende Tanke. <sp>Vender vi os da til Guds
Aabenbaring i os selv, oplever vi en ny Skuffelse</sp>. Thi det vil 
hurtigt vise sig, at alt, hvad Mennesket mener at vide om Gud, 
kun er en Afspejling af det selv. Enhver har kun den Gud, han 
kan rumme. Derfor er vort Gudsbegreb forskelligt i de forskellige 
Aldere. Derfor er Menneskehedens Gudsbegreb forskelligt i dens 
forskellige Aldere og forskellige ydre Forhold. Alle hine 
Religioner, som vi nys har set, er ikke andet end Virkningerne af 
forskellige Naturindtryk paa forskelligt Menneskesnilde. Her har 
Persiens Klima, hist Nilen, her Jotunheims Klippevægt, hist Indiens 
Glød formet Gudsbegrebet. Fra Sjælene, hvori det er indbrændt, 
kastes det atter som Lysbillede paa Himlen. De tror at se 
Gudeskikkelserne. Men vi forstaar, at det kun er dem selv, der 
spejler sig i Fetischen, i Tordenguden, i Planetgudernes 
Skæbnevæv. Hvad er Nirvana andet end det forpinte Sinds Trang 
til Fred? Hvad er Kristi Menneskevorden andet end menneskelig 
Trang til Selvhengivelse, tegnet paa Himmelbaggrund? <sp>I de 
højeste Religioner ser vi de reneste Udtryk for Menneskets 
Smerte over Endelighedens Skranker. Men vi ser kun det selv</sp>. 
Thi selv den højeste Religion er kun et Udslag af menneskelig 
Følelse og Trang. Vi kommer aldrig ud over os selv. Al Religion 
er til syvende og sidst <sp>kun Sjælelære</sp>.

Atter staar vi tilbageviste, og bitrere end nogensinde før. Thi
isnede allerede den første Uendeligheds Forestilling i os, og var


det en selvopgivende Vished paa en Gang at være overbevist om
Verdens Uendelighed og samtidigt som endeligt Væsen ikke at
kunne rumme Tanken -- saa er dog <sp>den største menneskelige Nød at 
tabe sin Gud, just idet man trænger haardest til ham</sp>. Det endelige 
Menneske kan ikke gribe den uendelige Gud. Og det opdager til sin 
Forfærdelse, at det, som det kalder Gud, kun er en vekslende 
Dannelse i dets egen Bevidsthed.

Her ligger <sp>Smerten i Nutidens Verdenssyn</sp> tydeligst for Dagen. Vi 
maa indrømme, at vi selv kun er endelige og meget ufuldkomne. Og 
naar vi vil søge at tænke os det uendelige og fuldkomne, formaar 
vi kun at fastholde det som det tomme. Vi aander kun med Gæller. 
Ophold i Uendelighedens rene Luft er for os kun Tomhed, Smerte, 
Død. Saa synes da <sp>Nutids Menneskets højeste og eneste Forret at 
være Retten til at fortvivle</sp>. I saadanne Øjeblikke hjælper ikke 
Udviklingstanken længer. Hvad er den andet end Gudstanken? 
Menneskets Hjerteblod udgydt i det tomme Rum. Et skuffet Haab, 
den bitreste Anklage mod den Verden, hvori vi, <sp>mod vor Vilje er 
fængslede paa Livstid</sp>.

*

Synes Nutidens Bevidsthed her at maatte sprænges af sit eget
Indhold, saa afværges dog dette ved Ejendommeligheden af dens
Form. <sp>Vor Bevidsthed</sp> viser sig nemlig ved nærmere Eftersyn at 
være <sp>særlig afpasset efter de vanskelige Livsvilkaar</sp>, hvori 
den er anbragt. Den er udstyret med<sp> to mærkelige Evner, Evnen 
til at glemme og Evnen til at tro og haabe</sp>. Hin første Evne er 
som Trangen til Søvn, som Saarets Tilbøjelighed til at læges, 
en Naturgave, hvis Virkninger vi ikke kan unddrage os. Den 
styrer Flugten bort fra det, vi ikke magter, medens Troens og 
Haabets Vingepar fører os fremad. Det hjælper ikke, at vi 
stritter imod. De virker uvilkaarligt. Vor nærmeste Forklaring
paa, hvad vi selv er, bliver derfor: <sp>et fornemmende Væsen, der 
tror og haaber og kan glemme</sp>.

Trods alle de Vanskeligheder, hvori vi er stedte ved 
Forvisningen om vor Endelighed i Modsætning til det uendelige, 
der omgiver os, <sp>besidder</sp> vi altsaa dog <sp>en umiddelbar 
Evne til </sp>
<sp>at flagre os fri</sp>. Hvad skader det, at vi har indset, at Tro og
Haab kun er Bevidstheds Føletraade med Fornemmelser, hvortil
der maaske slet intet ydre virkeligt svarer? <sp>Vi tror dog</sp>, og maa
tro, paa en Verden om os og noget, der giver den Værd; <sp>vi haaber 
dog,</sp> og nødes til at haabe, paa at den er styret af en højere
Magt end Tilfældet. Gennem disse to Fordringer aander vort
Væsen. Borttages de, vokser de ud paany, medens Glemsomhed
bringer Saaret til at læges.

Og uvilkaarligt melder for Nutidstanken paany sig den ene og
samme Forklaring.<sp> Under Billedet af Udvikling og Vækst viser 
Tilværelsen sig for os paany</sp>. For alle hine Aartusinder, der 
troede paa Verdensstuen, <sp>var Gud den Magt</sp>, den Haand, <sp>der greb 
fra oven ned</sp> og ordnede alt. For det 16de Aarhundredes 
Tankegang og dens Afkom var <sp>Verden et Uhrværk, sat i Gang af Gud</sp>. 
Mesteren for den himmelske Mekanik. For vor Tids Tankegang er, 
uden at vi selv kan gøre os Rede hvorfor, <sp>Bevægelsen bestandigt 
fra neden af opad</sp>, Verden en Vækst, en Udvikling opefter. 
Uvilkaarligt antager hvert Nutids-Forsøg paa at tænke over 
Tilværelsen denne Form.

Har man da overstaaet den første Fortvivlelsens Smerte, har
man vænnet sig til den Forsagelsens Smalkost, der bestaar i 
Visheden om, at al vor Kundskab om den uendelige Verden og den
uendelige Gud kun er Slagskyggen af vor egen Tro og vort eget
Haab -- saa <sp>sænker sig just under Billedet af Vækst og Udvikling 
en ny Art Fred over det søgende Sind</sp>. Den enkelte fornemmer en Dugg 
fra oven over Væksten, en Udviklingens Spirekraft i sig, der 
som en bred, uimodsigelig, hellig Trang skyder ham opad. Det er 
Forstaaelsens Gudbeaandelse, den egentlige <sp>inderste Kærne i den 
nye Periodes Grundsyn</sp>. Gud leder vel ikke, som forhen antaget, 
Mennesket ved Haanden gennem en umiddelbar, historisk given 
Aabenbaring. Men Mennesket vandrer derfor ikke paa maa og faa. 
<sp>Det vakler</sp>, som Barnet, der skal lære at gaa, <sp>sine første 
Skridt mod Guds usynligt udbredte Faderfavn</sp>. Det mærker for 
første Gang den bærende Kraft, ikke i noget udvortes, men som 
indre Mod og Evne.

<sp>Hermed er den an den Halvdel givet af Nutidens Svar paa
Afstanden mellem Jord og Himlen</sp>. Den første skræmmende 

Halvdel af Svaret lød jo: Der er uendeligt langt til "Himlen", 
thi Verden er uendelig. Men den anden Halvdel, det varmt 
befrugtende Svar, er dette: <sp>Der er ingen Afstand til Himlen og
dens Gud</sp>, thi naar Gud er uendelig, saa er han allevegne, ogsaa
i Dig, i din Vækst, i din Udvikling. Hans Kraft i Dig er din Vækst,
<sp>den voksende Fornemmelse heraf er din egen Udvikling</sp>.

Det er denne Forvisning, der er det egentlig bærende i den nye
Forklaring, dens inderste Livsfrø. Og ud fra denne følger med
Nødvendighed <sp>et nyt Svar paa det gamle Spørgsmaal om Forholdet 
mellem Dag og Nat, Lys og Mørke, godt og ondt</sp>. Naar Gud er 
allevegne, og alt er i Gud, saa er der <sp>ikke Plads til noget 
ondt Mørkets Væsen, en Djævel</sp>. Troen herpaa opstod af den Tro, 
at Natten, Mørket, det onde var noget i og for sig, noget 
selvstændigt. Men hvad er Natten andet end Jordens fra Solen i 
Øjeblikket bortvendte Side? Hvad er Mørke andet end Uoplysthed? 
Hvad er det onde andet end det ufuldkomne? Vi kender jo kun det 
onde saaledes, som det viser sig blandt Mennesker. Men hvor 
findes nogen Synd, noget ondt, nogen Forbrydelse, som ikke er 
et simpelt Udslag af enten det dvaske vegetative eller det 
dyriske i Mennesket? Enhver, som har staaet ved sit Barns Side 
og med Smil været Vidne til dets første vegetative Livsytringer, 
enhver, som har leet ad dets Graadighed, naar det sulten greb 
efter Føden, bør ikke pludseligt savne Forstaaelse overfor det 
samme, blot fordi Aldersforskellen forrykkes. Den, der vilde 
finde det latterligt at dømme en Kat for Tyveri og Mord, den, 
der selv som Barn har rapset en Frugt og vist Grusomhed ved at 
dræbe et Insekt, bør ikke være ude af Stand til at forstaa, at 
det samme kan foretages af Børn i Sind, om end voksne i Skind. 
Betragt din egen Udvikling opmærksomt, og Du vil blive vaer, 
at dine bedste Tanker og Handlinger i een Alder var saadanne, 
at Du i en anden vilde skamme Dig over de samme. Godt og ondt 
er relative Størrelser. Ved Vintertid eller paa Bjergtop er 
fem Grader<s Varme> varmt, ved Sommertid og i Dal er det samme 
koldt. Men det er samme Luft, hvori de findes. I Gud vokser 
Planter, Dyr og Mennesker, skilte og forenede; der er Forskel 
paa Alder, Aarstid og Højde, og dog rummes det alt, og mere til, 
i en og samme Gud.


<sp>Er da den nye Tids Løsen: Ligegyldighed for, om noget er godt 
eller ondt?</sp> Svaret ligger i dens alt beherskende Tanke: Udvikling. 
Udvikling er en streng Herre overfor den, hvem den har grebet. 
Selv om den maa lempe sig efter de jordfødtes Vilkaar, der stadigt 
trænger til Søvn og Hvile, er den dog uafbrudt vagtsom og 
nøjeregnende. Og den veed at ægge -- baade opmuntre og udskamme -- 
ved det stærkeste Middel: Bevidstheden om, at det alt foregaar 
i den Højestes Nærværelse, i hans Navn, i ham. <sp>En ypperligere 
Spore til kraftig og dog glad Selvtugt synes ikke at kunne gives</sp>.

*

Jævnsides hermed afføder den nye Forstaaelse et nyt Blik, en
ny Maalestok over for al Form for menneskelig Virken og 
Overbevisning. <sp>Det absolutes Herredømme er forbi, baade i
Moral og i Religion</sp>. Disse snævre og ubeherskede Begreber,
fra hvilke Du nu med Afsky vender Dig, hos Enkeltmand eller
hos lavere Folkeslag, <sp>det er</sp>, mer eller mindre, <sp>dine egne 
fra da Du var Barn</sp>. Troen paa Mørkets Guder, paa Nilens Magt, paa 
den menneskefødte Guddom, det er altsammen Forestillinger,
hvortil Du i bedste Fald selv vilde være naaet, hvis Du havde
levet under de tilsvarende Vilkaar. <sp>Vor Tankegang er Udtrykket 
for den Jordbund, hvori vi er vokset</sp>. Foragt og Spot overfor 
andres er kun Tegn paa en Mangel hos en selv. <sp>Den sande 
Indsigt, den sande Overlegenhed veed sig i Slægt med ethvert 
Udviklingstrin</sp>. Det er jo Hensigten med den Undervisning, 
hvorpaa Nutiden anvender stundom en Snes Aar af den opvoksende 
Ungdoms Liv, <sp>at lade hvert Slægtled gennemleve de tidligere 
Slægters Udvikling</sp>, for saaledes at stille det nye fuldt 
rustet til at gaa videre. Kun een Følelse er berettiget 
overfor andre Udviklingstrin i Fortid eller i Samtid, det
er Respekt og den dermed følgende Taalsomhed. Enhver anden
Følelse, især <sp>Vrede og Spot</sp>, røber netop, hvad de ønsker at
skjule, vedkommendes <sp>egen Mangel paa Forstaaelse</sp>.

Det kunde synes, som om dette maatte føre til fælles, selvgod
Forsumpning. Men i den fulde Forstaaelse er der endnu en


Bestanddel, den egentligt spiredygtige. Det er <sp>Medlidenhed</sp>. 
Medlidenhed med alle andre, Medlidenhed med sig selv. Følelsen 
af det endeliges Smerte i dets Afstand fra det uendelige. <sp>Det 
er denne Følelse, der er det sugende i Udviklingen. Det er
Menneskets Gudside</sp>. Ustandseligt drager den opad. Saalangt
Øjet rækker tilbage i Tiden, findes den igen. Den besjælede en
Buddha, den besjælede en Jesus af Nazareth. Den besjæler i
højere eller ringere Grad enhver, der uden egoistisk Bagtanke
giver sig selv hen i Kampen for Fremgang.

Vi staar her ved <sp>det Punkt, hvor Oldtid og Nutid rækker 
hinanden Haanden</sp>. Alle hine store Spørgsmaal, der i sin Tid
som mægtige Skyer lejrede sig over Middelhavslandene: 
Stjernetydning, Djævlelære, Treenighedstro og Guds 
Menneskevorden, er nu begyndt at lette og at have tabt i Vægt. 
Kun eet Spørgsmaal staar endnu livskraftigt tilbage, har 
vokset sig stærkere, ikke mindst ved vort Aarhundredes 
forøgede Nærhed mellem alle Folkeslag: det er Spørgsmaalet om 
<sp>Menneskehedens store Brodersamfund</sp>. Oldtidens dybeste Svar var 
som bekendt: Det er Menneskets højeste Opgave at <sp>give sig selv 
hen som Offer</sp>. Epikuræerne kaldte denne Selvhengivelse <sp>Venskab</sp>,
Stoikerne <sp>Pligtopfyldelse</sp>. Jesus fra Nazareth bestemte den som 
<sp>Kærlighed til Næsten</sp>, vakt ved Guds Kærlighed til os. Nutidens 
Svar, at<sp> den store Medlidenhed</sp> er Udviklingens fremad drivende 
Kraft, er samme Tanke. <sp>Kun slutter Nutiden omvendt af Jesus</sp>. 
Han lærte: Gud elsker os som Fader, derfor skal vi elske 
hverandre som Brødre. Nutiden siger: Den højeste, bedste 
Følelse, som vi kan opdage i os selv, er Medlidenhed med eller 
Kærlighed til andre. Lad os da følge denne Følelse, der synes 
at være den ypperste Form for vort Væsen.

Her standser Nutidens Erkendelse med et Ryk og siger: Videre 
<sp>veed vi ikke og kan vi ikke vide</sp>. Thi Mennesket er endeligt, 
Gud er uendelig. Men <sp>lønligt titter Menneskesindet opad og 
drømmer</sp>: Er Kærlighed det højeste i Menneskets Væsen, den 
eneste Følelse, der varm og selvlysende formaar at hæve sig 
over de jordiske Vilkaar, <sp>mon den da ikke er Spiren til en 
højere Tilværelse</sp>, den næste efter Plantens, Dyrets og
Menneskets? Kærligheden kræver ikke Løn, den er sig selv nok.
Men mon den blotte Fornuft i Udviklingen er i Stand til Slægt

efter Slægt at sætte Blomst og blusse af i Kærlighedsgerninger?
<sp>Maa ikke Kærlighed selv stamme fra Kærlighed</sp>? Troen tror det 
gerne. Haabet haaber det. Kærligheden mener at føle det.

Men saaledes som vort Væsen er formet, er just her ved dets
Rodpunkt Grænsen sat. Vi kan ikke trænge tilbage. <sp>Bundstykket i 
vort Væsen er Uvidenhed</sp>. Hvormeget end vor Længsels Sprængkraft 
brænder paa, vi naaer ikke hjem ad den Vej. Her er Vejen spærret. 
Vi drives i modsat Retning, fremad gennem Livets snævre Løb, 
afmærket med Haabets og Troens Riffelgange, ad Menneskehedens den 
lange, trange Udviklingsvej fra Mørkets Guder til en Lysets og 
Mørkets Gud, og videre saa langt vort Sind formaar. Kærlighed kan 
mildne Banen og fredlyse Fremtidens store ubekendte. Men heller 
ikke den kan, som den saa gerne vilde, flyve forud og vedvarende 
blive eet med sit Ophav. Ethvert Forsøg herpaa ender med, som det 
gik Jesus: Menneskets den endelige Kærlighed brænder ud i Smerte, 
Smerte over andre, Smerte over sig selv, Smerte over Gud. Den 
jordbundne Kærlighed er kun i Stand til at naa Medlidenhedens 
Form. Vil den stræbe højere, gaar det den som Jordvarmen, naar 
den straaler opad og vil stige til Vejrs. Den mødes tilsidst af 
en isnende Kulde og synker tilbage som Taage og Regntaarer.

Menneskets ypperste Indhold, Kærligheden, er da saaledes stillet: 
Den kan stundom naa til at føle sig som den bærende Kraft i den 
enkeltes Liv, og den kan naa til at føle sig selv baaren af en 
uendeligt større Krafts sit Ophav, Livets ukendte Magnet. Men den 
kan dog ikke løftes op til dette sit Ophav, naa til blivende
Enhed dermed eller blot til Selvsyn deraf. I denne Mangel bunder
den dybeste Smerte. Den bærende Kraft er, menneskeligt set, sin
egen Baare.

Og dog maa der leves paa disse Vilkaar. Det magnetstrøgne
Menneskesind faar nøjes med det Gran af Evne, det fik, nøjes med, 
i sit inderste som paa Naal, blot at pege som et Kompas med sine 
Yderled, Haab og Tro.

*

Dette er, saa vidt man endnu kan skelne, Hovedtrækkene i den nye 
Periodes Livssyn, der er ved at afløse Fortidens. <sp>At vende tilbage, 
er ikke længer muligt. Det gamle</sp> 

<sp>Verdensæg er uigenkaldelig bristet</sp>. Der vil imidlertid sikkert 
gaa Aarhundreder, ja vel Aartusinder hen, <sp>førend den nye 
Forstaaelse</sp> helt er kommen til Orde og f<sp>uldt har faaet udfoldet
alt</sp>, hvad den bærer i sit Skød. Ikke blot nu i Begyndelsen, hvor
det nye endnu brydes med det gamle, vil da Livsbelysningen ofte
være ret broget og sammensat. Ogsaa Fremtiden aabner Muligheder 
i saa Henseende, som vi ikke kan overskue.

<sp>Er den nu begyndte Tydning Menneskehedens sidste og højeste Svar 
paa Livets Gaade</sp>? Maa denne siges vistnok i det væsentlige at 
være løst ved de ny Synsmaader: Udvikling, uendelig Verden, 
uendelig Gud? De begejstrede haaber det. <sp>Men selve de store 
Spørgsmaal: Dag og Nat, Lys og Mørke, Afstand mellem Himmel og 
Jord peger fremdeles ud over fjærne, fjærne Fremtids Baner</sp>. 
Nøgternt set staar vi endnu kun ved Svarets Begyndelse. Det er 
atter en Gang lykkedes at finde et nyt og sandsynligere Svar 
paa Forholdets: Hvorledes? men vi er end ikke naaet til Sagens: 
Hvorfor?

<sp>Thi endnu har intet Menneske kunnet besvare: Hvorfor er 
Tilværelsen som den er</sp>? Hvorfor lider vi Smerte? Buddha, 
Sokrates, Jesus, Giordano Bruno har paa dette Punkt ikke 
formaaet at løfte blot en Flig. Og for Nutidens Tanke staar
Forholdet lige saa uforklaret som fordum. Forgæves tilslører vi
Sagen ved at tale om Udvikling, Opdragelse og det endeliges
Stræben imod det uendelige. Men hvorfor er der Afstand? Hvorfor 
skal Jorden have en Natside, Mennesket være undergivet Søvn, 
Slaphed, Sygdom, Død? <sp>Udtrykkene "Udvikling", "endeligt", 
"uendeligt" forklarer ikke det bitterste i saa Henseende</sp>. 
Hvorfor en Udvikling, der kun sent og med Smerte nærmer sig sit 
Maal? Hvorfor skørner stadigt det uendelige i endelige Verdener 
og Enkeltvæsner? Ethvert Menneskeforsøg paa at besvare dette er 
hidtil, fra hvilken Side det end har søgt at stige op, vingeskudt 
og blødende atter styrtet ned fra Højden: "Er Tilværelsen og dens 
Smerte Tilfældets Værk"? -- Endnu mere gaadefuldt end selve 
Tilfældet. -- "Er den en Virkning af Fornuft?" -- Ufatteligt. -- "Er 
den fremkaldt af Kærlighed?" -- Evige Kærlighed, hvor kunde Du 
nænne det!

Det er muligt, at Menneskeheden aldrig skal naa til fyldestgørende 
Svar paa sine Spørgsmaal. Maaske er det dens Lod, som

Blodlegemer i Aarenættet over den gamle, endnu unge Jord, altid at 
have en Hinde imellem sig og Lys og Luft. Selve Jorden naaer jo 
ogsaa kun til bestandigt at krese om den Ild, hvorfra den stammer. 
Men sikkert <sp>vil Menneskeheden uafbrudt stræbe efter Svar paa de 
Spørgsmaal, som selve Tilværelsen stiller til den</sp>. I denne 
bestandige Stræben vil dens Livsløb tegne sig. Og af de skiftende 
Svar vil den skiftende Livsbelysning afhænge.

Med denne lange Vandring for Øje falder der et nyt Skær over
Livstoget, som det bugter sig frem, ungt, kækt og broget, i det
tyvende Aarhundredes Morgengry. Det uendeliges Luftning har
frisket de forrestes Blik; det store ubekendtes Brusen summer
forude. Nu som tilforn forstaar kun de færreste hinanden, saa
lidt som sig selv. Men mens Blikket med Spænding iler fremad
mod det, der bruser dem i Møde, toner endnu tillidsfuldt det
gamle Feltraab gennem Rækkerne, om end med forskellig Tydning: 
"Saa bliver da de tre, Tro, Haab og Kærlighed, men størst af 
disse er Kærlighed".

*



<h1>XIII Bog

Henvisninger og Anmærkninger</h1>

*

Faa Grund af Emnets Natur gør efterfølgende Henvisninger intetsomhelst Krav paa
Fuldstændighed. En fyldig Række Henvisninger vilde baade indtage en uforholdsmæssig
stor Plads og ikke være til synderlig Nytte hverken for den lærde eller den læge Læser.
Fraset de egentlige Citater har jeg indskrænket mig til kun at anføre andre Forfattere,
enten hvor jeg følte mig i særlig Overensstemmelse eller i Uoverensstemmelse med
deres Tankegang, eller hvor samme Emne var let tilgængeligt behandlet paa Dansk. Selv
indenfor denne snævre Ramme har jeg dog næppe gennemført nogen ganske ensartet
Fremgangsmaade, endsige tilstræbt Fuldstændighed.

<sp>Forkortelser.</sp> 
R. A. = Rigsarkivet i København. -- 
G. K. S. = Gammel Kongelig Samling, Store Kongelige Bibliotek i København. -- 
N. K. S. = Ny Kongelig Samling, sammesteds. -- 
S. R. A. = Svenske Rigsarkiv i Stockholm. -- 
S. K. A. = Svenske Kammerarkiv i Stockholm. -- 
N. R. A. = Norske Rigsarkiv i Kristiania. 


S. 14. 
<sup>1</sup> <sp>Hermann Oldenberg</sp>: Die Religion des Veda u. d. Buddhismus.
Deutsche Rundschau. Novbr. 1895. S. 202.

S. 15. 
<sup>1</sup> <sp>P. D. Chantepie de la Saussaye</sp>: Lehrbuch der Religionsgeschichte. I. (Freiburg i. B. 1887.) S. 52.

S. 16. 
<sup>1</sup> The Zend-avesta. Part II translated by <sp>James Darmesteter</sp>. (Oxford 1883) pag. 90, Anm. 5. (<sp>Max Müller</sp>: The sacred books of the east. vol. XXIII). -- 
<sup>2</sup> "Fimt" -- Norges gamle Love I 342. 346. 351. -- Háva-mál 73: "Der er mange Slags Vejr i fem Dage, men flere i en Maaned". -- 
<sup>3</sup> <sp>John Crawfurd</sp>: History of the Indian archipelags. I. (Edinburgh 1820). S. 289-90.

S. 17.
<sup>1</sup> Om den kinesiske Deling i 60 Dage, 6 X 10, "Kiah-Tsze" se <sp>H. Fritsche</sp> director of the Russian observatory at Peking: On chronology and the 
construction of the calender (Sct. Petersburg 1886). S. 3-6. -- 
<sup>2</sup> <sp>Alex. Humholdt</sp>: Vues des Cordillières (Paris 1813). Folio. S. 128: "Chaque mois mexicain de vingt jours étoit subdivisé en quartres petites periodes de cinq jours". -- 
<sup>3</sup> <sp>Zelia Nuttal</sp>: Note on the ancient Mexican calendar system, 
communicated to the tenth international congress of Americanists. (Sthlm 1895). -- 
<sp>Cyrus Thomas</sp>: The Maya Year. (Washington 1894).

S. 18.
<sup>1</sup> <sp>Hermann Oldenberg</sp>: Die Religion des Veda. Deutsche Rundschau.
Novbr. 1895. S. 204. Anm. -- Om "Deva" ogsaa paa ægyptisk og muligt som Fællesbetegnelse baade hos Indoevropæere, Ægyptere og Akkader-Semiter se <sp>J. Lieblein</sp>: Gammelægyptisk Religion I (1883) S. 28-31.

S. 19.
<sup>1</sup> <sp>L. Ideler</sp>: Handbuch d. mathematischen u. technischen Chronologie. I. (Berlin 1825). S. 491-92.

S. 20.
<sub>1</sub> Den følgende Fremstilling støtter sig til spredte Afhandlinger i 


Tidsskrifterne: Transactions of the Society of Biblical Archæology (særlig vigtig er <sp>Sayce</sp>: The astronomy and astrology of the Babylonians i 3dje Bind 1874). -- The Babylonian & Oriental record. Vol I-VIII. -- Journal Asiatique. -- <sp>P. Jensen</sp>: Die  Kosmologie der Babylonier. (Strassburg 1890). -- <sp>Chantepie de la Saussaye</sp>: Lehrbuch der Religionsgeschichte I 331-40. -- <sp>Valdemar Schmidt</sp>. Assyriens og Ægyptens gamle Historie I 455-61.

S. 21.
<sup>1</sup> <sp>F. Lenormant</sp>: La magie chez les Chaldéens et les origines 
Accadiennes. (Paris 1874).

S. 22.
<sup>1</sup> <sp>Sayce</sp> i Transactions of the Society of Biblical Archæology. III. (London 1874). 151-52.

S. 23. 
<sup>1</sup> 1. Mosebog 11. Kapitel. -- 
<sup>2</sup> <sp>Cicero</sp>: De divinitatione I 19. II 46. -- <sp>C. Plinius</sp>: Historia naturalis VII 57. -- 
<sup>3</sup> <sp>Herodots</sp> Historie II 109. -- <sp>G. Bilfinger</sp>: Die 
babylonische Doppelstunde (Stuttgart 1886). -- Om Babyloniernes matematiske Kundskaber og 60-Talsystem se <sp>H. G. Zeuthen</sp>: Om den hist. Udvikling af Mathematiken (1896) S. 4. -- 
<sup>4</sup> Journal Asiatique 1871 XVIII 67. -- 
<sup>5</sup> Transactions of the Society of Biblical Archælogy 1874. III 150.

S. 24.
<sup>1</sup> Samme Skrift V (London 1877) S. 426. -- 
<sup>2</sup> <sp>J. Epping</sp>: Astronomisches aus Babylon. S. 10. 40-42. 168. 172. 179. (Stimmen aus Maria-Laach. XIter Ergänzungsband. Freiburg i. Br. 1889). -- Om Tidspunktet  for Dyrekresens Opdagelse se: <sp>Sayce</sp> i Transactions of the Society of Biblical Archæology III (1874) 237. -- <sp>Robert Brown junior</sp> i The Babylonian and Oriental record I (1886-87). 33. -- Smlgn. hermed dog <sp>P. Jensens</sp> Antagelse, at Dyrekresen maa være funden, da Jævndøgnspunktet 
var i Tyren. (Die Kosmologie der Babylonier. Strassburg 1890. S. 317).

S. 25. 
<sup>1</sup> Samme Skrift. Se Billedet. -- 
<sup>2</sup> Samme Skrift S. 269 fgg. -- Transactions of the society of Biblical Archæology. V. (1877) 426.

S. 26.
<sup>1</sup> <sp>Diodorus Siculus</sp>: Bibliotheca historica II 30.

S. 28.
<sup>1</sup> <sp>Valdemar Schmidt</sp>: Assyriens og Ægyptens gamle Historie I 252
meddeler, at Kaldæerne tillige opdagede Saturns Maaner, hvilket jeg har anført i de 
tidligere Udgaver af dette Skrift. Ifølge velvillig Meddelelse af Hr. Observator J. Fr. 
Schroeter i Kristiania maa dette imidlertid bero paa en, muligt meget gammel, 
Misforstaaelse, vel fremkaldt ved, at Saturn har passeret en klar Stjerne, der er bleven 
antaget for dens Maane. Den største af Saturns Drabanter er af 8de og 9de Størrelse, men 
mere end til 6,5 Størrelse kan det ubevæbnede Øje ikke se. -- 
<sup>2</sup> Transactions of the society of Biblical Archæology III (1874) 208-9.

S. 29.
<sup>1</sup> Samme Skrift V (1877) 426. -- 
<sup>2</sup> <sp>Boscawen</sp>: The Babylonian & Oriental record IV (1889-90) 36. -- <sup>3</sup> Sammesteds S. 35.

S. 30.
<sup>1</sup> <sp>Fritz Hommel</sp> i The Babylonian & Oriental record VI 1892-93 169-72. -- Transactions of the society of Biblical Archæology III (1874) p. 167. -- 
<sup>2</sup> <sp>Alfred Maury</sp>: La magie et l'astrologie (Paris 1860) p. 28-29. -- 
<sup>3</sup> <sp>Herodots</sp> Historie I 98. -- 
<sup>4</sup> <sp>Dio Cassius</sp>: Hist. Romanarum quæ supersunt XXXVII 18-19.

S. 31.
<sup>1</sup> <sp>J. B. Biot</sp>: Etudes sur l'astronomie Indienne et sur l'astronomie Chinoise (Paris 1862). p. 100. -- 
<sup>2</sup> Ifølge velvillig Meddelelse fra Dr. <sp>Angul Hammerich</sp>
stemmer dette nogenlunde vel med Tonrækken: c. f. h. (= b. quadratus) e. a. d. g. c.

S. 33. 
<sup>1</sup> <sp>Chantepie de la Saussaye</sp>: Lehrbuch der Religionsgeschichte II
(Freiburg i Br. 1889) S. 1-56. -- <sp>Edv. Lehmann</sp>: Om Forholdet mellem 
Religion og Kultur i Avesta 1896.

S. 37.
<sup>1</sup> <sp>C. Plinius secundus</sp>: Historia naturalis XXX, 1-2. -- 
<sup>2</sup> <sp>Alfred Maury</sp>: La magie et l'astrologie dans l'antiquité et au moyen âge. (Paris 1860). p. 61 fgg. -- 
<sup>3</sup> <sp>Edv. Lehmann</sp>: Om Forholdet mellem Religion og Kultur i Avesta. S. 73.

S. 39.
<sup>1</sup> Den følgende Udvikling støtter sig nærmest til <sp>Chantepie de la Saussaye</sp>: Lehrbuch der Religionsgeschichte I 345 fgg

S. 41.
<sup>1</sup> <sp>Hermann Oldenberg</sp>: Buddha. Sein Leben, seine Lehre, seine
Gemeinde. (Berlin 1881).

S. 43.
<sup>1</sup> Samme Skrift S. 116. -- 
<sup>2</sup> <sp>Chantepie de la Saussaye's</sp> ovennævnte Skrift I 382. -- Om den indiske Stjernetydnings ringe videnskabelige Grundlag og dens Anvendelse lige ned til Nutiden se <sp>H. R. Hoisington</sp>: The oriental Astronomer (Jafna 1848). -- 
<sup>3</sup> <sp>J. B. Biot</sp>: Etudes sur l'astronomie Indienne et sur l'astronomie Chinoise

(Paris 1862). p. 95-97. -- 
<sup>4</sup> Forfægteren af denne Opfattelse er den afdøde engelske Lærde: <sp>Terrien de Lacouperie</sp>. Hans Hovedfremstilling heraf er: The languages of China before the Chinese. (London 1887). Desuden en Række spredte Afhandlinger i det af ham udgivne Tidsskrift: The Babylonian & Oriental record, I-VII, særligt Vol III (London 1888-89).

S. 44.
<sup>1</sup> Om den kinesiske Opfattelse af Karlsvognen se <sp>John Chalmers</sp>:
Appendix on the astronomy of the ancient Chinese. (<sp>James Legge</sp>: The Chinese classics III 1, 93-94).

S. 45.
<sup>1</sup> <sp>Abbé J. M. F. Guerin</sp> (astronomie Indienne Paris 1847, p. 158-69) holder paa, at Kina har lært dette og meget andet af Forindien. -- <sp>J. B. Biot</sp> (Etudes sur l'astronomie Indienne et sur l'astronomie Chinoise. Paris 1862. passim.) mener, at Indien har modtaget Læren fra Kina. -- <sp>Terrien de Lacouperie</sp> (The languages of China before the Chinese. London 1887. § 210. -- The Babylonian & Oriental record Septbr. 1889. p. 218) udleder alle tre Former fra en fælles oprindelig i Khorashmia. -- 
<sup>2</sup> <sp>John Chalmers</sp>: Appendix on the astronomy of the ancient Chinese. (<sp>James Legge</sp>: The Chinese classics III 1, 94-95). -- 
<sup>3</sup> <sp>Terrien de Lacouperie</sp>: The languages of China before. the Chinese. (London 1887). § 210.

S. 46.
<sup>1</sup> Le Tchéou-Li ou rites des Tchéou, traduit par <sp>E. Biot</sp>: II. (Paris 1851) p. 112-16, livre XXVI cap. 15-26. -- 
<sup>2</sup> <sp>J. B. Biot</sp>: Etudes sur l'astronomie Indienne et sur
l'astronomie Chinoise. (Paris 1862) p. 331.

S. 47. 
<sup>1</sup> <sp>John Chalmers</sp>: Appendix on the astronomy of the ancient Chinese. (<sp>James Legge</sp>: The Chinese classics III, l 96). -- 
<sup>2</sup> <sp>James Legge</sp>: The religions of China (London 1880). -- <sp>P. D. Chantepie de la Saussaye</sp>: Lehrbuch der Religionsgeschichte I (Freiburg i. B. 1887) S. 240 fgg.

S. 50. 
<sup>1</sup> <sp>Gustav Bang</sp>: Marco Polo. 1895. S. 100 og 125.

S. 51. 
<sup>1</sup> Samme Skrift S. 91-92.

S. 52. 
<sup>1</sup> Om Ægypternes Religion se <sp>J. Liebiein</sp>: Gammelægyptisk Religion I-III (Kristiania 1883-85). -- <sp>P. Pierret</sp>: Le panthéon égyptien. (Paris 1881). -- <sp>H. Brugsch</sp>: Religion und Mythologie der alten Aegypter (Leipzig 1888). -- <sp>Chantepie de la Saussaye</sp>: Lehrbuch der Religionsgeschichte I 272 fgg. -- <sp>Valdemar Schmidt</sp>: Assyriens og Ægyptens gamle Historie II 1024 fgg.

S. 53. 
<sup>1</sup> <sp>Herodots</sp> Historie III 12.

S. 55. 
<sup>1</sup> <sp>Valdemar Schmidt</sp>: Assyriens og Ægyptens gamle Historie II 1045.-- 
<sup>2</sup> <sp>Herodots<sp> Historie II 4.

S. 56. 
<sup>1</sup> <sp>Geminos</sp>:   //greek text//. Cap. 6. (de mensibus). --
<sup>2</sup> <sp>Herodots</sp> Historie. II 142. -- 
<sup>3</sup> <sp>L. Ideler</sp>: Handbuch der Chronologie I (Berlin 1825) 138.

S. 57. 
<sup>1</sup> <sp>Valdemar Schmidt</sp>: Assyriens og Ægyptens gamle Historie II 1025-28.

S. 58. 
<sup>1</sup> <sp>Chantepie de la Saussaye</sp>: Lehrbuch der Religionsgeschichte I
(1887) 284.

S. 59. 
<sup>1</sup> <sp>Dio Cassius</sp>: Historiarum Romanarum, quæ supersunt 37, 18. -- <sup>2</sup> <sp>Herodots</sp> Historie II 82. -- 
<sup>3</sup> <sp>Fr. Hommel</sp> i The Babylonian & Oriental record. VI (London 1892-93) 162-72. -- 
<sup>4</sup> <sp>Dio Cassius</sp>: Hist. Roman. 37, 18. -- <sp>L. Ideler</sp>:
Handbuch der Chronologie I (Berlin 1825). 180.

S. 64. 
<sup>1</sup> <sp>Josva</sp> Bog 10, 8-14. -- 
<sup>2</sup> Anden Mosebog 32, 1-6. -- 
<sup>3</sup> Første Kongernes Bog, 12, 28-29.

S. 65. 
<sup>1</sup> Femte Mosebog 4, 19 og 17, 3. -- Anden Kongernes Bog 17, 16. 21, 3 og 23
Kap. -- Anden Krønikernes Bog 33,3-5. -- <sp>Jeremias</sp> 8, 2.

S. 66. 
<sup>1</sup> Femte Mosebog 16,12. -- 
<sup>2</sup> Tredje Mosebog 23, 42-43. 

S. 67. <sup>1</sup> Første Mosebog 2, 4 b-25. Denne Fortælling begynder saaledes: "Paa den
Dag Gud Herren gjorde Jorden og Himlen" o. s. v. -- 
<sup>2</sup> Første Mosebog l, l-2 4 a. (Om Skabelseshistorien se af danske Forfattere A. C. <sp>Larsen</sp>: De fem Mose-Bøger S. 157). --
<sup>3</sup> Især Anden Mosebog 20, 11. -- 
<sup>4</sup> Femte Mosebog 5, 15. -- 
<sup>5</sup> Se især Tredje Mosebog 23. -- "Ugernes Fest" Anden Mosebog 34, 22 og Femte Mosebog 16, 10. -- 
<sup>6</sup> Første Mosebog 4, 24 og 5, 31.

S. 68. 
<sup>1</sup> Salme 96, 5. 115, 4-8. 135, 15-18. -- <sp>Jesaias</sp> 44, 10-20. -- <sp>Jeremias</sp> 10, 3-5. 51, 17-18.

S. 69. 
<sup>1</sup> Første Mosebog 11, 1-9. -- 
<sup>2</sup> Første Mosebog 6-9 Kap. -- (<sp>A. C. Larsen</sp>: De fem Mose-Bøger S. 298-304). -- 
<sup>3</sup> Første Mosebog 6, 1-4.

S. 70. 
<sup>1</sup> <sp>George Smiths</sp> Chaldäische Genesis, übersetzt v. <sp>H. Delitzch</sp> (Leipzig 1876) S. 75-87. -- <sp>C. A. R i e h m</sp>: Handwörterbuch des Biblischen Alterthums I-II 2te Aufl (Bielefeld u. Leipzig 1894). "Eden". "Paradies". "Schlangen" o. s. v. -- 
<sup>2</sup> Fjerde Mosebog 21, 9 og Anden Kongernes Bog 18, 4. -- 
<sup>3</sup> Første Mosebog l-2, 4 a. S. 71. <sup>1</sup> Første Mosebog 2, 4 b-3 Kap.

S. 73. 
<sup>1</sup> <sp>Zacharias</sp> 3, 1-2.

S. 74. 
<sup>1</sup> Visdommens Bog 2, 21. 
<sup>2</sup> <sp>Pauli</sp> Brev til Epheserne l, 21 - til Colossenserne l, 16 og 2, 10. -- <sp>Peters</sp> 1ste Brev 3, 22.

S. 75. 
<sup>1</sup> A. C. <sp>Larsen</sp>: Profeten Daniel og Esthers Bog S. 3-47. -- 
<sup>2</sup> Salme 6, 6. --  
<sup>3</sup> <sp>Daniel</sp> 12, 1-3 og 13.

S. 78. 
<sup>1</sup> <sp>T h. Gomperz</sp>: Griechische Denker. I (Leipzig 1896) 39 fgg. 425 fg. -- <sp>Rudolf Wolf</sp>: Geschichte der Astronomie (München 1877) S. 24. -- <sp>Hugo Berger</sp>: Geschichte der wissenschaftlichen Erdenkunde der Griechen. I (Leipzig 1887) 104-5.

S. 79. 
<sup>1</sup> <sp>A. Schwegler</sp>: Geschichte der griechischen Philosophie (Tübingen 1859) § 13 med de dér anførte Citater. -- <sp>Th. Gomperz</sp>: Griechische Denker I (Leipzig 1896) S. 81-98, 432-36. -- <sp>Rudolf Wolf</sp>: Geschichte der Astronomie (München 1877) S. 25-31. -- <sp>Hugo Berger</sp>: Gesch. d. wissensch. Erdenkunde der Griechen I 14. 43. II 1-15.

S. 82. 
<sup>1</sup> <sp>H. Berger</sp>: Gesch d. wissenschaftlichen Erdenkunde der Griechen II 12-13 -- <sp>Rudolf Wolf</sp>: Geschichte der Astronomie. (München 1877) S. 31-35. --
<sup>2</sup> Aristoteles' Metaphysik I 5.

S. 83. 
<sup>1</sup> <sp>Aristoteles</sp>: Om Universet (/Greek text/ De caelo.) I 3. 8. 9. II 1. 4. 6. 14. -- 
<sup>2</sup> <sp>Harald Høffding</sp>: Den nyere Filosofis Historie I 71-75.

S. 84. 
<sup>1</sup> <sp>E. Zeller</sp>: Die Philosophie der Grichen II l (2te Aufl. Tübingen 1859) S. 685-89. -- Th. Gomperz: Griechische Denker I (Leipzig 1896) S. 98-99. -- <sup>2</sup> Rudolf Wolf: Geschichte der Astronomie (München 1877) S. 36- 37.

S. 87. 
<sup>1</sup> <sp>E. Zeller</sp>: Die Philosophie der Griechen III l (2te Aufl. Leipzig 1865) S. 341-434.

S. 89. 
<sup>1</sup> Samme Skrift S. 26-340.

S. 91. 
<sup>1</sup> Samme Skrift S. 278-79.

S. 93. 
<sup>1</sup> <sp>Seneca</sp>: Epistolæ 17, 9. 58, 32 ff. 70, 11 ff. 98, 16 ff. -- De ira III 15, 3 ff. -- 
<sup>2</sup> <sp>Seneca</sp>: Ad Marciam de consolatione. Cap. 19 og 25. --
<sup>3</sup> <sp>Seneca</sp>: Epistolæ no. 102, 24-28. -- 
<sup>4</sup> </sp>Seneca<sp>: Epistolæ no. 41, l og no. 110, 10 -- samt: de beneficiis II 29, 4.

S. 97. 
<sup>1</sup> <sp>L. F. Alfred Maury</sp>: La magie et l'astrologie dans l'antiquité et au moyen age. (Paris 1860) S. 61-85. -- 
<sup>2</sup> <sp>Cicero</sp>: De divinatione I 58. -- 
<sup>3</sup> <sp>Tibull's</sp> Elegier I 3, 18. -- <sp>Ovid</sp>: Ars amandi I 415-16 og remedia amoris 220. -- <sp>Persius</sp>: Satirer V 184. --  <sp>Suetonius</sp>: Augustus cap. 76. -- 
<sup>4</sup> <sp>Josephus</sp>: Contra Apionem II 39. -- 
<sup>5</sup> <sp>L. Apuleius</sp> : Apologia sive de magia c. 56 og meta morphoseon s. d. asino aureo II 12. -- 
<sup>6</sup> <sp>Tacitus</sp>: Historia I 22 og 25 og Annal. VI 20. -- <sp>Suetonius</sp>: Augustus 95. Tiber 14. Caligula 57. Nero 36. -- <sp>Dio Cassius</sp>: Histor. Roman. 55, 11 og 56, 25.

S. 98. 
<sup>1</sup> <sp>Tacitus</sp>: Annaler II 32. -- <sp>Suetonius</sp>: Nero 36. Vitellus 14. -- <sp>Dio Cassius</sp>: Histor. Roman. 49, 43 og 52, 36. -- <sup>2</sup> <sp>Dio Cassius</sp>: Histor. Roman. 37, 18. -- 
<sup>3</sup> Om Ugedagenes Navne se <sp>Jacob Grimms<sp> vidtløftige Undersøgelser i Deutscher Mythologie 4te Ausg. I (Berlin 1875). J. G. hævder, at de maa være trængte ind før Kristendommen, vistnok i det 4de eller 5te Aarhundrede. (S. 106). -- 
<sup>4</sup> Som en af de ældste og mildeste Udtalelser herom kan anføres den spanske Biskop <sp>Isidorus'</sp> fra c. Aar 600, aftrykt i <sp>L. Ideler</sp>: Handbuch der Chronologie. II 179.

S. 99. 
<sup>1</sup> <sp>Seneca</sp>: Ad Marciam de consolatione 24, 5 ("animo cum hac carne grave certamen est"). -- 
<sup>2</sup> <sp>Seneca</sp>: de ira I 14, 3. (nemo, inquam, invenietur qui se possit absolvere") og Epistolæ 41, 2 ("bonus vero vir sine deo nemo est").

S. 106. 
<sup>1</sup> Om Galilæas Naturforhold se <sp>Vald Schmidt</sp>: Rejse i Grækenland,
Ægypten og det hellige Land (1863) S. 378. -- <sp>Chr. Richardt</sp>: Det hellige Land (1870) S. 168. -- <sp>Alfred Flinch</sp>: Minder fra Østerland (1870) S 241. -- <sp>Henrik</sp>


<sp>Scharling</sp>: En Pilgrimsfærd i det hellige Land (1876) S. 264 og: Rejsestudier fra Ægypten og Palæstina (1892) S. 286. -- <sp>Fr. Buhl</sp>: Genesaret Sø og dens Omgivelser (1889).

S. 107. 
<sup>l</sup> Tredje Mosebog 19, 18. -- 
<sup>2</sup> Femte Mosebog 6, 4. -- 
<sup>3</sup> <sp>Josephus</sp>: De bello judaico III 10, 8.

S. 108. 
<sup>l</sup> Daniel 7, 13.

S. 111. 
<sup>l</sup> <sp>Daniel</sp> 7, 9 og 13-14. -- 
<sup>2</sup> <sp>Jesaias</sp> 53, 3-4.

S. 112. 
<sup>l</sup> <sp>Matthæus</sp> 23, 13-15. -- 
<sup>2</sup> <sp>Matthæus</sp> 25, 31. 41. -- 
<sup>3</sup> <sp>Matthæus</sp> 5, 43-48. 7, 1. -- <sp>Lukas</sp> 6, 27-28. 37. -- 
<sup>4</sup> <sp>Matthæus</sp> 19, 17. 

S. 113. 
<sup>l</sup> <sp>Jesaias</sp> 53, 5-7. -- 
<sup>2</sup> <sp>Matthæus</sp> 26, 39.

S. 114. 
<sup>l</sup> Jesu Ord: <sp>Lukas</sp> 21, 25. <sp>Matthæus</sp> 24, 29-30 og <sp>Markus</sp> 13, 24-25., er for almindelige til, at dera kan drages nogen Slutning med Hensyn til Tro paa Stjernetydning. -- 
<sup>2</sup> <sp>Matthæus</sp> 2 Kap.

S. 115. 
<sup>l</sup> <sp>Matthæus</sp> 27, 52-53. -- 
<sup>2</sup> <sp>L. Ideler:</sp> Handbuch der Chronologie II (Berlin 1826). S. 399-409.

S. 116. 
<sup>l</sup> Nedarim 32. Sabbath 156 a (citeret efter <sp>J. Hamburger:</sp>
Real-Encyclopædie des Judenthums I Strelitz i M. 1896. Artiklen: "Sterndeutung"). -- <sup>2</sup> <sp>Johannes'</sp> Evangelium 20, 19 og 26. -- 
<sup>3</sup> Apostlenes Gerninger 20, 7-8. -- 
<sup>4</sup> 1. Korinthier Brev 16, 2 -- 
<sup>5</sup> <sp>Johannes'</sp> Aabenbaring l, 10. -- 
<sup>6</sup> <sp>Justinus Martyr:</sp> Apologia l, 67.

S. 117. 
<sup>l</sup> <sp>Josefus:</sp> de bello judaico IV 5, 3. -- 
<sup>2</sup> <sp>Josefus:</sp> Antiquitates judaicæ 18, 6. 9. -- 
<sup>3</sup> <sp>R. H. Charles:</sp> The book of Enoch. (Oxford 1893). p. 42 fgg. 

S. 118. 
<sup>l</sup> <sp>A. C. Larsen:</sp> Paulus og Kristus S. 63-66. -- 
<sup>2</sup> <sp>Johannes'</sp> Evangelium l, l-5. 14. -- 
<sup>3</sup> <sp>J. Drummond:</sp> Philo judæus or the jewish alexandrian philosophy (London 1888). I-II. -- <sp>E. Zeller:</sp> Die Philosophie der Griechen III Theil 2te Abtheilung (2te Aufl. Leipzig 1868). S. 230 og 293.

S. 120. 
<sup>l</sup> <sp>Origenes:</sp> Commentarium in Joannem. Tom. II Cap. 6. (Scripta omnia: Tom. IV. Paris 1759). Pag. 63-64: "Quod si quis Hebræorum Evangelium proferat, in
quo Servator ipse hoc dicit: Modo accepit me mater mea, sanctus Spiritus, uno capillorum
meorum et me in montem magnum Thabor portavit" -- 
<sup>2</sup> <sp>Lukas</sp> l, 35. -- 
<sup>3</sup> <sp>Matthæus</sp> l, 18.

S. 121. 
<sup>l</sup> <sp>A. C. Larsen:</sp> Paulus og Christus.

S. 122. 
<sup>l</sup> <sp>Johannes'</sp> Evangelium 13, 34-35. -- 
<sup>2</sup> <sp>Pauli</sp> 1ste Brev til Korintherne 13, 1-3 og 13.

S. 133. 
<sup>l</sup> Om "Almagest" og Arabernes astronomiske Literatur se <sp>Rudolf Wolf:</sp> Geschichte der Astronomie (München 1877) S. 66-77 og 197-208.

S. 137. 
<sup>l</sup> <sp>Peder Palladius:</sp> En Visitatz Bog, udg. af Sv. Grundtvig. S. 75-76.

S. 146. 
<sup>l</sup> <sp>G. Roskoff:</sp> Geschichte des Teufels I-II (Leipzig 1869).

S. 149. 
<sup>l</sup> Om Djævlefrygt og Trolddom i det 16de Aarh. se: <sp>Soldans</sp> Geschichte der Hexenprocesse. Neu bearbeitet v. <sp>H. Heppe.</sp> I-II (Stuttgart 1880). -- <sp>G. Roskoff:</sp> Geschichte des Teufels. I-II (Leipzig 1869). -- <sp>Thomas Wright:</sp> Narratives of sorcery and magic. I-II second edition (London 1851). <sp>Jules Garinet:</sp> Historie de la magie en France (Paris 1818). -- <sp>Verner Dahlerup:</sp> Hexe og Hexeprocesser i Danmark (Kbhvn. 1888).

S. 155. 
<sup>l</sup> <sp>Rudolf Wolf:</sp> Geschichte der Astronomie (München 1877). S. 77-80. -- <sp>Hugo Gyldén:</sp> Die Grundlehren der Astronomie nach ihrer geschichtlichen Entwickelung dargestellt. Deutsche erweiterte Ausg. (Leipzig 1877). S. 121.

S. 156. 
<sup>l</sup> <sp>E. F. Apelt:</sp> Die Reformation der Sternkunde (Jena 1852). S. 69 fgg.

S. 161. 
<sup>l</sup> <sp>Henrici Ranzovii</sp> catalogus imperatorum, regum ac virorum illustrium, qui artem astrologicam amarunt. 4to (Leipziæ 1584). -- Tractatus astrologicus de genetliacorum thematum judiciis, pro singulis nati accidentibus Ex vetustis et optimis quibusque auctoribus industria <sp>Henrici Ranzovii</sp> producis Cimbrici collectus (Francofurti 1593). 8vo. -- 
<sup>2</sup> <sp>Thottske</sp> Haandskriftsamling no. 287, 800. (Store kgl. Bibl., Kbhvn.) --
<sup>3</sup> <sp>Thottske</sp> Haandskriftsamling no. 248. Folio. (Smstds.) -- <sup>4</sup> <sp>Philip Melanchton:</sp> Initia doctrinæ physicæ, dictata in academia Vuitebergensi. (iterum editæ Witebergæ 1559).

S. 162. 
<sup>l</sup> <sp>Rudolf Wolf:</sp> Geschichte der Astronomie (München 1877). S. 284-86. --
<sup>2</sup> Brev fra <sp>Ericus Olai</sp> til Oversekretær Otto Krag. Udateret. 1645. I Samlingen "Indkomne Breve til det danske Cancelli". D. R. A. (Velvilligt meddelt mig af Dr. Johan Scharffenberg i Norge.



S. 163. 
<sup>1</sup> <sp>Fr. Bacon:</sp> De dignitate et augmentis scientiarum. lib. III cap 4. --
<sup>2</sup> <sp>L. F. Alfred Maury:</sp> La magie et l'astrologie dans l'antiquité et au moyen âge (Paris 1860) pag. 214-15. -- 
<sup>3</sup> Gammel kongelig Samling 4to. no. 1820. 1821. 1822 og 1823. Hertug Ulriks (no. 1822) er skrevet med Tyge Brahes egen Haand. Baade denne Bog og Hertug Hans's Horoskop (no. 1823) er med Guldsnit og i grønt Fløjl. -- 
<sup>4</sup> <sp>Johannis Messenii:</sp> Scondia illustrata. Ed. Joh. Peringskiöld. Tomus VIII (Stockholm 1702) p. 26 Folio.

S. 164. 
<sup>1</sup> Hr. <sp>Mogens Gyldenstjernes</sp> "Revolution". 1559 og 1560. -- Fra
<sp>Anna Sparres</sp> "Revolution". Ny kongelig Samling. 4to. no. 297 c. -- <sup>2</sup> Nouvelle biographie générale 38e tome (Paris 1862). "Nôtredame" -- <sp>Ludovic Lalanne:</sp> Dictionnaire Historique de la Françe (Paris 1872). -- <sup>3</sup> Ny kongelig Samling. 4to. no. 296. h. (St. kgl. Bibl.)

S. 165. 
<sup>1</sup> <sp>Montaigne:</sp> Essais, livre I. cap. 11. -- 
<sup>2</sup> <sp>Joannis Pici Mirandulæ:</sp> omnia opera. Adversus. astrologos. libri duodecim.

S. 166. 
<sup>1</sup> </sp>Tychonis Brahei:</sp> De disciplinis mathematicis oratio, publice recitata in academia Hafniensi anno 1574. Editio Conradi Aslaci Bergensis. (Hafniæ 1610) pag. C. 4.

S. 167. 
<sup>1</sup> <sp>A. S. Vedel:</sp> Den XC. Psalme. Prentet i Ribe paa Lilliebjerget 1593. Den femte Prædiken. Bl. G.

S. 168. 
<sup>1</sup> <sp>Philip Melanchthon:</sp> Initia doctrinæ physicæ ,dictata in academia Vuitebergensi, iterum edita. (Witebergæ 1559) lib. II Bl. 143. -- 
<sup>2</sup> <sp>Henricus Ranzovius:</sp> Catalogus imperatorum, regum ac virorum illustrium, qui artem astrologicam amarunt (Lipsiæ 1584). S. 112. -- 
<sup>3</sup> <sp>Tyge Brahes</sp> ovenanf. Tale. Bl. C. 1-2.

S. 169. 
<sup>1</sup> <sp>Melanchthons</sp> anførte Skrift. Bl. 145. -- 
<sup>2</sup> <sp>Valentinus Nabod:</sp> Enarratio elementorum astrologiæ (Coloniæ 1560). Epistola dedicatoria. *gamma*. 2.

S. 170. 
<sup>1</sup> <sp>Melanchthons</sp> anførte Skrift. Bl. 145. -- 
<sup>2</sup> Gammel kgl. Samling 4to no. 1821. S. 3-4. -- 
<sup>3</sup> Tyge Brahes anførte Tale. Bl. C. 2.

S. 171. 
<sup>1</sup> Chr. IV's Horoskop. Gl. kgl. Samling 4to. no. 1821. S. 3-4. -- 
<sup>2</sup> <sp>Melanchthons</sp> anførte Skrift. Bl. 147-48.

S. 172. 
<sup>1</sup> <sp>Tyge Brahes</sp> anførte Tale. Bl. 1-2.

S. 173. <sup>1</sup> Gammel kongelig Samling. 4to. no. 1821 (Chr. IV's Horoskop.) S. l-2. --
<sup>2</sup> Danske Magazin II 317. -- 
<sup>3</sup> <sp>Tyge Brahes</sp> anførte Tale. Bl. A. 6-7. -- 
<sup>4</sup> Brev fra <sp>Hieronymus Wolf</sp> til Tyge Brahe 1575.

S. 174. 
<sup>1</sup> <sp>Henricus Ranzovius:</sp> De conservanda valetudine (Lipziæ 1576). p. 9.

S. 175. 
<sup>1</sup> <sp>Melanchthons</sp> anførte Skrift. Bl. 137.

S. 176. 
<sup>1</sup> <sp>Valentinus Nabod:</sp> Enarratio elementorum astrologiæ (Coloniæ 1560). Epistola dedicatoria *gamma*. 2. -- 
<sup>2</sup> <sp>Henricus Ranzovius:</sp> Tractatus astrologicus (Francofurti 1593). 8vo. p. 177-78. -- 
<sup>3</sup> <sp>Melanchthons</sp> anførte Skrift. Bl. C. 137-38.

S. 177. 
<sup>1</sup> Smstds. -- 
<sup>2</sup> <sp>Henricus Ranzovius:</sp> Catalogus imperatorum, regum etc., qui artem astrologicam amarunt (Lipsiæ 1584). 4to. Bl. B. 3. -- <sp>Melanchthons</sp> anførte Skrift. Bl. 138-39. -- 
<sup>3</sup> Nærværende Skrift VIII 34. -- 
<sup>4</sup> <sp>Tyge Brahes</sp> anførte Tale. Bl. B. 4.

S. 179. 
<sup>1</sup> <sp>Melanchthons</sp> anførte Skrift. Bl. 139.

S. 180. 
<sup>1</sup> Gammel kongelig Samling. 4to. no. 1823. (Prins Hans' Horoskop). 1583: ...
etsi vero non ignorem, plurimos, non solum inter theologiæ professores sed etiam philosophiae addictos, has prædicationes ab Astris petitas allevare, omnemque illis efficaciam et veritatem derogare, nec Sydera quicquam in <sp>ipsum hominem</sp> agere, audacter asseverare: tamen, cum non sit hujus loci longiorem de his veritatis inquisitionem instituere, nec ille illorum argumentationibus nunc sit respondendum, sed alibi tum ab aliis sufficienter id factitatum sit, <sp>tum etiam anobis suo loco et tempore, Deovolente, perficietur,</sp> relinquamus illis suas opiniones, suaque decreta pro veris habeant: siquidem non rectius intelligant, aut aliter scire expetant, <sp>excusante eos partim artis ignorantia, partim judicii imbecillilate. Nos autem
manifestæ experientiæ, cui contradicere temerarium est,</sp> quæ etiam suis fundatur rationibus, insistentes non dubitamus asserere, Sydera in hominem plurimum efficaciæ obtinere, ejusque <sp>corpus, vitam, mores, actiones, fortunam variosque rerum eventus</sp> horum influentiæ non minimum esse obnoxios. (Præfatio fol. 2.) -- <sup>2</sup> <sp>Petrus Gassendus:</sp> Tychonis Brahei vita

(Hagæ-Comitvm 1655). pag. 184-86. -- 
<sup>3</sup> <sp>Tychonis Brahei</sp> oratio. edid. Cunrad Aslacus Bergensis. (Hafniæ 1610) fol. B. 7.

S. 181. 
<sup>1</sup> <sp>Rudolf Wolff:</sp> Geschichte der Astronomie (München 1877) p. 272-76. -- 
<sup>2</sup> <sp>Petrus Gassendus:</sp> Tychonis Brahei vita (Hagæ-Comitvm 1655) p. 184-86. ("Testatus interim semper est, velle eam [aliam Astrologiam] sibi soli habere".)

S. 182. 
<sup>1</sup> <sp>E. F. Apelt:</sp> Die Reformation der Sternkunde (Jena 1852). S. 60-61. --
<sup>2</sup> Encyclopædia Britannica. 9 edition "Astrology". -- 
<sup>3</sup> <sp>Henricus Ranzovius:</sp> Catalogus imperatorum, regum etc., qui artem astrol. amarunt. (Lipsiæ 1584.) p. 211.

S. 183. <sup>1</sup> Samme Skrift p. 191. -- 
<sup>2</sup> <sp>Bacon:</sp> Essay of Prophecies cit. i Encyclopædia
Britannica. 9 edition. "Astrology". -- 
<sup>3</sup> <sp>Ludovic Lalanne:</sp> Dictionnaire historique de
la France (Paris 1872). Nôtredame. -- 
<sup>4</sup> <sp>Henricus Ranzovius:</sp> Catalogus imperatorum etc., qui artem astrologicam amarunt. (Lipsiæ 1584.) p. 191.

S. 184. 
<sup>1</sup> Samme Skrift p. 79-83.

S. 185. 
<sup>1</sup> Samme Skrift p. 185-86.

S. 186. 
<sup>1</sup> Gammel kongelig Samling 4to. no. 1821. S. 84-105.

S. 187. 
<sup>1</sup> Gammel kongelig Samling 4to. no. 1823. A. 7-8. B. 3-4.

S. 194. 
<sup>1</sup> 2. Korinth. Brev 12, 2.

S. 195. 
<sup>1</sup> <sp>Rud. Wolf:</sp> Geschichte der Astronomie (München 1877). S. 222-24. -- <sp>Leopold Prowe:</sp> Nicolaus Coppernicus (Berlin 1883-84). -- <sp>M. Curtze:</sp> Nicolaus Coppernicus (Berlin 1899).

S. 197. 
<sup>1</sup> Om Romerkirkens Kendelser og Galileis Forhold se <sp>Henri de l'Epinois:</sp> Galilée, son procès, son condamnation d'après des documents inédits (Paris 1867) pag. 34 fgg. -- <sp>Emil Wohlwill:</sp> Der Inquisitionsprocess der Galileo Galilei (Berlin 1870).

S. 201. 
<sup>1</sup> <sp>H. Brøchner:</sp> Giordano Bruno (Det nittende Aarhundrede 1875).

S. 203. 
<sup>1</sup> <sp>Brachma:</sp> Udøve Stjernerne nogen skjult Indflydelse paa Begivenhedernes Gang? (Kbhvn. 1892).

S. 205. 
<sup>1</sup> <sp>Pauli</sp> 1ste Brev til Korintherne 13, 11

*


<h1>Indhold af XIII Bog.</h1>

*

   Side

<i>Indledning.</i> Hvad forstaar vi ved Livsbelysning og hvorledes vil vi søge at aflæse den? ... 7

<h1>I. <i>Bestanddelenes Tilbliven.</i></h1>

1. Troen paa Mørkets Magter ældst. Tidsregning et afgørende Fremskridt. Den ældste Uge "Fingerugen". Troen paa Himmellegemerne. Solens og Maanens forskellige Virkning i Nord og Syd. Striben fra Nilen til Ganges særligt frugtbar paa Religioner ... 14
2. Den assyrisk-babyloniske Religion. Kaldæernes Stjernekundskab. Deres Verdensbillede. Er Verden skabt? Planeterne viser os  det guddommelige i levende Virksomhed ... 20
3. Stjernetydning. Planetugen. De enkelte Dages Benævnelse. Stjernetydningen har besejret alle kultiverede Folk ... 28
4. Kaldæernes Begrænsning. Perserne. Deres Naturforhold og Livssyn. Zarathustra. Døgnet. Godt og Ondt. Verdens Gang. Cyrus erobrer Babylon. Stjernetydning og  Læren om Gud og Djævel breder sig i Forening ... 33
5. Indoevropæerne trænger ned i Forindien. Klimaets Virkninger. Tanken synker  hen i Grubien.  Buddha. Hans Lære. Djævletro og Stjernetydning trænger ind ... 38
6. Kina. Landets Natur. Troen paa Himlen. Karlsvognen. De 28 Huse. Stjernetydning under Herskerhuset Tcheou. Konfusius. Den babyloniske Stjernetydning naaer til Kina. Mongolerne ... 43
7. Ægypten. Landets Natur. Solens store Betydning. Solguden lader sig med visse Mellemrum føde paa Jord. Treenighed. Gud stiger ned til Underverden. Stjernetydning naaer fra Babylon til Ægypten. Solens Dag, Søndag bliver Ugens første og vigtigste Dag ... 51
8. Jøderne. De optog i Ægypten Tanken om den usynlige Gud. De slutter Pagt med denne Gud, der paa een Gang er Verdens Skaber og blot Nationalgud. Folkets  dobbelte Paavirkning fra Ægypten og Babylonien. Apis-Tro. Stjernetydning. Det hellige Syvtal ... 61
9. Jøderne og den persiske Lære om Godt og Ondt. Gud og Djævel. De to Fortællinger om Syndfloden og om Skabelsen. Satans Uvikling i det gamle Testamente. Messiasideen ... 68
10. Grækerne. Landets Naturforhold. Oceanet. Thales. Anaximander. Phytagoras. Aristoteles ... 76
11. Verdenskunstvatrket. Kosmos. Mennesket Mikrokosmos ... 82
12. Epikur. Stoikerne ... 87
13. Alexander den Stores Erobring medfører en aandelig Udveksling mellem Vesterland og Østerland. Strømningen østerfra fører Stjernetydning, Læren om Gud og Djævel og Treenighed mod Vest. Vesterfra kommer Tanken om Folkenes Brodersamfund og den enkeltes Opgave at hengive sig selv. Disse to Tanker farves paa ny Maade i Palæstina ... 94
14. Jødeland. Jesus af Nazareth ... 103
15. Jesu Lære bliver Læren om Jesus. Stjernetydning. Treenighedslære og Djævlelære besætter Kristendommen. Kærlighed afløses af Tro. Med Kirkens Sejr er Oldtiden omme ... 113
16. Folkevandringerne. Kirken i Middelalderen ... 125
17. Araberne. Deres Tolerance og Kultur ... 128

<h1>II. <i>Bestanddelenes Blanding.</i></h1>

1. Renæssancen. Det Naturliges  Ret ... 134
2. Reformationen ... 136
3. Djævletroen ... 144
4. Nordboernes Sind ... 153
5. Matematik og Stjernetydning ... 155
6. Stjernetydningens Udbredelse ... 160
7. Teologiske Beviser for Stjernetydningen ... 165
8. Fysiske Beviser for Stjernetydningen ... 174
9. Forudsigelsernes Paalidelighed ... 181
10. Livsbelysningen i Norden i det 16. Aarh. var firdobbelt sammensat med bestandigt strømmende Overgange mellem dens fire Bestanddele ... 188
11. Kopernikus. Giordano Bruno. Verdensægget brister. Den endelige Verden afløses af den uendelige ... 195

<i><h1>III. Opløsning og Nydannelse</i>.</h1>

1. Opløsning ... 203
2. Nydannelse. Træk af den nye Periodes Livssyn. Det uendeligt smaa. Udvikling. Medlidenhed ... 205

<i>Henvisninger og Anmærkninger</i> ... 218

*

