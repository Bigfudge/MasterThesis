HENRIK IBSEN

SAMLEDE VÆRKER

II

HENRIK IBSEN
SAMLEDE VÆRKER

ANDET  BIND

KØBENHAVN
GYLDENDALSKE BOGHANDELS FORLAG (F. HEGEL & SØN)
GRÆBES BOGTRYKKERI
1898

INDHOLD:

Side

BIBLIOGRAFISKE OPLYSNINGER ved J. B. Halvorsen ... I-XII
HÆRMÆNDENE PÅ HELGELAND. Skuespil i fire akter ... 1
KÆRLIGHEDENS KOMEDIE. Komedie i tre akter ... 115
KONGS-EMNERNE. Historisk skuespil i fem akter ... 273

BIBLIOGRAFISKE OPLYSNINGER

VED

J. B. HALVORSEN.

*

Hærmændene på Helgeland er skrevet i
Løbet af nogle Maaneder efter Digterens
Tilbagekomst fra Bergen til Kristiania Sommeren 1857.
Af de af Forfatteren selv om "Gildet paa Solhaug"s
Tilblivelseshistorie givne Oplysninger ved man, at
det under Opholdet i Bergen ved hans Læsning af
N. M. Petersens Oversættelse af de islandske
Ættesagaer ("Historiske Fortællinger om Islændernes Færd
hjemme og ude") i hans Tanke opstaaede første raa,
taagede Udkast til Tragedien "Hærmændene" ved
mellemkommende Stemninger og Studier foreløbig
forvandlede sig til det lyriske Drama "Gildet paa
Solhaug". Stoffet vedblev dog at sysselsætte
Digteren under den sidste Tid af hans Ophold i Bergen,
men den oprindelig paabegyndte Affattelse i Vers
blev lagt tilside, indtil han havde fundet Formen for
det Skuespil, hvori han - paa Grundlag af dels
Volsungesagaen, dels og fornemmelig de nævnte 

II

islandske Ættesagaer -- vilde fremstille vort Liv i
den gamle Tid. Høsten 1857 blev Stykket i
Manuskript indleveret til Kristiania Theater og antaget til
Opførelse af den artistiske Direktør (den danske Carl
Borgaard), men nogen Opførelse blev der ikke af til
den fastsatte Tid, Marts 1858; Forfatteren modtog
istedet for Honorar fra Theatrets Direktion en
Skrivelse med Besked om, at Theatrets økonomiske
Status ikke tillod dets Kasse i denne Sæson at
udrede Honorarer for originale Arbejder. Denne
Skrivelse blev af Ibsen besvaret med en hvast formet
Opsats i „Aftenbladet“ 1858, Nr. 58, hvorefter der
udviklede sig en hidsig Pennefejde i flere norske
Blade, i hvilken, foruden Ibsen selv, bl. a. ogsaa
Bjørnstjerne Bjørnson, P. Botten-Hansen og M. J.
Monrad deltog. Omtrent i de samme Dage blev
Stykket ogsaa stængt ude fra det kgl. Theater i
Kjøbenhavn i Henhold til J. L. Heibergs som Censor
afgivne Betænkning af 5. Marts 1858. Den eneste
Indtægt, Digteren foreløbig fik af sit Skuespil, blev
det Honorar af 120 Kr., som Ejeren af „Illustreret
Nyhedsblad“ gav for Retten til at trykke det i et
Oplag af 2200 Exemplarer som Tillægshefte til
Bladet i første Halvaar 1858. I denne Form udkom
saa den 25. April s. A. første Udgave af

Udgaver.

Hærmændene paa Helgeland. Skuespil i fire
Akter af Henr. Ibsen, Chra. 1858. 8. 115 S.

Adskillige Aar senere, da Forfatterens Ry var
bleven videre udbredt og mere befæstet ved „Brand“,
„Peer Gynt“ og „Digte“, mente Forlæggeren af det
nu stansede „Illustreret Nyhedsblad“, Bogtrykker
H. J. Jensen, at der kunde være en Forretning at
gjøre ved Udgivelse paany af de af ham for billigt
Kjøb erhvervede ældre Arbejder af Ibsen
(„Hærmændene“ og „Fru Inger“), og saaledes udkom
Eftertryksudgaven:



Hærmændene paa Helgeland. Skuespil i
fire Akter af Henrik Ibsen. Andet Oplag.
Chra. 1871. 8. 128 S.

Imod dette Attentat paa sin litterære
Ejendomsret nedlagde Forfatteren, strax han blev underrettet
derom, Protest saavel offentligt i det danske
"Dagbladet" som i et Brev til Bogtrykkeren, hvorhos han
bragte Sagen ind for Domstolene. Saavel ved
Byretten (1875) som ved Højesteret (1876) blev
Bogtrykkeren kjendt uberettiget til Forlag eller Oplag af
de nævnte Skrifter, ilagt Procesomkostninger, Bod
til Statskassen og Erstatning efter Skjøn til
Forfatteren, ligesom de eftertrykte Exemplarer af
"Hærmændene" blev konfiskeret og senere tilintetgjort.
Hos Digterens danske Forlægger var imidlertid
udkommet og udkom senere følgende nye, i det hele
fra den første uændrede Udgaver:

Hærmændene på Helgeland, skuespil i fire handlinger. 
Af Henrik Ibsen. Anden udgave. Kbh. 1873. 8. 129 S. 
— Tredie udgave. Kbh. 1873. 8. 128 S. — Fjerde udgave. Kbh. 1875. 8. 128 S. 
— Femte udgave. Kbh. 1878. 8. 128 S. — Sjette udgave. Kbh. 1885. 8. 128 S. 
— Syvende oplag. Kbh. 1894. 8. 128 S. — Ottende oplag. Kbh. 1898. 8. l Bl., 114 S.

Oversættelser.

The Vikings at Helgeland. Play in four Acts. 
Translated by William Archer.  [Trykt S. 
125-207 i Vol. III. af Ibsen's Prose  Dramas. 
Authorized English Edition, ed. by William Archer. London 1890. 8.]

Helgelannin sankarit. Näytelmå neljässä näytoksessä. 
Kirjoittanut Henrik Ibsen.
Alkuperäisestä suomentanut C. Edv. Törmänen.
Hämeenlinnassa 1878. 8. 71 S.

Les guerriers à Helgeland. Drame en quatre

actes. Traduction Jacques Trigant-Geneste.
[Trykt S. 227-327 i T. VI. af "Théatre
d'Henrik Ibsen". Paris 1893. Med en kritisk
kommenterende Indledning S. 209—225 af Oversætteren.]

Vikingarnir á Hálogalandi. Sjónleikur i
fjórum páttum. pytt hafa: Indridi Einarsson og
Eggert O. Brim. Reykjavik 1892. 8. 2 Bl.,
104 S.

Voiteli na Helgolande. (Sévernyje bogatyri.)
Perevod S. Stepanovoj. Moskva 1892. 8.

Sévernyje Bogatyri. Drama v 4. deistvijach.
[Trykt i Bladet "Artist", Moskva 1892.]

Sévernyje Bogatyri. Drama v 4. 
déistvijach. Perevod N. Mirovic. [Trykt S. 1—79 i T.
III. af "Sobranie socinenij Henrika Ibsena.
Izdanie I. Jurovskago". S. Peterb. 1896. 8.]

Kämparne på Helgeland. Skådespel i fyra
handlingar af Henrik Ibsen. Öfversättning af
William Åbjörnsson. Halmstad 1876. 8. 125 S.

Nordische Heerfahrt. Trauerspiel in vier
Akten, Unter Mitwirkung von Emma Klingenfeld
veranstaltete deutsche Originalausgabe der
"Haermaendene paa Helgeland" von Henrik Ibsen. München
1876. 8. 3 Bl., 128 S.

Nordische Heerfahrt. Schauspiel in vier
Aufzügen von Henrik Ibsen, Aus dem Norwegischen
von M. von Borch. Mit dem Scenarium. Lpz.
[1890]. 8. 69 S. (O. m. T.: Reclams Univ.-Bibl.
No. 2633.)

Kommentarer.    

H. Jæger: Henrik Ibsen (Kbh.   1888), S. 122—
139; H. Jæger: Henrik Ibsen og hans værker (Kra.
1892), S. 23—35; G. Brandes: Henrik Ibsen (Kbh.
1898), S. 10 fg.; A. Schack: Udviklingsgangen i H.
I.s Digtning (Kbh. 1897), S. 13—18; V. Vasenius:
Ibsens dram. diktning (Hfors. 1879), S. 142—156;
V. Vasenius: Henrik Ibsen (Sthlm, 1882), S. 

105—118; R. Woerner: Ibsens Jugenddramen (München 1895), S. 60—105; 
L. Passarge: Henrik Ibsen (Lpz.1893), S. 52—62; 
E. Reich: Ibsens Dramen (Dresden u. Lpz. 1894), S. 19—27; 
Ad. von Hanstein: Ibsen als Idealist (Lpz. 1897), S. 23—35; 
H. H. Boyesen: A Commentary on the Writings of Ibsen (New York 1894), S. 30—32; 
"Nord og Syd" 1858, II. 183—199 af M. Goldschmidt; 
Steenstrups "Dansk Maanedsskrift" VIII. 487—490 af Dr. C. Rosenberg.

Opførelser

Kristiania norske Theater 24. Novbr. 1858 
(indstuderet og iscenesat af Forf.);  Theatret i Trondhjem 
af Cortes's danske Selskab  10. Febr. 1859;  Bergens 
Theater 4. Marts 1859;  Kristiania Theater 11. April 1861 — 
for 100de Gang og sidste Gang med Fru Gundersen 
som Hjørdis  som Festforestilling paa Digterens 
Fødselsdag 20. Marts 1896;  Det kgl. Theater i Kjøbenhavn 
19. Februar  1875; Theatret i Odense af  Aug. Rasmussens 
Selskab 10. April 1876,  og forøvrigt paa danske 
Provinstheatre saavel af dette som af Cortes's og 
Julius Petersens Selskaber;  Nya Teatern i Stockholm 
3. Novbr. 1875; Kgl. Teatern i Stockholm 11. Novbr. 1876; 
Svenska Teatern i Helsingfors 1878;  Finska Teatern i 
Helsingfors i Marts 1888; Hoftheatret i München 10. April 1876;
Hoftheatret i Dresden 27. Oktbr. 1876;  Burgtheater i Wien 
26. Oktbr. 1876; Hoftheatret i Darmstadt 9. Januar 1889; 
Deutsches Theater i Berlin 11. Februar 1890; 
Malyi Teatr i Moskva 1892; Hoftheatret i Stuttgart Maj  1897; 
Stadttheater i Köln 4. Januar 1898.

Kjærlighedens Komedie er skrevet Sommeren
1862 og var færdigtrykt ved Aarets Udgang. Planen
til dette Digterens første Skuespil med  Emne fra
hans Samtids Liv i Hjemmet begyndte allerede at
sysselsætte ham i 1858, den Gang til Fortrængsel

for det senere fuldførte "Kongsemnerne". Men
Vanskeligheden ved Stykkets formelle Udarbejdelse
sinkede Arbejdet, som først blev begyndt i Prosa. Der
findes endnu i privat Eje et Haandskrift med Titel:
"Svanhild, Komedie i tre Akter af Henrik Ibsen,
1860". Det er Manuskriptet til de første 2 1/2 Ark
af "Kjærlighedens Komedie", men i Prosadialog og
delvis med andre Navne end i det 1862 udgivne,
i rimede Jamber skrevne Stykke. I det første
Udkast heder Lind saaledes Fladland, Frøken Skjære
heder Frøken Lærke og er forlovet med en Redaktør
ved Navn Pasop; der forekommer ogsaa en Broder
af Svanhild, Student Johan Halm.
Scenearrangementet er uforandret gaaet over fra Prosaudkastet
til det versificerede Skuespil, som i begge
Redaktioner aabnes med Falks Vise. Manuskriptet slutter
ved Begyndelsen af Samtalen mellem Falk og
Guldstad; da den sidste Replik staar nederst paa sidste
Side af et Ark, er der al Grund til at antage, at
Udarbejdelsen af dette første Udkast til Komedien
har været videre udført, men Resten er i alle Fald
forsvundet. Det opbevarede Brudstykke af
Haandskriftet er dels trykt, dels refereret af Henrik Jæger
i Folkebladet 1887, S. 26 fg. Under de
vanskeligste ydre Forhold omskrev og færdigskrev Digteren
nu i 1862 det saaledes paabegyndte Arbejde, hvortil
Forlagsretten s. A. blev erhvervet for 400 Kroner af
Jonas Lie, som den Gang ejede "Illustreret
Nyhedsblad", hvis Kristiania-Abonnenter 31. Decbr. s. A.
som Nytaarsgave for 1863 fik sig tilsendt:

Udgaver.

Kjærlighedens Komedie.  Komedie i tre Akter af
Henr. Ibsen. Chra. 1862.   8.   140 S.

Efter Udgivelsen af "Brand" tog Forfatteren
under sit Ophold i Rom i Slutningen af 1866 paany
sin Samfundskomedie for sig til Forberedelse af en
ny Udgave; men han var "ved den mellemliggende

Tid og Udvikling kommen for langt bort fra Digtet
til at kunne haabe ved Ændringer hist og her at
kunne tilvejebringe nogen organisk Forbedring af
Kjernen i det hele" og udgav derfor, alene med
nogle sproglige Rettelser og et kort Forord, som
senere ikke er ble ven optrykt i de følgende Udgaver,
i uforandret Skikkelse:

Kjærlighedens Komedie. Komedie i tre
Akter af Henrik Ibsen. Anden, gjennemsete
Udgave. Kbhvn. 1867. 8. 4 Bl., 164 S. —
Tredje, gennemsete udgave. Kbhvn. 1873. 8.
160 S. — Fjerde, gennemsete udgave. Kbhvn.
1877. 8. 160 S. — Femte oplag. Kbhvn. 1884.
8. 160 S. — Sjette oplag. Kbhvn. 1891. 8.
160 S. — Syvende oplag. Kbhvn. 1895.

Oversættelser.
La Comédie de l'Amour. Pièce en trois
actes et en vers. Traduit du Norvégien par le 
Vicomte de Colleville et Fritz de Zepelin
(d'aprés la 6e édition originale). Paris 1896. 8.
2 Bl., XVI. S., 184 S. (Oversættelsen, i ubunden
Stil, oprindelig trykt anonymt i "Mercure de France",
Febr. — Marts 1896, indledes med en Fortale af
Oversætterne: "Ibsen et "La Comédie de l'Amour"." Den
danner T. IX. af "Théatre d'Henrik Ibsen".)

Af en engelsk Oversættelse ved William
Archer er Brudstykker trykt i "St. James's
Magazine", Vol. 40 (London 1881), S. 27 fg. og 104 fg.

Komedija ljubvi. Komedija v 3 ch.
déistvijach. [Trykt S. 285—384 i T. II. af "Sobranie
soéinenij Henrika Ibsena. Izdanie I.
Jurovskago". S. Peterb. 1896. 8.]

Kärlekens komedi. Komedi i tre akter af
Henrik Ibsen. Fri öfversättning af Harald
Molander. Borgå (Helsingfors) 1888. 8. 4 Bl., 157
S. (Forf. har paa Forhaand autoriseret Oversættelsen,
der ifølge Forordet "ikke gjør Fordring paa at give

en bogstavtro svensk Tolkning af "Kjærlighedens
Komedie", saaledes som denne foreligger i Trykken.
Dels er en partiel Bearbejdelse med betydelige
Forkortelser bleven foretagen af Forfatteren selv; dels
har Forsøget paa ikke blot at gjengive Dialogens
aandfuldt turnerede Vers, men fremfor alt paa at
træffe Stykkets litterære Stil, Stemning og skiftende
Farve tvunget Oversætteren til Friheder").

Comödie der Liebe. Comödie in drei Akten.
Deutsch von M. von Borch. Einzige vom Verfasser
autorisierte deutsche Ausgabe. Berlin 1889. 8.
VI S. [Overs. af Forf.s Forord til Originalens 2.
Udg.], 121 S. (O. m. T.: Nordische Bibliothek.
Hg. von Prof. Dr. Julius Hoffory. Bd. V.)

Die Komödie der Liebe. Komödie in drei
Akten von Henrik Ibsen. Aus dem Norwegischen.
Halle a. d. S. [1890]. 8. 1 Portræt, 126 S. (O.
m. T.: Otto Hendel's Bibl. der Gesamt-Litteratur d.
In- u. Auslandes. 374. 375.)

Kommentarer.
G. Brandes: Henrik Ibsen (Kbh. 1898), S. 38
fg. og 108 fg.; H. Jæger: Henrik Ibsen (Kbh. 1888),
S. 142—149; H. Jæger: Henrik Ibsen og hans
værker (Kra. 1892), S. 48—51; A. Schack:
Udviklingsgangen i H. I.s Digtning (Kbh. 1897), S. 
19—33; V. Vasenius: Henrik Ibsen (Sthlm. 1882), S.
119—148; L. Passarge: Henrik Ibsen (Lpz. 1893),
S. 77—90; O. Brahm: Henrik Ibsen (Berlin 1887),
S. 13—17; E. Reich: Ibsens Dramen (Dresden u.
Lpz. 1894), S. 27—36; Ad. von Hanstein: Ibsen
als Idealist (Lpz. 1897), S. 35—41; A. Garde: Der
Grundgedanke in Ibsens Dichtung (Lpz. 1898), S. 16
fg.; Die Gegenwart Bd. 36 (1889), S. 170 fg.
og 185 fg. af Emil Brausewetter; H. H. Boyesen:
A Commentary on the Writings of Ibsen (New York
1894), S. 63—72; P. H. Wicksteed: Lectures on
Ibsen (Lond. 1892), S. 102—107; A. Ehrhard: Ibsen

et le Théatre contemporain (Paris 1892), S. 49—67; 
G. M. Scalinger: Ibsen (Napoli 1895), S. 26 fg.;
Morgenbladet 1863, No. 74 og 81 af M. J. Monrad;
Aftenbladet 1863, No. 38 og 39 af D. Mejdell;
Letterstedtske Nord. Tidskrift 1888, S. 293—314 af
Christen Møller; "Mercure de France", Juli 1897 af
Per Eketrä.

Opførelser.

Kristiania Theater 24. Novbr. 1873; Mindre 
Teatern i Göteborg 7. Novbr. 1889 af Aug.
Lindbergs Selskab; Kgl. dram. Teatern i Stockholm 23.
Novbr. 1889; Svenska Teatern i Helsingfors 28.
Januar 1889; Belle-Alliance-Theatret i Berlin Decbr.
1896; l'Oeuvre-Theatret i Paris 23. Juni 1897;
Dagmartheatret i Kjøbenhavn 21. Maj 1898.

Kongs-Emnerne, hvortil de første Studier blev
gjort og den første Plan udkastet om Sommeren
1858, for atter igjen at lægges tilside, er skrevet i
Løbet af 6—8 Uger om Sommeren 1863, efterat
Forfatteren var kommen tilbage til Kristiania fra
Sangerfesten i Bergen i Juni s. A. Ved denne
Lejlighed var der hos Digteren ingen Famlen
længer, Skuespillet var bygget færdigt op i hans Tanke
og Fantasi, før Nedskrivningen begyndte, i September
Maaned allerede gik Manuskriptet til Sætteriet og i
Oktbr, 1863 udkom paa Johan Dahls Forlag:

Ugaver

Kongsemnerne.  Historikt Skuespil i fem Akter   
af Henr. Ibsen.  Chra. 1864.   8.   2 Bl., 217 S.
+ 2 Bl. Musikbilag.  ["Margretes Buggesang", komp.
af Fru Emma Dahl, Forlæggerens Hustru.]

Samtidig med Stykkets Udgivelse blev det
antaget til Opførelse paa Kristiania Theater, hvor
Forfatteren selv ledede Indstuderingen og var tilstede
ved Førsteopførelsen, medens det den Gang ikke
blev synderlig kjendt udenfor Norge. Til Danmark
kom der efter G. Brandes's Udsagn næppe tyve

Exemplarer af den trykte Bog, og af de samtidige
litterære Kritikere var det blot Clemens Petersen og
Dr. C. Rosenberg, som skjænkede Arbejdet nogen
Opmærksomhed. En større Opmærksomhed blev først
Stykket tildel, da "Brand"s og "Peer Gynt"s Digter
hos sin danske Forlægger i Novbr. 1870 i et Oplag
af 1500 Exemplarer fik udgivet:

Kongs-emnerne. Historisk skuespil i fem
akter. Af Henrik Ibsen. Andenudgave. Kbhvn.
1870. 8. 3 Bl., 217 S. — Tredje udgave.
Kbhvn. 1872. 8. 223 S. — Fjerde udgave.
Kbhvn. 1875. 8. 238 S. — Femte udgave. Kbhvn.
1879. 8. 238 S. — Sjette udgave. Kbhvn. 1883.
8. 238 S. — Syvende udgave. Kbhvn. 1889.
8. 239 S. — Ottende udgave. Kbhvn. 1894.
8. 239. S. — Niende udgave. Kbhvn. 1898. 8.
220 S.

Oversættelser.

The Pretenders.  Historic Play in five Acts.
Translated by William Archer.  [Trykt S.  
209—373   i Vol. III. af Ibsen's  Prose  Dramas.    
Authorized English Edition,  ed. by William Archer.
London 1890.    8.]

Kuninkaan alut. Historiallinen näytelmä
viidessä näytoksessä. Suornensi Ell ei [Pseud. for
Eliel Aspelin]. Porvoossa [o: Borgå]. 1884. 8.
144 S. (O. m. T.: "Runotar. Neron tuotteita
maailman kirjallisuudesta". No. 1.)

Les prétendants à la couronne. Drame en
cinq actes. Traduction Jacques Trigant-Geneste.
[Trykt S. 25 - 204 i T. VI. af "Théatre d'Henrik
Ibsen", Paris 1893, med en kritisk kommenterende
Indledning S. 3—24 af Oversætteren.]

Pretendenty na koronu. Drama v 5-ti
déistvijach. Perevod K. K. Semenova. [Trykt S.
253—400 i T. III. af "Sobranie socinenij 

Henrika Ibsena.   Izdanie I. Jurovskago".   S. Peterb.
1896.    8.]

Die Kronprätendenten. Historisches
Schauspiel in 5 Akten. Nach dem Norwegischen. Deutsch
von Adolf Strodtmann. Berlin 1872. 8. 218 S. -
Anden Udgave med følgende Titel:

Die Kronprätendenten. Historisches
Schauspiel in 5 Akten. Deutsch von Adolf Strodtmann.
Einzige vom Verfasser autorisirte deutsche Ausgabe.
Berlin 1889. 8. 3 Bl.L, 142 S. (O. m. T.:
Nordische Bibliothek. Hg. von Prof. Dr. Julius Hoffory.
Bd. IV.)

Kommentarer.

G. Brandes: Henrik Ibsen (Kbh. 1898), S. 
16—27 og 103—105; H. Jæger: Henrik Ibsen (Kbh. 
1888), S. 149—156; H. Jæger: Henrik Ibsen og
hans værker (Kra. 1892), S. 23—35; A. Schack:
Udviklingsgangen i H. I.s Digtning (Kbh. 1897),
S. 34—49; V. Vasenius: Ibsens dram. diktning
(Hfors. 1879), S. 156—169; V. Vasenius: Henrik
Ibsen (Sthlm. 1882), S. 149—172; L. Passarge:
Henrik Ibsen (Lpz. 1883), S. 63—76; Otto Brahm:
Henrik Ibsen (Berlin 1887), S. 17—20; E. Reich:
Ibsens Dramen (Dresden u. Lpz. 1894), S. 37—53;
Ad. von Hanstein: Ibsen als Idealist (Lpz. 1897), S.
46—57; A. Garde: Der Grundgedanke in Ibsens
Dichtung (Lpz. 1898), S. 19—22; H. H.Boyesen: A
Commentary on the Writings of Ibsen (New York
1894), S. 34—42; A. Ehrhard: Ibsen et le Théatre
contemporain (Paris 1892), S. 68—84; Morgenbladet
1864, No. 13, 20 og 23 af M. J. Monrad;
Steenstrups "Dansk Maanedsskrift" 1864, L, 110 fg. af
Dr. G. Rosenberg.

Opførelser.

Kristiania Theater 17. Januar 1864; Det kgl. 
Theater i Kbhvn. 11. Januar 1871; Hoftheatret i
Meiningen 1875 og af dettes Selskab ved
Gjæstespil i Berlin i Juni 1876; Det kgl. Theater i 

München 1875; Hoftheatret i Schwerin i/M. 15. Novbr.
1875; Nya Teatern i Stockholm 19. Januar 1879;
det finske Theater i Helsingfors i Marts 1882; det
svenske Theater i Helsingfors 1888; Kgl.
Schauspielhaus i Berlin 30. Maj 1891; Burgtheater i Wien
i Marts 1891; Vasatheatret i Stockholm i Marts
1898.

*

HÆRMÆNDENE
PÅ HELGELAND.

PERSONERNE:

ØRNULF FRA FJORDENE, landnamsmand på Island.
SIGURD HIN STÆRKE, søkonge.
GUNNAR HERSE, rig bonde på Helgeland.
THOROLF, Ørnulfs yngste søn.
DAGNY, Ørnulfs datter.
HJØRDIS, hans fosterdatter.
KÅRE BONDE, en helgelænding.
EGIL, Gunnars søn, fire år gammel.
ØRNULFS sex ældre sønner.
ØRNULFS og SIGURDS MÆND.
GÆSTER, HUSKARLE, TERNER, FREDLØSE MÆND, O. S. V.

(Handlingen foregår i ERIK BLODØKSES  tid på og i nærheden sf GUNNARS
gård på Helgeland i det nordlige Norge.)

FØRSTE  AKT.

(En høj  strand,  der i baggrunden løber brat ned til søen.    Til venstre
et nøst, til højre fjelde og barskov.   Masterne af to hærskibe ses nede i
viken; langt ude til højre skær og høje holmer; søen er i stærkt oprør,
det er vinter med snetykke og storm.)

(SIGURD kommer op fra skibene; han er klædt i hvid kjortel med 
sølvbelte, blå kappe, sokkebrog, lådne sko og stålhue, ved siden bærer han
et kort sakssværd. ØRNULF viser sig straks efter oppe mellem fjeldene,
klædt i mørk lammeskindskjortel, med brystplade og benskinner samt
lådne sko og ulden brog, over skuldrene har han en brun vadmelskåbe
med hætten trukken over stålhuen så at ansigtet for en del skjules. Han
er høj og kæmpemæssigt bygget, med langt hvidt skæg, gammel og lidt
bøjet; væbnet er han med rundt skjold, sværd og spyd.)

SIGURD
(træder først ind,  ser sig  om,  får  øje  på  nøstet,  går raskt derhen og
prøver at bryde døren op).

ØRNULF
(kommer tilsyne på fjeldet, studser ved at se SIGURD, synes at genkende
ham, stiger ned og råber):

Vig marken, hærmand!

SIGURD
(vender sig om, lægger hånden på sværdet og svarer):

Det var første gang ifald jeg gjorde det!

ØRNULF.

Du skal og må!   Jeg trænger nøstet til nattely
for mine stivfrosne mænd.

SIGURD.

Og jeg for en mødig kvinde.

ØRNULF.

Mine mænd er mere værd end dine kvinder!

SIGURD.

Så    må   skoggangsmænd   stå   højt   i   pris   på
Helgeland!

ØRNULF
(hæver spydet).

Dyrt skal du bøde for de ord!

SIGURD
(drager sit sværd).

Nu vil det gå dig ilde, gubbe!

(ØRNULF styrter ind på ham, SIGURD forsvarer sig.)

(DAGNY og nogle af SIGURDS MÆND kommer fra stranden;  ØRNULFS SEKS
SØNNER fra fjeldene til højre.)

DAGNY
(der er lidt foran,   klædt i rød kjortel,   blå kåbe  og forværks hætte,
råber ned til skibene):

Op   alle   Sigurds   mænd!    Min   husbond   strides
med en fremmed!

ØRNULFS   SØNNER.

Til hjælp for gubben!

(de stiger ned.)

SIGURD
(til sine mænd).

Bliv hvor I er; jeg magter ham vel alene!

ØRNULF
(til sønnerne).

Lad    mig   slås    i    fred!    (farer ind på Sigurd.)     Jeg    vil
se dit blod!

SIGURD.
Se først dit eget!
(sårer ham i armen, så at spydet falder.)

ØRNULF.
Godt var det hugget, hærmand!
Snygt du sværdet svinger,
hvast du véd at ramme;
Sigurd selv, hin stærke,
står for dig tilskamme!

SIGURD
(smilende).
Så er skammen ham til hæder!

ØRNULFS   SØNNER
(med et udråb af forundring).
Sigurd selv!   Sigurd hin stærke!

ØRNULF.
Men   hvassere   ramte   du   den   nat,    du   rante
Dagny, min datter!
(kaster hætten tilbage.)

SIGURD   og   HANS   MÆND.
Ørnulf fra Fjordene!

DAGNY
(glad, men dog med et udtryk af uro).
Min fader og mine brødre!

SIGURD.
Stil dig bag ved mig.

ØRNULF.
Det    gøres    ikke    behov.     (nærmer sig til Sigurd.)     Jeg
drog  kendsel  på  dig  så  såre  du  kom  mig for øje,
derfor  ypped jeg   strid;   prøve   vilde  jeg   om   rygtet
sagde sandt, når det nævnte dig som den djærveste
idrætsmand i Norge. Nå, fred og forlig være
mellem os!

SIGURD.

Bedst, ifald det så kunde føje sig.

ØRNULF.

Der er min hånd. Du er en ypperlig kæmpe;
så ramme hug har ingen før skiftet med gamle Ørnulf.

SIGURD
(ryster hans fremrakte hånd).

Lad det være de sidste sværdhug, der skiftes
mellem os to. Og hermed byder jeg dig selvdømme
i den sag, der er os imellem; er du villig til at
vælge de vilkår?

ØRNULF.

Det er jeg, og ret nu skal tvisten jævnes. (til de
øvrige.) Så gøres da vitterligt for alle, hvad sagen
gælder. For fem vintre siden lå Sigurd og Gunnar
herse som vikinger på Island og havde fredland der
den vinter tæt under min gård. Da rante Gunnar
med vold og sned min fosterdatter, Hjørdis; men du,
Sigurd, tog Dagny, mit eget barn, og sejlede bort
med hende. For dette ran dømmes du til at bøde
tre hundrede i sølv, og skal med det din
ufredsgerning være sonet.

SIGURD.

Billige kår tykkes mig at være, hvad du der
byder; de tre hundrede skal jeg udrede og lægger
til en bræmmet silkekåbe; det er en kongegave fra
Ædhelstan i England og så god, som nogen mand
har båret den på Island.

DAGNY.

Ret så, min bolde husbond; og tak, du, min
fader; nu først er jeg frejdig tilsinds!
(hun trykker faderens  og brødrenes hænder og taler sagte med dem.)

ØRNULF.

Så stå da forliget ved magt mellem os, og skal
Dagny efter denne tid være fuldt så hæderlig at
agte, som var hun dig lovligt fæstet med sine
frænders minde.

SIGURD.

Og på mig kan du nu lide, som på din egen æt!

ØRNULF.

Det tænker jeg forvisst jeg kan, og vil på stand
friste, hvor god du er mig.

SIGURD.

Rede skal du finde mig; sig frem, - hvad
kræver du?

ØRNULF.

Din hjælp i råd og dåd. Jeg har stævnet hid
til Helgeland for at søge Gunnar herse og kræve
ransbøder for Hjørdis.

SIGURD
(overrasket).

Gunnar!

DAGNY
(ligeså).

Og Hjørdis,   -  hvor er de at finde?

ØRNULF.

Hjemme på Gunnars gård, tænker jeg.

SIGURD.

Og den ligger  - ?

ØRNULF.

Ikke mange pileskud borte; har du ikke vidst det?

SIGURD
(med undertrykt bevægelse).

Tilvisse, nej! Sparsomt har jeg spurgt fra
Gunnar siden vi sidst sejled fra Island sammen.
Vidt foer jeg i viking og tjente mange konger
udenlands, medens Gunnar sad hjemme. Hid under land
kom jeg i dag i lysingen, fordreven af uvejret; at
Gunnar havde sin fædrenegård her nordpå var mig
nok vitterligt, men -

DAGNY
(til ØRNULF).

Og i det ærend foer du hjemmefra?

ØRNULF.

Så er det. (til SIGURD.) At vi to mødtes har været
et værk af de vældige deroppe; de vilde det så.
Havde jeg tænkt på at søge dig, så vidste jeg lidet
hvor du var at finde.

SIGURD
(tankefuld).

Vel sandt, vel sandt! - Men nu den sag med
Gunnar, - sig mig, Ørnulf, tænker du at drive den
stærkt, af al formue, både med godt og ondt?

ØRNULF.

Det må jeg gøre. Hør til, Sigurd, hvad jeg vil
sige dig. Isommer red jeg tilthings og der var mange
hæderlige mænd tilstede. Da thingdagene var tilende,
sad jeg i boden og drak sammen med mine
herredsmænd, og så kom kvinderanet på tale; hånlige ord
måtte jeg høre, fordi jeg lod den tort sidde uhævnet
på mig så lang en tid. Da blev jeg vred, svor at
fare til Norge, søge Gunnar og kræve bod eller hævn
for ranet og aldrig fare hjem til Island igen, før jeg
havde vidst at fremme min sag.

SIGURD.

Ja, ja! står det så, da skønner jeg nok at sagen
må drives stærkt ifald det trænges om.

ØRNULF.

Det må den; men ubillig skal jeg ikke være,
og Gunnar er mig nævnt som en hæderlig mand.
Glad er jeg også at jeg foer i denne færd; tiden
faldt mig lang på Island tilslut; derude på de blå
vande var jeg bleven gammel og grå, det båres mig
for som jeg måtte ud på dem engang til førend
jeg -; nå ja, - Bergthora, min gode hustru, var jo
død for længe siden, mine ældste sønner foer hver
sommer i viking, og da nu Thorolf vokste til -

DAGNY
(glad).

Thorolf er med?   Hvor er han?

ØRNULF.

Ude    på    skibet.     (peger mod baggrunden til højre )     Der
skal du se en gut; stor og stærk og fager er han
bleven siden du sad hjemme. Det vil blive en
ypperlig idrætsmand, Sigurd; han vil komme til at
ligne dig.

DAGNY
(smilende).

Det er nu som før, skønner jeg; stedse stod
Thorolf dit hjerte nærmest.

ØRNULF.

Han er den yngste og sin moder lig, deraf
kommer det.

SIGURD.

Men sig mig nu, - dit ærend hos Gunnar
herse, - tænker du alt idag - ?

ØRNULF.

Heller idag end imorgen. Med rimelige bøder
skal jeg være fornøjet; vægrer Gunnar sig ved sligt
forlig, så får han friste de kår, som følger på.

(KÅRE BONDE kommer ilsomt ind fra højre; han er klædt i grå
vadmelskofte og sid filthat; i hånden holder han en afbrudt gerdestav.)

KÅRE.

Godt møde, hærmænd!

ØRNULF.

Hærmænds møde skattes sjelden godt.

KÅRE.

Er I hæderlige mænd, så tilsiger I mig fred
iblandt jer; Gunnar herses husfolk står mig efter
livet!

ØRNULF.

Gunnar herse!

SIGURD.

Så har du øvet ondt imod ham!

KÅRE.

Min ret har jeg øvet. Vi holdt udgangskvæg
sammen på en holme tæt under land; Gunnars folk
tog mine bedste okser bort, og en af mændene
skældte mig for en træl; så bar jeg våben på ham
og fældte ham.

ØRNULF.

Det var lovlig gerning.

KÅRE.

Men nu imorges kom hans karle mod mig med
ufred; lykken var mig god, så jeg blev varslet itide
og slap bort; dog, stakket frist kan jeg vente, for
mine avindsmænd leder om mig.

SIGURD.

Lidet kan jeg tro dig, bonde! I fordums tid
kendte jeg Gunnar så godt som mig selv, og det
véd jeg: aldrig øved han uskel mod fredelig mand.

KÅRE.

Gunnar har ingen del i al den ufærd, han er
sønderpå landet; nej, det er Hjørdis, hans hustru -

DAGNY.

Hjørdis!

ØRNULF
(mumlende).

Ja, ja,  det kunde ligne hende!

KÅRE.

Gunnar bød jeg bod for trællen, og den var
han villig til at tage, men så kom Hjørdis til, ægged
sin husbond med mange hånlige ord og hindred
forliget; siden drog Gunnar sørpå, og imorges -

SIGURD
(ser ud til venstre).

Der kommer vejfarende mænd nordefter, er det
ikke -?

KÅRE.

Det er Gunnar herse selv!

ØRNULF.

Vær du trøstig, jeg tænker nok, jeg skal få jer
forligte.

(GUNNAR HERSE,  med NOGLE MÆND, kommer fra venstre    Han er klædt
husdragt, brun kjortel, sokkebrog, blå kappe og bred hat; af våben har
han kun en liden håndøkse.)

GUNNAR
(standser forundret og uviss ved synet af de forsamlede).

Ørnulf fra Fjordene!   Ja forsandt -!

ØRNULF.

Der ser du ret nok.

GUNNAR
(træder nærmere).

Nu da, hil og sæl på min grund, ifald du
kommer med fred.

ØRNULF.

Vil du som jeg, så skal ingen ufred øves.

SIGURD
(nærmer sig).

Vel mødt, Gunnar!

GUNNAR
(glad).

Sigurd - fosterbroder! (ryster hans hånd.) Ja, er
du med, da véd jeg visst, at Ørnulf kommer med
fred. (til ØRNULF.) Ræk mig hånden, gubbe! Hvad
ærend du har her nordpå er ikke svært at skønne;
det gælder Hjørdis, din fosterdatter.

ØRNULF.

Som du siger; stor tort voldtes mig, da du
foer med hende fra Island uden at søge mit minde.

GUNNAR.

Du kommer med ret og skel; har svenden flængt,
så får manden flikke. Længe har jeg ventet dig,
Ørnulf, for den sags skyld, og kan bøder gøre det,
så skal vi snart forliges.

SIGURD.

Det  mener  jeg  med.     Ørnulf vil være rimelig.

GUNNAR
(med varme).

Det må du, gubbe; skulde du værdsætte hende
som det bør sig, da vilde ikke alt mit gods forslå!

ØRNULF.

Jeg skal rette mig efter lov og vedtægt, det
kan du lide på. Men nu en anden sag; (peger på KÅRE)
ser du den mand der?

GUNNAR.

Kåre bonde! (til ØRNULF.) Du véd da, der er ufred
mellem os?

ØRNULF.

Dine mænd har ranet hans kvæg, og for ran
bør bødes.

GUNNAR.

For drab ligeså;  han har dræbt min træl.

KÅRE.

Fordi han håned mig.

GUNNAR.

Jeg har sagt mig rede til forlig.

KÅRE.

Men det havde ikke Hjørdis sind til, og imorges,
mens du var borte, faldt hun over mig og står mig
nu efter livet.

GUNNAR
(opbragt).

Er det sandt du siger; har hun - ?

KÅRE.

Hvert ord er sandt.

ØRNULF.

Derfor bad bonden om min bistand, og den skal
være ham sikret.

GUNNAR
(efter et øjebliks betænkning).

Hæderligt har du handlet mod mig, Ørnulf; det
er derfor billigt, at jeg føjer mig efter din vilje. Hør
mig, Kåre bonde, jeg er villig til at lade trællens
drab og al den ulempe, der er voldt dig, gå op mod
hinanden.

KÅRE
(rækker GUNNAR hånden).

Det er gode kår;  dem tager jeg imod.

ØRNULF.

Og fred skal han have for dig og dine?

GUNNAR.

Fred hjemme og hvorhelst han ellers færdes.

SIGURD
(peger ud til højre).

Se der!

GUNNAR
(misfornøjet).

Det er Hjørdis!

ØRNULF.

Med væbnede karle!

KÅRE.

Hun søger mig!

(HJØRDIS  med  en flok HUSKARLE.     Hun  er sortklædt,  i kjortel,  kåbe og
hætte;   KARLENE er væbnede med sværd og økser,  selv bærer hun et let
spyd i hånden).

HJØRDIS
(standser ved indgangen).

Mandstærke mødes vi her, som det lader!

DAGNY
(iler hende imøde).

Hil og sæl, Hjørdis!

HJØRDIS
(koldt).

Tak. Jeg har alt spurgt, at du ikke var langt
borte.
(træder nærmere, idet hun kaster et skarpt blik over de forsamlede.)

Gunnar og - Kåre, min avindsmand, - Ørnulf
og hans sønner, og -

(idet hun får øje på SIGURD,  farer hun næsten umærkeligt sammen, tier
lidt, men fatter sig og siger:)

Nu, mange ser jeg her, som jeg drager kendsel
på, - men ikke véd jeg, hvem der er mig bedst
sindet.

ØRNULF.

Vel nok sindet er vi dig alle.

HJØRDIS.

Hvis så er, da vil du ikke nægte at give Kåre
i min husbonds vold.

ØRNULF.

Det gøres ikke behov.

GUNNAR.

Der er nu fred og forlig mellem os.

HJØRDIS
(med undertrykt spot).

Forlig? Nu ja, jeg véd du er en klog mand,
Gunnar! Kåre har truffet mandstærke venner, og
så skønner jeg nok det tyktes dig tryggest -

GUNNAR.

Det nytter lidet at ægge mig med hånord! (med
vægt.) Kåre har fred for os!

HJØRDIS
(tvinger sig).

Godt og vel; har du tilsagt ham fred, så må
løftet holdes.

GUNNAR
(stærkt, men dog uden heftighed).

Det må det og det skal det!

ØRNULF
(til HJØRDIS).

Og der blev så halvvejs sluttet et forlig til, før
du kom.

HJØRDIS
(skarpt).

Mellem dig og Gunnar?

ØRNULF
(nikker).

Det gjaldt dig.

HJØRDIS.

Vel kan jeg vide hvad det gjaldt; men det siger
jeg dig, min fosterfader, aldrig skal det spørges, at
Gunnar herse lod sig skræmme, fordi du kom med
våbenfolk til landet; var du kommen som enlig,
vejfarende mand i vor stue, så kunde tvisten lettere
jevnes.

GUNNAR.

Ørnulf og hans sønner kommer med fred.

HJØRDIS.

Kan så være, men på andet sæt vil det lyde i
folkemunde, og du selv, Gunnar, stoled nok ikke så
stærkt på freden igår, da du skikked Egil, vor søn,
sørpå såsnart det spurgtes at Ørnulf lå i fjorden
med hærskib.

SIGURD
(til GUNNAR).

Du har skikket din søn sørpå?

HJØRDIS.

Ja, for at han kunde være tryg, ifald Ørnulf
faldt over os!

ØRNULF.

Ikke skulde du spotte med det, Hjørdis; hvad
Gunnar har gjort turde være klog mands gerning,
såfremt du hindrer forliget.

HJØRDIS.

Lykken råder for livet. Lad times hvad der
vil; men heller vil jeg falde, end frelse livet ved
fejgt forlig.

DAGNY.

Sigurd giver bod og vil ikke kaldes ringere
mand for det.

HJØRDIS.

Sigurd må selv vide bedst, hvad hans hæder
kan tåle.

SIGURD.

Om  det  skal jeg aldrig trænge   til  at  mindes.

HJØRDIS.

Sigurd er en navnkundig drabsmand, men djærvere
dåd øved Gunnar, da han dræbte hvidbjørnen
udenfor mit bur.

GUNNAR
(med et forlegent blik på SIGURD).

Ja ja, lad det så være!

ØRNULF.

Vel sandt, det er den djærveste dåd, nogen
mand har øvet på Island, og derfor -

SIGURD.

Nu ja, lettere kan Gunnar da lempe sig uden
at kaldes ræd.

HJØRDIS.

Skal bod gives, så skal og bod kræves. Gunnar,
du drages til minde, hvad du engang har lovet!

GUNNAR.

Ilde betænkt var det løfte; kræver du at det
skal holdes?

HJØRDIS.

Holdes skal det, ifald vi to skal leve under tag
sammen efter denne dag. Så vid da, Ørnulf, skal
bod gives for din fosterdatters ran, så skal du også
bøde, fordi du dræbte Jøkul, min fader, og tog alt
hans gods og eje!

ØRNULF.

Jøkul faldt i ærlig holmgang; værre tort gjorde
dine frænder mig, da de skikked dig ukendt til
Island og fik mig til at knæsætte dig.

HJØRDIS.

Hæder og ingen tort havde du af at fostre
Jøkuls datter.

ØRNULF.

Idel ufred har jeg havt deraf, det véd jeg.

HJØRDIS.

Værre ufred tør times dig nu, ifald -

ØRNULF.

Ikke kom jeg hid for at kives med kvinder! -
Gunnar, hør nu mit sidste ord; er du villig til at
bøde for kvinderanet?

HJØRDIS
(til GUNNAR).

Kom det ihu, som du har lovet!

GUNNAR
(til ØRNULF).

Du hører, jeg har gjort et løfte og det må jeg -

ØRNULF
(forbitret).

Nok, nok! Aldrig skal det siges mig på, at
jeg gav bod for ærligt drab!

HJØRDIS
(med kraft).

Så trodser vi dig og dine!

ØRNULF
(med stigende vrede).

Og hvem har her ret til at kræve bod for Jøkul?
Hvor findes hans frænder? Ingen af dem er ilive!
Hvo er hans lovlige eftermålsmand?

HJØRDIS.

Det er Gunnar på mine vegne!

ØRNULF.

Gunnar! Ja, var du fæstet til ham med din
fosterfaders samtykke, eller havde han bødet for
ranet, så var han lovlig eftermålsmand, men -

DAGNY
(angst og bønligt).

Fader, fader!

SIGURD
(hurtigt).

Tal ikke ud!

ØRNULF
(med hævet stemme).

Jo, højt skal det siges! Hærtagen kvinde har
ingen lovlig husbond!

GUNNAR
(med heftighed).

Ørnulf!

HJØRDIS
(i vildt udbrud).

Forhånet! beskæmmet! (med dirrende stemme.) Det
- det skal du komme til at angre!

ØRNULF
(vedblivende).

Hærtagen  kvinde  er kun  at  agte  som frilleviv
efter  loven!    Vil  du  vinde  hæderligere  kår,   så  må
du  -

HJØRDIS
(tvinger sig).

Nej, Ørnulf, bedre véd jeg, hvad der skikker sig.
Er jeg kun at agte for Gunnars frille, - godt og
vel, så må han hædre sig med dåd, - hædre sig
så højt med dåd, at mine kår ingen skam volder
mig! Og vogt dig nu, Ørnulf; her skilles vore veje,
men våben skal jeg lade bære på dig og dine så
tidt det så kan føje sig, utryg skal du være både på
liv og lemmer, og det skal hver og en som - (med
et hvast blik til KÅRE.) Kåre bonde! Nu ja, Ørnulf tog
sig af din sag, og der er fred mellem os, men ikke
vil jeg råde dig til at komme hjem med det første;
den dræbte har mange hævnere, og let kunde det
hænde sig at - ja, nu har jeg varet dig for faren,
bær så hvad der følger på. Kom, Gunnar, ruste os
må vi nu. En berømmelig dåd har du øvet på
Island, men større dåd må her øves, ifald ikke din -
din frille skal skamme sig over dig og over sig selv!

GUNNAR.

Vær sindig, Hjørdis; usømmeligt er det at te
sig så!

DAGNY
(bedende).

Bliv, fostersøster, - bliv; jeg vil tale min fader
tilrette!

HJØRDIS
(uden at høre på hende).

Hjemad, hjemad! Aldrig blev det mig spået,
at jeg skulde friste livet som en ussel frilleviv; men
skal jeg bære dette liv og denne skændsel, bære det
en eneste dag længere, så må min husbond øve
noget  -  noget,   som   gør   ham   navnkundigere   end
alle andre mænd!
(går ud til højre.)

GUNNAR
(dæmpet).

Sigurd, ét må du love; vi tales ved, før du farer
fra landet.
(går med sine mænd til højre.)

(Uvejret er under det foregående ophørt;  middagssolen ses som en rød
skive dybt nede ved havranden.)

ØRNULF
(truende).

Dyr skal den færd blive dig, fosterdatter!

DAGNY.

Fader, fader!   Du har da ikke ondt isinde!

ØRNULF.

Slip mig du!   Nu, Sigurd, nu vil der mere end
bøder til mellem mig og Gunnar!

SIGURD.

Hvad agter du at gøre?

ØRNULF.

Det véd jeg ikke; men langvejs skal det spørges,
at Ørnulf fra Fjordene har gæstet Gunnar herse!

SIGURD
(med rolig fasthed).

Kan hænde; men det siger jeg dig, Ørnulf, bære
våben på ham skal du  aldrig,   sålænge jeg er ilive!

ØRNULF.

Ikke det!    Om jeg nu så vil det!

SIGURD.

Ej  skal det ske, - end ikke om du så vil det.

ØRNULF
(heftigt).

Godt; hold du sammen med mine uvenner,
jeg drister mig endda til at gå mod jer alle!

SIGURD.

Hør mig vel, Ørnulf; den dag skal du ikke leve,
da vi to strides sammen; hæderligt forlig er der
mellem os, Dagny er mig kærere end våben og
guld, og aldrig skal jeg glemme, at du er hendes
nærmeste frænde.

ØRNULF.

Det vented jeg af dig,  djærve Sigurd!

SIGURD.

Men Gunnar er min fosterbroder; fred og
venskab har vi svoret hinanden. Både i strid og i
fredsomme kår har vi fristet lykken tilhobe, og han er
mig kærest af alle mænd; hærfærd huer han ikke,
så bold han end er; - nu godt, mig kender I alle,
om mig véd I, at jeg ikke ræddes for ufred; men
her står jeg frem, Ørnulf, og beder om forlig for
Gunnar. Gør mig til vilje i denne sag!

ØRNULF.

Det kan jeg ikke; jeg måtte jo gå til spot for
alle kæmper, ifald jeg foer tomhændet til Island!

SIGURD.

Tomhændet skal du ikke fare. Her i viken
ligger mine to langskibe med alt det gods, jeg har
vundet i viking; der findes mange kostelige
kongegaver, kister med gode våben og andet ypperligt
løsøre; tag du det ene skib, vælg det du tykkes
bedst om, det skal være dit med alt hvad som findes
ombord, - lad det være bod for Hjørdis og lad
Gunnar fare med fred.

ØRNULF.

Brave Sigurd,  det vil du gøre for Gunnar!

SIGURD.

For en fuldtro ven kan ingen mand gøre
formeget.

ØRNULF.

Give dit halve gods og eje!

SIGURD
(indstændigt).

Tag det hele, begge mine skibe, alt hvad der
er mit, og lad mig fare med dig til Island som den
fattigste mand i dit følge; hvad jeg giver, kan jeg
vinde ind igen; men øver du hærværk mod Gunnar,
så bliver jeg aldrig glad mere. Nu, Ørnulf, hvad
svarer du?

ØRNULF
(betænker sig).

To gode langskibe, våben og løsøre, - af gods
får ingen mand for meget, men -, (heftigt) nej, nej,
- Hjørdis har truet mig; jeg vil ikke! Uhæderligt
var det, om jeg tog din ejendom!

SIGURD.

Men hør dog først -

ØRNULF.

Nej, siger jeg! Selv må jeg fremme min ret;
lad så lykken råde.

KÅRE
(træder nærmere).

Vennesæle råd er det Sigurd giver, men vil du
fremme din ret efter bedste evne, så kan jeg råde
bedre. Regn aldrig på bøder, så længe Hjørdis har
noget at sige; men hævn kan du få, ifald du vil
lyde mig.

ØRNULF.

Hævn?   Hvad råder du da til?

SIGURD.

Til ondt,  det ser jeg nok!

DAGNY
(til ØRNULF).

Hør ikke på ham!

KÅRE.

Hjørdis har sagt mig fredløs, med list vil hun
stå mig efter livet; lover du at værge mig siden,
så vil jeg inat gå til Gunnars gård og brænde folkene
inde. Er det efter dit sind?

SIGURD.

Niding!

ØRNULF
(roligt).

Efter mit sind? Véd du, Kåre, hvad der er
mere efter mit sind? (tordnende) At hugge næse og
øren af dig, du usle træl! Lidet kender du gamle
Ørnulf, ifald du mener, at han vil være halvt om
slig skændselsgerning!

KÅRE
(der er vegen tilbage).

Falder ikke du over Gunnar, så falder han
over dig!

ØRNULF.

Det har jeg næver og våben til at hindre.

SIGURD
(til KÅRE)

Og nu, bort fra os! Hæderlige mænd har skam
af dit samkvem!

KÅRE
(ved ud gangen).

Ja ja, jeg får da værge mig selv så godt
jeg kan; men det siger jeg: angre vil I, om I farer frem
med lempe; jeg kender Hjørdis, - og skal vel vide
at ramme hende!
(går ned til søen.)

DAGNY.

Han pønser på hævn.    Sigurd, det må hindres!

ØRNULF
(fortrædelig).

Å, lad ham gøre hvad ham lyster; hun er ikke
bedre værd!

DAGNY.

Det mener du ikke; kom ihu, du har dog fostret
hende.

ØRNULF.

Usalig var den time jeg tog hende under mit
tag; det begynder at gå som Jøkul sagde.

SIGURD.

Jøkul?

ØRNULF.

Jøkul, hendes fader. Da jeg gav ham
banehugget, faldt han flad ned på græsvolden, så på mig
og kvad:

Jøkuls æt skal Jøkuls bane
volde ve paa alle veje;
hvo der ejer Jøkuls skatte
skal ej glædes ved sit eje!

Da han så havde kvædet, taug han stille en
stund og lo, og derpå døde han.

SIGURD.

Det skal du lidet agte.

ØRNULF.

Ja ja, hvem véd! Der går et sikkert sagn om at
Jøkul engang gav sine børn et ulvehjerte at æde, så
at de blev gramme i hu; Hjørdis har for visst fået
sin   del,   det   kendes   på  hende  (standser ved at se ud til højre.)
Gunnar! - Skal vi to stedes til møde igen!

GUNNAR
(kommer).

Ja, Ørnulf, du får tænke om mig hvad du vil;
men jeg kan ikke skilles fra dig som din uven.

ØRNULF.

Hvad er din agt?

GUNNAR.

At række dig hånden til fred, før du rejser. Hør
mig alle; følg mig hjem og bliv som gæster hos mig
sålænge det lyster eder. På soverum og gildekost
skorter det ikke, og om vor tvist skal hverken tales
idag eller imorgen.

SIGURD.

Men Hjørdis?

GUNNAR.

Føjer sig efter min vilje; hun skifted sind på
hjemvejen og mente som jeg, at vi nok kunde
forliges, ifald I vilde gæste os.

DAGNY.

Ja, ja; så må det være!

SIGURD
(tvivlrådig).

Men jeg véd dog ikke om -

DAGNY.

Gunnar er din fosterbroder; forsandt, jeg måtte
kende dig ilde, ifald du vægrer dig.

GUNNAR
(til SIGURD).

Venskab har du vist mig hvorhelst vi færdedes;
du vil ikke dennegang være mig imod!

DAGNY.

Og at fare fra landet, medens Hjørdis sidder
med had igen; - nej, nej, det må vi ikke!

GUNNAR.

Stor uret har jeg øvet mod Ørnulf; før det er
gjort godt igen, får jeg ikke fred for mig selv.

SIGURD
(heftigt).

Alt andet kan jeg gøre for dig, Gunnar, kun
ikke at blive her! (fatter sig.) Jeg er kong Ædhelstans
håndgangne mand, og jeg må til ham i England
endnu i vinter.

DAGNY.

Men det kan du jo lige godt!

GUNNAR.

Ingen véd hvad lod mænd kan møde; kan hænde,
Sigurd, at det er sidste gang vi træffes, og angre
vil du da, at du ikke var mig hjælpsom i det længste.

DAGNY.

Og sent vil du se mig glad, hvis du sejler
bort idag.

SIGURD
(bestemt).

Vel, lad så være! Det skal ske som I ønsker,
endskønt, - dog, nu står det fast; der er min hånd;
jeg bliver her, og skal gæste dig og Hjørdis.

GUNNAR
(ryster hans hånd).

Tak, Sigurd, det vidste jeg vel. - Og du,
Ørnulf, du siger som han?

ØRNULF
(tvær).

Jeg skal tænke på det; bittert har Hjørdis
krænket mig; - idag vil jeg ikke svare.

GUNNAR.

Ja ja, gamle kæmpe, Sigurd og Dagny vil nok
vide at glatte din pande. Nu bereder jeg gildet; far
med fred sålænge, og vel mødt i min hal!
(går ud til højre.)

SIGURD
(for sig selv).

Hjørdis har skiftet sind, sagde han! Da kender
han hende lidet; snarere må jeg tro, at hun pønser
på  -  (afbryder og vender sig til mændene.) Nu, følg mig alle
til skibene; gode gaver vil jeg vælge for Gunnar og
hans husfolk.

DAGNY.

Gaver af det bedste vi ejer. Og du, min fader,
- ja du får ikke fred for mig, før du føjer dig.

(Hun går med SIGURD og MÆNDENE ned til søen i baggrunden.)

ØRNULF.

Føjer mig? Ja, havde Gunnar ingen kvindfolk
i huset, så - ha, vidste jeg ret at ramme hende!
- Thorolf, kommer du hid!

THOROLF
(der raskt er trådt ind).

Som du ser! Er det sandt der spørges, har du
været til møde med Gunnar herse?

ØRNULF.

Ja!

THOROLF.

Og har nu strid med ham?

ØRNULF.

Hm,  i det mindste med Hjørdis.

THOROLF.

Så vær trøstig; nu får du hævn!

ØRNULF.

Hævn?   Hvem hævner mig?

THOROLF.

Hør kun; jeg stod på skibet, da kom en mand
løbende med en stav i hånden og råbte: "Hører du
til Ørnulfs hærskib, så hils ham fra Kåre bonde og
sig, at nu tager jeg hævn for os begge." Derpå gik
han i en båd og roede bort, idet han sagde: "Tyve
fredløse mænd ligger i fjorden; med dem går jeg
sørpå, og inden kvældstid skal ikke Hjørdis have
nogen afkom at rose sig af."

ØRNULF.

Det sagde han! Ha, ha, nu skønner jeg; Gunnar
har skikket sin søn bort, Kåre ligger i ufred med
ham -

THOROLF.

Og nu roer han efter og dræber gutten!

ØRNULF
(rask besluttet).

Afsted alle;  det bytte vil vi strides om!

THOROLF.

Hvad har du isinde?

ØRNULF.

Lad mig om det; det skal blive mig, og ikke
Kåre, som tager hævn!

THOROLF.

Jeg går med dig!

ØRNULF.

Nej, du følger Sigurd og din søster til
Gunnars gård.

THOROLF.

Sigurd?   Er han her i landet?

ØRNULF.

Der ser du hans hærskibe; vi er forligte; -
du følger ham.

THOROLF.

Til dine uvenner?

ØRNULF.

Gå du kun til gildet. Nu skal Hjørdis lære
gamle Ørnulf at kende! Men hør, Thorolf, for ingen
nævner du det, jeg nu har isinde; hører du, for ingen!

THOROLF.

Det lover jeg.

ØRNULF
(tager hans hånd og ser kærligt på ham).

Farvel da, min vakkre gut; te dig høvisk i
gildehuset, så jeg har hæder af dig. Unødig tale skal
du ikke føre; men det du mæler, skal være hvast
som en sværdsæg. Vær vennesæl sålænge godt vises
dig; men ægges du, da skal du ikke tie dertil. Drik
ikke mere end du kan bære; men vis heller ikke
hornet fra dig, når det bydes med måde, på det at
du ikke skal holdes for en kvindekarl.

THOROLF.

Nej, vær du tryg!

ØRNULF.

Så, gå nu til gildet i Gunnars gård. Jeg
kommer også til gilde, og det på den vis, som mindst
ventes. (muntert til de andre.) Afsted, ulvunger; slib jeres
tænder, - nu skal I få blod at drikke!

(Han går med de ældre sønner til højre i baggrunden.)

(SIGURD og DAGNY kommer i prægtige gildeklæder fra stranden, fulgte af
to mænd, der bærer en kiste; mændene går straks tilbage igen.)

THOROLF
(ser efter faderen).

Nu farer de alle ud for at slåes, og jeg må
ikke gå med; det er tungt at være den yngste i
ætten. - Dagny, hil og sæl dig, søster min!

DAGNY.

Thorolf! Alle gode vætter, - du er jo bleven
voksen!

THOROLF.

Nu ja, i fem år skulde jeg vel mene  -

DAGNY.

Ja ja,  du siger sandt.

SIGURD
(rækker ham hånden).

I  dig  får Ørnulf en  rask  svend,   hvis jeg ikke
fejler.

THOROLF.

Vilde han bare prøve mig,  så -

DAGNY
(smilende).

Men han sparer dig mere,  end du har sind til;
jeg mindes nok, han har dig fast altfor kær.

SIGURD.

Hvor gik han hen?

THOROLF.

Ned til skibet; - afsted nu, han kommer siden!

SIGURD.

Jeg venter på mine mænd,  de bringer varer op
og fæster skibene.

THOROLF.

Der må jeg hjælpe til!

(går ned til søen.)

SIGURD
(efter en kort betænkning).

Dagny,   min hustru, nu er vi i enrum;  jeg har
ting at sige dig,  som ikke længer må dølges.

DAGNY
(forundret).

Hvad mener du?

SIGURD.

Farlig tør den blive, denne færd til Gunnars gård.

DAGNY.

Farlig?   Tænker du at Gunnar -?

SIGURD.

Gunnar er bold og brav; nej nej, - men bedre
var det, ifald jeg havde faret herfra uden at gæste ham.

DAGNY.

Du gør mig ræd! Sigurd, hvad er det!

SIGURD.

Svar  mig først på ét.    Den guldring,   som jeg
engang gav dig, hvor har du den?

DAGNY
(viser den frem).

Her om armen;  du bød mig bære den.

SIGURD.

Kast den på havets bund,  så dybt at den aldrig
findes; thi den kan blive mange mænds bane!

DAGNY,

Ringen!

SIGURD
(dæmpet).

Den kvæld,   da kvinderanet gik for sig hos din
fader, - du mindes vel -

DAGNY.

Om jeg mindes!

SIGURD.

Det er om det jeg vil tale.

DAGNY
(spændt).

Hvad er det; sig frem!

SIGURD.

Du véd, der havde været gilde; tidligt gik du
til sovestuen; men Hjørdis blev siddende ved
drikkebordet mellem mændene. Flittigt gik hornet rundt,
og allehånde stærke løfter blev svorne. Jeg svor at
føre en fager mø fra Island, når jeg rejste; Gunnar
svor det samme som jeg og gav drikken til Hjørdis.
Da tog hun ved hornet, stod op og gjorde det løfte,
at ingen kæmpe skulde eje hende til viv, undtagen
den, som gik til hendes bur, dræbte hvidbjørnen,
som der stod bunden ved døren, og bar hende bort
på sine arme.

DAGNY.

Ja ja,  det véd jeg!

SIGURD.

Men alle mente de, at det var ugørligt; thi
bjørnen var det vildeste udyr; ingen uden Hjørdis
kunde komme den nær, og den havde tyve mænds
styrke.

DAGNY.

Men Gunnar fældte den dog, og blev
navnkundig over alle lande for den dåd.

SIGURD
(dæmpet).

Det blev han, - men - jeg øved dåden!

DAGNY
(med et udråb).

Du!

SIGURD.

Da mændene gik fra gildestuen, bad Gunnar
mig følge med til enetale i soverummet. Da sagde
han: "Hjørdis er mig kærere, end alle kvinder; jeg
kan ikke leve uden hende." Jeg svared ham; "Så
gå til hendes bur; du véd de vilkår hun har sat."
Men han sagde: "Kvindekær mand skatter livet
højt; uvisst blev udfaldet, om jeg gik mod
bjørnen, og jeg ræddes for at lade livet nu; thi så
mistede jeg Hjørdis med." Længe talte vi sammen,
og enden blev, at Gunnar gjorde sit skib rede, men
jeg drog mit sværd, tog Gunnars hærklæder på og
gik til buret.

DAGNY
(med stolt glæde).

Og du - du blev bjørnens bane!

SIGURD.

Det blev jeg. I buret var mørkt, som under
ravnens vinger; Hjørdis mente det var Gunnar, som
sad hos hende, - hed var hun af mjøden, - hun
drog en ring af sin arm og gav mig; - det er den,
du nu bærer.

DAGNY
(nølende).

Og   du   blev   natten   over   i   buret hos Hjørdis?

SIGURD.

Mit sværd lå draget mellem os. (kort ophold.) Før
dagen gryede, bar jeg Hjørdis til Gunnars skib; vor
list mærked hun ikke, og han sejled bort med hende.
Derpå gik jeg til din sovestue og fandt dig der blandt
dine kvinder; - nu, hvad siden fulgte, det véd du;
jeg foer fra Island med en fager mø, som jeg havde
svoret, og du har siden trofast fulgt mig, hvor jeg
stævned hen.

DAGNY
(i bevægelse).

Bolde husbond! Du øved hin stordåd; -- o, det
burde jeg tænkt: ingen, uden du, var dertil istand!

Hjørdis, denne stolte og ypperlige kvinde, kunde du
vundet, og kåred dog mig! Tifold kærere måtte du
være mig nu, ifald du ikke alt var mig det kæreste
i verden!

SIGURD.

Dagny, min gode hustru, nu véd du alt - hvad
som trænges. Jeg måtte vare dig; thi ringen, -
lad den aldrig komme Hjørdis for øje! Vil du gøre
mig til vilje, så kast den ud - dybt på havbunden!

DAGNY.

Nej, Sigurd, dertil er den mig for kær; den er
jo en skænk fra dig! Men vær du tryg, jeg skal
dølge den for alles øjne, og aldrig skal jeg røbe,
hvad du her har sagt mig.

(THOROLF kommer fra skibene med SIGURDS MÆND.)

THOROLF.

Alt er rede til gildefærden!

DAGNY.

Kom da,  Sigurd, - du ædle, djærve kæmpe!

SIGURD.

Rolig, Dagny, - rolig! I din magt står det
nu, om færden skal endes med fred eller mandefald!
(raskt til de øvrige.) Afsted alle til gildet i Gunnars gård!

(går med DAGNY til højre; DE ANDRE følger efter.)

ANDEN AKT.

(Gildestuen hos GUNNAR HERSE. Udgangsdøren er i baggrunden; mindre
døre på sidevæggene. I forgrunden til venstre det store højsæde,
ligeoverfor dette, til højre, det mindre. Midt på gulvet brænder en stokild
på en muret grue. I baggrunden på begge sider af døren er
forhøjninger for husets kvinder. Fra begge højsæder langs stuevæggene op
mod baggrunden strækker sig to lange borde med bænke om. Det er
mørkt udenfor; stokilden oplyser stuen.)

(HJØRDIS og DAGNY kommer ind fra højre.)

DAGNY.

Nej, Hjørdis, jeg skønner mig ikke på dig; nu
har du vist mig om i gården; jeg véd ikke den ting
det skorter dig på, og alt det du ejer er skønt og
ypperligt; - hvor kan du så klage?

HJØRDIS.

Hm, sæt en ørn i bur og den vil bide i
stængerne, enten de så er af jern eller guld.

DAGNY.

I en ting er du dog rigere end jeg; du har
Egil, din lille gut.

HJØRDIS.

Bedre ingen afkom, end en, der er uhæderlig født.

DAGNY.

Uhæderlig?

HJØRDIS.

Mindes du ikke, hvad din fader sagde? Egil
er en frillesøn; så var hans ord.

DAGNY.

Et ord i vrede,  -  hvor vil du agte på det!

HJØRDIS.

Jo, jo, Ørnulf havde ret; Egil er veg; det
kendes på ham, at han er ufrels født.

DAGNY.

Hjørdis, hvor kan du  -!

HJØRDIS
(uden at agte på hende).

Således mægter da skændselen at suge sig ind
i blodet, ligesom edderen efter et ormebid. Der er
andet malm i fribårne heltesønner; jeg har hørt om
en dronning, som tog sin søn og syede ham kjortelen
fast i kødet, uden at han blinked med øjnene derved.
(med et ondskabsfuldt udtryk.) Dagny, det vil jeg prøve
med Egil!

DAGNY
(oprørt).

Hjørdis, Hjørdis!

HJØRDIS
(leende).

Ha, ha, ha! Tænker du, det var mit alvor?
(forandrer tonen). Men du må nu tro mig eller ikke, så
kommer der stundom over mig en - en fristende
lyst til slige gerninger; det må vel ligge i ætten, -
thi jeg er jo af jøtunslægt, siges der. - Nå, sæt
dig, Dagny; vidt har du faret om i de fem lange
år; - sig mig, - i kongsgårdene var du vel
mangengang til gæst?

DAGNY.

Det var jeg, - fornemmelig hos Ædhelstan i
England.

HJØRDIS.

Og var højt hædret overalt; sad på de ypperste
sæder ved bordet?

DAGNY.

Det kan du vide.   Som Sigurds hustru  -

HJØRDIS.

Ja, javist, - en berømmelig mand er Sigurd -
skønt Gunnar står over ham.

DAGNY.

Gunnar?

HJØRDIS.

Én dåd øved Gunnar, medens Sigurd ikke turde
prøve derpå; - nå, lad det være; - men sig mig,
når Sigurd foer i viking og du var med, - når du
hørte sværdene suse i den hvasse leg, når blodet
damped rødt på skibsdækket, - kom der så ikke
over dig en utæmmelig lyst efter at strides blandt
mændene; klædte du dig så ikke i hærklæder og
tog våben i hånd?

DAGNY.

Aldrig!   Hvad tænker du på?   Jeg,  en kvinde?

HJØRDIS.

En kvinde, en kvinde, - hm, der er ingen,
som véd, hvad en kvinde er istand til! - Nu, en
ting kan du dog sige mig, Dagny; thi det må du
sikkert vide: Når en mand favner den kvinde, han
har kær, - er det sandt, at da brænder hendes
blod, hendes bryst banker, - svimler hun i sælsom
fryd derved?

DAGNY
(rødmende).

Hjørdis, hvor kan du  -!

HJØRDIS.

Nu  da, sig mig - !

DAGNY.

Det tænker jeg forvisst du har fornummet.

HJØRDIS.

Ja, en gang, kun en eneste; det var hin nat,
da Gunnar sad hos mig i buret; han krysted mig i
favn, så brynjen brast, og da, da -!

DAGNY
(udbrydende).

Hvad!   Sigurd - !

HJØRDIS.

Sigurd? Hvo taler om Sigurd? Jeg nævnte
Gunnar, - hin nat, da kvinderanet -

DAGNY
(fatter sig).

Ja ja, jeg mindes,  - jeg véd vel  -

HJØRDIS.

Det var den eneste gang; aldrig, aldrig siden!
Jeg tænkte, at jeg var slagen med trolddom; thi
at Gunnar så kunde favne en kvinde, det - (standser
og ser på Dagny.) Er du syg? Mig tykkes, du blir bleg
og rød!

DAGNY.

Visst ikke, visst ikke!

HJØRDIS
(uden at agte på hende).

Nej, i lystig ledingsfærd skulde jeg gået; det
havde været bedre for mig, og - kan hænde for os
alle. Det havde været et liv, fuldt og rigt! Undres
du ikke, Dagny, ved at finde mig levende her?
Ræddes du ikke ved at være i enrum med mig i
stuen, nu da det er mørkt? Får du ikke de tanker,
at jeg må være død i den lange tid, og at det er
en genganger, som her står hos dig?

DAGNY
(uhyggeligt tilmode).

Kom  -  lad os gå  -  til de andre!

HJØRDIS
(tager hende i armen).

Nej bliv! Skønner du det, Dagny, at et
menmeske kan leve efter at have siddet her i fem nætter?

DAGNY.

Fem nætter?

HJØRDIS.

Her nordpå er hver nat en vinter lang. (raskt
med forandret udtryk.) Tro ellers ikke andet, end at
her er vakkert nok! Du skal se syner her, som du
aldrig har set i Englands kongsgårde; vi vil være
sammen som søstre den tid du gæster mig; ned til
havet skal vi gå, når uvejret ret begynder igen; du
skal se bølgerne flyve mod land som vilde,
hvidmankede heste, - og så hvalerne langt derude!
De går mod hinanden, som kæmper i stål og plade!
Ha, hvilken lyst at sidde som heksekvinde på
hvalens ryg, at ride foran snekken, vække uvejr og
lokke mændene i dybet ved fagre galdrekvad!

DAGNY.

O fy, Hjørdis, hvor kan du tale så!

HJØRDIS.

Kan du kvæde galder, Dagny?

DAGNY
(med afsky).

Jeg!

HJØRDIS.

Ja, jeg tænkte det; hvormed lokked du da Sigurd?

DAGNY.

Skændigt taler du mig til; jeg vil gå!

HJØRDIS
(holder hende tilbage).

Fordi jeg skæmter! Nej, hør kun videre! Tænk
dig, Dagny, at sidde om kvælden her ved lugen og
høre på draugen, der græder i bådhuset; at sidde
og vente og lytte på de døde mænds hjemfærd; thi
her nordpå, her må de forbi. Det er de djærve
mænd, der faldt i strid, de stærke kvinder, der ikke
fristed livet tamt, som du og jeg; i storm og uvejr
suser de gennem luften på sorte heste, med 
ringlende bjælder! (slår armene om hende og trykker hende vildt op
til sig.) Ha, tænk dig, Dagny, at fare den sidste færd
på så god en ganger!

DAGNY
(idet hun river sig løs).

Hjørdis, Hjørdis!  Slip! Jeg vil ikke høre på dig!

HJØRDIS
(leende).

Veg er du af sind og let at skræmme!

(GUNNAR kommer fra baggrunden med SIGURD og THOROLF.)

GUNNAR.

Ja, forsandt, nu er mine kår de bedste jeg véd;
dig, Sigurd, min ærlige bolde broder har jeg fundet
igen, fuldt så trofast som før; jeg har Ørnulfs
ætling under mit tag, og gubben selv følger snart efter,
ej så?

THOROLF.

Det loved han.

GUNNAR.

Så  fattes   mig  kun,   at  liden Egil  sad hjemme.

THOROLF.

Du har nok gutten kær; thi du nævner ham
så tidt.

GUNNAR.

Det har jeg; han er jo den eneste; og fager og
vennesæl vil han blive.

HJØRDIS.

Men ingen kæmpe.

GUNNAR.

Nu, nu,   -  det skal du ikke sige.

SIGURD.

Men at du skikked ham fra dig  -

GUNNAR.

Gid jeg ikke havde gjort det! (halv sagte.) Men,
Sigurd, det véd du nok: umandigt handler stundom
den, der har en kær over alle ting. (højt.) Få mænd
havde jeg på gården, og ingen af os kunde være
tryg på livet, da det rygtedes, at Ørnulf lagde til
landet med hærskib.

HJØRDIS.

En ting véd jeg, som bør frelses først, livet siden.

THOROLF.

Og det er?

HJØRDIS.

Hæder og rygte blandt mænd.

GUNNAR.

Hjørdis!

SIGURD.

Ej  skal  det  siges Gunnar på,   at han  har
forspildt sin hæder ved denne gerning.

GUNNAR
(strengt).

Det   lykkes   ingen   at  ægge   mig  mod   Ørnulfs
frænder!

HJØRDIS
(smilende).

Hm;   sig   mig,   Sigurd,   -   kan   dit   skib   sejle
med al slags vind?

SIGURD.

Ja, når det styres med kløgt.

HJØRDIS.

Godt,   jeg  vil  også  styre  mit  skib   med  kløgt,
og skal vel komme did, jeg ønsker.

(går op i stuen.)

DAGNY
(sagte og urolig).

Sigurd, lad os fare herfra  -   endnu ikvæld!

SIGURD.

Nu  er  det for sent;   det var dig selv,   som  -

DAGNY.

Dengang havde jeg Hjørdis kær; men nu - ;
jeg har hørt ord af hende, som jeg ræddes ved at
tænke på.

(SIGURDS  MÆND  samt   ANDRE  GÆSTER,   MÆND og KVINDER,   HUSKARLE   og
TERNER fra baggrunden.)

GUNNAR
(efter en kort pause, der udfyldes med gensidige tilisninger o. s. v.).

Nu til drikkebordet! Min fornemste gæst,
Ørnulf fra Fjordene, kommer siden; det har Thorolf
tilsagt mig.

HJØRDIS
(til HUSFOLKENE).

Lad øl og mjød bæres om, så løses tungen og
sindet gøres lystigt.

(GUNNAR fører SIGURD til højsædet til højre. DAGNY sætter sig ved SIGURDS
højre side, HJØRDIS ligeover for ham på den anden side af samme bord.
THOROLF anvises plads på samme måde ved det andet bord og sidder
altså lige for GUNNAR, der sætter sig i det store højsæde. De øvrige
tager plads opad mod baggrunden.)

HJØRDIS
(efter et  ophold, hvori man  drikker sammen   og  tales  sagte  ved  over
bordet).

Sjelden hændes, at så mange djærve mænd
sidder sammen, som nu ikvæld i stuen her. Godt
vilde det derfor sømme sig at øve den gamle
morskab: Lad hver mand nævne sine bedrifter, så må
alle dømme sig imellem, hvo der er den ypperste.

GUNNAR.

Den skik er ej god i drikkelag; tidt voldes ufred
derved.

HJØRDIS.

Ikke tænkte jeg,  at Gunnar herse var ræd.

SIGURD.

Det tænker forvisst ingen; men sent blev vi
færdige, skulde vi nævne vore bedrifter, så mange
vi her er. Fortæl os heller, Gunnar, om din
Bjarmelandsrejse; det er fuldgod bedrift at fare så langt
nord, og gerne hører vi på dig.

HJØRDIS.

Bjarmelandsrejsen er farmands værk og lidet
sømmelig at nævne mellem kæmper. Nej, begynd
du, Sigurd! Hvis jeg ikke skal tænke, at du nødig
hører min husbond prises, så begynd! Sig frem;
nævn den dåd du har øvet, og som du højest skatter.

SIGURD.

Nu, siden du tvinger mig, får det vel så være.
Det er da at nævne, at jeg lå i viking under Orknø;
der kom fiender imod os, men vi rydded skibene, og
jeg stred alene mod otte mænd.

HJØRDIS.

God var den dåd;  men var du fuldt rustet?

SIGURD.

Fuldt rustet,  med økse, spyd og skjold.

HJØRDIS.

God var dåden endda. Nu må du, min
husbond, nævne, hvad der tykkes dig hæderligst af dine
bedrifter.

GUNNAR
(uvillig).

Jeg vog to bersærker, som havde røvet et
handelsskib; derpå sendte jeg de fangne farmænd hjem
og gav dem skibet frit uden løsepenge. Kongen i
England tyktes godt om den bedrift, sagde, jeg havde
handlet hæderligt, og gav mig tak og gode gaver
derfor.

HJØRDIS.

Forsandt, Gunnar, bedre bedrift kunde du dog
nævne.

GUNNAR
(heftigt).

Jeg roser mig ikke af anden bedrift! Siden jeg
sidst foer fra Island, har jeg levet i fred og drevet
farmandsfærd. Der skal ikke nævnes mere herom!

HJØRDIS.

Ifald du selv dølger din hæder, så skal din
hustru tale.

GUNNAR.

Hjørdis, ti  - jeg byder dig!

HJØRDIS.

Sigurd stred mod otte mænd og var fuldt rustet;
Gunnar gik til mit bur ved mørk nat, fældte bjørnen,
som havde tyve mænds styrke, og bar dog kun et
kort sakssværd i hånden.

GUNNAR
(i stærkt oprør).

Kvinde, ikke et ord mere!

DAGNY
(sagte).

Sigurd, vil du tåle -!

SIGURD
(ligeså).

Vær rolig!

HJØRDIS
(til de øvrige).

Og nu, I gæve mænd, - hvo er djærvest,
Sigurd eller Gunnar?

GUNNAR.

Stille!

HJØRDIS
(med hævet stemme).

Sig frem,  det kræves med rette!

EN   GAMMEL   MAND
(blandt gæsterne).

Skal sandhed siges, så er Gunnars dåd
ypperligere end alt, hvad mænd har øvet; Gunnar er den
djærveste helt, og dernæst Sigurd.

GUNNAR
(med et blik over bordet).

Ha, Sigurd, Sigurd, ifald du vidste - !

DAGNY
(sagte).

Det er formeget - selv for en ven!

SIGURD.

Ti, min hustru! (højt til de øvrige.) Ja, visselig er
Gunnar den hæderligste af alle mænd; og det vilde
jeg holde ham for til min sidste dag, om han så
aldrig havde øvet hin dåd; thi den agter jeg mindre
højt end I.

HJØRDIS.

Der taler misundelsen af dig, Sigurd viking!

SIGURD
(smilende).

Storlig  fejler   du   nu!   (venligt til GUNNAR, idet han drikker
ham til over bordet.)  Hil dig, ædle Gunnar; fast skal vort
venskab   stå,   hvo   der  end  prøver  på   at bryde det.

HJØRDIS.

Det prøver ingen,  såvidt jeg véd.

SIGURD.

Sig ikke det; næsten kunde jeg fristes til at tro,
du bød os hid til drikkegilde for at vække ufred.

HJØRDIS.

Det ligner dig, Sigurd; nu er du vred, fordi du
ikke må gælde for den ypperste mand i laget!

SIGURD.

Altid har jeg agtet Gunnar højere end mig selv.

HJØRDIS.

Nu ja, - bagefter Gunnar er jo også en god
plads, og - (med et sideblik til THOROLF) havde Ørnulf været
her, så kunde han fåt det tredje sæde.

THOROLF.

Da kom Jøkul, din fader, til at bænkes langt
nede; thi han måtte dog bukke under for Ørnulf.

(Det følgende  ordskifte  føres   fra  begge  sider  under stigende men dog
undertrykt ophidselse.)

HJØRDIS.

Det skal du dog ikke sige! Ørnulf er jo skald,
og der mumles om, at han har prist sig selv for
større bedrifter, end han har øvet.

THOROLF.

Da ve den, der mumler om sligt, så højt at
det kommer for mine øren!

HJØRDIS
(med et tirrende smil).

Vilde du hævne det?

THOROLF.

Ja, så det langvejs skulde spørges!

HJØRDIS.

Så vil jeg tømme et horn på, at du først må
få skæg på hagen.

THOROLF.

Selv skægløs karl er for god til at mundhugges
med kvinder.

HJØRDIS.

Men for veg til at slås med mænd; det var
derfor din fader lod dig ligge i gruen hjemme på
Island, medens dine brødre foer i hærfærd.

THOROLF.

Ilde var det, at han ikke holdt ligeså godt øje
med dig; thi så havde du ikke faret som hærtagen
kvinde fra landet!

GUNNAR   og   SIGURD.

Thorolf!

DAGNY
(på samme tid).

Min broder!

HJØRDIS
(sagte og bævende af forbitrelse).

Ha, bi - bi kun!

THOROLF
(rækker GUNNAR hånden).

Vær ikke vred, Gunnar; - onde ord faldt mig
på tungen; men din hustru ægged mig!

DAGNY
(sagte og bedende).

Fostersøster, såsandt du nogentid har havt mig
kær, så væk ingen strid!

HJØRDIS
(leende).

Ved drikkebordet må der skemt til, ifald
lystigheden skal trives.

GUNNAR
(der har talt sagte med THOROLF).

Du    er    en   brav   gut.     (rækker ham et sværd, som hænger
ved højsædet.)   Der, Thorolf, der har du en god gave.
Brug den vel, og lad os være venner.

HJØRDIS.

Ikke skulde du give dine våben bort, Gunnar;
thi så vil folk sige, at du kun skiller dig ved de
ting, du ikke selv har brug for!

THOROLF
(som imidlertid har undersøgt sværdet).

Tak for gaven, Gunnar; i uhæderlig færd skal
den aldrig svinges.

HJØRDIS.

Skal du holde det løfte, så lån aldrig sværdet
til dine brødre.

GUNNAR.

Hjørdis!

HJØRDIS
(vedblivende).

Men hæng det heller ikke på din faders stuevæg;
thi der hænger det hos uhæderlige mænds våben.

THOROLF.

Sandt nok, Hjørdis, - din faders økse og skjold
har hængt der i mange år.

HJØRDIS
(tvinger sig).

At Ørnulf vog min fader, - den bedrift fører
du altid i munden; men mæler rygtet sandt, så er
gerningen ikke så hæderlig, som du tænker.

THOROLF.

Hvad rygte taler du om?

HJØRDIS
(smilende).

Jeg tør ikke nævne det; thi du vilde blive vred
derover.

THOROLF.

Så ti, - det ser jeg helst.

(vender sig fra hende.)

HJØRDIS.

Nu, det kan jo også gerne siges. Er det sandt,
Thorolf, at din fader sad tre nætter i kvindestak hos
gyvren i Smalserhorn og kogte sejd, før han turde
gå til holmgang med Jøkul?

(Alle rejser sig; stærk bevægelse blandt gæsterne.)

GUNNAR,   SIGURD   og   DAGNY.

Hjørdis!

THOROLF
(i højeste forbitrelse).

Så arg en løgn har du aldrig spurgt om Ørnulf
fra Fjordene! Det har du selv digtet; thi giftig,
som du, må den være, der kan finde på sligt! Den
værste udåd, nogen mand kan øve, har du her
påsagt min fader! (kaster sværdet fra sig.) Der, Gunnar,
der har du gaven igen; ingen skænk tager jeg med
fra det hus, hvor min fader er forhånet!

GUNNAR.

Thorolf,  så hør dog!

THOROLF.

Lad mig gå! Men se dig for skulde både du
og Hjørdis; thi min fader har i denne stund den i
sin vold, som er eder dyrest af alle!

HJØRDIS
(studsende).

Din fader har -!

GUNNAR
(med et udråb).

Hvad siger du!

SIGURD
(heftigt).

Hvor er Ørnulf?

THOROLF
(med hånlatter).

Sørpå, - med mine brødre!

GUNNAR.

Sørpå!

HJØRDIS
(udbrydende).

Gunnar!    Ørnulf har dræbt Egil, vor søn!

GUNNAR.

Dræbt! - Egil dræbt! Da ve Ørnulf og al
hans æt! Thorolf, sig frem; - er det sandt!

SIGURD.

Gunnar,  Gunnar,   -  hør mig!

GUNNAR.

Sig frem, ifald du agter dit liv!

THOROLF.

Du skræmmer mig ikke! Vent til min fader
kommer; nidstang skal han rejse mod Gunnars gård!
Men du, Hjørdis, - glæd dig imens ved de ord jeg
hørte idag: "Før det kvældes, skal Gunnar herse og
hans hustru ikke have nogen afkom at rose sig af!"

(går ud i baggrunden.)

GUNNAR
(i dybeste smerte).

Dræbt,  -  dræbt!    Min liden Egil dræbt!

HJØRDIS
(vildt).

Og du - du lader ham gå! Lader Egil, din
ætling, ligge uhævnet! Hvermands niding skal du
være ifald -!

GUNNAR
(som ude af sig selv).

Et sværd, - en økse! Det er det sidste bud
han bringer!

(griber en økse fra en af de omstående og iler ud.)

SIGURD
(vil følge efter).

Gunnar,  styr dig!

HJØRDIS
(holder ham tilbage).

Bliv, bliv! Mændene vil skille dem; jeg kender
Gunnar!

(Et udråb høres fra mængden, der er stimlet sammen ved udgangen.)

SIGURD   og   DAGNY.

Hvad er det?

EN   STEMME   BLANDT   MÆNGDEN.

Thorolf faldt!

SIGURD.

Thorolf!   Ha, slip!

DAGNY.

Min broder!    O, min broder!

(SIGURD  vil  ile  ud; idetsamme skilles mængden ad,  GUNNAR træder ind,
og kaster øksen fra sig ved døren.)

GUNNAR.

Nu er det gjort.    Egil er hævnet!

SIGURD.

Vel dig, ifald du ikke har været for nap på
hånden.

GUNNAR.

Kan  hænde,   kan hænde;   men  Egil,  Egil,   min
fagre gut!

HJØRDIS.

Væbne   os   må  vi   nu   og  søge hjælp  hos vore
venner; thi Thorolf har mange eftermålsmænd.

GUNNAR
(mørk).

Selv vil  han  blive   sin værste hævner;   han vil
stå mig for sindet nat og dag.

HJØRDIS.

Thorolf   fik   sin   løn.      For   frænders   færd   må
frænder lide.

GUNNAR.

Vel sandt; men det véd jeg, at jeg var gladere
i hu før drabet.

HJØRDIS.

Blodnatten er altid den værste; - når den er
over, så går det nok. Ved skændig list har Ørnulf
fremmet sin hævn; i åben strid vilde han ikke gå
mod os, lod som han var forligeligt sindet, og falder
så over vort værgeløse barn! Ha, jeg så mere grant
end I; jeg tænkte nok, at Ørnulf var ond og
underfundig; vel havde jeg årsag til at ægge dig mod
ham og al hans falske æt!

GUNNAR
(ophidset).

Det havde du! Ringe er min hævn at regne
mod Ørnulfs udåd. Han misted Thorolf, men har
dog sex sønner igen, og jeg ingen - ingen!

EN   HUSKARL
(ilsomt fra baggrunden).

Ørnulf fra Fjordene kommer!

GUNNAR.

Ørnulf!

HJØRDIS   og   FLERE   MÆND.

Til våben!   Til våben!

DAGNY
(på samme tid).

Min fader!

SIGURD
(som greben af en anelse).

Ørnulf -!   Ha, Gunnar, Gunnar!

GUNNAR
(drager sværdet)

Op alle mænd!   Hævn over Egils bane!

(ØRNULF kommer ind med EGIL på armen.)

GUNNAR
(med et skrig).

Egil!

ØRNULF.

Her har I liden Egil igen!

ALLE
(mellem hverandre).

Egil!   Egil lever!

GUNNAR
(lader sværdet falde).

Ve mig; hvad har jeg gjort!

DAGNY.

O, Thorolf, min broder!

SIGURD.

Jeg tænkte det nok!

ØRNULF
(sætter EGIL ned).

Der, Gunnar, har du din vakkre gut!

EGIL.

Fader!    Gamle Ørnulf vilde ikke gøre mig ondt,
som du sagde,  da jeg rejste!

ØRNULF
(til HJØRDIS).

Nu har jeg givet bod for din fader;   nu tænker
jeg nok vi kan forliges.

HJØRDIS
(med undertrykt bevægelse).

Kan hænde!

GUNNAR
(ligesom opvågnende).

Er det en hæslig drøm, der forvilder mig! Du
- du bringer Egil hjem!

ØRNULF.

Som du ser; men det må du vide, at han har
været døden nær.

GUNNAR.

Det véd jeg.

ØRNULF.

Og glædes ikke mere over, at han kommer?

GUNNAR.

Var han kommen tidligere, så skulde jeg glædet
mig mere derover. Men sig mig alt, - hvad der
er hændt!

ØRNULF.

Det er snart sagt. Kåre bonde lagde onde råd
op mod eder; med andre ugerningsmænd foer han
sørpå efter Egil.

GUNNAR.

Kåre!   (sagte)   Ha, nu skønner jeg Thorolfs  ord!

ØRNULF.

Hans færd kom mig for øre; slig udåd måtte
aldrig øves. Bod for Jøkul vilde jeg ikke give, og
gerne, Gunnar, havde jeg fældet dig i holmgang,
ifald så skulde være, - men din æt måtte jeg dog
frede om; med mine sønner foer jeg da efter Kåre.

SIGURD
(sagte).

En usalig dåd er her øvet!

ØRNULF.

Da jeg kom til, lå Egils følgesvende bundne,
din søn var alt i dine uvenners magt, og længe
skulde de ikke have sparet ham. Hed blev kampen
da! Hvassere sværdhug har jeg sjeldent skiftet:
Kåre og to mænd flygted op på landet; de andre
sover trygt og vil være tunge at vække.

GUNNAR
(i stærk spænding).

Men du - du Ørnulf -!

ØRNULF
(mørk).

Sex sønner fulgte mig i striden.

GUNNAR
(åndeløs).

Men hjemad?

ØRNULF.

Ingen.

GUNNAR
(forfærdet).

Ingen!  (sagte)  Og Thorolf,  Thorolf!

(Dyb  bevægelse  blandt  mængden. HJØRDIS synes at kæmpe en stærk
indre kamp; DAGNY græder stille ved højsædet til højre. SIGURD står
smerteligt bevæget bos hende.)

ØRNULF
(efter et kort ophold).

Tungt er det at stå som en frodig gran, og så
at kvistes af i et eneste uvejr. Dog, mand skal
leve efter mand; - ræk mig et horn; jeg vil drikke
mine sønners minde. (En af SIGURDS mænd bringer et horn.)
Hil eder der I nu rider, mine djærve sønner!
Kobberportene skal ikke slå i på eders hæle, thi I kommer
til hallen med mange mænds følge! (drikker og giver hornet
frasig.) Og nu hjem til Island; Ørnulfs heltefærd er
forbi; det gamle træ har kun én grøn gren igen, og
den må fredes om. Hvor er Thorolf?

EGIL
(til sin fader).

Ja vis mig Thorolf! Ørnulf har sagt, han skal
skære et skib til mig med mange, mange hærmænd
i stavnen.

ØRNULF.

Prise må jeg alle gode vætter, at ikke Thorolf
fulgte med; thi hvis også han, - - nej, så stærk
jeg end er, - det havde faldet mig for tungt at
bære. Men hvi kommer han ikke? Altid var han
den første til at møde sin fader; thi det tyktes os
begge, som vi ikke kunde leve hinanden en dag
foruden.

GUNNAR.

Ørnulf,  Ørnulf!

ØRNULF
(med stigende uro).

Tause  står  I  alle  i  stuen,   det ser jeg nu;   -
hvad fattes,   -  hvor er Thorolf?

DAGNY.

Sigurd,   Sigurd,   -  det  blir  ham   det  tungeste!

GUNNAR
(kæmpende med sig selv).

Gubbe! - Nej - - og dog, det kan jo ikke
dølges -

ØRNULF
(heftigt).

Min søn!   Hvor er han?

GUNNAR.

Thorolf er dræbt!

ØRNULF.

Dræbt!   Thorolf?   Thorolf?   Ha, du lyver!

GUNNAR.

Jeg gav mit varmeste hjerteblod for at vide
ham ilive!

HJØRDIS
(til ØRNULF).

Selv er Thorolf skyld i det som hændte; med
mørke taler gav han tilkende, at du var falden over
Egil og havde dræbt ham; - halvt i ufred skiltes
vi sidst fra hverandre; du har før voldt mandefald i
min æt; - og, foruden det, - som en kådmundet
svend sad Thorolf ved gildet; han æggedes ved
skemt, og gav mange onde ord fra sig; - først da
var det, at Gunnar harmedes; først da bar han våben
på din søn; vel skulde jeg mene, han havde
skellig årsag til den gerning.

ØRNULF
(rolig).

Det kendes på dig, at du er en kvinde; thi du
bruger mange ord. Hvortil det? Er Thorolf dræbt,
så er hans saga ude.

EGIL.

Når Thorolf er dræbt, så får jeg ingen
hærmænd.

ØRNULF.

Nej, Egil, - nu har vi mistet vore hærmænd,
hade du og jeg. (til HJØRDIS.) Din fader kvad:

"Jøkuls æt skal Jøkuls bane
volde ve på alle veje".

Godt har du nu sørget for, at hans ord kan
sandes. (tier lidt og vender sig til en af mændene) Hvor fik
han banehugget?

MANDEN.

Tvers over panden.

ØRNULF
(tilfreds).

Hm; det er hæderligt sted; så har han ikke
vendt ryggen til. Men faldt han mod siden, eller
ind mod Gunnars fødder?

MANDEN.

Halvvejs  mod  siden  og  halvvejs  mod  Gunnar.

ØRNULF.

Det spår kun halv hævn; ja, ja, - vi skal se!

GUNNAR
(nærmer sig).

Ørnulf, vel véd jeg, at ikke alt mit gods kan
veje tabet op; men kræv af mig, hvad du vil -

ØRNULF
(strængt, afbrydende).

Giv mig Thorolfs lig, og lad mig gå! Hvor
ligger han?

GUNNAR
(peger taus mod baggrunden).

ØRNULF
(går et par skridt, men vender sig og siger tordnende til SIGURD,   DAGNY
og flere, der deltagende vil følge ham):

Bliv! Tænker I, at Ørnulf skal følges af
sørgehuset, som en klynkende kvinde! Bliv, siger jeg!
- Vel årker jeg Thorolf alene. (med rolig kraft)
Sønneløs går jeg; men ingen skal sige, at han så mig
bøjet!

(han går langsomt ud.)

HJØRDIS
(med tvungen latter).

Ja, lad ham gå, som han vil; mandstærke
trænger vi ikke til at være, om han kommer med
ufred igen! Nu, Dagny, - nu tænker jeg, det er
sidste gang din fader stævner fra Island i sligt ærind!

SIGURD
(oprørt).

O, skændigt!

DAGNY
(ligeså)

Forhåne ham kan du! Forhåne ham - efter
det, som her er øvet!

HJØRDIS.

Er gerningen gjort, så skal den også prises!
Had og hævn svor jeg Ørnulf imorges; - Jøkuls
drab kunde jeg glemme, alt andet, - kun ikke, at
han skænded mine kår. Frilleviv kaldte han mig;
er det så, da har jeg ingen skam deraf; thi Gunnar
er nu mægtigere end din fader; han er ypperligere
og mere navnkundig end Sigurd, din egen husbond!

DAGNY
(i stærkt oprør)

Der fejler du, Hjørdis, - og ret nu skal alle
vide, at du lever under ræd mands tag!

SIGURD
(heftigt)

Dagny, hvad vil du!

GUNNAR.

Ræd!

HJØRDIS
(med hånlatter).

Vidløst taler du der!

DAGNY.

Fordølges skal det ikke mere; jeg taug indtil
du håned min fader og mine faldne brødre; jeg taug
mens Ørnulf var inde; thi han skulde ikke høre, at
Thorolf faldt for en nidings hånd; men nu; - pris
aldrig Gunnar for hin dåd på Island; thi Gunnar er
ræd! Sværdet, som lå draget mellem dig og
ransmanden, det hænger ved min husbonds side, - og
ringen, som du drog af din arm, den gav du til
Sigurd, (drager den af og holder den højt ivejret) her er den!

HJØRDIS
(vildt).

Sigurd!

MÆNGDEN.

Sigurd!   Sigurd øved dåden!

HJØRDIS
(skælvende af sindsbevægelse).

Han, han! - Gunnar, er det sandt!

GUNNAR
(med ædel ro).

Sandt er alt; kun ikke, at jeg er ræd; -
jeg er hverken ræd eller niding.

SIGURD
(bevæget).

Det er du ikke, Gunnar!   Det har du aldrig været!
(til de øvrige)   Afsted, mine mænd!   Afsted, herfra!

DAGNY
(ved udgangen, til HJØRDIS).

Hvem  er  nu  den  ypperste mand i laget,   min
husbond eller din!

(hun går ud med SIGURD og hans følge.)

HJØRDIS
(for sig selv).

Nu   har  jeg  kun   én  gerning  igen;   -  kun   én
dåd at pønse på: Sigurd eller jeg må dø!

TREDJE AKT.

(Stuen hos GUNNAR HERSE. Det er dag.)

(HJØRDIS sidder på bænken lige for det mindre højsæde beskæftiget med
at flette en buesnor; på bordet ligger en bue og nogle pile.)

HJØRDIS
(idet hun strækker snoren).

Den er sejg og stærk; (med et blik på pilene.) kolven
både skarp og tung - (lader hænderne  synke  ned i skødet)
men hvor findes den hånd som - ! (heftigt.) Forhånet,
forhånet af ham, - af Sigurd! Jeg må hade ham
mere end andre, det mærker jeg godt; men mange
dage skal ikke gå med, før jeg har - (grublende) Ja,
men armen, armen, som skal øve den dåd - ?

(GUNNAR kommer taus og tankefuld fra baggrunden.)

HJØRDIS
(efter et kort ophold).

Hvor går det dig, min husbond?

GUNNAR.

Ilde, Hjørdis;  dette her fra igår,  det vil ikke ret
glide ned;   det ligger og tynger mig for hjertekulen.

HJØRDIS.

Gør som jeg; tag dig til at virke noget.

GUNNAR.

Det må jeg vel.

(Pause:  GUNNAR går frem og tilbage, bliver opmærksom og nærmer sig
hende.)

GUNNAR.

Hvad gør du der?

HJØRDIS
(uden at se op)

Binder en buesnor;  det ser du nok.

GUNNAR.

En buesnor  -  af dit eget hår!

HJØRDIS
(smilende).

Der avles stordåd med hver time nuomstunder;
du vog min fosterbroder, og jeg har bundet denne
her siden daggry.

GUNNAR.

Hjørdis, Hjørdis!

HJØRDIS
(ser op).

Hvad er det?

GUNNAR.

Hvor var du inat?

HJØRDIS.

Inat?

GUNNAR.

Du var ikke i sovestuen.

HJØRDIS.

Det véd du?

GUNNAR.

Jeg kunde ikke sove; det voldte mig urolige
drømme, dette - dette, som hændte med Thorolf;
det båres mig for, som han kom - nå ja, jeg
vågned; da hørtes det som en fager, forunderlig
sang over huset; jeg stod op; glytted på døren; -
herinde, her sad du ved stokilden, - den brændte
blå og rød, - du skæfted pile og kvad galder
over dem.

HJØRDIS.

Den gerning var nyttig; thi hårdt er brystet,
som skal rammes idag.

GUNNAR.

Jeg skønner dig nok;  du vil have Sigurd fældet.

HJØRDIS.

Hm,  kan hænde.

GUNNAR.

Det sker dig aldrig til vilje. Med Sigurd holder
jeg fred, så stærkt du end ægger mig.

HJØRDIS
(smilende.)

Mener du det?

GUNNAR.

Det véd jeg!

HJØRDIS
(rækker ham snoren).

Sig mig, Gunnar, - kan du løse den knude der?

GUNNAR
(forsøger det).

Nej,  den er flettet for fast og kunstigt.

HJØRDIS
(rejser sig).

Nornens spind er kunstigere flettet; det kan du
end mindre løse!

GUNNAR.

Krumme er de mægtiges veje; - dem kender
hverken du eller jeg.

HJØRDIS.

Et véd jeg dog visst: at Sigurd vil volde
usalige kår for os begge.

(Pause; GUNNAR står fordybet i sig selv.)

HJØRDIS
(der i stilhed har holdt øje med ham)

Hvad tænker du på?

GUNNAR.

På en drøm, jeg nylig havde. Det kom mig
for, at jeg havde øvet det værk, du nu kræver;
Sigurd lå slagen på marken; du stod hos og var
såre bleg. Da sagde jeg: "Er du nu glad, da det
er gjort, som du vilde?" Men du lo og svared:
"Gladere skulde jeg være, ifald du, Gunnar, lå der
i Sigurds sted".

HJØRDIS
(med tvungen latter).

Ilde må du kende mig, når slig uvittig drøm
kan være dig hinderlig!

GUNNAR.

Hm! - Sig mig, Hjørdis, hvad tykkes dig om
stuen her?

HJØRDIS.

Skal jeg sige sandt, Gunnar, - så tykkes det
mig stundom for trangt herinde.

GUNNAR.

Ja ja,   det har jeg tænkt;  vi  er  en  formange.

HJØRDIS.

Kan hænde to.

GUNNAR
(der ikke hørte hendes ytring).

Men det skal bødes på.

HJØRDIS
(ser spørgende på ham).

Bødes på?   Du er da tilsinds at  -?

GUNNAR.

At ruste mine hærskibe og fare fra landet; jeg
vil vinde den hæder igen, som jeg nu har mistet,
fordi du var mig kærere end alle ting.

HJØRDIS
(tankefuld).

Du farer fra landet? Ja, ja, det tør vel være
bedst for os begge.

GUNNAR.

Alt fra den dag, vi stævned fra Island, så jeg
nok, at det ikke vilde gå godt med os. Dit sind er
stolt og stærkt; der er de tider, da jeg fast ræddes
for dig; men, sælsomt, - derved er det mest, at
jeg har dig så kær; der står en koglende skræk af
dig, - det bæres mig for, at du kunde lokke mig
til udåd, og at det vilde tykkes mig vel gjort, alt
det du kræved. (med stille hovedrysten.) Ugrundeligt er
nornens råd; Sigurd skulde blevet din husbond.

HJØRDIS
(udbrydende).

Sigurd!

GUNNAR.

Ja Sigurd. Det er had og hævn, som forblinder
dig, ellers vilde du skatte ham bedre. Som Sigurd
skulde jeg været, da kunde jeg gjort dig livet
lysteligt at bære.

HJØRDIS
(i stærk men undertrykt bevægelse).

Og det - det mener du Sigurd kunde gjort?

GUNNAR.

Han  er stærk af sind,  og derhos stolt som du.

HJØRDIS
(heftigt).

Hvis så er - (fatter sig) ligegodt, ligegodt! (vildt
udbrydende.) Gunnar, tag Sigurds liv!

GUNNAR.

Aldrig!

HJØRDIS.

Ved list og svig blev jeg din hustru; - det
skal være glemt! Fem glædeløse år har jeg siddet
her; - glemt skal alt være fra den dag, da Sigurd
ikke lever mere!

GUNNAR.

Af min hånd skal ingen mén voldes ham (viger
uvilkårligt tilbage.) Hjørdis, Hjørdis, du friste mig ikke!

HJØRDIS.

Så må jeg finde mig en anden hævner; længe
skal ikke Sigurd tale forhånelsens ord over mig og
dig! (knytter hænderne i krampagtig forbitrelse.) Hos hende  -
den enfoldige kvinde - hos hende sidder han kan
hænde nu i enrum, leflende, og ler over os; mæler
om al den tort, som overgik mig, da han raned mig
i dit sted; fortæller,  at han listeligt lo,  der han stod
i det mørke bur, og jeg ikke kendte ham!

GUNNAR.

Det gør han ikke;  det gør han ikke!

HJØRDIS
(stærkt).

Sigurd og Dagny må dø!   Jeg kan ikke trække
vejret, før de to er borte! (træder tæt hen til ham med
funklende øjne og siger vildt, men hviskende.) Kunde du hjælpe mig
med det, Gunnar, - da skulde jeg leve med elskov
hos dig; da skulde jeg kryste dig i mine arme så
varmt og så vildt, som du aldrig har drømt det!

GUNNAR
(vaklende).

Hjørdis !   Vilde du  - !

HJØRDIS.

Hånd på værket, Gunnar, - så skal de tunge
dage være forbi; ikke skal jeg da længere gå af
stuen, når du kommer; ikke tale umilde ord og døve
dit smil, når du er glad; jeg skal klæde mig i pel
og i kostelige silkeklæder; farer du i leding, jeg
følger dig, - rider du i fredsom færd, jeg rider dig
næst; ved gildet skal jeg sidde hos dig, fylde dit
horn, drikke dig til og kvæde fagre kvad, der kan
fryde dit hjerte!

GUNNAR
(næsten overvunden).

Er det sandt;  du vilde  -!

HJØRDIS.

Mere end det, tifold mere, tro du mig! Kun
hævn! Hævn over Sigurd og Dagny, og så skal
jeg - (standser, da hun ser døren åbnes.) Dagny, - 
kommer du hid!

DAGNY
(fra baggrunden).

Du skynde dig, Gunnar herse; - lad dine mænd
ruste sig!

GUNNAR.

Ruste sig?   Mod hvem?

DAGNY.

Kåre bonde kommer med mange fredløse folk;
han vil dig ilde; Sigurd hindred ham nylig; men
hvo kan vide -

GUNNAR
(bevæget).

Det har Sigurd gjort for mig!

DAGNY.

Sigurd er dig forvisst en fuldtro ven.

GUNNAR.

Og vi, Hjørdis, - vi som tænkte på -; ja,
det er som jeg siger, - trolddom ligger over al
din tale; hver en dåd tykkes mig fager, når du
nævner den.

DAGNY
(forundret).

Hvad mener du?

GUNNAR.

Intet, intet!   Tak for budskabet, Dagny; nu går
jeg at samle mine svende. (vender sig mod udgangen, men
standser og nærmer sig igen.) Sig mig,  - hvor går det
Ørnulf?

DAGNY
(sænker hovedet).

Spørg ikke om det. Igår bar han Thorolfs lig
til skibene; nu kaster han en haug ved stranden; -
der skal hans sønner lægges.

(GUNNAR tier og går ud i baggrunden.)

DAGNY.
Før kvældstid er der ingen fare. (nærmer sig.)
Hjørdis, jeg har et ærind til på gården; det er til
dig jeg kommer.

HJØRDIS.

Til mig?   Efter det,  som gik for sig igår?

DAGNY.

Mest efter det. Hjørdis, fostersøster, bær ikke
had til mig; glem de ord, som sorg og onde vætter
lagde mig i munden; forlad mig al den tort jeg
voldte dig; thi, tro du mig, jeg er nu tifold
usaligere end du!

HJØRDIS.

Usalig - du;  -  Sigurds hustru?

DAGNY.

Mit værk er jo alt det, som øvedes, - at der
blev yppet strid, at Thorolf faldt, at al den
forhånelse overgik Gunnar og dig. Alt er jeg skyld i!
Ve mig; - så gode var mine kår; men aldrig blir
jeg glad mere efter denne dag.

HJØRDIS
(som greben af en pludselig tanke).

Men før - i de fem lange år - i al den tid
var lykken med dig?

DAGNY.

Kan du tvivle om det!

HJØRDIS.

Hm;  igår tvivled jeg ikke, men  -

DAGNY.

Hvad mener du?

HJØRDIS.

Å,  ikke stort; lad os tale om andre ting.

DAGNY.

Nej visst ikke.   Hjørdis, sig mig  -!

HJØRDIS.

Det gavner dig lidet; dog, siden du så vil det -
(med et ondskabsfuldt udtryk.) Kan du mindes engang, hist
på Island; - vi var på thinget sammen med Ørnulf,
din fader, og sad med vore legesøstre i thingboden,
som kvinders skik er; da kom to fremmede mænd
ind i boden.

DAGNY.

Sigurd og Gunnar.

HJØRDIS .

De hilste os med høviske lader, satte sig hos
os på bænken, og megen skemtsom tale blev da ført
mellem os. Nogle var der, som vilde vide, hvi de
to hærmænd kom til landet, og om det ikke var for
at hente sig hustruer der på øen. Da sagde Sigurd:
"Tungt vil det falde mig at finde den kvinde,
jeg kan fæste min hu til." Ørnulf lo, og mente det
skorted ikke Island på højættede kvinder og heller
ikke på dem, der var rige; men Sigurd svared:
"Hugprud hustru har helten behov. Den, jeg vil
vælge, må ikke finde sig i at sidde i ringe kår;
ingen hæder må tykkes hende så høj, at hun jo
higer efter den; i viking må hun villig følge mig;
hærklæder må hun bære; hun må ægge mig til strid
og ikke blinke med øjnene, der sværdene lyner; thi
er hun ræd af sind, da times mig liden hæder." Ej
sandt, så talte Sigurd?

DAGNY
(usikker).

Det gjorde han  -  men  -

HJØRDIS.

Slig skulde hun være, den kvinde, som kunde
gøre ham livet fagert; og så - (med et foragteligt smil)
så kåred han dig!

DAGNY
(smerteligt studsende).

Ha,  du mener at  - ?

HJØRDIS.

Se, derfor har du vel vist dig stolt og højsindet,
krævet hæder af alle, på det at Sigurd kunde hædres
ved dig; - ej så?

DAGNY.

Nej, Hjørdis, men  -

HJØRDIS.

Til stordåd har du dog ægget ham, fulgt ham
i hærklæder, og fundet det godt at være, hvor striden
brændte som stærkest; - har du ikke?

DAGNY
(dybt bevæget).

Nej,  nej!

HJØRDIS.

Har du da været ræd af sind, så at Sigurd
voldtes skam derved?

DAGNY
(overvældet).

Hjørdis, Hjørdis!

HJØRDIS
(hånligt smilende).

Men gode var dine kår i al den tid; - mener
du, at Sigurd kan sige det samme!

DAGNY.

Lad mig være. Ve mig; du har gjort mig for
klog på mig selv!

HJØRDIS.

Et skemtsomt ord, så græder du straks! Tænk
nu ikke mere på det. Se her, hvad jeg har gjort
idag; (tager nogle pile fra bordet) - hvor spidse og skarpe,
du! Ej sandt, jeg forstår mig godt på at hvæsse pile!

DAGNY.

Og på at bruge dem med; du rammer sikkert,
Hjørdis! Alt det du nys har sagt mig, - på det
tænkte jeg aldrig før. (heftigere.) Men at Sigurd -!
At jeg i al den tid skulde gjort ham livet tungt og
uhæderligt; - nej, nej, det kan ikke være sandt!

HJØRDIS.

Nå, nå, trort dig, Dagny; det er jo heller ikke
sandt. Ja, var Sigurd endnu tilsinds, som i fordums
dage, da kunde det så være; dengang stod al hans
hu og higen til at blive den ypperste mand i landet;
- nu nøjes han med ringere lykke.

DAGNY.

Nej, Hjørdis, Sigurd er storsindet nu som før;
jeg ser det vel, jeg er ikke den rette hustru for ham;
han har dulgt det for mig; men således skal det ikke
blive ved.

HJØRDIS.

Hvad vil du?

DAGNY.

Jeg vil ikke hænge som en tyngsel ved hans
færd; jeg vil ikke længere være ham hinderlig.

HJØRDIS.

Du tænker da på  - ?

DAGNY.

Stille, der kommer folk!

(EN HUSKARL fra baggrunden.)

KARLEN.

Sigurd viking kommer til gården!

HJØRDIS.

Sigurd!    Så lad Gunnar kalde hid.

KARLEN.

Gunnar red ud for at samle sine grander; thi
Kåre bonde vil -

HJØRDIS.

Godt,  godt,   det véd jeg;   gå  da!   (Karlen går; til
Dagny, der ligeledes vil gå.)    Hvor   vil   du   hen?

DAGNY.

Ud for ikke at træffe Sigurd. Det bliver vel til
det, at vi må skilles, det skønner jeg nok; men nu
at stedes til møde med ham, - nej, nej, det kan
jeg ikke.

(går ud til venstre.)

HJØRDIS
(ser en stund taus efter hende).

Og   hende   var   det  jeg vilde   -   (fortsætter tanken ved
et blik på buesnoren.) Ringe hævn havde det været; -
nej, nu hug jeg bedre til! Hm; det er tungt at dø,
men stundom er det dog værre at leve!

(SIGURD fra baggrunden.)

HJØRDIS.

Det er Gunnar du søger, kan jeg tænke; sæt
dig ned, ret nu kommer han.

(vil gå.)

SIGURD.

Nej  bliv;   det  er  dig jeg søger mere end ham.

HJØRDIS.

Mig?

SIGURD.

Og vel var det, jeg traf dig alene.

HJØRDIS.

Kommer du for at krænke mig, så er det dig
visst lidet hinderligt, om stuen stod fuld både af
mænd og kvinder.

SIGURD.

Å ja, jeg kender så godt de tanker du har
om mig.

HJØRDIS
(bittert).

Jeg gør dig uret kan hænde! Nej, nej, Sigurd,
forgiftig har du været for alle mine levedage. Kom
ihu, det var dig, som øved hin skændige list; det
var dig, som sad hos mig i buret, gøgled elskov
mens du listeligt lo derved, slængte mig bort til
Gunnar, thi for ham var jeg god nok endda, - og
foer så fra landet med den kvinde, du havde kær!

SIGURD.

Mangt værk mægter mænds vilje at fremme;
men de store gerninger styres af skæbnen, - så er
det gået med os to.

HJØRDIS.

Vel sandt; onde norner råder over verden; men
deres magt er ringe, ifald de ikke finder hjælpere i
vort eget bryst. Lykken times den, der er stærk nok
til at stævne i strid mod nornen; - det er det jeg
nu vil gøre.

SIGURD.

Hvad mener du?

HJØRDIS.

Jeg vil vove en styrkeprøve med dem - med
dem, som er over mig. Men lad os ikke tale mere
om det; jeg har meget at gøre idag.

(hun sætter sig ved bordet.)

SIGURD
(efter et kort ophold).

Du virker gode våben for Gunnar.

HJØRDIS
(med et stille smil).

Ikke for  Gunnar,  men mod dig.

SIGURD.

Det må vel komme ud på et.

HJØRDIS.

Å ja, det må vel så; thi er jeg nornen voksen,
da skal du og Gunnar sent eller tidligt - (holder inde,
læner sig bagover mod bordet, ser smilende på ham og siger med
forandret udtryk i stemmen:) Hm; véd du, hvad mig stundom
tykkes? Tidt finder jeg min fryd ved at male mig
lystelige billeder i sindet; jeg sidder da og lukker
øjnene og tænker: Nu kommer Sigurd hin stærke til
landet; - han vil brænde os inde, mig og min
husbond. Alle Gunnars mænd er faldne; kun han og
jeg er igen; - de tænder taget udenfra; - "Et
bueskud," siger Gunnar, "et eneste kan frelse os;" -
da brister snoren - "Hjørdis, skær en fletning af
dit hår og gør en buesnor deraf, - det gælder
livet!" - Men jeg ler - "Lad brænde, lad brænde
- livet er mig ikke en håndfuld hår værd!"

SIGURD.

Der er en sælsom magt i al din tale.

(nærmer sig.)

HJØRDIS
(ser koldt på ham).

Du sætter dig hos mig?

SIGURD.

Du tænker jeg er dig gram af hjertet. Hjørdis,
det er sidste gang vi tales ved; der er noget, som
nager mig lig en sot, og på den vis kan jeg ikke
rejse; du må kende mig bedre.

HJØRDIS.

Hvad vil du?

SIGURD.

Fortælle dig en saga.

HJØRDIS.

Er den tung?

SIGURD.

Tung,  som livet selv.

HJØRDIS
(bittert).

Véd du,  at livet kan være tungt?

SIGURD.

Døm om det, når min saga er ude.

HJØRDIS.

Så fortæl; jeg arbejder imens.

(han sætter sig på en liden krak ved hendes højre side.)

SIGURD.

Der var engang to unge hærmænd, som sejled
fra Norge for at vinde gods og hæder; de havde
tilsagt hinanden venskab, og holdt ærligt sammen så
vide de end foer om.

HJØRDIS.

Og de to unge hærmænd hed Sigurd og Gunnar?

SIGURD.

Å ja, vi kan kalde dem så. Langt om længe
kom de til Island; der bode en gammel
landnamsmand, som var faret fra Norge i kong Haralds tider.
Han havde to fagre kvinder i sit hus; men den ene,
hans fosterdatter, var dog den ypperligste; thi hun
var forstandig og stærk af sind, og hærmændene
talte om hende mellem sig, og ingen af dem havde
set fagrere kvinde, så tyktes dem begge.

HJØRDIS
(spændt)

Begge ?   Vil du spotte mig!

SIGURD.

Gunnar tænkte på hende nat og dag, og det
gjorde nok Sigurd med; men begge taug, og på
hende var ikke at mærke, om Gunnar hued hende;
men at hun ej var Sigurd god, det var lettere at
skønne.

HJØRDIS
(åndeløs).

Bliv ved,  det beder jeg  -!

SIGURD.

Dog, desmere måtte Sigurd tænke på hende;
men det var der ingen som vidste om. Da hændte
det sig en kvæld, at der var drikkelag, og svor da
hin stolte kvinde, at ingen mand skulde eje hende,
uden den, der øved et storværk, som hun nævnte.
Højt slog da Sigurds bryst af fryd; thi han kendte
kraft i sig til at øve dåden; men Gunnar tog ham
i enrum, nævnte om sin elskov; - Sigurd taug med
sin, og gik så til -

HJØRDIS
(udbrydende).

Sigurd, Sigurd! (betvinger sig) Og den saga - er
den sand?

SIGURD.

Det er den. En af os måtte jo vige; Gunnar
var min ven; på anden vis kunde jeg ikke handle.
Således blev du Gunnars viv, og jeg fæsted en anden
kvinde.

HJØRDIS.

Og fik hende kær?

SIGURD.

Jeg lærte at skatte hende; men der er kun én
kvinde, som Sigurd har elsket, og det er den kvinde,
som var ham gram fra den første dag de mødtes.
(rejser sig.) Her ender min saga, lad os skilles nu. -
Farvel, Gunnar herses hustru; vi mødes aldrig mere.

HJØRDIS
(springer op).

Nej bliv! Ve os begge; Sigurd, hvad har du
gjort!

SIGURD
(studsende).

Jeg gjort?   Hvad fattes dig?

HJØRDIS.

Og alt det siger du mig nu! Men nej, - det
kan ej være sandhed!

SIGURD.

Det er sidste gang vi tales ved; hvert ord er
sandhed; - du skulde lære at dømme mig mildere,
derfor måtte jeg tale nu.

HJØRDIS
(folder uvilkårligt hænderne og ser på ham i stille forbauselse):

Elsket - elsket mig - du! (heftigt, idet hun træder
tæt hen til ham:) Jeg tror dig ikke! (ser stivt på ham og
udbryder i vild smerte.) Jo, det er sandt og - usaligt for
os begge!

(slår hænderne for ansigtet og fjerner sig.)

SIGURD
(forfærdet).

Hjørdis!

HJØRDIS
(stille, kæmpende mellem gråd og latter).

Bryd dig ikke om mig! Det var kun det jeg
mente, at - (lægger hånden på hans arm.) Sigurd, du har
ikke  sagt  din  saga tilende;  hin  stolte kvinde,  som
du nævnte,  - hun har elsket dig igen!

SIGURD
(farer tilbage).

Du!

HJØRDIS
(med fatning).

Ja Sigurd, jeg har elsket dig, det skønner jeg
nu. Du siger jeg var taus og umild mod dig; hvad
kan da en kvinde bedre gøre? Kunde jeg byde min
elskov frem, da var jeg dig lidet værdig. Du tyktes
mig stedse at være den ypperligste af alle mænd;
og så at vide dig som en andens husbond, - det
voldte mig hin bitre ve, som jeg ikke selv forstod!

SIGURD
(rystet).

Et usaligt spind har nornen spundet om os to.

HJØRDIS.

Selv er du skyld deri; stærkt og kækt sømmer
det sig manden at handle. Da jeg satte hint svære
vilkår for den, der skulde vinde mig, da tænkte jeg
forvisst på dig; - og dog kunde du -!

SIGURD.

Jeg kendte Gunnars sjælesot; jeg alene kunde
læge den; - hvad var vel så for mig at vælge
mellem? Og dog, havde jeg vidst det jeg nu véd,
da tør jeg lidet svare for mig selv; thi elskov er så
stærk en magt.

HJØRDIS
(rask).

Nu vel, Sigurd, - et usaligt spil har skilt os
ad i lange år; nu er knuden løst; de tider, som
kommer, skal give os vederlag.

SIGURD
(hovedrystende).

Det kan ej ske; vi må jo skilles igen.

HJØRDIS.

Det må vi ikke. Jeg elsker dig, det tør jeg nu
sige uden at blues; thi min elskov er ikke leflende,
som de vege kvinders; var jeg en mand, - ved alle
vældige magter, jeg kunde endda elske dig således,
som jeg nu gør det! Op da, Sigurd! Lykken er vel
en stordåd værd; vi er begge fri, når vi selv vil
det, og så er legen vunden.

SIGURD

Fri?   Hvad mener du?

HJØRDIS.

Hvad er vel Dagny for dig? Hvad kan hun vel
være for dig? Ikke mere end Gunnar gælder i mine
lønlige tanker. Hvad magt ligger der på, om to usle
liv forspildes!

SIGURD.

Hjørdis, Hjørdis!

HJØRDIS.

Lad Gunnar blive her; lad Dagny fare til Island
med sin fader; jeg følger dig i stål og plade, hvor
du stævner hen. (Bevægelse hos Sigurd.) Det er ikke som
din hustru jeg vil følge dig; thi jeg har hørt en
anden til, og den kvinde lever, som før har hvilet
dig nær. Nej, Sigurd, ikke som din hustru, men som
hine stærke kvinder, som Hildes søstre vil jeg følge
dig, ildne dig til strid og til mandig færd, så at dit
navn kan gå vidt over landene; i sværdlegen vil jeg
stå dig næst, færdes blandt dine kæmper i uvejr og
vikingstævne; og når dit drapa kvædes, da skal det
bære bud om Sigurd og Hjørdis tilhobe!

SIGURD.

Så var engang min fagreste drøm, nu er det
for sent; Gunnar og Dagny står mellem os, og der
har de begge ret til at stå. Jeg ødte min unge
elskov for Gunnars skyld; - skal jeg bære kviden
derved, så må ikke min gerning være fåfængt. Og
nu Dagny; - troskyldig og fuld af lid foer hun fra
hjem og frænder; ingen tid må hun tænke, at jeg
længtes mod Hjørdis, så tidt hun tog mig i favn.

HJØRDIS.

Og for slig sags skyld vil du lægge en tyngsel
på dit liv! Hvad fik du da kraft og styrke til, og
derhos alle sindets ypperlige gaver? Og mener du
det nu længer kan være sømmelig lod for mig at
sidde på Gunnars gård? Nej, Sigurd, tro du mig,
her er mangt at tage hånd i for en mand som du.
Erik styrer Norges rige, rejs dig mod ham; mange
gode kæmper vil stille sig hen som dine håndgangne
mænd; med utvingelig magt vil vi gå frem, stride
og virke, og aldrig hvile før du sidder på Hårfagers
kongestol!

SIGURD.

Hjørdis, Hjørdis, så har jeg drømt i min vilde
ungdom; lad det være glemt; - frist mig ikke!

HJØRDIS
(med højhed).

Det er nornens råd, at vi to skal holde
sammen; det kan ej ændres; grant ser jeg nu mit hverv
i livet: at gøre dig berømmelig over alle lande. Du
har stået for mig hver dag, hver time jeg leved her;
jeg vilde rive dig ud af mit sind, men mægted det
ikke; nu gøres det ej nødigt, nu da jeg véd du
elsker mig.

SIGURD
(med tvungen kulde).

Hvis så er, - da vid, - jeg har elsket dig;
nu er det forbi; - jeg har glemt de dage.

HJØRDIS.

Sigurd, der lyver du! Såmeget er jeg værd,
at har du engang elsket mig, da kan du aldrig
glemme det.

SIGURD
(heftigt).

Det må jeg; det vil jeg nu!

HJØRDIS.

Lad så være; men du kan det ikke! Hindre
mig vil du; det lykkes ej; endnu før kvæld skal
Gunnar og Dagny vide alt.

SIGURD.

Ha,  det gør du ikke!

HJØRDIS,

Det gør jeg!

SIGURD.

Da måtte jeg kende dig ilde; højsindet tyktes
du mig før at være.

HJØRDIS.

Onde dage føder onde tanker; for stor er den
lid, du har sat til mig. Jeg vil, jeg må følge dig, -
ud i livet og i striden; det er mig for lavt under
loftet i Gunnar herses stue!

SIGURD
(med eftertryk).

Men hæder mellem mænd har du dog skattet
højt; der er skellig grund til strid mellem mig og
Gunnar.   Ifald  nu  han faldt for min hånd,   -  vilde
du endda røbe alt og følge mig?

HJØRDIS
(studsende).

Hvi spørger du så?

SIGURD.

Svar  mig  først;   hvad  vilde   du  gøre,   ifald
jeg blev din husbonds banemand?

HJØRDIS
(ser stivt på ham).

Da måtte jeg tie og aldrig hvile, før jeg havde
fået dig fældet.

SIGURD
(med et smil).

Godt, Hjørdis;  -  det vidste jeg vel.

HJØRDIS
(hastigt).

Men så kan ej ske!

SIGURD.

Det må ske; selv har du nu kastet tærning om
Gunnars liv og om mit!

(GUNNAR med nogle HUSKARLE fra baggrunden.)

GUNNAR
(mørk, til HJØRDIS).

Se så; nu spirer den sæd du har sået!

SIGURD
(nærmer sig).

Hvad går dig imod?

GUNNAR.

Sigurd,   er  det  dig?   Hvad der går mig imod?

Ikke andet, end jeg vel måtte vente. Såsnart Dagny,
din hustru, havde båret bud om Kåre bonde, så
tog jeg min hest og red til mine grander for at søge
hjælp mod ham.

HJØRDIS
(spændt).

Nu?

GUNNAR.

Tvær lød talen hvorhelst jeg kom; min færd
mod Kåre var lidet hæderlig, blev der sagt; - hm,
der blev sagt andre ting med, som jeg ikke kan
nævne; - jeg er jo en forhånet mand; det er mig
påsagt, at jeg har øvet nidingsværk; det holdes nu
for skændsel at dele sag med mig.

SIGURD.

Længe skal ikke det holdes for skændsel; før
kvælden kommer skal du være mandstærk nok mod
Kåre.

GUNNAR.

Sigurd!

HJØRDIS
(sagte, triumferende).

Ha,  det vidste jeg nok!

SIGURD
(med tvungen styrke).

Men så er også freden ude mellem os; thi hør
nu mit ord, Gunnar herse, - du har fældet Thorolf,
min hustrus frænde, og derfor stævner jeg dig til
holmgang imorgen, såsnart solen rinder!

HJØRDIS
(gør i heftig indre bevægelse et skridt henimod Sigurd,  men faller sig
og bliver ubevægelig stående under det følgende).

GUNNAR
(i højeste overraskelse).

Til holmgang -!  Mig! - Du skemter, Sigurd!

SIGURD.

Til holmgang er du lovligt stævnet; det blir et
brikkespil på liv og død; en af os må falde!

GUNNAR
(bittert).

Ha, jeg skønner det vel. Du var til enetale med
Hjørdis, da jeg kom; hun har ægget dig påny!

SIGURD.

Kan hænde! (halvt mod Hjørdis.) Højsindet kvinde
må jo værge om sin husbonds hæder. (til mændene i
baggrunden.) Og I, karle, gå nu til Gunnars grander og
sig dem, at imorgen skifter han sværdhug med mig;
ræd vil ingen nævne den mand, som bærer våben
på Sigurd viking!

(KARLENE går ud i baggrunden.)

GUNNAR
(går  raskt  hen  til SIGURD  og trykker hans hænder i stærk bevægelse).

Sigurd, min bolde broder, nu først forstår jeg
dig! Du vover nu livet for min hæder, som du
fordum voved det for min lykke!

SIGURD.

Tak din hustru; hun har mest del i min færd.
Imorgen når Solen rinder -

GUNNAR.

Jeg møder dig. (blød.) Fosterbroder, vil du have
et godt sværd af mig; det er en kostelig gave.

SIGURD.

Tak; men lad det hænge; - ingen véd, om jeg
næste kvæld har brug for det.

GUNNAR
(ryster hans hånd).

Farvel,  Sigurd!

SIGURD.

Farvel igen og lykke til værket!

(De skilles,  GUNNAR går ud til venstre, SIGURD kaster et blik på HJØRDIS
og går ud i baggrunden.)

HJØRDIS
(efter en pause, sagte og tankefuld).

Til holmgang imorgen?  Hvem vil falde?   (tier lidt
og udbryder derpå, som greben af en stærk beslutning.) Lad falde
hvem der vil, - Sigurd og jeg skal endda  blive
sammen!

FJERDE AKT.

(Ved strandbredden. Det er aften; månen ses fra og til mellem mørke
sønderrevne uvejrsskyer. I baggrunden en sort, nylig opkastet gravhaug.)

(ØRNULF sidder på en sten til højre i forgrunden med blottet hoved,
albuerne hvilende på knæerne og med ansigtet skjult i sine hænder. Hans
mænd graver ved haugen, nogle lyser med tyrifakler. Efter et kort
ophold kommer SIGURD og DAGNY ud fra bådhuset, hvor en stokild brænder.)

DAGNY
(dæmpet).

Der sidder han endnu. (holder SIGURD tilbage.) Nej,
tal ikke til ham!

SIGURD.

Du har ret; det er for tidligt; lad ham heller
sidde med sig selv.

DAGNY
(går over mod højre og betragter faderen med stille sorg).

Så stærk var han igår, da han tog Thorolfs lig
på ryggen; stærk var han, mens de grov på haugen;
men da de alle var lagt derinde, og jord og stene
kastet over, - da tog sorgen ham; da var det som
han sluknede. (tørrer tårerne af.) Sig mig, Sigurd, når
tænker du at fare hjem til Island?

SIGURD.

Såsnart   uvejret  stilner   af og jeg får endt min
handel med Gunnar herse.

DAGNY.

Og  så vil du købe  land og bygge dig en gård
og aldrig fare i leding mere?

SIGURD.

Ja ja,  -  det har jeg lovet dig.

DAGNY.

Og jeg tør forvisst tro, at Hjørdis bedrog mig,
da hun sagde, at jeg lidet var dig værdig til viv?

SIGURD.

Ja ja, Dagny, lid du på mit ord.

DAGNY.

Så er jeg glad igen og vil prøve at glemme alt
det onde værk, som her er øvet. I de lange
vinterkvælde vil vi tale sammen om Gunnar og Hjørdis,
og  -

SIGURD.

Nej, Dagny, vil du vel mod os begge, så nævn
aldrig Hjørdis, når vi sidder hjemme på Island!

DAGNY
(mildt bebrejdende).

Uhilligt er dit had til hende. Sigurd, Sigurd,
det ligner dig lidet!

EN   AF   MÆNDENE
(nærmer sig)

Se så, nu er haugen istand.

ØRNULF
(ligesom opvågnende).

Haugen?   Er den - nå ja -

SIGURD,

Tal nu til ham, Dagny!

DAGNY
(nærmer sig).

Fader,   det  er  koldt herude;   det trækker op til
uvejr inat.

ØRNULF.

Hm;  bryd  dig  ikke om det;   haugen er bygget
tæt og godt;  de ligger lunt derinde.

DAGNY

Ja, men du -

ØRNULF.

Jeg?   Jeg fryser ikke.

DAGNY.

Du   har   intet   spist   idag;   vil  du   ikke gå ind?
Natverdsbordet står rede.

ØRNULF

Lad natverdsbordet stå; jeg er ikke sulten.

DAGNY.

Men at sidde her så stille;   tro mig,   det båder
dig ikke;  du er lidet vant til det.

ØRNULF.

Vel sandt;  der er noget,  som klemmer mig for
bringen; jeg kan ikke trække vejret.

(han skjuler igen ansigtet med sine hænder.    Ophold.    DAGNY sætter sig
hos ham)

DAGNY.

Imorgen ruster du vel dit skib og farer med
til Island?

ØRNULF
(uden at se op).

Hvad skal jeg der?  Nej, jeg vil til mine sønner.

DAGNY
(smerteligt).

Fader!

ØRNULF
(løfter hovedet).

Gå ind, og lad mig sidde; har uvejret legt om
mig en nat eller to, så er det gjort, tænker jeg.

SIGURD.

Sligt kan du ikke tænke på!

ØRNULF.

Undres dig, at jeg vil hvile! Mit dagværk er
jo endt; jeg har højlagt mine sønner. (heftigt.) Gå
fra mig! - Gå, gå!

(han skjuler igen sit ansigt.)

SIGURD
(sagte til DAGNY, som rejser sig).

Lad ham sidde lidt endnu.

DAGNY.

Nej, jeg får friste et råd til; - jeg kender ham.
(til ØRNULF.) Dit dagværk er endt, siger du; det er det
dog ikke. Højlagt har du dine sønner; - men du er
jo skald; det sømmer sig at kvæde til deres minde.

ØRNULF
(hovedrystende).

Kvæde? Nej, nej; igår kunde jeg det; idag er
jeg for gammel.

DAGNY.

Det må du dog; hæderlige mænd var dine sønner
alle; et kvæde må siges om dem, og det kan ingen
i ætten uden du.

ØRNULF
(ser spørgende på SIGURD).

Kvæde?   Hvad tykkes dig, Sigurd?

SIGURD.

Mig tykkes, at så er billigt; du får gøre som
hun siger.

DAGNY.

Ilde vil det tykkes dine grander på Island, når
arveøllet skal drikkes over Ørnulfs ætlinge, og intet
kvad er digtet. Til at følge dine sønner har du
tid nok.

ØRNULF.

Nu ja, jeg vil prøve det; og du, Dagny, lyt til,
at du siden kan riste kvadet på kævle!

(Mændene nærmer sig med  faklerne, så  at  der dannes en gruppe om
ham; han tier lidt og tænker sig om, derpå siger han:)

Sind, som svær-mod stinger,
savner Brages glæde;
sorgfuld skald så såre
kvides ved at kvæde.

Skaldeguden skænked
evne mig at sjunge; -
klinge lad min klage
for mit tab,  det tunge!

(rejser sig.)

Harmfuld norne hærged
hårdt mig verdens veje,
listed lykken fra mig,
ødte Ørnulfs eje.

Sønner syv til Ørnulf
blev af guder givet; -
nu går gubben ensom,
sønneløs i livet.

Sønner syv,  så fagre,
fostret mellem sværde,
værned vikings hvide
hår,  som gævest gærde.

Nu er gærdet jævnet,
mine sønner døde;
glædeløs står gubben,
og hans hus står øde.

Thorolf, - du, min yngste!
Boldest blandt de bolde!
Lidet gad jeg klage,
fik jeg dig beholde!

Vén du var,  som våren,
mod din fader kærlig,
arted dig at ældes
til en helt så herlig.

Ulivs-sår, usaligt,
værste ve mon volde,
har min gamle bringe
klemt, som mellem skjolde.

Nidsyg norne nødig
nægted mig sit eje, -
dryssed smertens rigdom
over Ørnulfs veje.

Vegt er visst mit værge.
Fik jeg guders evne,
én da blev min idræt:
nornens færd at hævne.

Én da blev min gerning:
nornens fald at friste, -
hun,  som har mig røvet
alt - og nu det sidste!

Har hun alt mig røvet?
Nej, det har hun ikke;
tidligt fik jo Ørnulf
Suttungs mjød at drikke.

(med stigende begejstring.)

Mine sønner tog hun;
men hun gav min tunge
evnen til i kvæder
ud min sorg at sjunge.

På min mund hun lagde
sangens fagre gave; -
lydt da lad den klinge,
selv ved sønners grave!

Hil jer,  sønner gæve!
Hil jer,  der I rider!
Gudegaven læger
verdens ve og kvider!

(han trækker et dybt åndedrag, stryger håret fra panden og siger roligt):

Se så; nu er Ørnulf stærk og sund igen. (til
mændene.) Kom med til natverdsbordet, drenge; vi har
havt et tungt dagværk!

(går med karlene ind i bådhuset.)

DAGNY.

Priset være de høje i himlen, som skænkte mig
så godt et råd! (til SIGURD) Vil du ikke gå ind?

SIGURD.

Nej, jeg har liden lyst. Sig mig, er alle ting
rede til imorgen?

DAGNY.

Det er de; et silkesømmet lin ligger inde på
bænken; men jeg véd forvisst, at du vil stå dig mod
Gunnar, så jeg har ej grædt derved.

SIGURD.

Det give alle gode magter, at du aldrig må
græde for min skyld.

(han standser og ser ud.)

DAGNY.

Hvad lytter du på?

SIGURD.

Hører du ikke - der!

(peger til venstre.)

DAGNY.

Jo,   der  går  som   et sælsomt uvejr over havet!

SIGURD
(idet han går lidt op mod baggrunden).

Hm, der vil nok regne hårde hagl i det uvejr.
(råber.) Hvem kommer?

KÅRE   BONDE
(udenfor til venstre).

Kendte folk, Sigurd viking!

(KÅRE BONDE MED EN FLOK BEVÆBNEDE MÆND fra venstre.)

SIGURD.

Hvor agter I jer hen?

KÅRE.

Til Gunnar herses gård!

SIGURD.

Med ufred?

KÅRE.

Ja, det kan du lide på! Du hindred mig før;
men nu tænker jeg det er dig kært nok!

SIGURD.

Kan vel være.

KÅRE.

Jeg har hørt om din handel med Gunnar; men
går det som jeg vil, så kommer han med vege våben
til mødet.

SIGURD.

Det er vovsomt værk du pønser på; agt dig,
bonde!

KÅRE
(med trodsig latter).

Lad mig om det; vil du takle dit skib inat, så
skal vi lyse op for dig! - Kom, alle mand, se her
går vejen!

(de går alle ud til højre i baggrunden.)

DAGNY.

Sigurd, Sigurd, den ufærd må du hindre!

SIGURD
(går rask hen til døren og råber ind):

Op fra bordet, Ørnulf; tag hævn over Kåre
bonde!

ØRNULF
(kommer ud med de øvrige).

Kåre bonde, - hvor er han?

SIGURD.

Han stævner mod Gunnars gård for at brænde
folkene inde!

ØRNULF.

Ha, ha, - lad ham det, så får jeg hævn over
Gunnar og Hjørdis med det samme; siden vil jeg
søge Kåre.

SIGURD.

Nej, det er gavnløst råd; Kåre må du søge inat,
hvis du vil ramme ham; thi er udåden øvet, så
stævner han tilfjelds. Gunnar har jeg æsket til
holmgang; han er dig viss nok, ifald ikke jeg selv
- nå ja, ligegodt, - inat må han skærmes mod
sine uvenner; ilde var det, om slig ugerningsmand,
som Kåre, tog hævnen fra mig!

ØRNULF.

Sandt siger du der. Inat vil jeg skærme Thorolfs
bane; men imorgen må han fældes!

SIGURD.

Han eller jeg,   -  det kan du lide på!

ØRNULF.

Så kom da til hævn for Ørnulfs æt!

(han går med mændene til højre i baggrunden.)

SIGURD.

Dagny, følg med; - jeg må blive; thi rygtet
om tvekampen er alt på vandring mellem folk, og
jeg kan ikke møde Gunnar før tiden kommer; men
du, - styr og råd din fader; hæderligt må han fare
frem; i Gunnars gård er mange kvinder; ingen mén
må voldes Hjørdis eller de andre.

DAGNY.

Ja ja, jeg vil med. På Hjørdis tænker du dog;
tak for det hjertelag!

SIGURD.

Gå, gå, Dagny!

DAGNY.

Jeg går; men for Hjørdis kan vi være trygge:
hun har gyldne hærklæder i buret, og værger sig
nok selv.

SIGURD.

Det tænker jeg med; men gå du endda; styr
din faders færd; våg over alle og - over Gunnars
hustru?

DAGNY.

Lid på mig.   Vel mødt igen!

(hun går efter de forrige.)

SIGURD.

Det er første gang, fosterbroder, at jeg står
våbenløs, mens du er stedt i fare. (lytter.) Jeg hører
skrig og sværdhug; - de er alt ved gården. (vil over
til højre, men standser og viger forbauset tilbage.) Hjørdis! Hun
kommer hid!

(HJØRDIS,   klædt i kort rød skarlagenskjortel, med gyldne våbenstykker:
hjelm, pandser,   arm- og benskinner.    Hendes hår er udslået; på ryggen
bærer hun  et kogger, og ved beltet et lidet skjold; i hånden har hun
buen med hårsnoren.)

HJØRDIS
(ilsomt og seende  sig tilbage, som om hun ængstedes af noget, der
forfulgte   hende, går tæt hen til SIGURD,  tager   ham ved  armen og siger
dæmpet):

Sigurd, Sigurd, kan du se den?

SIGURD.

Hvem?   Hvor?

HJØRDIS.

Ulven der - lige ved; den rører sig ikke; den
ser på mig med to røde øjne! - Det er min fylgje,
Sigurd! Tre gange har den vist sig for mig; det
betyder, at jeg visselig skal dø inat!

SIGURD.

Hjørdis, Hjørdis!

HJØRDIS.

Der sank den i jorden! Ja, ja, nu har den
varslet mig.

SIGURD.

Du er syg; kom og gå ind!

HJØRDIS.

Nej, her vil jeg vente; jeg har ikke lang tid igen!

SIGURD.

Hvad er der hændt med dig?

HJØRDIS.

Hvad der er hændt? Det véd jeg ikke; men
sandt var det, du sagde idag, at Gunnar og Dagny
stod mellem os; bort fra dem og fra livet må vi;
da kan vi blive sammen!

SIGURD.

Vi?   Ha, du mener - !

HJØRDIS
(med højhed).

Jeg blev hjemløs i verden fra den dag du
tog en anden til viv. Ilde håndled du dengang! Alle
gode gaver kan manden give til sin fuldtro ven, -
alt, kun ikke den kvinde han har kær; thi gør han
det, da bryder han nornens lønlige spind og to liv
forspildes. Der er en usvigelig røst i mig, som
siger, at jeg blev til, for at mit stærke sind skulde
løfte og bære dig i de tunge tider, og at du fødtes,
for at jeg i én mand kunde finde alt det, der tyktes
mig stort og ypperligt; thi det véd jeg, Sigurd, -
havde vi to holdt sammen, da var du bleven
navnkundigere og jeg lykkeligere end alle andre!

SIGURD.

Unyttig er den klage nu. Mener du det er
lysteligt, det liv jeg har ivente? Hver dag at være
Dagny nær og gøgle en elskov, som hjertet klemmes
ved. Og dog, det må så være; ændres kan det ikke.

HJØRDIS
(under stigende vildhed).

Det skal det dog! Ud af livet vil vi begge
gå! Ser du denne buesnor? Med den rammer jeg
sikkert; thi jeg har galet fagre galdrekvad over den!
(lægger en pil i buen, der er spændt.) Hør! Hør, hvor det
suser højt oppe! Det er de dødes hjemfærd; jeg
har hekset dem hid; - i lag med dem skal vi
følges!

SIGURD
(viger tilbage).

Hjørdis, Hjørdis, - jeg ræddes for dig!

HJØRDIS
(uden at agte på ham).

Ingen  magt kan ændre vor skæbne nu! O, ja
- det er også bedre så, end om du havde fæstet
mig hernede i livet; end om jeg havde siddet på
din gård for at væve lin og uld og føde dig afkom,
- fy, fy!

SIGURD.

Hold op! Din trolddomskunst har været dig
overmægtig; den har kastet en sjælesot på dig!
(forfærdet.) Ha, se - se! Gunnars gård, - den brænder!

HJØRDIS.

Lad brænde, lad brænde! Skysalen deroppe er
bedre end Gunnars bjælkestue!

SIGURD.

Men Egil, din søn, - de fælder ham!

HJØRDIS.

Lad fældes, - så fældes min skændsel med det
samme!

SIGURD.

Og Gunnar, - de tager din husbonds liv!

HJØRDIS.

Det agter jeg ikke! Bedre husbond skal jeg
hjem inat! Ja, Sigurd, så må det være; her
i landet gror ikke lykken for mig; - den hvide gud
kommer nordover; ham vil jeg ikke stedes til møde
med; de gamle er ikke stærke, som før; - de sover,
de sidder halvt som skygger; - med dem vil vi
strides! Ud af livet, Sigurd; jeg vil sætte dig på
himlens kongestol, og selv vil jeg sidde dig næst!
(Uvejret bryder løs.) Hør, hør, der kommer vort følge!
Kan du se de sorte jagende heste; en for mig og
en for dig! (kaster buen til kinden og skyder.) Så far da den
sidste færd!

SIGURD.

Vel truffet, Hjørdis!

(han falder.)

HJØRDIS
(jublende, idet hun iler hen til ham).

Sigurd, min broder, - nu hører vi hinanden til!

SIGURD.

Nu mindre end før. Her skilles vore veje; thi
jeg er en kristnet mand.

HJØRDIS
(forfærdet).

Du -!   Ha, nej, nej!

SIGURD.

Den hvide gud er min; kong Ædhelstan har
lært mig ham at kende; - det er op til ham jeg
nu går.

HJØRDIS
(i fortvivlelse).

Og  jeg   -!    (slipper buen.)   Ve,   Ve!

SIGURD.

Tungt var mit liv fra den stund jeg tog dig
ud af mit eget hjerte og gav dig til Gunnar. Tak,
Hjørdis; - nu er jeg så let og fri.

(dør.)

HJØRDIS
(stille).

Død! Så har jeg visselig forspildt min sjæl!
(Uvejret vokser, hun udbryder vildt.) De kommer! Jeg har
galdret dem hid! Men nej, nej; - jeg følger jer
ikke; jeg vil ikke ride uden Sigurd! Det hjælper
ej; - de ser mig; de ler og vinker, de sporer sine
heste! (iler ud på fjeldkanten i baggrunden.) Der er de over
mig; - og intet ly, intet skjul!   Jo, på havets bund
kan hænde!

(hun styrter sig ud.)

(ØRNULF,  DAGNY, GUNNAR med EGIL, samt SIGURDS mænd kommer
efterhånden ind fra højre.)

ØRNULF
(vendt mod gravhaugen).

Nu kan I sove roligt; thi uhævnet ligger I ikke!

DAGNY
(kommer).

Fader, fader, - skrækken dræber mig; - al
den blodige færd - og uvejret; - hør, hør!

GUNNAR
(med EGIL på armen).

Giv fred og ly for mit barn!

ØRNULF.

Gunnar herse!

GUNNAR.

Ja Ørnulf, min gård er jo brændt og mine svende
faldne; jeg er i din vold; gør som dig tykkes!

ØRNULF.

Det står til Sigurd. Men ind under tag; det
er utrygt herude!

DAGNY.

Ja, ind, ind! (går henimod bådhuset, får øje på liget og
udstøder et skrig:) Sigurd, min husbond; - de har dræbt
ham!

(kaster sig ned ved ham.)

ØRNULF
(iler til).

Sigurd!

GUNNAR
(sætter EGIL ned).

Sigurd dræbt!

DAGNY
(ser fortvivlet på mændene, der står om den døde).

Nej, nej,  det er ikke så; - han må være ilive
endnu!   (bemærker buen.)   Ha, hvad er det!

(rejser sig.)

ØRNULF.

Datter, det er nok, som du først sagde, - Sigurd
er fældet.

GUNNAR
(som greben af en pludselig tanke).

Og Hjørdis! - Har Hjørdis været her?

DAGNY
(sagte og med fatning).

Jeg véd ikke;  men det véd jeg, at hendes bue
har været her.

GUNNAR.

Ja, jeg tænkte det nok!

DAGNY.

Ti, ti!   (for sig selv.)   Så bittert har hun da hadet
ham!

GUNNAR
(sagte).

Fældet ham  -  natten  før holmgangen;   så har
hun endda elsket mig.

(Alle farer forfærdede sammen; Åsgårdsrejden suser gennem luften.)

EGIL
(med skræk).

Fader!   Se, se!

GUNNAR.

Hvad er det?

EGIL.

Deroppe - alle de sorte heste -!

GUNNAR.

Det er skyerne,  som -

ØRNULF.

Nej, det er de dødes hjemfærd.

EGIL
(med et skrig).

Moder er med dem!

DAGNY.

Alle gode magter!

GUNNAR.

Barn, hvad siger du!

EGIL.

Der -   foran -   på   den   sorte   hest!     Fader,
fader!

(EGIL klynger sig forfærdet op til faderen; kort pause;  uvejret drager
forbi, skyerne skilles, månen skinner fredeligt ud over landskabet.)

GUNNAR
(stille og smerteligt).

Nu er Hjørdis visselig død!

ØRNULF.

Det er vel så,   Gunnar;   -  og på hende havde
jeg   mere   at   hævne  end  på  dig.     Dyrt blev mødet
for os begge;  -   -  der er min hånd,  fred og
forsoning!

GUNNAR.

Tak, Ørnulf!    Og nu tilskibs; jeg farer med til
Island!

ØRNULF.

Ja, til Island, og sent vil vor hærfærd glemmes:

Højt om heltefærd og stærke
kæmpers leg på norske strande
skal til sildigst æt fra Island
sjunges over nordens lande!

KÆRLIGHEDENS KOMEDIE.

PERSONERNE:

FRU HALM, en embedsmands enke.
SVANHILD, hendes døttre.
ANNA,      - '' -
FALK, en ung forfatter,   hendes logerende
LIND, theologisk student, - '' -
GULDSTAD, grosserer.
STYVER, kopist.
FRØKEN SKÆRE, hans forlovede.
STRÅMAND, prest fra landet.
FRU STRÅMAND, hans kone.
STUDENTER, GÆSTER, FAMILJER og FORLOVEDE PAR.
PRESTEFOLKENES OTTE PIGEBØRN.
FIRE TANTER, EN HUSJOMFRU, EN OPPASSER, TJENESTEPIGER.

(Handlingen foregår på FRU HALMS løkke ved Drammensvejen.)

FØRSTE AKT.

(Scenen forestiller en smuk have med uregelmæssige men smagfulde
anlæg; i baggrunden ses fjorden og øerne udover. Til venstre for tilskuerne
hovedbygningen med en veranda og ovenover denne et åbent kvistvindu;
til højre i forgrunden et åbent lysthus med bord og bænke. Landskabet
ligger i stærk aftenbelysning. Det er tidligt på sommeren; frugttræerne
blomstrer.)                                               

(Når teppet går  op, sidder FRU  HALM, ANNA og FRØKEN SKÆRE  på
verandaen, de to første med håndarbejde,   den sidste med en bog. I
lysthuset ses FALK, LIND, GULDSTAD og STYVER; på bordet står punschmugge
og glasse.   SVANHILD sidder alene i baggrunden ved vandet.)

FALK
(rejser sig med hævet glas og synger).

Solglad dag i hegnet have
skabtes dig til lyst og leg;
tænk ej på,  at høstens gave
tidtnok vårens løfter sveg.
Æbleblomsten, hvid og vakker,
breder over dig sit tjeld, --
lad den så langs alle bakker
drysses vejrslåt næste kveld!

KOR   AF   HERRERNE.

Lad den så langs alle bakker
o. s. v.

FALK.

Hvad vil du om frugten spørge
midt i træets blomstertid?
Hvorfor sukke, hvorfor sørge,
sløvet under slæb og slid?
Hvorfor lade fugleskræmmen
klappre dag og nat på stang!
Glade broder, fuglestemmen
ejer dog en bedre klang!

HERRERNE.

Glade broder, fuglestemmen
o. s. v.

FALK.

Hvorfor vil du spurven jage
fra din rige blomstergren!
Lad den før som sangløn tage
din forhåbning,  en for en.
Tro mig,  du ved byttet vinder,
tusker sang mod sildig frugt;
husk moralen  "Tiden rinder";
snart din friluftslund er lukt.

HERRERNE.

Husk moralen  "Tiden rinder"
o. s. v.

FALK.

Jeg vil leve, jeg vil synge,
til den dør,  den sidste hæk;
fej da trøstig alt i dynge,
kast så hele stadsen væk.
Grinden op; lad får og kviger
gramse grådigt, hver som bedst;
jeg brød blomsten; lidt det siger,
hvem der tar den døde rest!

HERRERNE.

Jeg brød blomsten; lidt det siger,
o. s. v.

(de klinker og tømmer glassene.)

FALK
(til damerne).

Se, det var visen,  som De bad mig om;   -
bær over med den; jeg er tanketom.

GULDSTAD.

Å, hvad gør det, når bare visen klinger?

FRØKEN   SKÆRE
(ser sig om).

Men Svanhild, som så ivrig var især - ?
Da Falk begyndte, fik med ét hun vinger;
nu er hun borte.

ANNA
(peger mod baggrunden).

Nej, hun sidder der.

FRU   HALM
(med et suk).

Det barn!    Gud véd, når jeg får skik på hende!

FRØKEN   SKÆRE.

Men sig, herr Falk,  mig syntes visens ende
var mindre rig på  -   sådan  -  poesi,
som ellers findes hist og her deri.

STYVER.

Ja,  og det var dog ganske visst så let,
at få lidt mer mod slutningen placeret.

FALK
(klinker med ham).

Man kliner ind, lig kit i revnet bræt,
til den blir fed nok,  spækket, marmoreret.

STYVER
(uforstyrret).

Ja, det går glat; jeg husker det så godt
ifra mig selv.

GULDSTAD.

Hvad?   Har De Musen redet?

FRØKEN   SKÆRE.

Min kæreste?   Gud ja!

STYVER.

Å, kun så småt.

FRØKEN   SKÆRE
(til damerne).

Han er romantisk af sig.

FRU   HALM.

Jo, vi véd det!

STYVER.

Nu ikke mere; det er lang tid siden.

FALK.

Fernis og romantik går af med tiden.
Men forhen altså -?

STYVER.

Ja, det var nu i
den tid, jeg var forelsket.

FALK.

Er da den forbi?
jeg trode ej din elskovsrus udsovet!

STYVER.

Nu er jeg jo officielt forlovet;
det er jo mere end forelsket, véd jeg!

FALK.

Ret så, min gamle ven, jeg holder med dig!
Du avanceret har, beståt det sværeste:
forfremmelsen fra elsker og til kæreste.

STYVER
(med et behageligt erindringssmil).

Det er dog sært!   Jeg skulde fast forsvoret
mit mindes faktiskhed i dette nu.

(vender sig til FALK.)

For syv år siden,   - vil du tro det, du?
Jeg gjorde vers i stilhed på kontoret.

FALK.

Du gjorde vers  -  ved pulten?

STYVER.

Nej, ved bordet.

GULDSTAD
(slår på sit glas).

Silentium, nu har kopisten ordet!

STYVER.

Især om aftningen, når jeg var fri,
jeg konciperte remser poesi,
så lange,  som   - ja to-tre brukne ark.
Det gik!

FALK.

Du gav din Muse blot et spark,
så traved hun  -

STYVER.

Ustemplet eller stemplet
papir, se det var hende ligegodt.

FALK.

Så poesien flommed lige flot?
Men hør, hvorledes brød du ind i templet?

STYVER.

Ved hjælp af kærlighedens brækjern,  ven!
Med andre ord,  så var det frøken Skære,
min kæreste, som hun blev senere hen,
for dengang var hun  -

FALK.

Ret og slet din kære.

STYVER
(vedblivende).

Det var en sælsom tid; min jus jeg glemte;
min pen jeg spidsed ej,  nej, jeg den stemte,
og når den i konceptpapiret rev,
det klang som melodi til hvad jeg skrev;   -
omsider expederte jeg et brev
til hende  -  hun  -

FALK.

Hvis kæreste du blev.

STYVER.

Tænk, samme dato indløb hendes svar;
andragendet bevilget,  -  sagen klar!

FALK.

Og du, du følte dig ved pulten større;
du havde bragt din elskov på det tørre!

STYVER.

Naturligvis.

FALK.

Og aldrig mer du digted?

STYVER.

Nej, jeg har aldrig siden mærket trang;
det var med ét,  som om mig åren svigted;
og når jeg prøver nu en enkelt gang
at sætte sammen blot et nytårsvers,
så kommer rim og versemål påtvers,
og,   - jeg forstår ej, hvad det stikker i,   -
men det blir jus og ikke poesi.

GULDSTAD
(klinker med ham).

Og derfor er, min sjæl, De lige god!

(til  FALK.)

De tror nu færgen over lykkens flod
er bare til, for Dem at sætte over;
men se Dem for, ifald De farten vover.
Hvad Deres vise angår, véd jeg ej
om den poetisk er i alle ender;
men hvordan end De visen snor og vender,
den har en slet moral,  det siger jeg.
Hvad skal man kalde slig økonomi:
at lade alskens fugle æde karten
før den får tid til moden frugt at bli;
at lade kør og får få græsse fri
herinde sådan udpå sommerparten?
Jo, her blev vakkert næste vår, fru Halm!

FALK
(rejser sig).

Å, næste, næste!    Tanken er mig kvalm,
som i det slappe ord  "det næste" ligger,
det gør hver glædens rigmand til en tigger!
Hvis jeg som sprogets sultan måtte råde
en time kun, det silkesnoren fik,
og skulde ud af verden uden nåde,
som b og g af Knudsens grammatik.

STYVER.

Hvad har du da imod det håbets ord?

FALK.

At det formørker os Guds fagre jord.
"Vor næste kærlighed",  "vor næste viv",
"vort næste måltid"  og  "vort næste liv",   -
se, den forsynlighed, som heri ligger,
den er det, som gør glædens søn til tigger.
Sålangt du ser, forstygger den vor tid,
den dræber nydelsen af øjeblikket;
du har ej ro, før du får båden vrikket
imod den "næste"  strand med slæb og slid;
men er du fremme,   -  mon du da tør hvile?
Nej, du må atter mod et "næste"  ile.
Og sådan går det -  fortvæk  -  udaf livet,  -
Gud véd, om bag et stoppested er givet.

FRU   HALM.

Men fy, herr Falk, hvor kan De tale så!

ANNA
(tankefuld).

O, det han siger, kan jeg godt forstå;
der må dog noget sandt på bunden være.

FRØKEN   SKÆRE
(bekymret).

Sligt må min kæreste ej høre på,
han er excentrisk nok.  -  Å hør, min kære;
kom hid et øjeblik!

STYVER
(beskæftiget med at rense sin pibespids).

Jeg kommer snart.

GULDSTAD
(til FALK).

Ja, ét er mig dog idetmindste klart:
at De bør holde noget mer i ære
forsynligheden;  tænk Dem blot, ifald
De skrev et digt idag og satte al
den dyre restbeholdning ind deri,
som De på lager har af poesi,
og fandt, De intet havde mer tilbedste,
når De imorgen digtede det næste;   -
da fik kritiken Dem nok i kalotten.

FALK.

Jeg tvivler på,  den mærked bankerotten;
da slentred arm i arm kritik og jeg
gemytligt frem jo på den samme vej.

(afbrydende og med overgang.)

Men sig mig, Lind, hvad går der dog af dig?
Du sidder her den hele tid så sturen;
studerer du måske arkitekturen?

LIND
(tar sig sammen).

Jeg?   Hvorfor falder du på det?

FALK.

Jo visst;
du har ej øjet fra altanen hist.
Er det verandastilens brede buer,
som du med slig dybsindighed beskuer?
Hvad heller dørens kunstigt skårne hængsler,
og vindueslugerne med ditto stængsler?
For noget er det, som din tanke fængsler.

LIND
(med et strålende udtryk).

Nej, du tar fejl; jeg sidder her og lever.
Berust i nuet intet mer jeg kræver.
Jeg har en følelse, som om jeg stod
med verdens rigdom drysset for min fod!
Tak for din sang om glædens liv i våren;
den var som af mit eget indre skåren!

(hæver sit glas og vexler et blik med ANNA,  umærkeligt for de øvrige.)

En skål for blomsten, der den dufter smukt,
foruden tanke på at vorde frugt!

(drikker tilbunds.)

FALK
(ser på ham, overrasket og greben, men tvinger sig under en let tone).

Vil mine damer høre; det var nyt!
Her har jeg letvindt gjort en proselyt.
Igår han gik med salmebog i lommen,
idag han kækt trakterer digtertrommen.  -
Man påstår vel, at vi poeter fødes;
men stundom kan en prosaist dog gødes
så ubarmhjertigt,  som en strasburgsk gås,
med rimet sludder og med metrisk vås,
så alt hans indre, lever, sjæl og kras,
når ud det krænges, findes ganske fuldt
af lyrisk ister og rethorisk smult.

(til LIND.)

Men tak forresten for din gode mening;
herefter slår vi harpen i forening.

FRØKEN   SKÆRE.

Ja De, herr Falk, De er vel flittig nu?
I landlig ro,   -  her mellem blomstergrene,
hvor De kan færdes for Dem selv alene - -

FRU   HALM
(smilende).

Nej, han er doven,  så det er en gru.

FRØKEN   SKÆRE.

Jeg havde tænkt, De, som fru Halms logerende,
var bleven rigtig stærkt poetiserende.

(peger ud til højre.)

Det lille havehus, bag løvet gemt,
det ligger for en digter så bekvemt;
der synes mig, De måtte blive stemt - -

FALK
(går over mod verandaen og læner sig med armene på rækværket).

Dæk mine øjnes spejl med blindheds skimmel,
så skal jeg digte om den lyse himmel.
Skaf mig, om blot en månedstid på borg,
en kval, en knusende,  en kæmpesorg,
så skal jeg synge livets jubel ud.
Og helst,  min frøken,  skaf mig blot en brud,
som er mig alt, mit lys, min sol, min Gud.
Jeg har om den ting supplicert Vorherre,
men han har hidtil vist sig døv, desværre.

FRØKEN   SKÆRE.

Fy,  det er jo frivolt!

FRU   HALM.

Ja hæsligt sagt!

FALK.

Å, De må ikke tro det var min agt
at gå med hende under arm på "Kurland";
nej, midt i lykkens vilde jubeljagt
hun måtte gå til evighedens urland.
Jeg trænger til lidt åndig gymnastik,
som jeg på den vis måske grundigst fik.

SVANHILD
(har  under det foregående nærmet sig; hun  står nu tæt ved FALK og
siger med et bestemt men lunefuldt udtryk).

Godt, jeg skal be' for Dem om slig en skæbne;
men når den kommer,  - bær den som en mand.

FALK
(har vendt sig overrasket).

Å, frøken Svanhild!  -  Jo, jeg skal mig væbne.
Men tror De også, at jeg stole kan
på Deres bøn, som noget rigtigt virkende?
Med himlen, ser De, må man omgås lirkende.
Jeg véd jo nok, De vilje har for to
til mig at skille ved min sjælero;
men om De også har behørig tro,
se, det er sagen.

SVANHILD
(mellem spøg og alvor).

Vent til sorgen kommer
og gulner livets lyse, grønne sommer,   -
vent til den nager vågen og i drømme,
så kan om styrken af min tro De dømme.

(hun går over til damerne.)

FRU   HALM
(dæmpet).

Men vil I to da aldrig holde fred?
Nu har du gjort herr Falk for alvor vred.

(vedbliver  at tale sagte og formanende.    FRØKEN SKÆRE blander sig i
samtalen.    SVANHILD står kold og taus.)

FALK
(går efter en kort, tankefuld stilhed over til lysthuset og siger hen for sig):

Der lyste visshed ud af hendes blikke.
Mon jeg skal tro, som hun det tror så trygt,
at himlen vil -

GULDSTAD.

Å nej-Gud vil den ikke!
Den var da, med respekt, og brav forrykt,
om den effektuerte slige ordres.
Nej, ser De, gode hode,  -  hvad der fordres,
det er motion for arme, ben og krop.
Lig ikke her og glo i løvet op
den lange dag; hug ved om ikke andet.
Det måtte også være rent forbandet,
om ikke inden fjorten dage De
for Deres gale nykker da var fri.

FALK.

Jeg står som æslet, snørt i valgets bånd;
til venstre har jeg kød, til højre ånd;
hvad var vel visest her at vælge først.

GULDSTAD
(idet han skænker i glassene).

Først et glas punsch,  det slukker harm og tørst.

FRU   HALM
(ser på sit uhr).

Men den er otte snart; nu tror jeg næsten
det er på tiden vi kan vente presten.

(rejser sig og rydder op på altanen.)

FALK.

Hvad?   Skal her komme prester?

FRØKEN   SKÆRE.

Gud, ja visst!

FRU   HALM.

Det var jo det, som jeg fortalte sidst  -

ANNA.

Nej moer, herr Falk var ikke da tilstede.

FRU   HALM.

Nå, det er sandt.   Men bliv dog ej så trist;
tro mig, af det besøg De høster glæde.

FALK.

Men sig, hvem er han da, den glædens såmand?

FRU   HALM.

Å Herregud, det er jo presten Stråmand.

FALK.

Ja så.   Jeg tror, at jeg har hørt hans navn,
og læst, at han skal ind og gøre gavn,
som storthingsmand, på politikens marker.

STYVER.

Ja, han er taler.

GULDSTAD.

Skade blot, han harker.

FRØKEN   SKÆRE.

Nu kommer han med frue  -

FRU   HALM.

Og med arvinger  -

FALK.

At more dem iforvejen lidt, de hulde,   -
for siden får han begge hænder fulde
med  svenske  spørgsmål  og med statsrådsgarvinger;
jo, jeg forstår.

FRU   HALM.

Det er en mand, herr Falk!

GULDSTAD.

Ja, i sin ungdom var han nu en skalk.

FRØKEN   SKÆRE
(fornærmet).

Nå så, herr Guldstad!    Alt fra jeg var liden
har jeg hørt tale dog med stor respekt,   -
og det af folk, hvis ord har megen vægt,   -
om presten Stråmand og hans livs roman.

GULDSTAD
(leende).

Roman?

FRØKEN   SKÆRE.

Roman.   Jeg kalder sligt romantisk,
som ej af hverdagsfolk vurderes kan.

FALK.

De spænder min nysgærrighed gigantisk.

FRØKEN   SKÆRE
(vedblivende).

Men Gudbevars,  der gives altid visse,
som af det rørende sig lader hidse
til railleri!    Det er jo velbekendt,
at her var en,  som bare var student,
der var så fræk,  så ryggesløs,  så ussel,
at kritisere selve  "William Russell".

FALK.

Men sig, er oplandspresten da et digt,
et kristent drama eller noget sligt?

FRØKEN   SKÆRE
(rørt til stille tårer).

Nej Falk,   -   et menneske, på hjerte rigt.
Men når en så at sige livløs ting
kan forårsage slige ondskabssting
og vække fæle lidenskabers mængde
af slig en dybde  -

FALK
(deltagende).

Og af slig en længde  -

FRØKEN   SKÆRE.

Så vil, med Deres skarpe blik, De snart
begribe at  -

FALK.

Ja, det er ganske klart.
Men hvad der hidtil er mig mindre tydeligt,
det er romanens indhold og dens art.
Jeg kan nok ane, det er noget nydeligt;
men hvis det lod sig sige i en fart  -

STYVER.

Jeg skal af sagens fakta extrahere
det vigtigste.

FRØKEN   SKÆRE.

Nej, jeg erindrer mere;
jeg kan fortælle  -

FRU   HALM.

Det kan også jeg!

FRØKEN   SKÆRE.

Å nej, fru Halm, nu er jeg alt på vej.
Ser De, herr Falk,  -  han gjaldt, som kandidat,
for et af hovedstadens bedste hoder,
forstod sig på kritik og nye moder -

FRU   HALM.

Og spillede komedie privat.

FRØKEN   SKÆRE.

Ja bi nu lidt!   Han musicerte, malte,  -

FRU   HALM.

Og husk, hvor pent historier han fortalte.

FRØKEN   SKÆRE.

Ja giv dog tid; jeg kan det på en prik.
Han skrev og komponerte selv musik
til noget,  som en  -  forelægger fik;
det kaldtes  "Syv sonetter til min Maren".
Å Gud, hvor sødt han sang dem til guitaren!

FRU   HALM.

Ja, det er visst, at han var genial!

GULDSTAD
(dæmpet).

Hm, somme mente nu, at han var gal.

FALK.

En gammel praktikus,  som ikke henter
sin visdom blot af mugne pergamenter,
har sagt, at kærligheden gør Petrarker
så let, som fæ og ladhed patriarker.
Men hvem var Maren?

FRØKEN   SKÆRE.

Maren?   Det var hende,
hans elskede, som snart De lærer kende.
Hun var en datter af et kompagni  -

GULDSTAD.

Et trælasthus.

FRØKEN   SKÆRE
(kort).

Ja, det må Herren vide.

GULDSTAD.

For det var hollandsk last de gjorde i.

FRØKEN   SKÆRE.

Sligt hører til den trivielle side.

FALK.

Et kompagni?

FRØKEN   SKÆRE
(vedblivende).

Som ejed store grunker.
De kan vel tænke, hvor der kur blev gjort;
der meldtes friere af første sort.   -

FRU   HALM.

Og mellem dem sågar en kammerjunker.

FRØKEN   SKÆRE.

Men Maren værged kækt om kvindens ret.
Hun havde Stråmand mødt i  "Dramatiken":
at  se og elske ham,  det var nu  ét   -

FALK.

Og bejlerskaren måtte stå i stikken?

FRU   HALM.

Ja vil De tænke Dem den romantiken!

FRØKEN   SKÆRE.

Og læg så til en gammel grusom far,
som bare gik omkring og skilte hjerter;
jeg tror der også en formynder var,
for endnu mer at øge deres smerter.
Men hun blev ham og han blev hende tro;
de drømte sammen om et stråtækt bo,
et snehvidt får,  som kunde nære to  -

FRU   HALM.

Ja i det højeste en liden ko,   -

FRØKEN   SKÆRE.

Kort sagt, som de for mig så tidt erklærte,
en bæk,  en hytte og hinandens hjerte.

FALK.

Ak ja!   Og så - ?

FRØKEN   SKÆRE.

Så brød hun med sin slægt.

FALK.

Hun brød  - ?

FRU   HALM.

Hun brød med den.

FALK.

Se,  det var kækt.

FRØKEN   SKÆRE.

Og flytted til sin stråmand op på kvisten.

FALK.

Hun flytted op!   Foruden  -  sådan  -  vielse?

FRØKEN   SKÆRE.

Å fy!

FRU   HALM.

Fy skam!   Min salig mand på listen
står blandt forloverne  -!

STYVER
(til frøkenen).

Ja, din fortielse
af faktum er det,  som forvolder tvisten.
I referater har det megen vægt
at ordne kronologisk og korrekt.
Men jeg kan aldrig faa det i mit hode,
hvor de kom af det  -

FALK
(fortsættende).

-  thi  man tør formode,
at får og ko  ej med på kvisten  bode.

FRØKEN   SKÆRE
(til STYVER).

Å,  du skal vel betænke ét, min gode:
Man trænger ej,  hvor kærligheden troner;
to  ømme hjerter klarer sig med lidt.

(til   FALK.)

Han elsked hende til guitarens toner,
og hun gav på klaver informationer   -

FRU   HALM.

og så, forstår sig, tog de på kredit  -

GULDSTAD.

Et år,  til handelshuset gik fallit.

FRU   HALM.

Men så fik Stråmand kald et steds der nordpå.

FRØKEN   SKÆRE.

Og i et brev, jeg siden så, han  svor på,
han leved blot for pligten og for hende.

FALK
(supplerende).

Og dermed var hans livs roman tilende.

FRU   HALM
(rejser sig).

Ja nu jeg tror vi går i haven ned;
vi må jo  se,  om vi dem har ivente.

FRØKEN   SKÆRE
(idet hun tar mantillen på).

Det er alt svalt.

FRU   HALM.

Ja, Svanhild, vil du hente
mit uldne shavl.

LIND
(til ANNA, ubemærket af de øvrige).

Gå forud!

FRU   HALM.

Kom så med!

(SVANHILD går ind i huset; de andre, undtagen FALK, går mod baggrunden
og ud til venstre.   LIND, der har fulgt med, standser og kommer tilbage.)

LIND.

Min ven!

FALK.

Iligemåde!

LIND.

Hånden hid!
Jeg er så glad; - jeg  tror mit bryst må sprænges,
ifald jeg ikke får fortalt  -

FALK.

Giv tid;
du skal forhøres først,  så dømmes, hænges.


Hvad er nu det for adfærd?   Lægge skjul
for mig, din ven, på skatten, du har fundet;  -
for tilstå kun, formodningen er grundet:
Du trukket har et lod i lykkens hjul!

LIND.

Ja, jeg har fanget lykkens fagre fugl!

FALK.

Så?   Levende,   -  og ej i snaren kvalt?

LIND.

Vent bare lidt; nu er det snart fortalt.
Jeg er forlovet!   Tænk  - !

FALK
(hurtigt).

Forlovet!

LIND.

Ja!
idag,   -   Gud véd, hvor jeg tog modet fra!
Jeg sagde,  -  å, sligt lar sig ikke sige;
men tænk dig,   -  hun,  den unge,  smukke pige,
blev ganske blussende,   -  slet ikke vred!
Nej, kan du skønne, Falk, hvad jeg har vovet!
Hun hørte på mig,   -   og jeg tror hun græd;
det er jo gode tegn?

FALK.

Ja visst; bliv ved.

LIND.

Og, ikke sandt,   -  da er vi jo forlovet?

FALK.

Jeg må formode det; men for at være
aldeles tryg,  så rådspørg frøken Skære.

LIND.

O nej, jeg véd, jeg føler det så trygt!
Jeg er så klar,  så sikker,  uden frygt.

(strålende og hemmelighedsfuldt.)

Hør, jeg fik lov at holde hendes hånd,
da hun tog kaffetøjet bort fra bordet!

FALK
(løfter sit glas og tømmer det).

Nå, vårens blomster da i eders bånd!

LIND
(ligeså).

Og det skal være højt og helligt svoret,
at jeg vil elske hende til min død,
så varmt som nu:  - ja, for hun er så sød!

FALK.

Forlovet!   Derfor var det da,  du slang
på hylden både loven og profeterne.

LIND
(leende).

Og du, som trode, at det var din sang  - !

FALK.

Min ven,  så stærk en tro har tidt poeterne.

LIND
(alvorligt).

Tro ellers ikke, Falk, at theologen
er fra min lykkes time dreven ud.
Der er den forskel kun,  at ikke bogen
forslår som jakobsstige til min Gud.
Nu må jeg ud og søge ham i livet;
jeg føler mig i hjertet mere god,
jeg elsker strået, krybet for min fod;
det er jo også del i lykken givet.

FALK.

Men sig mig nu  -

LIND.

Nu har jeg sagt det hele,   -
min rige gåde, som vi tre vil dele.

FALK.

Ja, men jeg mener, har du tænkt lidt fremad?

LIND.

Jeg tænkt?   Tænkt fremad?   Nej, fra denne stund
jeg lever i det vårlige sekund.
Jeg vender øjet mod min lykke hjemad;
der holder skæbnens tømmer jeg og hun.
Ej du,  ej Guldstad,  - ja, ej selv fru Halm
tør sige til min friske livsblomst:   "Falm!"
Thi jeg har vilje, hun har varme øjne,
og derfor må den,  skal den opad højne!

FALK.

Ret så,  min broder,  dig har lykken brug for!

LIND.

Mit livsmod brænder lig en vilter sang;
jeg kender mig så stærk; lå der et slug for
min fod,  -  hvor gabende,  - jeg over sprang!

FALK.

Det sige vil i simpelt prosasprog:
Din kærlighed har gjort dig til et rensdyr.

LIND.

Nå,   -  farer jeg med renens vilde tog,
jeg véd, til hvem min længselsfugl imens flyr!

FALK.

Så får den alt imorgen til at flyve;
du følger med kvartetten jo tilfjelds.
Jeg lover for, du trænger ingen pels -

LIND.

Kvartetten!    Pyt,   -  lad den alene klyve!
For mig er højfjeldsluft i dalens bund;
her har jeg blomsterne og fjordens vidder,
her har jeg løvsalsang og fuglekvidder,
og lykkens huldre,  - ja for her er hun!

FALK.

Ak, lykkens huldre her i Akersdalen
er sjelden,  som en elg; hold fast i halen.

(med et blik mod huset.)

Hyss,   -   Svanhild  -

LIND
(trykker hans hånd).

Godt; jeg går,   -  lad ingen kende,
hvad der er mellem dig og mig og hende.
Tak for du tog min hemlighed!   Begrav den
i hjertet,   -   dybt og varmt,  som jeg dig gav den.

(Han går ud i baggrunden til de andre.)

(FALK ser et øjeblik efter ham og går et par gange op og ned i haven,
under synlig bestræbelse for at bekæmpe det oprør, han er i. Lidt efter
kommer SVANHILD ud fra huset med et tørklæde på armen og vil gå
mod baggrunden. FALK nærmer sig lidt og betragter hende ufravendt;
SVANHILD standser.)

SVANHILD
(efter et kort ophold).

De ser så visst på mig  -?

FALK
(halvt for sig selv).

Ja der er trækket;
i øjets sjø det skygger over bunden,
det leger skjul med spottens alf om munden,
det er der.

SVANHILD.

Hvad?   De gør mig halvt forskrækket.

FALK.

De heder Svanhild?

SVANHILD.

Ja, det véd De vel.

FALK.

Men véd De, frøken, at det navn er latterligt?
Gør mig til vilje; kast det bort ikveld!

SVANHILD.

Fy,  -  det var egenmægtigt, lidet datterligt  -

FALK
(ler).

Hm,  "Svanhild"   -   "Svanhild" -- --

(pludselig alvorlig.)

Hvorfor fik De sligt
memento mori alt fra De var liden?

SVANHILD.

Er det da stygt?

FALK.

Nej, dejligt som et digt,
men altfor stort og stærkt og strængt for tiden.
Hvor kan en nutidsfrøken fylde ud
den tanke, navnet "Svanhild"  i sig fatter?
Nej, kast det bort, som et forældet skrud.

SVANHILD.

De tænker nok på sagakongens datter  -

FALK.

Som skyldfri knustes under hestens hov.

SVANHILD.

Men sligt er jo forbudt i vor tids lov.
Nej, højt i sadlen!   I min stille tanke
jeg drømte tidt mig båren på dens ryg,
jog ud i verden vidt, jog kæk og tryg,
mens vinden slog som frihedsflag dens manke!

FALK.

Ja det er gammelt.    I den  "stille tanke",
der ændser ingen af os grind og skranke,
der ræddes ingen for at bruge sporen;   -
i gerning holder vi os smukt til jorden;
thi livet er igrunden hvermand kært,
og der er ingen,  som et dødsspring vover.

SVANHILD
(livligt).

Jo, peg på målet, og jeg sætter over!
Men da må målet være springet værd.
Et Kalifornien bag ørkensandet,   -
hvis ikke,  blir man,  hvor man er, i landet.

FALK
(spottende).

Nå, jeg forstår Dem; det er tidens fejl.

SVANHILD
(varm).

Ja netop tidens!   Hvorfor sætte sejl,
når ingen luftning stryger over fjorden?

FALK
(ironisk).

Ja hvorfor slide pidsken eller sporen,
når ingen gylden indsats står som skænk
til den,  der river sig fra bord og bænk
og jager fremad, båren højt i sadlen?
Slig færd for færdens skyld tilhører adlen,
og adelsfærd i vor tid kaldes tant;
så var nok meningen?

SVANHILD.

Ja, ganske sandt,
se pæretræet, som ved gærdet står,   -
hvor det er goldt og blomsterløst iår.
Ifjor De skulde set, hvor det stod kækt
med kronen krøget under frugtens vægt.

FALK
(noget uviss).

Det vil jeg tro; men hvad er deraf læren?

SVANHILD
(med finhed).

Å, iblandt andet, at det fast er frækt,
når vor tids Zacharias kræver pæren.
Har træet overblomstret sig ifjor,
så må iår ej fordres samme flor.

FALK.

Jeg vidste nok, De fandt det rette spor igen
i romantiken  -  bagud i historien.

SVANHILD.

Ja -  vor tids dyd er af en anden slags.
Hvem ruster sig for sandhed nutildags?
Hvem er personens indsats vel tillags?
Hvor findes helten?

FALK
(ser skarpt på hende).

Og hvor er valkyrien?

SVANHILD
(ryster på hovedet).

Valkyrien bruges ej i dette land!
Da troen truedes ifjor i Syrien,
gik De da did som korsets svorne mand?
Nej, på papiret var De varm som taler,   -
og sendte  "kirketidenden"  en daler.

(Pause.   FALK synes at ville svare, men holder inde og går opover haven.)

SVANHILD
(betragter ham en stund, nærmer sig og spørger blidt).

Falk,  er De vred?

FALK.

Nej visst; jeg går og sturer, -
se,  det er alt.

SVANHILD
(med tankefuld deltagelse).

De er som to naturer,   -
to uforligte - -

FALK.

Ja,  det véd jeg vel.

SVANHILD
(heftigt).

Men grunden!

FALK
(med udbrud).

Grunden?   Jo, fordi jeg hader
at gå omkring med frækt udringet sjæl,
lig godtfolks kærlighed i alle gader,   -
at gå omkring med blottet hjertevarme,
som unge kvinder går med nøgne arme!
De var den eneste,   -  De,  Svanhild,  De  -
så tænkte jeg,   -  nå,  den ting er forbi  -

(vender sig efter hende, idet hun går over mod lysthuset og ser ud.)

De lytter - ?

SVANHILD.

Til en anden røst,  som taler,
hys!   Hører De! hver kveld,  når solen daler,
da kommer flyvende en liden fugl,  -
se der,   -   der kom den frem af løvets skjul  -
véd De,  hvad fuldt og fast jeg tror?   Hver den,
som her på jord blev nægtet sangens gave,
hun fik af Gud en liden fugl til ven  -
for én kun skabt og for den enes have.

FALK
(tager en sten op fra jorden).

Da gælder det, at fugl og ejer mødes,
skal ej dens sang i fremmed have ødes.

SVANHILD.

Ja det er sandt; men jeg har fundet min.
Jeg fik ej ordets magt,  ej sangerstemme;
men kviddrer fuglen i sit grønne gemme,
det er som digte daled i mit sind - -
nu ja  -  de dvæler ej  -  de flyver bort -

(FALK kaster stenen med heftighed; SVANHILD udstøder et skrig.)

o Gud, der slog De den!   Hvad har De gjort!

(iler ud til højre og kommer snart ind igen.)

O det var syndigt, syndigt!

FALK
(i lidenskabeligt oprør).

Nej  -  kun øje
for øje, Svanhild,  -  ikkun tand for tand!
Nu får De ingen hilsen fra det høje,
og ingen gave mer fra sangens land.
Se, det er hævnen over Deres værk!

SVANHILD.

Mit værk?

FALK.

Ja Deres!   Indtil denne time
slog i mit bryst en sangfugl kæk og stærk.
Se  -  nu kan klokken over begge kime,   -
De har den dræbt!

SVANHILD.

Har jeg?

FALK.

Ja, da De slog
min unge, glade sejrstro til jorden  -

(foragteligt.)

da De forloved Dem!

SVANHILD.

Men sig mig dog!

FALK.

Å ja, den ting er sagtens i sin orden;
han tar examen, får sig strax en stilling,   -
han går jo til Amerika som prest -

SVANHILD
(i samme tone).

Og arver nok en ganske vakker skilling;   -
ja, for det er vel Lind De mener?

FALK.

Bedst
må De vel vide  -

SVANHILD
(med dæmpet smil).

Ja, som brudens søster
bør jeg jo  -

FALK.

Gud!   Det er ej Dem - -!

SVANHILD.

Som høster
hin lykkens overflod?   Ak nej  desværre!

FALK
(med næsten barnlig glæde).

Det er ej Dem!   O, priset være Gud!
O, han er god og kærlig dog, Vorherre!

Jeg får ej se Dem som en andens brud;  -
det var kun smertens lys han vilde tænde - -

(vil gribe hendes hånd.)

O hør mig, Svanhild  - hør mig -

SVANHILD
(peger raskt mod baggrunden).

Se derhenne!

(hun går henimod huset.   Fra baggrunden kommer i det samme FRU HALM,
ANNA, FRØKEN SKÆRE, GULDSTAD, STYVER og LIND.    Under det foregående
optrin er solen gået ned; landskabet ligger i tusmørke.)

FRU   HALM
(til SVANHILD).

Nu har vi prestens lige på minuttet.
Hvor blev du af?

FRØKEN   SKÆRE
(efter et blik på FALK).

Du synes så betuttet.

SVANHILD.

Lidt ondt i hodet; det går over snart.

FRU   HALM.

Og endda går du her med håret bart?
Hold theen færdig; ryd så op i stuen;
pent må her være, for jeg kender fruen.

(SVANHILD går ind i huset.)

STYVER
(til FALK).

Véd du besked om prestens politik?

FALK.

Jeg tror ej han for dyrtidstillæg stemmer.

STYVER.

Men dersom nu et lidet vink han fik
om versene,  som jeg i pulten gemmer?

FALK.

Det muligt hjalp.

STYVER.

Ja gid,   -  for, tro du mig,
det kniber for os nu, vi bo skal sætte.
De elskovssorger,  de er ikke lette.

FALK.

Tilpas; hvad vilde du på den gallej!

STYVER.

Er elskov en gallej?

FALK.

Nej ægteskabet,
med lænker, trælleliv og frihedstabet.

STYVER
(da han ser, at FRØKEN SKÆRE nærmer sig).

Du kender ej  den kapital,  som bor
i kvindens tanker og i kvindens ord.

FRØKEN   SKÆRE
(sagte).

Tror du grossereren vil endossere?

STYVER
(gnaven).

Jeg véd ej visst endnu; jeg skal probere.

(de fjerner sig i samtale.)

LIND
(dæmpet til FALK, idet han nærmer sig med ANNA).

Jeg kan ej  dy mig længer; i en fart
jeg forestille må  -

FALK.

Du burde tie,
og ingen uvedkommende indvie
i det, som eders er -

LIND.

Nå, det var rart;  -
for dig, min medlogerende i huset,
jeg skulde holdt min unge lykke skjult!
Nej, nu, mit hode har fåt håret gult,   -

FALK.

Nu vil du gøre dig dit hode kruset?
Ja, kære bedste ven, hvis det er meningen,
så skynd dig blot og deklarer foreningen!

LIND.

Det har jeg også tænkt af flere grunde,
og deriblandt er en især af vægt;
sæt for exempel, at her  findes kunde
en kurtisør, som lusked om fordækt;
sæt at hans hensigt trådte frem påtageligt,
som frieri; det var dog ubehageligt.

FALK.

Ja, det er sandt; jeg havde ganske glemt,
du var til noget højere bestemt.
Som elskovs friprest står du midlertidigt;
sent eller tidligt skal der avanceres;
men det er selv mod skik og vedtægt stridigt,
om allerede nu du ordineres.

LIND.

Ja dersom ej grossereren  -

FALK.

Hvad han?

ANNA
(undselig).

Å,  det er noget, Lind kun ind sig bilder.

LIND.

Sig ikke det;  det aner mig han skiller
mig ved min lykke, når og hvor han kan.
Den fyr er jo en daglig gæst herude,
er rig og ugift, fører jer omkring;
kort sagt, min elskte,  der er tusind ting,
som ej kan andet os end ondt bebude.

ANNA
(med et suk).

O det var synd; her var så godt idag.

FALK
(deltagende til LIND).

Ja slip ej lykken for en rodløs grille;
vent i det længste før du toner flag.

ANNA.

Gud!   Frøken Skære ser på os; ti stille!

(hun og LIND fjerner sig til forskellige kanter.)

FALK
(ser efter LIND).

Der går han til sin ungdoms nederlag.

GULDSTAD
(som imidlertid har stået ved trappen i samtale med FRU HALM og
FRØKEN SKÆRE, nærmer sig og slår ham på skuldren).

Nå,  står man her og grunder på et digt?

FALK.

Nej, på et drama.

GULDSTAD.

Det var da som fanden;   -
jeg trode ej, De gav Dem af med sligt.

FALK.

Nej dette her er også af en anden,
en ven af mig, ja af os beggeto;  -
en fejende forfatter kan De tro.
Tænk Dem, fra middagstider og til kveld
han digtet har en hel idyl tilende.

GULDSTAD
(polidsk).

Og slutningen er god!

FALK.

De véd da vel
at teppet falder først -  med ham og hende.
Men det er blot en del af trilogien;
bagefter kommer nok forfattersvien,
når nummer to, forlovelsens komedie,
skal digtes gennem lange akter fem,
og stoffets tråd skal spindes ud af dem
til ægteskabets drama, som det tredje.

GULDSTAD
(smilende).

Man skulde tro forfatterlyst var smitsom.

FALK.

Så?   Hvorfor det?

GULDSTAD.

Jeg mener forsåvidtsom
jeg også går og grunder på en digtning,   -

(hemmelighedsfuldt.)

en faktisk en,   -  foruden alskens svigtning.

FALK.

Og hvem er helten, om man spørge tør?

GULDSTAD.

Det siger jeg imorgen, ikke før.

FALK.

Det er Dem selv!

GULDSTAD.

Tror De, som slig, mig duelig?

FALK.

En bedre helt var sikkert ikke mulig.
Men nu heltinden?    Hun skal sikkert hentes
fra landets friluft, ej fra byens kvalm?

GULDSTAD
(truer med fingeren).

Hys,  -  det er knuden og med den må ventes!  -

(slår over i en anden tone.)

Sig mig, hvad synes De om frøken Halm?

FALK.

Å, hende kender De visst meget bedre;
min dom kan hverken skæmme eller hædre.   -

(smilende.)

Men vogt Dem bare, at det ej går galt
med dette  "digt", hvorom De har fortalt.
Sæt at jeg kunde Deres tillid svige
og omkalfatre udfald og intrige.

GULDSTAD
(godmodigt).

Nå ja, så vilde jeg mit Amen sige.

FALK.

Det er et ord?

GULDSTAD.

De er jo mand af faget;
det var jo dumt, om Deres hjælp blev vraget
af en, der regnes må til fuskerlaget.

(går op mod baggrunden.)

FALK
(i forbigående til LIND).

Du havde ret; grossereren går om
med morderplaner mod din unge lykke.

(fjerner sig.)

LIND
(dæmpet til ANNA),

Der kan du se,  at ej min frygt var tom;
vi må på timen ud med sproget rykke.

(de nærmer sig FRU HALM, der tilligemed FRØKEN SKÆRE står ved huset.)

GULDSTAD
(i samtale med STYVER).

Et dejligt vejr ikveld.


STYVER.

Å ja samen,
når man er oplagt -

GULDSTAD
(spøgende).

Er der galt påfærde
med Deres kærlighed?

STYVER.

Ej just med den  -

FALK
(der er kommen til).

Men med forlovelsen?

STYVER.

Det kunde være.

FALK.

Hurra;  du er da ikke blank og bar
for poesiens småmynt, kan jeg høre!

STYVER
(stødt).

Jeg skønner ej, hvad poesien har
med mig og min forlovelse at gøre.

FALK.

Du skal ej skønne det; hvis elskov grunder
sit eget væsen ud,  da går den under.

GULDSTAD
(til STYVER).

Men er det noget, som kan rettes på,
så ud med det.

STYVER.

Ja, jeg har hele dagen
funderet på at foredrage sagen,
men kan ej frem til konklusjonen nå.

FALK.

Jeg hjælper dig og skal mig fatte kort:
Alt fra du op til kæreste var rykket,
så har du følt dig,  så at sige, trykket  -

STYVER.

Ja det til sine tider endog hårdt.

FALK
(vedblivende).

Har følt dig svært betynget af forpligtelser,
som du gav fanden, hvis det blot gik an;
se det er tingen.

STYVER.

Hvad er det for sigtelser!
Jeg har fornyet som en punktlig mand;

(henvendt til GULDSTAD.)

men mere kommer til i næste måned;
når man sig gifter, får man jo en kone -

FALK
(glad).

Nu er påny din ungdomshimmel blånet,
det var en genklang af din sangtids tone!
Så skal det være; jeg forstod det straks;
du trængte blot til vinger og en saks!

STYVER.

En saks?

FALK.

Ja, viljesaksen, for at klippe
hvert bånd itu, så bort du kunde slippe,
og flyve ud -

STYVER
(i vrede).

Nej, nu blir du for grov!
At sigte mig for brud på statens lov!
Jeg skulde tænke på at absentere mig?
Sligt er jo attentat på at blamere mig,  -
verbalinjurier!

FALK.

Men er du gal!
Hvad er din mening da?   Så tal dog  -  tal!

GULDSTAD
(leende til STYVER).

Ja, selv De kommer til at klare tanken!
hvad handles om?

STYVER
(griber sig sammen).

Et lån i sparebanken.

FALK.

Et lån!

STYVER
(hurtigt til GULDSTAD).

Ja egentlig en endossent
for hundred daler eller så omtrent.

FRØKEN   SKÆRE
(der imidlertid har stået hos FRU HALM, LIND og ANNA).

Å nej, jeg gratulerer!   Gud, hvor dejligt!

GULDSTAD.

Hvad er der nu!
(går hen til damerne.)

Det var da ubelejligt.

FALK
(slår overgivent armen om hans nakke).

Hurra; trompetens lyd forkynder sødt,
at dig en broder er i Amor født!

(drager ham med sig til de andre.)

FRØKEN   SKÆRE
(overvældet til herrerne).

Tænk, Lind og Anna, - tænk Dem, han har fåt hende!
Nu er de kærester!

FRU   HALM
(med rørelsens tårer, medens parret ønskes tillykke).

Det er den ottende,
som går forsørget ud fra dette hus;   -

(rettet mod FALK.)

syv søsterdøttre, - alle med logerende - -

(angribes for stærkt og holder tørklædet for øjnene.)

FRØKEN   SKÆRE
(til ANNA).

Nå, her vil komme nok af gratulerende!

(kæler for hende og er bevæget.)

LIND
(griber FALKS hænder).

Min ven, jeg går som i en salig rus!

FALK.

Hys;   -  som forlovet mand du medlem er
af salighedens mådeholdsforening;
lyd laugets love;  -  ingen orgier her!

(vender sig til GULDSTAD med et anstrøg af ondskabsfuld deltagelse.)

Nå, herr grosserer!

GULDSTAD
(fornøjet).

Efter min formening
spår dette lykke for dem beggeto.

FALK
(ser studsende på ham).

De bær jo sorgen med prisværdig ro.
Det glæder mig.

GULDSTAD.

Hvad mener De, højstærede?

FALK.

Jeg mener blot, at eftersom De nærede
forhåbning for Dem selv -

GULDSTAD.

Så?   Gjorde jeg?

FALK.

Ja, idetmindste var De nær på vej;
De nævnte frøken Halm; her stod De jo
og spurgte  -

GULDSTAD
(smilende).

Ja, men er der ikke to?

FALK.

Det er  -  den anden,  søsteren, De mener!

GULDSTAD.

Ja, søsteren,  den anden,   -  netop hende.
Lær denne søster nærmere at kende,
og døm så selv, om ikke hun fortjener
at lægges mærke til en smule mer,
end her i huset nu for tiden sker.

FALK
(koldt).

Hun har visst alle gode egenskaber.

GULDSTAD.

Just ikke alle; selskabstonen har
hun ej det rette greb på;  der hun taber  -

FALK.

Ja det er slemt.

GULDSTAD.

Men hvis fru Halm blot tar
en vinter til det, vædder jeg hun viger
for ingen anden.

FALK.

Nej,  den ting er klar.

GULDSTAD
(leende).

Ja, det er mærkeligt med unge piger!

FALK
(lystig).

De er som vinterrugens sæd at se;
de spirer uformærkt i frost og sne.

GULDSTAD.

Fra jul er balsalonen deres hjem  -

FALK.

Der gødsles med skandaler og med blamer  -

GULDSTAD.

Og når så forårsvarmen bryder frem  -

FALK.

Så skyder op småbitte grønne damer!

LIND
(træder til og griber FALKS hænder).

Hvor klogt jeg gjorde; over al forstand  -
jeg føler mig så lykkelig og sikker!

GULDSTAD.

Se der er kæresten; fortæl hvordan
man sig som nyforlovet elsker skikker!

LIND
(ubehageligt berørt).

Sligt drøftes nødigt med en tredjemand.

GULDSTAD
(spøgende).

I slet humør!    Jeg skal til Anna klage.

(nærmer sig til damerne.)

LIND
(ser efter ham).

Hvor kan man sligt et menneske fordrage!

FALK.

Du tog forresten fejl af ham,  -

LIND.

Ja så?

FALK.

Det var ej Anna, som han tænkte på.

LIND.

Hvad!   Var det Svanhild?

FALK.

Ja, det véd jeg ikke.

(med et lunefuldt udtryk.)

Tilgiv mig, martyr for en fremmed sag!

LIND.

Hvad mener du?

FALK.

Sig, har du læst idag
avisen?

LIND.

Nej.

FALK.

Jeg skal dig bladet skikke;
der står om en,  som fik,  på skæbnens bud,
sin gode friske kindtand trukket ud,
fordi en fætter af ham led af tandværk.

FRØKEN   SKÆRE
(ser ud til venstre).

Der kommer presten!

FRU   HALM.

Vil De se hvor mandstærk!

STYVER.

Fem, seks, syv, otte børn -

FALK.

Det var ubændigt!

FRØKEN   SKÆRE.

Uf, sligt må næsten kaldes uanstændigt!

(Man har imidlertid hørt en vogn standse udenfor til venstre.   Presten,
hans kone og otte småpiger, alle i rejsetøj, kommer ind en for en.)

FRU   HALM
(iler de kommende imøde).

Velkommen, hjerteligt velkommen!

STRÅMAND.

Tak!

FRU   STRÅMAND.

Her er visst gæstebud  -

FRU   HALM.

Å, hvilken snak!

FRU   STRÅMAND.

For gør vi bryderi  -

FRU   HALM.

Nej ingenlunde;
De kommer så tilpas, som tænkes kunde;
min datter Anna blev forlovet just.

STRÅMAND
(ryster ANNAS hånd med salvelse).

Så lad mig vidne;  -  elskov,  -  kærligheden,   -
det er en skat, som ikke møl og rust
fortære kan,   -  hvis der er noget ved den.

FRU   HALM.

Men hvor det dog var smukt, De tog de små
herind til byen med Dem.

STRÅMAND.

Fire spæde
vi har foruden disse her.

FRU   HALM.

Ja så?

STRÅMAND.

Tre af dem er for små til allerede
at fatte tabet af en kærlig fader
i storthingstiden.

FRØKEN   SKÆRE
(til FRU HALM, idet hun tager farvel).

Nu jeg Dem forlader.

FRU   HALM.

Å, hvorfor vil De alt så tidligt gå?

FRØKEN   SKÆRE.

Jeg må til byen og fortælle nyheden;
hos Jensens véd jeg man går sent til ro;
jo, tanterne blir glade, kan De tro.
Min søde Anna,  skil dig nu ved blyheden;   -
imorgen er det søndag; gratulanter
vil strømme over dig fra alle kanter!

FRU   HALM.

Godaften da!

(til de øvrige.)

De har vel ej imod
en dråbe the?   Fru Stråmand, vær så god!

(FRU HALM, STRÅMAND, hans kone og børn, samt GULDSTAD, LIND og ANNA
går ind i huset.)

FRØKEN   SKÆRE
(idet hun tager sin kærestes arm).

Nu vil vi sværme!   Styver, ser du hist,
hvor Luna sidder svømmende på thronen!
Nej, men du ser jo ikke!

STYVER
(tvær).

Å jo visst;
jeg tænkte bare på obligationen.

(De går ud til venstre.   FALK, der under det foregående ufravendt har
betragtet STRÅMAND og hans kone, blir alene tilbage i haven.   Det er nu
fuldkommen aften; inde i huset er tændt lys.)

FALK.
Alt er som afbrændt, dødt; - en trøstløs jammer - !
Slig går man gennem verden, to og to;
tilhobe står de, som de sorte stammer,
en skogbrand levned på den øde mo;   -
så langt, som synet rækker, er kun tørke,  -
o, bringer ingen livets friske grønt!

(SVANHILD kommer ud på altanen med et blomstrende rosentræ, som hun
sætter på rækværket.)

Jo en  - jo en -!

SVANHILD.

Falk!   Står De her i mørke?

FALK.

Og er ej ræd?   Nej, mørket er just skønt.
Men sig mig, ræddes ikke De derinde,
hvor lampen lyser på de gustne lig -

SVANHILD.

O fy!

FALK
(ser efter STRÅMAND, som viser sig ved vinduet).

Han fordum var på mod så rig;
han stred med verden om en elsket kvinde;
som vedtægts kirkestormer manden gjaldt,
hans kærlighed slog ud i glade sange  - !
Se på ham nu!   I kisteklæder lange,  -
et tobensdrama om, hvor dybt han faldt!
Og fruentimret med det slunkne skørt,
med skæve sko, som klasker under hælene,
hun er den vingemø,  som skulde ført
ham ind til samfundsliv med skønhedssjælene.
Hvad er igen af flammen?   Næppe røgen!
Sic transit gloria amoris, frøken!

SVANHILD.

Ja, det er usselt, usselt dog, det hele:
jeg véd ej nogens lod, jeg vilde dele.

FALK
(rask).

Nu vel, vi to gør oprør mod en orden,
som ej naturens er, men kunstigt skabt!

SVANHILD
(ryster på hovedet).

Da, tro De mig, vort forbunds sag var tabt,
så visst, som det, vi træder på, er jorden.

FALK.

Nej, der er sejr, hvor to går frem i enighed.
Vi vil ej sogne mer til platheds kirke,
som led af trivialitetens menighed!
Se, målet for personlighedens virke
er dog at stå selvstændig,  sand og fri.
Det svigter ikke jeg og ikke De.

Et sjæleliv i Deres årer banker,
De ejer varme ord for stærke tanker.
De vil ej tåle formens snørliv lagt
om Deres hjerte, frit må det pulsere:
De fik ej stemme til at sekundere
i fælleskoret efter vedtægts takt.

SVANHILD.

Og tror De ikke smerten mangengang
mit syn har mørknet og gjort barmen trang?
Jeg vilde bryde mine egne veje  -

FALK.

Ja, i den stille tanke?

SVANHILD.

-Nej, i dåd.
Men så kom tanterne med gode råd,   -
de skulde sagen drøfte, granske, veje  -   -

(nærmere.)

den stille tanke,  siger De; nej kækt et
forsøg jeg vovede  -  som malerinde.

FALK.

Og så?

SVANHILD.

Det glap, thi evnen var mig nægtet:
men frihedstrangen lod sig ikke binde;
bag stafeliet søgte den theatret -

FALK.

Den plan blev sagtens også omkalfatret?

SVANHILD.

Ja efter forslag af den ældste tante;
hun foretrak en plads som gouvernante  -   -

FALK.

Men dette her har ingen før mig sagt!

SVANHILD.

Naturligvis;  de tog sig vel iagt.

(med et smil.)

De frygted nok,  "min fremtid"  skulde lide,
hvis unge herrer fik den sag at vide.

FALK
(ser en stund på hende med tankefuld deltagelse).

Jeg ante længst, at Deres lod blev slig.   -
Jeg mindes grant, da førstegang jeg så Dem,
hvor lidt de tyktes mig de andre lig,
og hvor fast ingen evned at forstå Dem.
Om bordet sad det pyntelige lag,
hvor theen dufted,  -  passiaren surred,
mens frøkner rødmed og mens herrer kurred,
lig tamme duer på en lummer dag.
Religionens og moralens sag
blev talt af modne møer og matroner,
og husligheden prist af unge koner,
mens De stod ensom, lig en fugl på tag.
Og da så sladderen tilslut var steget
til thevandsbakkanal og prosasvir,   -
da skinned De som sølvet, vægtigt præget,
imellem stemplet kobber og papir.
De var en mønt ifra et fremmed rige,
blev her beregnet efter anden kurs,
var neppe gangbar i en kvik diskurs
om vers og smør og kunst og mer deslige.
Da  - just som frøken Skære havde ordet  -

SVANHILD
(med et alvorligt anstrøg).

Mens kæresten stod bag,  som ridder bold,
og bar sin hat på armen lig et skjold  -

FALK.

Da nikked Deres moder over bordet:
"Drik,  Svanhild, førend theen bliver kold".
Og De drak theen ud,  den lunkne,  vamle,
som den blev nydt af unge og af gamle.
Men navnet tog mig i det samme nu;
den vilde Vølsungsaga med sin gru,
med sine faldne ætters lange række,
mig tyktes ind i vor tid sig at strække;
jeg så i Dem en Svanhild nummer to,
i andre former,  efter tiden lempet.
Bag reglens løgnflag er forlænge kæmpet,
nu fordrer fylkingen forlig og ro;
men hånes loven i en samtids brøde,
da må for slægtens synd en skyldfri bløde.

SVANHILD
(med let ironi).

Jeg tænkte mindst, at slige fantasier,
så blodige, fik liv i thevandsdunst;
men det er sagtens Deres mindste kunst
at høre ånders  røst, hvor ånden tier.

FALK
(bevæget).

Nej, le ej, Svanhild; bagved Deres spot
der glittrer tårer,  -   o, jeg ser det godt.
Og jeg ser mer; er De i støvet trådt,
og æltet til et ler, hvis form ej huskes,
da skal af hver en tusindkunstner fuskes
med modellerkniv plumpt og dumt og råt.
Vorherres gerning verden plagierer,
den skaber Dem påny  -  i eget billed;
den ændrer, lægger til, tar fra, formerer.
Og er De slig på postamentet stillet,
da jubler den:  Se nu er hun normal!
Se hvilken plastisk ro; som marmor sval!
Bestrålt af lys fra lampen og fra kronen
hun passer dejligt til dekorationen!

(griber lidenskabelig hendes hånd.)

Men skal De åndigt dø, da lev forinden!
Vær min i Herrens vårlige natur;
De kommer tidsnok i det gyldne bur.
Der trives damen, men der sygner kvinden,
og ene hende elsker jeg i Dem.
Lad andre få Dem i det nye hjem;
men her, her sprang min første livsvår ud,  -
her skød mit sangertræ de første skud;
her fik jeg vingers flugt;  -  hvis De ej  svigter,
jeg véd det, Svanhild,  -  her, her blir jeg digter!

SVANHILD
(blidt bebrejdende, idet hun trækker hånden til sig).

O, hvorfor siger De mig dette nu?
Det var så smukt, når vi i frihed mødtes.
De skulde tiet; skal da lykken støttes
af løftets ord, for ej at gå itu!
Nu har De talt,  og nu er alt forbi.

FALK.

Nej, jeg har pegt på målet,  sæt nu over,
min stolte Svanhild,  -  hvis De springet vover.
Vær kæk;  vis, De har mod at være fri!

SVANHILD.

At være fri?

FALK.

Ja,  det er netop frihed,
at gøre heltud fyldest i sit kald;
og De, det véd jeg,  blev af himlen viet
til værn for mig mod skønheds syndefald.
Jeg må,  som fuglen jeg blev opkaldt efter,
mod vinden stige, skal jeg højden nå;
De er den luftning, jeg kan vugges på;
ved Dem får først min vinge bærekræfter.
Vær min, vær min, til De blir verdens eje,
når løvet falder,  skilles vore veje.
Syng Deres sjælerigdom i mig ind,
og jeg skal give digt for digt tilbage;
så kan De ældes under lampeskin,
som træet gulner,  uden kval og klage.

SVANHILD
(med undertrykt bitterhed).

Jeg kan ej takke for den gode vilje,
skønt klart den viser Deres hjertelag.
De ser på mig,  som barnet på en silje,
der skæres kan til fløjte for en dag.

FALK.

Ja,  det er bedre end i sumpen stå,
til høsten kvæler den med tåger grå.

(heftigt.)

De må!   De skal!   Ja,  det er Deres pligt
at skænke mig, hvad Gud Dem gav så rigt.
Hvad De kun drømmer, gror i mig til digt!
Se fuglen der,   -  uvittigt jeg den slog;
den var for Dem,  som sangens bøgers bog.
O,  svigt mig ikke;  syng for mig som den, -
mit liv skal give digt for sang igen!

SVANHILD.

Og når De kan mig,  og når jeg er tom
og sunget har min sidste sang fra grenen, -
hvad så?

FALK
(betragter hende).

Hvad så?   Nå ja,  så husk Dem om.

(peger ud i haven.)

SVANHILD
(sagte).

O ja, jeg husker De kan bruge stenen.

FALK
(ler hånligt).

Det er den frihedssjæl De pralte med,   -
den,  som gad vove, når kun målet var der!

(med styrke.)

Jeg har Dem målet vist; giv nu et svar,  der
for evigt strækker til.

SVANHILD.

De svaret véd:
På Deres veje kan jeg aldrig nå Dem.

FALK
(koldt afbrydende).

Så nok om den ting; lad så verden få Dem.

SVANHILD
(har i taushed vendt sig fra ham.    Hun støtter hænderne mod altanens
rækværk og hviler hovedet på dem).

FALK
(går   nogle gange  frem  og tilbage, tar  en  cigar op,  standser nær ved
hende og siger efter en pause):

De finder visst, at det er meget latterligt,
hvad jeg har underholdt Dem med ikveld?

(holder inde som for at vente på svar.    SVANHILD tier.)

Jeg har forløbet mig, jeg ser det vel;
De kan kun føle  søsterligt og datterligt;   -
herefter taler jeg med handsker på,
slig vil vi to hinanden bedst forstå.   -   -

(venter lidt;  men  da SVANHILD blir ubevægelig stående, vender han sig
og går over til højre.)

SVANHILD
(løfter hovedet  efter  en kort taushed, ser fast på ham og nærmer sig).

Nu vil jeg sige Dem et alvorsord
til tak for frelsens hånd, De vilde rakt mig.
De brugte før et billed,  som har vakt mig
til klar forstand på Deres  "flugt fra jord".
De ligned Dem med falken, der må stævne
mod vinden, dersom den skal højden nå;
jeg var det vift,  der bar Dem mod det blå,   -
foruden mig var magtløs  Deres evne.   -
Hvor jammerligt!   Hvor småt i et og alt,   -
ja latterligt,  som selv tilslut De aned!
I frugtbar jordbund lignelsen dog faldt;
thi for mit syn en anden frem den maned,
der ej,  som Deres, hinker lam og halt.
Jeg så Dem,  ej som falken, men som dragen.
som digterdrage, dannet af papir,
hvis  eget jeg en biting er og blir,
mens sejlgarnssnoren udgør hovedsagen.
Den brede brystning var som skreven fuld
af fremtidsveksler på poetisk guld;
hver vinge var en bundt af epigrammer,
som slår i vejr og vind, men ingen rammer;
den lange hale var et tidens digt,
der skulde synes slægtens fejl at pidske,
men  som kun drev det til så småt at hviske
om et og andet,  der har brudt sin pligt.
Slig lå De magtesløs for mig og bad:
"Å,  sæt mig op i vester eller øster!
Å, lad tilvejrs mig gå med mine kvad,
selv om det koster skænd af mor og søster!"

FALK
(knytter hænderne i stærk indre bevægelse).

Ved Gud i himmelen  - !

SVANHILD.

Nej, tro mit ord,
til slig en børneleg er jeg for stor:
men De,  som fødtes til en åndens dåd,   -
De nøjes med en flugt mod skyens kyster
og hænger Deres digtliv i en tråd,
som jeg kan slippe når og hvor jeg lyster!

FALK
(raskt).

Hvad skriver vi idag?

SVANHILD
(mildere).

Se, det er smukt;
lad denne Dag en mærkedag Dem være;
lad farten gå for egne vingers flugt,
så får det enten briste eller bære.
Papirets digtning hører pulten til,
og kun den levende er livets eje;
kun den har færdselsret på højdens veje;
men vælg nu mellem begge den De vil.

(nærmere ved ham.)

Nu har jeg gjort,  som før De bad mig om:
jeg sunget har min sidste sang fra grenen;
det var min eneste; nu er jeg tom;
hvis nu De lyster, kan De kaste stenen!

(hun går ind i huset; FALK blir ubevægelig stående og ser efter hende;
langt ude  på  vandet skimtes  en båd,   derfra høres fjernt og dæmpet
følgende:)

KOR.

Jeg spiler min vinge, hejser mit sejl,
suser som ørn over livssjøens spejl;
agter går mågernes skare.
Overbord med fornuftens ballast kun!
Kanhænde jeg sejler min skude på grund;
men så er det dog dejligt at fare!

FALK
(adspredt, farer op af sine tanker).

Hvad?    sang?   Nå ja  -  det er nok Linds kvartet,
den øver jublen ind;  se det er ret!

(til GULDSTAD, som kommer ud med en støvfrakke på armen.)

Nå, herr grosserer,   -  lister man sig væk?

GULDSTAD.

Ja.   Lad mig bare først få på mig frakken;
vi upoeter tåler ikke træk,
hos os slår aftenluften sig på nakken.
Godnat!

FALK.

Grosserer!   Før De går,  -  et ord!
Peg på en gerning for mig, men en stor  - !
På livet løs  -   -!

GULDSTAD
(med ironisk eftertryk).

Nå, gå De løs på livet,
så skal De se, det går på livet løs.

FALK
(ser tankefuld på ham og siger langsomt).

Der er i kort begreb programmet givet.

(udbryder livligt.)

Nu er jeg vågnet af den tomme døs,
nu har jeg kastet livets store tærning,
og De skal se,  - ja fanden ta'e mig -

GULDSTAD.

Fy,
band ikke;  sligt gør ej en flue sky.

FALK.

Nej, ikke ord, men gerning, bare gerning!
Vorherres arbejdsplan jeg vender om;   -
seks ugedage spildtes med at gabe;
min verdensbygning ligger endnu tom;   -
imorgen, søndag  -  hej, da vil jeg skabe!

GULDSTAD
(leende).

Ja, lad mig se, at De med kraft tar fat;
men gå nu ind og læg Dem først, godnat!

(går ud til venstre.   SVANHILD ses i værelset over verandaen, hun lukker
vinduet og ruller gardinet ned.)

FALK.

Nej, nu til dåd; forlænge har jeg sovet.

(ser  op  til SVANHILDS vindu og udbryder som greben  af en  stærk
beslutning:)

Godnat!   Godnat!   Drøm sødt i denne nat;
imorgen,  Svanhild,  er vi to forlovet.

(går raskt ud til højre; fra vandet lyder atter:)

KORET.

Kanhænde du sejler din skude på grund;
men så er det dog dejligt at fare!

(Båden glider langsomt videre, idet teppet falder.)

ANDEN AKT.

(Søndag eftermiddag.   Pyntede damer og herrer drikker kaffe på altanen.
Gennem de åbne glasdøre ses flere af gæsterne inde i havestuen; derfra
høres følgende:)

KOR.

Velkommen i vort, de forlovedes, lag!
Nu kan I elske for åbne døre,
nu kan I favnes den lange dag,
nu kan I kysses efter behag;  -
frygt ikke lytterens øre.

Nu kan I sværme så dejligt, I to:
det har I lov til ude og hjemme.
Nu kan jer kærlighed frit sætte bo;
plej den og vand den og lad den så gro;
vis os nu pent I har nemme!

FRØKEN   SKÆRE
(inde i stuen).

Nej, at jeg ikke skulde vidst det, Lind;
jeg skulde drillet Dem!

EN   DAME
(sammesteds).

Uf, ja hvor græmmeligt!

EN   ANDEN   DAME
(i døren).

Han skrev vel, Anna?

EN   TANTE.

Nej!

FRØKEN   SKÆRE.

Det gjorde min.

EN   DAME
(på altanen).

Anna, hvor længe har det været hemmeligt?

(løber ind i stuen.)

FRØKEN   SKÆRE.

Imorgen må du ud og købe ring.

FLERE   DAMER
(ivrigt).

Vi skal ta'e mål af ham!

FRØKEN   SKÆRE.

Snak om en ting;
det skal hun selv.

FRU   STRÅMAND
(på altanen, til en dame med håndarbejde).

De syr med atter sting?

HUSJOMFRUEN
(i døren, med en brikke).

En halv kop kaffe til?

EN   DAME.

Ja tak, en dråbe.

FRØKEN   SKÆRE.

Hvor heldigt, at du får din nye kåbe
til næste uge, når I skal omkring.

EN   ALDRENDE   DAME
(i stuen ved vinduet).

Når går vi så i udstyrsmagasinet?

FRU   STRÅMAND.

Hvad er vel prisen nu på postelinet?

EN   HERRE
(til nogle damer på altanen).

Læg mærke til herr Lind med Annas handske.

NOGLE   AF   DAMERNE
(med højrøstet glæde).

Ved Gud, han kyssed den!

ANDRE
(ligeså, idet de springer op).

Hvad!   Er det sandt!

LIND
(viser sig, rød og forlegen indenfor døren).

Å hvilken snak!

(fjerner sig.)

FRØKEN   SKÆRE.

Jo visst, jeg så det grant!

STYVER
(i døren med en kaffekop i den ene hånd og en tvebak i den anden).

Nej, man må ikke faktum så forvanske;
jeg attesterer, vidnerne tar fejl.

FRØKEN   SKÆRE
(indenfor og uden at ses).

Kom, Anna; stil dig foran dette spejl!

NOGLE   DAMER
(råbende).

De også, Lind!

FRØKEN   SKÆRE.

Ryg imod ryg!   Lidt nøjere!

DAMERNE   PÅ   ALTANEN.

Kom, lad os se, hvor meget han er højere.

(Alle løber ind i havestuen; latter  og højrøstet passiar høres en stund
derinde.)

FALK
(som under det foregående optrin  har spadseret omkring i haven, 
kommer nu frem i  forgrunden,  standser og ser ind,  til larmen nogenlunde
har lagt sig).

Der slagter de en elskovs  poesi.  -
Hin fusker, som stak koen ubehændigt,
så den i døden pintes unødvendigt,
han fik sit vand og brød i dage ti;
men disse  -  disse der  -, de slipper fri.

(knytter hånden.)

Jeg kunde fristes til  - ; hys, tomt er ordet;
kun handling fra idag, det har jeg svoret.

LIND
(kommer hastigt og forsigtigt ud af døren).

Nå, Gud ske lov, nu taler de om smagen;
nu kan jeg slippe  -

FALK.

Hej, du er da tryg
på lykken;  ønskesværmen, tæt, som myg,
har surret op og ned her hele dagen.

LIND.

De mener det så vel,  den hele flok;
skønt noget mindre kunde være nok.

Den andel, som de tar, er næsten trættende;
at slippe bort en stund vil være lettende.

(vil gå ud til højre.)

FALK.

Hvor går du?

LIND.

Ned på hyblen, har jeg tænkt.
Bank på, ifald du finder døren stængt.

FALK.

Men skal jeg ikke hente Anna ud til dig?

LIND.

Nej -  vil hun noget,   sender hun nok bud til mig.
Vi taltes ved igår til langt på nat;
da fik jeg hende sagt omtrent det vigtigste;
desuden synes jeg, det er det rigtigste,
at omgås sparsomt med sin lykkes skat.

FALK.

Ja, du har ret; man bør for dybt ej gribe
til dagligbrug -

LIND.

Hys, lad mig komme væk.
Nu skal jeg få mig en fornuftig pibe;
jeg har ej røgt tre hele døgn i træk.
Mit blod har været i en slig bevægelse;
jeg gik og skalv for at hun skulde vrage mig -

FALK.

Ja, du kan trænge til lidt vederkvægelse.

LIND.

Og du kan tro, at knasteren skal smage mig.

(går ud til højre.     FRØKEN  SKÆRE  og NOGLE  ANDRE DAMER kommer  fra
havestuen.)

FRØKEN   SKÆRE
(til FALK).

Det var visst ham, der gik?

FALK.

Ja, det var vildtet.

NOGLE   DAMER.

At løbe fra os!

ANDRE.

Fy, det er da skam!

FALK.

Han er lidt sky endnu, men blir nok tam,
når han en ugestid har båret skiltet.

FRØKEN   SKÆRE
(ser sig om).

Hvor sidder han?

FALK.

Nu sidder han på kvisten
i havehuset, i vor fælles rede;
(bønligt.)
men De må ikke drive ham dernede;
å, lad ham puste ud!

FRØKEN   SKÆRE.

Nu vel; men fristen
blir ikke lang.

FALK.

Å, giv ham et kvarter,   -
så kan De forfra jo begynde legen.
Nu er han inde i en engelsk præken -

FRØKEN   SKÆRE.

En engelsk - ?

DAMERNE.

Å, De narrer os!   De ler!

FALK.

For ramme alvor.    Han er fast bestemt på
at modta'e kald etsteds blandt emigranterne,
og derfor -

FRØKEN   SKÆRE
(forskrækket).

Gud, han har da ikke gemt på
det gale indfald?
(til damerne.)
Råb på alle tanterne!
Hent Anna og fru Stråmand og fru Halm!

NOGLE   DAMER
(i bevægelse).

Ja, sligt må hindres!

ANDRE.

Vi må gøre kvalm!

FRØKEN   SKÆRE.

Der er de; gudskelov;
(til ANNA, der kommer fra havestuen sammen med PRESTEN,  HANS KONE
og BØRN, STYVER, GULDSTAD, FRU HALM og DE ØVRIGE GÆSTER.)
Véd du, hvad Lind
er fast bestemt på i sit stille sind?
At gå som prest derover -

ANNA.

Ja, jeg véd.

FRU   HALM.

Og du har lovet ham  - !

ANNA
(forlegen).

At rejse med.

FRØKEN   SKÆRE
(oprørt).

Så har han snakket for dig!

DAMERNE
(slår hænderne sammen).

Nej, - hvor snedig!

FALK.

Men husk den indre trang hos ham  - !

FRØKEN   SKÆRE.

Ja, Gud;
den følger man,  når man er løs og ledig;
men en forlovet følger blot sin brud.  -
Nej, søde Anna, tænk dig om itide;
du er i hovedstaden barnefødt -?

FALK.

At lide for ideen er dog sødt!

FRØKEN   SKÆRE.

Skal man for kærestens ideer lide?
Til sligt er man, ved Gud,  dog ikke nødt!

(til damerne.)

Kom allesammen!

(tar ANNA under armen.)

Vent; nu skal du høre;  -
lad så ham vide, hvad han har at gøre.

(de går op mod baggrunden og ud til højre i ivrig samtale med flere af
damerne;  de  øvrige gæster spreder sig i forskellige grupper rundt om i
haven.    FALK standser STRÅMAND, hvis  kone og børn stedse holder sig i
hans nærhed.    GULDSTAD går fra og til under den følgende samtale.)

FALK.

Herr pastor, hjælp den unge troens kæmpe,
før de får frøken Anna stemt imod ham.

STRÅMAND
(i embedstone).

Ja kvinden bør sig efter manden lempe; -- --
(betænkelig.)
Men dersom jeg i middags ret forstod ham,
så hviler kaldet på en uviss grund,
og offeret, som bringes, er nok tvilsomt -

FALK.

Å nej, herr pastor, døm dog ej for ilsomt.
Jeg tør forsikkre Dem med hånd og mund,
hans kald er meget stort og ubestrideligt -

STRÅMAND
(opklaret).

Ja,   -  er han sikkret noget visst pålideligt
for året,  -  da er det en anden sag.

FALK
(utålmodig).

De stiller foran, hvad jeg sætter bag;
jeg mener kaldet,  -  trangen,   -  ikke gagen!

STRÅMAND
(med et følelsesfuldt smil).

Foruden den kan ingen vidne i
Amerika, Europa eller Asien,  -
kort ingensteds.    Ja, dersom han var fri,
min kære unge ven,  -  hvis han var enlig,
var løs og ledig,   -  nå, da gik det an;
men Lind, som er i fuld forlovet stand,   -
for ham er slig bestilling ikke tjenlig.

Tænk efter selv; han er en kraftig mand,
med tiden må han stifte lidt familje;  -
jeg forudsætter  han har bedste vilje;   -
men midlerne, min ven  -?    "Byg ej på sand",
så siger skriften.     Tingen var en anden,
hvis offeret - -

FALK.

Ja, det er ikke ringe,
det véd jeg nok.

STRÅMAND.

Ja se,  -  det hjælper manden!
Når offeret man villig er at bringe,
og rigeligt  -

FALK.

Han villig er som få.

STRÅMAND.

Han?    Hvordan skal jeg Deres ord forstå?
I standens medfør skal han offer tage,
men ikke bringe  -

FRU   STRÅMAND
(ser ud i baggrunden).

Der er de tilbage.

FALK
(stirrer et   øjeblik forbauset på ham,  forstår ham pludselig og brister i
latter).

Hurra for offeret;   - ja det,  som blir
til højtids bragt  -  i struttende papir!

STRÅMAND.

For går man året rundt I tøm og trindse,
så har man det igen til jul og pindse.

FALK
(lystig).

Og "kaldet" lydes - når det er tilstrækkeligt, -
selv om man hører til familjeskafferne!

STRAMAND.

Forstår sig; er man sikkret noget klækkeligt,
så bør man vidne selv blandt Zulukafferne.
(dæmpet.)
Nu skal jeg tage hende med det gode.
(til en af småpigerne.)
Min lille Mette, hent mig ud mit hode.
Klodshodet mener jeg, mit barn, forstå mig  -
(føler bag i frakkelommen.)
nej, vent et øjeblik;   - jeg har det på mig.
(går opover og stopper sin pibe, fulgt af kone og børn.)

GULDSTAD
(kommer nærmere).

De spiller nok en smule slange her
i elskovsparadiset, kan jeg skønne!

FALK.

Å, kundskabstræets karter er så grønne;
de frister ingen.
(til LIND, som kommer fra højre.)
Nåda,   -  er du der?

LIND.

Men Gud forbarme sig, hvor der ser ud
på værelset; der ligger lampen knækket,
gardinet revet ned, vor stålpen brækket,
og over kakkelovnspladen flyder blækket -

FALK
(slår ham på skuldren).

Det hærværk bær min livsvårs første bud.
Forlænge har jeg siddet bag gardiner
og digtet skriftlig under lampen tændt;
nu er min døde stuedigtning endt;   -
med Herrens solskin jeg i dagen triner;  -
min vår er kommen og min sjæls forvandling;
herefter digter jeg i dåd og handling.

LIND.

Ja, digt for mig i hvad du vil; men vent
ej derfor, at min svigermor er tjent
med tabet af de malede gardiner.

FALK.

Hvad!   Hun, som offrer alt på de logerende,
selv søsterbørn og døttre,   -   skulde hun
ta'e slig en småting op med sure miner!

LIND
(vred).

Det er usømmeligt i bund og grund,
ja for os begge to kompromitterende!
Dog hun og du om det; men lampen var
min ejendom med både glas og kuppel  -

FALK.

Å pyt,   -  den volder mig da ingen skruppel;
du har Vorherres sommer lys og klar,   -
hvad skal så lampen til?

LIND.

Du er mærkværdig;
du glemmer rent,  at sommeren er kort.
Jeg tænker nok, skal jeg til jul bli færdig,
det gælder,  ej at sløse tiden bort.

FALK
(med store øjne).

Du tænker fremad?

LIND.

Ja, det gør jeg rigtignok;
jeg skulde tro, examen er en vigtig nok -

FALK.

Men husk iaftes!    Husk: Du går og lever;
berust i nuet intet mer du kræver,  -
selv ej et middelmådigt haud til jul;   -
du har jo fanget lykkens fagre fugl;
du har en følelse, som om du stod
med verdens rigdom drysset for din fod!

LIND.

Det har jeg sagt; men sligt er at forstå,
naturligvis, cum grano salis -

FALK.

Nå!

LIND.

Om formiddagen vil jeg nyde lykken,
det er jeg fast bestemt på.

FALK.

Det er kækt!

LIND.

Jeg må jo hilse på min nye slægt,
så tiden går alligevel tilspilde;
men nogen yderligere forrykken
af timeplanen lønned sig nok ilde.

FALK.

Og endda vilde du i forrige uge
gå i den vide verden ud med sang.

LIND.

Ja, men jeg skønte turen blev for lang;
de fjorten dage kan jeg bedre bruge.

FALK.

Nej, du blev hjemme af en anden grund;
du snakked noget om at dalens bund
for dig har højfjeldsluft og fuglekvidder.

LIND.

Ja vistnok,  - luften her er meget sund;
men den kan nydes, om man også sidder
i regelmæssigt arbejd med sin bog.

FALK.

Men bogen var det jo, der ej forslog,
som himmelstige  -

LIND.

Uf, hvor du er stædig;
sligt siger man, når man er løs og ledig -

FALK
(ser på ham og folder hænderne i stille forbauselse).

Du også, Brutus!

LIND
(med et anstrøg af forlegenhed og ærgrelse).

Kom dog vel ihu,
at jeg har andre pligter, jeg, end du.
Jeg har min kæreste.    Se alle andre
forlovede,  selv folk med lang erfaring,
som du forhåbentlig dog ej vil klandre,  -
de påstår alle, dersom to skal vandre
igennem livet,  så  -

FALK.

Spar din forklaring.
Hvem gav dig den?

LIND.

Å, for exempel Styver,
og det er dog en mand, som ikke lyver.
Og frøken Skære, som er så erfaren,
hun siger  -

FALK.

Nå, men presten og hans Maren?

LIND.

Ja, det er mærkeligt med disse to;
der hviler over dem en sindets ro  -
tænk dig, hun kan ej huske sin forlovelse,
har ganske glemt, hvad den ting er, at elske.

FALK.

Ja, det er følgen af enhver forsovelse,  -
erindringsfuglene blir rent rebelske.
(lægger hånden på hans skulder og ser ironisk på ham.)
Du, kære Lind, du sov visst sødt inat?

LIND.

Til langt på dag; jeg gik tilsengs så mat,
og dog på samme tid i slig en rørelse;
jeg frygted næsten, jeg var bleven gal.

FALK .

Å ja, du led jo af et slags forgørelse.

LIND.

Men Gud ske lov, så vågned jeg normal.

(Under  dette optrin har STRÅMAND af og til vist  sig spadserende i 
baggrunden  i ivrig samtale  med ANNA;  FRU STRÅMAND og BØRNENE følger
bagefter.   FRØKEN SKÆRE viser sig nu også;  tilligemed hende FRU HALM
og endel andre damer.)

FRØKEN   SKÆRE
(endnu før indtrædelsen).

Herr Lind!

LIND
(til FALK).

Der er de efter mig igen!
Kom, lad os gå.

FRØKEN   SKÆRE.

Nej bi; hvor skal De hen?
Lad os ihast få ende på uenigheden,
som De og Deres kæreste er kommen i.

LIND.

Er vi uenige?

FRØKEN   SKÆRE
(viser mod ANNA, som står længere inde i haven).

Ja, læs selv dommen i
hint tårerige blik.   Det gælder menigheden
der over i Amerika.

LIND.

Men, Gud,
hun var jo villig  -

FRØKEN   SKÆRE
(spodsk).

Jo, det ser så ud!
Nej, kære, De vil anderledes dømme,
når vi får drøftet sagen mer i ro.

LIND.

Men denne strid for troen, den er jo
min fremtids bedste drøm!

FRØKEN   SKÆRE.

Å, hvem vil tro
i vor civiliserte tid på drømme?
Se, Styver drømte nu forleden nat,
der kom et brev, som var så selsomt kantet -

FRU   STRÅMAND.

At drømme sligt er forbud for en skat.

FRØKEN   SKÆRE
(med et nik).

Ja,  -  næste dag han blev for byskat pantet.

(Damerne slår kreds om LIND og går samtalende med ham opover i haven.)

STRÅMAND
(fortsættende til ANNA, der næsten søger at undgå ham).

Af disse grunde, kære unge barn,
af disse grunde, hentet fra fornuften,
ja fra moralen og tildels fra skriften,
De indser nu, at slig en menings skiften
må kaldes ganske greben ud af luften.

ANNA
(halvt grædende).

Ja, Gud,  - jeg er endnu så uerfaren - -

STRÅMAND.

Og det er så naturligt, at man har en
utidig frygt for faren og for snaren;
men lad ej tvivlen få Dem i sit garn,   -
vær uforsagt; spejl Dem i mig og Maren!

FRU   STRÅMAND.

Ja, jeg har hørt idag af Deres Moder,
at jeg var ligeså forknyt, som De,
da vi fik kaldet -

STRÅMAND.

Det var og fordi
hun skulde bort fra hovedstadens goder;
men da vi havde samlet nogle skillinger,
og da vi havde fåt de første tvillinger,
så gik det over.

FALK
(sagte til STRÅMAND).

Bravo!   De er stor
som taler!

STRÅMAND
(nikker til ham og vender sig atter til ANNA).

Hold De derfor Deres ord!
Skal mennesket forsage?    Falk fortæller,
at kaldet ikke er så ringe heller;   -
så var det jo?

FALK.

Nej, pastor  -

STRÅMAND.

Jo, ved Gud -!

(til ANNA.)

Så noget visst kan deraf gøres ud.
Og er det så, hvi skal vi da forsage?
sku om Dem i de længst fremfarne dage!
Se Adam, Eva, dyrene i arken -
se liljerne i luften - fuglene på marken -
de fugle små - de fugle små - de fiske - -

(vedbliver dæmpet, idet han fjerner sig med ANNA.)

FALK
(idet FRØKEN SKÆRE og TANTERNE kommer med LIND).

Hurra!   Der kommer kærnetropper friske;
den hele gamle garde i gevær!

FRØKEN   SKÆRE.

Nå, det er godt vi finder hende her.

(dæmpet.)

Vi har ham, Falk!  -  nu til veninden der.

(nærmer sig ANNA.)

STRÅMAND
(med en afværgende bevægelse).

Hun trænger ingen verdslig overtalelse;
ej gøres der, hvor ånden har gjort sit,
hehov at verden -
(beskeden.)
har jeg virket lidt,
så fik jeg kraft -- --!

FRU   HALM.

Nå, uden al forhalelse
forsoning da!

TANTERNE
(rørte).

O Gud, hvor det er smukt!

STRÅMAND.

Ja, gives vel et sind, så døvt og lukt,
at ej det finder sligt et optrin gribende?
det er så skærpende, det er så slibende,
det er så vækkende, at se et ungt
umyndigt barn, som bringer offret, tungt,
men villigt dog på pligtens alter.

FRU   HALM.

Ja,
men hendes slægt har også været virksom.

FRØKEN   SKÆRE.

Ja, jeg og tanterne,  -  det véd jeg da!
De, Lind, De ejer hendes hjertes nøgle;
men vi, veninderne, vi har en dirk, som
kan lukke op, hvor nøglen ej forslår;  -
(trykker hans hånd).
og hvis det trænges i de senere år,
så kom til os,   -  vort venskab kan ej gøgle.

FRU   HALM.

Ja, vi er om jer, hvor I står og går -

FRØKEN   SKÆRE.

Og skærmer jer mod tvedragts fæle øgle.

STRÅMAND.

O, denne klynge!   Kærlighed og venskab!
en stund, så glad, og dog så vemoddryssende!

(vender sig til LIND.)

Men, unge mand, lad tingen få en endskab?

(fører ANNA til ham.)

Tag hen din brud,   -  din brud  tag hen  -  og kys hende!

LIND
(rækker ANNA hånden).

Jeg rejser ej!

ANNA
(på samme tid).

Jeg følger med!

ANNA
(forbauset).

Du rejser ej?

LIND
(ligeså).

Du følger?

ANNA
(med et hjælpeløst blik på de omstående).

Men, Gud, så skilles vi jo ligefuldt!

LIND.

Ja, hvad er det?

DAMERNE.

Hvad nu!

FRØKEN   SKÆRE
(ivrig).

Nej, her sig dølger
en misforståelse -

STRÅMAND.

Hun loved huldt,
at rejse med!

FRØKEN   SKÆRE.

Og Lind svor højt at blive!

FALK
(leende).

De begge føjed sig; hvad fattes da?

STRÅMAND.

Nej, de forviklinger er mig for stive!

(går op mod baggrunden.)

TANTERNE
(i munden på hverandre).

Men Herregud, hvem kommer striden fra?

FRU   HALM
(til   GULDSTAD  og  STYVER,  som  har  spadseret  udenfor i haven  og  nu
nærmer sig).

Her er uenighed på alle kanter.

(taler sagte med dem.)

FRU   STRÅMAND
(til FRØKEN SKÆRE, idet hun ser, at havebordet dækkes).

Nu får vi thevand.

FRØKEN   SKÆRE
(kort).

Gudskelov.

FALK.

Hurra
for venskab, thevand, kærlighed og tanter!

STYVER.

Men dersom sagen hænger sådan sammen,
så kan den endes let til alles gammen.
Processen hviler på en paragraf,
som siger: konen skal sin husbond følge.
Dens ord er klare, det kan ingen dølge  -

FRØKEN   SKÆRE.

Ja så; men hvor blir da forliget af?

STRÅMAND.

Hun lyde må en lov, som kom fraoven  -

STYVER.

Men så kan Lind jo eludere loven;  -

(henvendt til LIND.)

Hal rejsen ud,  og rør Dem ej af pletten.

TANTERNE
(glade).

Ja det går an!

FRU HALM.

Ja visst!

FRØKEN   SKÆRE.

Så skilles trætten.

(SVANHILD  og pigerne har imidlertid  dækket thebordet nedenfor
altantrappen.    På FRU HALMS opfordring sætter damerne sig om bordet.    Det
øvrige selskab tager plads dels på altanen og i lysthuset, dels rundt om
i haven.   FALK sidder på altanen.   Under det følgende drikkes the.)

FRU   HALM
(smilende).

Så trak det lille uvejr da forbi.
Slig sommerregn gør godt,  når den er over;
da skinner solen dobbelt smukt,  og lover
en eftermiddagsstund for skyer fri.

FRØKEN   SKÆRE.

Ja, kærlighedens blomst behøver større
og mindre regnskyl for at holdes frisk.

FALK.

Den dør, såsnart den bringes på det tørre;
for såvidt har den lighed med en fisk  -

SVANHILD.

Nej, kærligheden lever jo af luften  -

FRØKEN   SKÆRE.

Og den må fisken dø i  -

FALK.

Ganske sandt.

FRØKEN   SKÆRE.

Der kan De se,  vi Deres tunge bandt!

FRU   STRÅMAND.

Den the er god, det kender man på duften.

FALK.

Nå, lad det blive da ved blomsterlignelsen.
Den er en blomst; thi nægtes den velsignelsen
af himlens regn,  så hartad den går fløjten - -

(standser.)

FRØKEN   SKÆRE.

Hvad da?

FALK
(med et galant buk).

Da kommer tanterne med sprøjten. -
Men lignelsen har digterne nu brugt,
og godtfolk gennem snese slægter slugt,  -
og endda er den for de fleste tåget;
thi blomstervrimmelen er stor og broget.
Sig, hvilken særlig blomst er kærligheden?
Nævn den,  som har den største lighed med den.

FRØKEN   SKÆRE.

Den er en rose;  Gud,  det véd enhver;   -
den låner livet jo et rosenskær.

EN   UNG   DAME.

Den er en hvidvejs, vokser under sneen;
først når den springer ud, får verden se'en.

EN   TANTE.

Den er en løvetand,  som trives bedst,
når den blir knust af mandshæl eller hest,
ja skyder skud, når nedtrådt den er blevet,
som digter Pedersen så smukt har skrevet.

LIND.

Vårklokken er den; i dit unge sind
den ringer livets pindsehøjtid ind.

FRU   HALM.

Nej,  den er eviggrønt,  som ej står brun i
december selv,  så lidt som midt i juni.

GULDSTAD.

Nej,  den er islandsk mos i godvejr høstet:
den læger frøkener med ondt for brystet.

EN   HERRE.

Den er en vild kastanje,  -  meget priselig
som kakkelovnsved,  men frugten er uspiselig.

SVANHILD.

Nej,  en kamelia;  som før konvallerne,
den er jo damers hovedpynt på ballerne.

FRU   STRÅMAND.

Nej, den er lig en blomst, som var så net;  -
bi lidt  -  den var nok grå  -  nej, violet;   -
hvad hed den nu - ? Lad se - den ligned dem, som - -;
nej, det er mærkeligt, hvor jeg er glemsom.

STYVER.

Hvert blomsterbilled går på halte ben.
Den ligner snarere en blomsterpotte;
ad gangen har den ikkun plads for en,
men efterhånden kan den rumme otte.

STRÅMAND
(i børneflokken).

Nej, kærligheden er et pæretræ;
om våren pære-blomster-hvid, som sne;
lidt udpå året blomsterne sig arter
til fler og flere store grønne karter;
af faderstammens safter de sig nærer;  -
med gudshjælp blir de allesammen pærer.

FALK.

Så mange hoveder, så mange sind!
Nej,  alle famler de på gale veje.
Hver lignelse er skæv; men hør nu min;
den kan på hver en vis De sno og dreje.

(rejser sig i talerstilling.)

Der gror en plante i det fjerne øst;
dens odelhjem er solens fætters have  -

DAMERNE.

Å, det er theen!

FALK.

Ja.

FRU   STRAMAND.

Han har en røst,
som Stråmand,  når han  -

STRÅMAND.

Bring ham ej af lave.

FALK.

Den har sit hjem i fabellandets dale,
vel tusind mile bagom ørkner golde;   -
fyld koppen, Lind!   Så tak.   Nu skal jeg holde
om the og kærlighed en thevandstale.

(Gæsterne rykker nærmere sammen.)

Den har sit hjem i eventyrets land;
ak,  der har også kærligheden hjemme.
Kun solens sønner, véd vi, fik forstand
på urtens dyrkning,  på dens røgt og fremme.
Med kærligheden er det ligeså.
En dråbe solblod må i åren slå,
hvis kærlighed skal skyde rod derinde,
skal grønnes, gro,  og frem til blomstring vinde.

FRØKEN   SKÆRE.

Men Kina er et meget gammelt land,
så theens ælde deraf sluttes kan  -

STRÅMAND.

Den var visst til før Tyrus og Jerusalem.

FALK.

Ja den var kendt, da salig herr Methusalem
i billedbogen bladed på sin skammel  -

FRØKEN   SKÆRE
(triumferende).

Og kærlighedens væsen er jo ungt!
at finde lighed her, vil falde tungt.

FALK.

Nej, kærligheden er og meget gammel;
den læresætning underskriver vi jo
så troende,  som folk i Kap og Rio;   -
ja, fra Neapel og til nord for Brevig
der gives dem,  der påstår den er evig;   -
nå,  deri er vel nogen overdrivelse,   -
men gammel er den over al beskrivelse.

FRØKEN   SKÆRE.

Men kærlighed og kærlighed er et;
af the der gives både god og slet.

FRU STRÅMAND.

Ja,  man har the i mange kvaliteter.

ANNA.

De grønne forårsspirer allerførst   -

SVANHILD.

Den  slags  er kun  for solens døttres tørst.

EN   UNG   DAME.

Man skildrer den berusende som æther  -

EN   ANDEN.

Som lotos duftende,  og sød som mandelen.

GULDSTAD.

Den forekommer aldrig her i handelen.

FALK
(som imidlertid er trådt ned fra altanen).

Ak, mine damer, hver i sin natur
har og et særligt lidet "himmelsk rige".
Der knopped sig af spirer tusind slige
bag blyheds faldende kinesermur.
Men fantasiens små kineserdukker,
som sidder i kioskens ly og sukker,
som drømmer vidt - så vidt -, med slør om lænderne,
med gyldne tulipaners flor i hænderne,   -
til dem I førstegrødens knopper sanked;
jer var det et, hvad høst der siden vanked.
Se, derfor nåer til os, med grus og stilke,  -
en efterslæt,  mod hin,  som hamp mod silke,   -
en høst,  som fås af træet ved at sparke det  -

GULDSTAD.

Det er den sorte the.

FALK
(med et nik).

Den fylder markedet.

EN   HERRE.

Så taler Holberg om en the de beuf -

FRØKEN   SKÆRE
(snærpet).

Den er visst ubekendt for nutidsganer.

FALK.

Der gives og en kærlighed de beuf;
den slår sin mand for panden  -   i romaner,
og skal nok spores fra og til i tøf-
felhæren under ægteskabets faner.
Kort, der er lighed, hvor De mindst det tror.
Således siger jo et gammelt ord,
at theen lider, mister noget af et
aroma,  som i plantens indre bor,
ifald til os den føres over havet.
Igennem ørknen må den, over bakkerne,   -
må svare told til Russen og Kosakkerne;  -
de stempler den,  så får den vidre fare,
så gælder den blandt os for ægte vare.
Men går ej kærligheden samme vej?
Igennem livets ørk?   Hvad blev vel følgerne,
hvad skrig, hvad verdens dom, hvis De, hvis jeg
bar kækt vor elskov over frihedsbølgerne!
"Gud,  den har tabt moralens krydderi!"
"Legalitetens duft er rent forbi!"

STRÅMAND
(rejser sig).

Ja, gudskelov  -  i sædelige lande
er slige varer endnu kontrabande!

FALK.

Ja,  skal den hertillands passere frit,
så må den gennem reglernes  Siberien,
hvor ingen havluft skade kan materien; -
så må den vise segl og sort på hvidt
fra kirkeværge, organist og klokker,
fra slægt og venner, kendinger og pokker,
og mange andre brave mænd, foruden
det fripas,  som den fik af selve guden. -
Og så det sidste store lighedspunkt;
se, hvor kulturens hånd har lagt sig tungt
på  "himmelriget"  i det fjerne østen;
dets mur forfalder, og dets magt er sprængt,
den sidste ægte mandarin er hængt,
profane hænder alt besørger høsten.
Snart  "himlens rige"  er en saga blot,
et eventyr,  som ingen længer tror på;
den hele verden er et gråt i gråt;   -
vidunderlandet har vi kastet jord på.
Men har vi det,   -  hvor er da kærligheden?
Ak, da er også den jo vandret heden!

(løfter koppen ivejret.)

Nå, lad forgå, hvad tiden ej kan bære; - -
en thevandsskål til salig Amors ære!

(drikker ud; stærk uvilje og bevægelse i selskabet.)

FRØKEN   SKÆRE.

Det var en meget sælsom brug af ordet!

DAMERNE.

At kærligheden skulde være død  - !

STRÅMAND.

Her sidder den jo sund og rund og rød
i alskens skikkelser om thevandsbordet.
Her har vi enken i sin sorte dragt  -

FRØKEN   SKÆRE.

Et trofast ægtepar  -

STYVER.

Hvis elskovspagt
kan lægge mangt et håndfast pant irette.

GULDSTAD.

Derefter kommer kærlighedens lette
kavalleri,  -  de mange slags forlovede.

STRÅMAND.

Først veteranerne, hvis forbund vovede
at trodse tidens tand  -

FRØKEN   SKÆRE
(afbryder).

Og så eleverne
i første klasse,   -  parret fra igår  -

STRÅMAND.

Kort, her er sommer,  vinter, høst og vår;
den sandhed kan De tage på med næverne,
med øjne se, og høre den med øren  -

FALK.

Nu ja?

FRØKEN   SKÆRE.

Og endda viser De den døren!

FALK.

De har nok højlig misforstået mig, frøken.
Når har jeg nægtet disse ting var til?
Men De må komme vel ihug, at røgen
er ikke altid just bevis på ild.
Jeg véd så såre vel, man tar til ægte,
familje stiftes, og deslige ting;
De skal visst aldrig høre mig benægte,
at der i verden findes kurv og ring,
at rosenrøde  små billetter skrives
og lukkes med et duepar, som  - kives,
at der går kærester i hver en gade,
at gratulanterne får chocolade,
at skik og brug har formet et reskript
med egne regler for enhver  "forliebt"; - -
men Herregud, vi har jo og majorer,
et arsenal med stort materiel,
her findes trommer, huggerter og sporer,  -
men hvad beviser så det hele vel?
Blot at vi ejer folk med sværd ved belte,
men ingenlunde at vi ejer helte.

Ja,  selv om hele lejren fuld af telte stod,  -
var det da derfor sagt der gaves heltemod?

STRÅMAND.

Nå,  billighed i alt;  oprigtigt talt
det er ej altid just i sandheds  tjeneste,
når unge folks forelskelse blir malt
så stærk og så,   - ja,  som det var den eneste.
På den er ej til hver en tid at bygge;
nej, først i ægteskabets huslig-hygge
står kærligheden grundet på en klippe,
som aldrig svigter og som ej kan glippe.

FRØKEN   SKÆRE.

Da er jeg af en ganske anden mening.
Jeg skulde tro to hjerters fri forening,
som løses kan idag, men årvis varer,
dog kærlighedens ægthed bedst forsvarer.

ANNA
(med varme).

O, nej,   -   et forhold,  som er friskt og ungt,
er dog på kærne mere rigt og tungt.

LIND
(tankefuld).

Hvem véd om ej  det dufter af ideen,
som frøknens hvidvejs,  ikkun under sneen.

FALK
(pludselig udbrydende).

Du faldne Adam!   Det var hjemve-tanken,
som søgte Eden bagom gærdeplanken!

LIND.

Hvad snak!

FRU   HALM
(krænket, til FALK, idet hun rejser sig).

Det er just intet venskabsstykke,
at vække tvist, hvor vi har stiftet fred;
frygt ej for Deres ven og for hans lykke  -

NOGLE   DAMER.

Nej, den er viss!

ANDRE.

Ja,  det vi sikkert véd.

FRU   HALM.

Vel har hun ej lært kogebog i skolen,
men det skal læres endnu denne høst.

FRØKEN   SKÆRE.

Til brylluppet hun selv broderer kjolen.

EN   TANTE
(klapper ANNA på hovedet).

Og blir fornuftig så det er en lyst.

FALK
(ler højt).

O, du fornuft-karrikatur, som dræber
med galskabs hallingdans på vennelæber!
Var det fornuftighed, han vilde finde?
Var det en kogebogs professorinde?
Han kom herind som vårens glade svend,
han kåred havens unge vilde  rose.
I drog den op for ham;   -  han kom igen;   -
hvad bar så busken?   Hyben!

FRØKEN   SKÆRE
(stødt).

Vil De skose?

FALK.

En nyttig frugt til husbrug,  - ja, ved Gud!
Men hybnen var dog ej hans vårdags brud.

FRU   HALM.

Ja, hvis herr Lind har søgt en balheltinde,
så er det slemt; hun er ej her at finde.

FALK.

O  ja,  - jeg véd,  der drives jo et døgn-
koketteri med huslighedens tanke;
det er et rodskud af den store løgn,
der gror i højden, lig en humleranke.
Jeg tar ærbødig hatten af, min frue,
for  "balheltinden"; hun er skønhedsbarn,   -
og idealet spænder gyldne garn
i  ballets sal, men knapt i ammens stue.

FRU   HALM
(med undertrykt forbittrelse).

Herr Falk, slig adfærd har en nem forklaring.
Forlovet mand er tabt for venners lag;
det er nok kærnen i den hele sag;
jeg har i det kapitel god erfaring.

FALK.

Naturligvis; - syv søsterdøttre gifte  -

FRU   HALM.

Og gifte lykkeligt!

FALK
(med eftertryk).

Ja,  er det visst?

GULDSTAD.

Hvad nu!

FRØKEN   SKÆRE.

Herr Falk!

LIND.

Er det din agt at stifte
uenighed!

FALK
(med udbrud).

Ja, krig og splid og tvist!

STYVER.

Du, som er lægmand, en profan i faget!

FALK.

Ja, lad det gå; jeg hejser endda flaget!
Ja, krig jeg vil med hænder og med fødder,
en krig mod løgnen med de stærke rødder,
mod løgnen,  som I røgtet har og vandet,
så frækt den knejser og ser ud som sandhed!

STYVER.

Jeg protesterer mod alt ubevist,
og forbeholder mig regres  -   -

FRØKEN   SKÆRE.

Ti stille!

FALK.

Så det er kærlighedens friske kilde,
som hvisker om, hvad enken har forlist, -
hin kærlighed, som sletted  "savn"   og  "klage"
af sproget ud i lykkens lyse dage!
Så det er kærlighedens sejersflod,
som ruller gennem ægteparrets årer,   -
hin kærlighed, som kækt på skandsen  stod,
og trådte skik og vedtægt under fod,
og lo  af alle verdens kloge dårer!

Så det er kærlighedens skønhedsflamme,
som holder en forlovelse igang
i lange år!   Ja så!   Det er den samme,
som ildned selv kontorets søn til sang!
Så det er kærlighedens unge lykke,
som frygter farten over havets hvælv,
som kræver offer,  skønt i fagrest smykke
den skulde stråle  -  offrende sig selv!   -
O nej, I løgnens dagligdagsprofeter,
kald tingen en gang med sit rette navn;
kald enkestandens rørelser for savn,
og ægtestandens vane,  som de heder!

STRÅMAND.

Nej, unge mand,  slig frækhed er for stor!
Der er bespottelse i hvert et ord!

(træder FALK tæt under øjnene.)

Nu aksler jeg mit gamle skind til striden
for arvet tro imod den nye viden!

FALK.

Jeg går til kampens højtid som til fest.

STRÅMAND.

Godt!   De skal se mig trodse kugleregnen!   -

(nærmere.)

Et viet par er helligt,  som en prest  -

STYVER
(på FALKS anden side).

Og et forlovet  -

FALK.

Halvt om halvt,  som degnen.

STRÅMAND.

Se disse børn;  -  De ser den  -  denne klynge?
Den kan på forhånd mig Viktoria synge!
Hvor var det muligt at - hvor var det gørligt -- --;
nej, sandheds ord er mægtigt, ubønhørligt;  -
at stoppe øret til, kan kun en tåbe.
Se,  -  disse børn er elskovsbørn tilhobe  -  -   - !

(standser forvirret.)

Ja det vil sige  -  nej,  naturligvis  -!

FRØKEN   SKÆRE
(vifter sig med lommetørklædet).

Det er en meget uforståelig tale.

FALK.

Se der leverer De jo selv bevis;
et af de ægte, gode, nationale.
De skelner mellem ægteskabets panter,
og elskovs ditto;   -   deri gør De klogt;
der forskel er, som mellem råt og kogt,
som mellem markens blomst og potteplanter.
Hos os er kærligheden snart en videnskab;
forlængst den hørte op at være lidenskab.
Hos os er kærligheden som et fag;
den har sit faste laug, sit eget flag;
den er en stand af kærester og ægtemænd,  -
de passer tjenesten og kan nok magte den;
thi der er samhold, som i havets tangforgrening.
Alt, hvad etaten mangler,  er en sangforening  -

GULDSTAD.

Og en avis!

FALK.

Godt!   I skal få avisen!
Det var en god ide; vi har jo blade
for børn og damer, troende og skytter.
Jeg håber ingen spørger efter prisen.
Der skal I få at se,  som på parade,
hvert bånd, som Per og Povl i byen knytter;
der rykkes ind hvert rosenfarvet brev,
som Vilhelm til sin ømme Laura skrev;
der trykkes blandt ulykkelige hændelser,  -
som ellers mord og krinolinforbrændelser, -
hvert opslag, som fandt sted i ugens løb;
der averteres under salg og køb
hvor brugte ringe billigst kan bekommes;
der annonceres tvillingen og trillingen,  -
og er der vielse, så sammentrommes
det hele laug at se på forestillingen;  -
og vanker der en kurv,  så prentes den
i bladet mellem andre nyhedsstoffer;
det lyde skal omtrent som så:    "Igen
har elskovsdjævlen krævet her et offer!"
Jo, I skal se, det går; thi når det lider
imod den tid, da abonnenten bider,
da  bruger jeg  en madding,   som ej dræber den;   -
da slagter jeg, på storbladsvis,  en pebersvend.
Jo,  I  skal  se  mig  kækt til laugets nytte stridende;
som tiger, ja, som redaktør mit bytte bidende  -

GULDSTAD.

Og bladets titel?

FALK.

"Amors norske skyttetidende"!

STYVER
(nærmer sig).

Det er dog ej dit alvor vel?   Du vil
ej sætte slig dit gode navn på spil!

FALK.

Mit ramme alvor. Tidtnok påstod man,
at ingen kan af kærligheden leve;
jeg vise skal,  den påstand er ej  sand;
thi jeg skal leve af den som en greve,
især hvis frøken Skære, som jeg håber,
levere vil herr Stråmands  "livsroman"
til skænkning ud,  som feuilleton,  i dråber.

STRÅMAND
(forskrækket).

Gud stå mig bi!   Hvad er nu det for plan?
Mit livs roman?   Når var mit liv romantisk?

FRØKEN   SKÆRE.

Det har jeg aldrig sagt!

STYVER.

En misforståelse!

STRÅMAND.

Jeg skulde gjort mig skyldig i forgåelse
mod skik og brug!   Der lyver De gigantisk!

FALK.

Nu godt.

(slår STYVER på skulderen.)

Her står en ven,  som ej  vil svigte.
Jeg åbner bladet med kopistens digte.

STYVER
(efter et forfærdet blik på presten).

Men er du gal!   Nej,  må jeg be'  om ordet!   -
Du tør beskylde mig for vers  -   -

FRØKEN   SKÆRE.

Nej Gud  -!

FALK.

Det rygte går dog ud ifra kontoret.

STYVER
(i høj vrede).

Fra vort kontor går aldrig noget ud!

FALK.

Ja,  svigt mig også du; jeg har endda
en trofast bror,  som ikke falder fra.
"Et hjertes saga"  venter jeg fra Lind,
hvis elskov er for fin for havets vind,
som offrer landsmænds sjæle for sin kærlighed, -
sligt viser følelsen i al dens herlighed!

FRU   HALM.

Herr Falk,  nu er mit tålmods rest tilende.
Vi kan ej leve under samme tag;   -
jeg håber,  at De flytter end idag  -

FALK
(med et buk, idet fruen og selskabet går ind).

Det var jeg forberedt på vilde hænde.

STRÅMAND.

Imellem os er krig på død og liv;
De har fornærmet mig med samt min viv,
ja mine børn, fra Trine ned til Ane;   -   -
gal kun, herr Falk,   -  gal, som ideens hane -

(går ind med kone og børn.)

FALK.

Og skrid De fremad på apostlens bane
med Deres kærlighed,  som De har mægtet
at få, før tredje hanegal, fornægtet!

FRØKEN   SKÆRE
(får ondt).

Følg med mig, Styver! hjælp mig at få hægtet
korsettet op; - kom, skynd dig, - denne vej.

STYVER
(til FALK, idet han går med FRØKEN SKÆRE under armen).

Jeg siger op vort venskab!

LIND.

Også jeg.

FALK
(alvorlig).

Du også, Lind!

LIND.

Farvel!

FALK.

Du var min næreste -

LIND.

Det hjælper ej; hun ønsker det, min kæreste.

(han går ind; SVANHILD er bleven stående ved altantrappen.)

FALK.

Se så; nu har jeg plads på alle kanter, -
nu har jeg ryddet om mig!

SVANHILD.

Falk, et ord!

FALK
(viser høfligt mod huset).

Den vej, min frøken;   -  der gik Deres moer
med alle venner og med alle tanter.

SVANHILD
(nærmer sig).

Ja,  lad dem gå; min vej er ikke deres;
ved mig skal ikke flokkens tal forfleres.

FALK.

De går ej?

SVANHILD.

Nej. Vil De mod løgnen stride,
jeg står, som væbner, tro ved Deres side.

FALK.

De, Svanhild; De,  som  -

SVANHILD.

Jeg,  som end igår  - ?
O,  var De selv da, Falk,  igår den samme?
De bød mig, som en lykke, siljens kår  -

FALK.

Og siljen fløjted, fløjted mig tilskamme!
Nej De har ret; da var det børneværk;
men De har vakt mig til et bedre virke;   -
midt indi stimlen står den store kirke,
hvor sandheds røst skal runge ren og stærk.
Det gælder ej at skue, som Asynjen,
fra højden over al den vilde dyst;  -
nej, bære skønhedsmærket i sit bryst,
som Hellig-Olaf bar sit kors på brynjen,   -
at se med langsyn over slagets vidder,
skønt hildet han i kampens virvar sidder,  -
et skimt af sol bag tågen at bevare,
det er det livsenskrav,  en mand skal klare!

SVANHILD.

Og De vil klare det,  når De står fri,
og står alene.

FALK.

Stod jeg da i stimlen?
Og det er kravet.   Nej, den er forbi,
hin isolerthedspagt med mig og himlen.
Endt er min digtning indfor stuevæg;
mit digt skal leves under gran og hæg,
min krig skal føres midt i døgnets rige; -
jeg  eller løgnen  -  en af os skal vige!

SVANHILD.

Så gå da signet frem fra digt til dåd!
Jeg har Dem miskendt; De har hjertevarme;
tilgiv,   -   og lad os skilles uden harme  -

FALK.

Nej, den har plads for to,  min fremtids båd!
Vi skilles ikke.    Svanhild,  har De mod,
så følges vi i kampen fod for fod!

SVANHILD.

Vi følges?

FALK.

Se, jeg står forladt af alle,
har ingen ven, har krig med hver bekendt,
mod mig er hadets hvasse spydsod vendt;   -
sig, har De mod, med mig at stå og falde?
min fremtids vej går gennem skik og brug,
hvor tusind hensyns lænker foden tvinger;   -
der breder jeg,  som alle andre,  dug,
og sætter ringen på min elsktes finger!

(drager en ring af sin hånd, og holder den ivejret.)

SVANHILD
(i åndeløs spænding).

Det vil De?

FALK.

Ja,  og vi skal vise verden,
at kærligheden har en evig magt,
som bær den uskadt og i al sin pragt
igennem døgnets  dynd på hverdagsfærden.
Igår jeg pegte mod ideens bål,
der brandt,  som baun på bergets bratte tinde; -
da blev De ræd, De skalv, thi De var kvinde;
nu peger jeg mod kvindens sande mål!
En sjæl,  som Deres,  holder hvad den lover;
se sluget for Dem,   -  Svanhild,  sæt nu over!

SVANHILD
(neppe hørligt).

Og hvis vi faldt  - !

FALK
(jublende).

O  nej, jeg ser et skær
i Deres øje, som vor sejr forkynder!

SVANHILD.

Så tag mig hel og holden,  som jeg er!
Nu springer løvet ud;  min vår begynder!

(hun kaster sig med kækhed i hans arme, idet teppet falder.)

TREDJE  AKT.

(Aften og klart måneskin. Rundt om på træerne brænder farvede lamper.
I baggrunden borde med opdækning af vinflasker, glasse, kager o s. v.
Inde fra huset, hvor alle vinduer er oplyste, høres dæmpet
pianofortespil og sang under de følgende optrin. SVANHILD står ved altanen. FALK
kommer fra højre med nogle bøger og en skrivemappe under armen.
OPPASSEREN følger efter med en kuffert og en vadsæk.)

FALK.

Det er jo resten?

OPPASSEREN.

Ja, nu tror jeg neppe
det fattes andet,  end en liden skræppe
og sommerfrakken.

FALK.

Godt;  det tar jeg med
på ryggen,  når jeg går. Kom så afsted; -
se her er mappen.

OPPASSEREN.

Der er lås for,  ser jeg.

FALK.

Ja,  der er lås for,  Sivert.

OPPASSEREN.

Godt.

FALK.

Den ber jeg,
du straks vil brænde.

OPPASSEREN.

Brænde?

FALK.

Ja, til kul  -

(smilende.)

med alle veksler på poetisk guld.
Og bøgerne,  -  dem kan du selv beholde.

OPPASSEREN.

Å nej da;  skal jeg slig bekostning volde?
Men når herr Falk kan bøger bortforære,
så er han færdig da med al sin lære?

FALK.

Alt, hvad af bøger læres, har jeg lært  -
og endda mere.

OPPASSEREN.

Mere?   Det var svært.

FALK.

Ja,  skynd dig;  bærerne står udfor døren; -
nu får du hjælpe dem at læsse børen.

(OPPASSEREN går ud til venstre.)

FALK
(nærmer sig SVANHILD, som kommer ham imøde).

Vi har en time,  Svanhild, for os selv,
i lys af Gud og sommernattens stjerner.

Se, hvor de glittrer gennem løvets hvælv,
lig frugt på gren, de verdenstræets kerner.
Nu har jeg brudt det sidste trældomsbånd,
nu har for sidste gang mig svøben rammet;
som Jacobs æt, med vandringsstav i hånd
og rejseklædt, jeg står for påskelammet.
Du sløve slægt, hvis syn er stængt og lukt
for løftets land bag ørkensandets flugt,
du travle ridderslagne træl af tiden,
mur du kun kongegrav i pyramiden,  -
jeg går til frihed gennem døgnets ørk,
for mig er fremkomst selv i havets fjære;
men fiendens fylking, løgnens fule lære,
skal finde der sin gravtomt, dyb og mørk!

(kort ophold; han ser på hende og tar hendes hånd.)

Du er så stille, Svanhild!

SVANHILD.

Og så glad!
O, lad mig drømme, lad mig stille drømme.
Tal du for mig; frem går da,  som på rad,
min tankes knopper, sprungne ud til kvad,
lig modne liljer over tjernets strømme.

FALK.

Nej, sig det engang til med sandheds rene
usvigelige røst, at du er min!
O, sig det, Svanhild, sig -

SVANHILD
(kaster sig om hans hals).

Ja, jeg er din!

FALK.

Du sangfugl, sendt af Gud til mig alene!

SVANHILD.

Jeg var en hjemløs i min moders hus,
jeg var en ensom i mit eget indre,
en ubedt gæst i glædens glans og sus,  -
gjaldt intet der - ja stundom endnu mindre.
Se da kom du!    For første gang på jord
jeg fandt min tanke bag en andens ord;
hvad spredt jeg drømte, vidste du at samle!
du ungdomskække mellem livets gamle!
Halvt stødte du mig bort med hvas forstand,
halvt vidste du med solblink mig at drage,
som havet drages af en løvklædt strand,
og skæret skyver sjøerne tilbage.
Nu har jeg set til bunden af din sjæl,
nu har du mig udelelig og hel;
du løvtræ over bølgeleg, du kære,
mit hjertes flugt har flod, men aldrig fjære!

FALK.

Og takket være Gud, at han har døbt
min kærlighed i smertens bad.    Jeg vidste
knapt selv hvad trang mig drog, før dyrekøbt
jeg så i dig den skat, jeg skulde miste.
Ja priset han, som i min livsensbog
med sorgens indsegl har min elskov adlet,
som gav os fribrev på vort sejerstog,
og bød os jage hjemad gennem skog,
som adelspar, på vingehesten sadlet!

SVANHILD
(peger mod huset),

Derinde er der fest i alle sale,
der lyser lamper for de unge to,
der lyder glade venners sang og tale.


Fra alfarvejen skulde hvermand tro,
at der er lykken  -  blandt de glade røster.

(medlidende.)

Du verdens lykkebarn,   -  du stakkels søster!

FALK.

Du siger stakkels?

SVANHILD.

Har hun ikke delt
sit sjæleguld med ham og alle frender,
sat ud sin kapital på hundred hænder,
så ingen skylder hende summen helt?
Hos ingen af dem har hun alt at kræve,
for ingen af dem har hun helt at leve.
O, jeg er tifold rigere end hun;
jeg har en eneste i verden kun.
Tomt var mit hjerte, da med sejersfaner,
med tusindfoldig sang du drog derind;
du råder der på alle tankens baner;
lig vårens vellugt fylder du mit sind.
Ja, jeg må takke Gud i denne time,
at jeg var ensom indtil dig jeg fandt,  -
at jeg var død og hørte klokken kime,
som kaldte mig til lys fra livets tant.

FALK.

Ja vi, de venneløse to i verden,
vi er de rige;  vi har lykkens  skat,
vi, som står udenfor og ser på færden
igennem ruden i den stille nat;
lad lamper lyse og lad toner klinge,
lad dem derinde sig i dansen svinge;   -
se opad, Svanhild,  -  opad i det blå;  -
der lyser også tusind lamper små  -

SVANHILD.

Lyt, stilt, du elskte,   -  i den svale kveld
gar gennem lindens løv et tonevæld  -

FALK,

Det er for os de tindrer højt i salen  -

SVANHILD.

Det er for os det synger gennem dalen!

FALK.

Jeg føler mig som Guds forlorne barn;
jeg svigted ham og gik i verdens garn.
Da vinked han mig hjem med milde hænder;
og nu, jeg kommer, nu han lampen tænder,
bereder højtid for den fundne søn,
og skænker mig sit bedste værk i løn.
Fra denne stund jeg sværger,  ej at svigte,   -
men stå som væbnet vagt i lysets lejr.
Vi holder sammen,  og vort liv skal digte
en højsang stærk om kærlighedens sejr!

SVANHILD.

Og se, hvor let det er for to at vinde,
når han er mand  -

FALK.

Og hun er heltud kvinde;
det var ugørligt at to slige faldt!

SVANHILD.

Så op til kamp mod savnet og mod sorgen;

(viser FALKS ring, som hun bær på fingeren.)

i denne stund fortæller jeg dem alt!

FALK
(hurtigt).

Nej, Svanhild, ikke nu; vent til imorgen!
Ikveld vi plukker lykkens roser røde;
at gå til dagværk nu, var helligbrøde.

(Døren til havestuen åbnes.)

Din moder kommer!   Skjul dig!   Som min brud
skal intet øje dig iaften møde!

(de går ud mellem  træerne ved  lysthuset.   FRU HALM og GULDSTAD
kommer ud på altanen.)

FRU   HALM.

Han flytter virkelig!

GULDSTAD.

Det ser så ud.

STYVER
(kommer).

Han flytter, frue!

FRU   HALM.

Ja, du gode Gud,  -
vi véd det nok!

STYVER.

Det er en slem omstændighed.
Han holder ord; jeg kender hans ubændighed.
Han sætter os i bladet allesammen;
min kæreste blir trykt i flere oplag,
imellem kurve,  tvillinger og opslag.
Hør,  véd De hvad: hvis ej det var for skammen,
jeg foreslog forlig, en våbenstilstand  -

FRU   HALM.

Det tror De han går ind på?

STYVER.

Ja, jeg tror.
Der er indicier, der er visse spor,
som viser,  at da nys det store ord
han førte, var han i beskænket tilstand.
Ja,  der er et prov,  som,  om just ikke fældende,
dog taler meget stærkt imod angældende;
det er ham overført, at efter bordet
han indfandt sig i Linds og egen bolig,
og viste der en adfærd højst urolig,
slog sønder -- --

GULDSTAD
(ser  et glimt af FALK og SVANHILD,  som skilles,  idet FALK  går op mod
baggrunden; SVANHILD blir stående skjult ved lysthuset.)

Stop, vi er på rette sporet!
Et øjeblik, fru Halm!   Falk flytter ikke,
og gør han det, da gør han det som ven.

STYVER.

Så?    Tror De også - ?

FRU   HALM.

Å,  hvor vil De hen!

GULDSTAD.

Ej længer, frue,  end det kan sig skikke;
jeg klarer sagen til gensidigt held.
Blot et minut på tomandshånd  -

FRU   HALM.

Nu vel!

(de går sammen ud i haven; under det følgende ser man dem fra og til
i baggrunden i ivrig samtale.)

STYVER
(stiger ned  i haven, idet han opdager FALK,  som står og ser ud over
vandet).

De herrer digtere er hævns- og hads-mænd;
men vi regeringsfolk er fine statsmænd;
jeg vil arbejde for mig selv  -

(ser PRESTEN, som kommer fra havestuen.)

Se så!

STRÅMAND
(på altanen).

Han flytter virkelig!

(går ned til STYVER.)

Å, kære,   -  gå,
gå ind et lidet øjeblik i stuen
og hold min kone  -

STYVER.

Skal jeg holde fruen!

STRÅMAND.

Med selskab, mener jeg.   Vi og de små,
vi er så vante til at være sammen,
og aldrig  -

(idet fruen og børnene viser sig i døren.)

Nå,  der er de alt på trammen!

FRU STRÅMAND.

Hvor er du,  Stråmand?

STRÅMAND
(sagte til STYVER).

Find på et par ord,  som
kan fængsle dem, - en ting, som er lidt morsom!

STYVER
(går op på altanen).

Har fruen læst departementets bønskrift?
Det er et mønster på stilistisk skønskrift;   -

(tar en bog op af lommen.)

nu skal jeg in extenso referere   -

(nøder  dem  høfligt ind i stuen,  og  går  selv med.   FALK kommer frem i
haven; han og STRÅMAND mødes; de ser en stund på hinanden.)

STRÅMAND.

Nu?

FALK.

Nu?

STRÅMAND.

Herr Falk!

FALK.

Herr pastor!

STRÅMAND.

Er De mere
medgørlig nu,  end da vi skiltes?

FALK.

Nej,
jeg går min ufravigelige vej   -

STRÅMAND.

Selv om De træder næstens lykke ned?

FALK.

Jeg planter sandheds urt i lykkens sted.

(smilende.)

Forresten tænker De nok på avisen
for elskende?

STRÅMAND.

Nå, var det kanske spøg?

FALK.

Ja,  trøst Dem med,  det værk går op i røg;
i gerning,  ej på prent, jeg bryder isen.

STRÅMAND.

Og om De sparer mig,  så véd jeg visst en
person,  som ikke slipper mig så let;
han nytter overtaget, han, kopisten,   -
og det er Deres skyld,  og det er slet.
De rørte op i gamle sværmerier,
og De kan bande på, han ikke tier
med dem, ifald jeg mukker blot et ord
mod kravet,  som de skråler på i kor.
Regeringsfolket har en svare magt
i pressen nuomstunder,  er mig sagt.
En styverfængeropsats kan mig fælde,
hvis den blir prentet i det store blad,
som slår med Samsons håndgevær og vælde,
og går ivej med både hov og vad,
besynderlig mod slutten af kvartalerne   -

FALK
(indrømmende).

Ja  -  hørte Deres saga til skandalerne - -

STRÅMAND
(forsagt).

Alligevel.    Det blad har mange spalter;
pas på: der offres jeg på hævnens alter.

FALK
(med lune).

På straffens, mener De,  -  og vel fortjent.
Der går en Nemesis igennem livet;

den rammer sikkert,  skønt den rammer sent,  -
at rømme væk fra den,  er ingen givet.
Har en forsyndet sig imod ideen,
så kommer pressen,  dens årvågne vagt,
og man får finde sig i efterveen.

STRÅMAND.

Men Herregud,  når slutted jeg kontrakt
med den  "ide", som føres her i munden!
Jeg er jo ægtemand, familjefar,   -
husk på, at tolv umyndige jeg har;   -
jeg er jo af min dagliggerning bunden,
jeg har annexer og en vidtstrakt gård,
en talrig stamhjord,  åndelige får,   -
se, de skal plejes, klippes, røgtes, fores;
der tærskes skal og i komposten klores;
man spør om mig i stalden og i kveen;   -
når får jeg tid at leve for ideen?

FALK.

Ja,  så rejs hjem igen jo før jo heller;
kryb ind, før vinter, under tørvetaget.
Se, i det unge Norge er det daget;
den kække fylking tusind stridsmænd tæller,
og morgenvindens strømning fylder flaget.

STRÅMAND.

Og, unge mand, ifald jeg rejste hjem
med alle mine, ja med alle dem,
som var igår mit lille kongerige,  -
har ikke mangt idag da vendt sig om?
Tror De jeg rejser rig,  som da jeg kom  -

(da FALK vil svare.)

Nej vent, og hør på, hvad jeg har at sige.

(træder nærmere.)

Der var en tid, da jeg var ung, som De,
og ikke mindre kæk og uforfærdet,
Jeg sled for brød og der gik år forbi;
se, sligt gør ånden ej, som hånden, hærdet.
Jeg kom dernord; mit hjem lå stilt bag fjeldet,
og verdens ring for mig blev prestegeldet.  -
Mit hjem - herr Falk!   Ja, véd De hvad et hjem er?

FALK
(kort).

Det har jeg aldrig vidst.

STRÅMAND.

Det vil jeg tro.
Et hjem er der, hvor dejligt rum for fem er,
skønt der blandt fiender tykkes trangt for to.
Et hjem er der, hvor alle dine tanker
kan lege frit, som børn på faders fang,
hvor ej din røst på hjertedøren banker,
før svaret lyder i beslægtet sang.
Et hjem er der, hvor dine hår kan gråne,
og ingen mærker, at du ældes dog,
hvor kære minder dæmrer for at blåne,
som åsens rygning blåner bagom skog.

FALK
(med tvungen spot).

De blir jo varm  -

STRÅMAND.

Ved det, som De kun ler af!
Så uligt har Vorherre os to skabt.
Mig fattes det,  som De fik desto mer af;
men jeg har vundet der, hvor De har tabt.
Fra skyen skimtet,  ser ud som en skrøne
mangt sandhedskorn ved landevejens kant;
De vil tilvejrs, jeg knapt til tagets møne,  -
én fugl blev skabt til ørn  -

FALK.

Og én til høne.

STRÅMAND.

Ja, le De kun, og lad det være sandt.
Jeg er en høne;   -  godt; men under vingen
jeg har en kyllingflok,  og De har ingen!
Og jeg har hønens mod og hjerterum,
og jeg slår fra mig, når det mine gælder.
Jeg véd jo nok, De mener jeg er dum,
ja muligt, at en værre dom De fælder,
og holder mig for gridsk på verdens gods;   -
godt, ingen strid om sligt imellem os!

(griber FALKS arm og tilføjer dæmpet, men med stigende styrke.)

Ja, jeg er gridsk og dum og sløv tillige;
men jeg er gridsk for dem, som Gud mig gav,
og jeg fordummedes i trængselskrige,
og jeg blev sløv på ensomhedens hav.
Dog, alt som ungdomssnekken, sejl for sejl,
gik under bag den endeløse dønning,
da stak en anden op på havets spejl,
og bar for landvind ind med livets lønning.
For hver en drøm, som gik i strævet under,
for hver en svingfjær, som på flugten knak,
jeg fik til skænk et lidet Guds vidunder,
og Herrens skænk jeg tog med pris og tak.
For dem jeg stred, for dem jeg bar i dynge,
for dem jeg tyded selv den hellige skrift;   -
det var min blomstergård, min børneklynge;   -
nu har De plettet dem med spottens gift!
De har bevist,  æsthetisk og forfatterligt,
at al min lykke var en dåres tro,
at det, jeg tog for alvor, det var latterligt;  -
nu kræver jeg, giv mig igen min ro,
men giv mig den foruden bræk og mén  -

FALK.

De kræver, jeg skal lykkens hjemmel drøfte? -

STRÅMAND.

Ja, De har kastet på min vej en sten,
en tvivlens sten, som ikkun De kan løfte.
Tag væk det stængsel mellem mig og mine,
som De har bygt, tag grimen af min hals  -

FALK.

De tror, at jeg har løgnens lim tilfals,
for lykkens sprukne kar med det at kline?

STRÅMAND.

Jeg tror,  at troen,  som De rev omkuld
med ord,  den kan med ord igen De rejse;
jeg tror De kan den brukne lænke svejse; - -
døm om igen,   -  tal sandhed hel og fuld,
bevis pånyt,   -  så jeg kan flaget hejse  -

FALK
(stolt).

Jeg stempler lykkens messing ej som guld.

STRÅMAND
(ser fast på ham).

Så kom ihug, her nys blev sagt et ord
af en,  som vejrer sandhedsharens spor:

(med opløftet finger.)

Der går en Nemesis igennem livet;
at rømme væk fra  den,  er ingen givet!

(han går mod huset.)

STYVER
(kommer ud med briller på og med den åbne bog i hånden).

Herr pastor, De må være som en vind!
De unge græder  -

BØRNENE
(i døren).

Far!

STYVER.

Og fruen venter!

(STRÅMAND går ind i huset.)

STYVER.

Den dame har ej  sands for argumenter.

(putter bogen og brillerne i lommen og kommer nærmere.)

Falk!

FALK.

Ja!

STYVER.

Jeg håber du har skiftet sind.

FALK.

Og hvorfor?

STYVER.

Å, det er da let forklarligt;
du indser sagtens,  det er uforsvarligt
at gøre brug af konfidentielle
meddelelser;   -  dem må man ej fortælle.

FALK.

Nej, jeg har hørt, at det skal være farligt.

STYVER.

Ja død og pine!

FALK.

Ja, men blot for storfolk.

STYVER
(ivrig).

Det farligt er for alle slags kontorfolk.
Du kan vel tænke dig, hvor det formindsker
hver udsigt for mig, dersom chefen tror,
jeg har en pegasus som går og vrinsker
i arbejdstiden i et sligt kontor.
Du véd, fra  "revisjonen"  og til  "kirken"
man ynder ikke vingehestens virken.
Men værst det blir, ifald det kommer ud,
at jeg har brudt kontorets første bud,
og åbenbaret skjulte ting af vigtighed.

FALK.

Så den er strafbar,  slig en uforsigtighed?

STYVER
(hemmelighedsfuldt).

Den tvinge kan en offentlig person
til at begære straks sin demission.
Det er et lovbud for os, statens mandfolk,
at gå med lås for munden selv blandt grandfolk.

FALK.

Men det er jo tyrannisk af en hersker
at binde mund på den  - kopist, som tærsker.

STYVER
(trækker på skuldrene).

Det er legalt;  må lydes uden knur.
Desuden, i et tidspunkt, som nærværende,
da gagerevisjonen står for tur,
det er ej klogt at yttre sig belærende
om arbejdstidens brug og dens natur.
Se,  derfor er det, at jeg ber dig: ti dog;   -
et ord kan skille mig ved  -

FALK.

Porteføljen?

STYVER.

Officielt benævnes det  "kopibog".
Den protokol er egentlig som søljen,
der lukker linet for kontorets barm;
at gætte gåder der, forvolder harm.

FALK.

Og dog det var dig selv,  som bad mig tale,
og kaste ud et vink om pultens skat.

STYVER,

Ja, vidste jeg, at presten kunde dale
så dybt i dynd, han, som har lykken fat,
som er i embed,  som har kone, børn,
og penge til at trodse livets tørn?
Men kan han falde ned til slig filister,
hvad skal man sige da om os kopister,
om mig, som er i uforfremmet stand
og har en kæreste, og snart skal giftes,
og passe på,  at der familje stiftes,
etcetera!

(heftigere.)

O, var jeg velstandsmand,
jeg skulde spænde pandseret om hærden
og slå i bordet til den hele verden.
Og var jeg enligt mandfolk, jeg,  som du,
da kan du tro, at gennem prosa-sneen
jeg skulde bryde bane for ideen!

FALK.

Så berg dig,  mand!

STYVER.

Hvad?

FALK.

Der er tid endnu!
Agt ikke verdens uglekloge dommerfugl:
husk, frihed gør en kålorm selv til sommerfugl!

STYVER
(træder tilbage).

Du mener, at jeg skulde bryde  - ?

FALK.

Ja;   -
er perlen væk, hvad gælder skallet da?

STYVER.

Sligt forslag kunde stilles til en rus,
ej til en mand med karakter i jus!
Jeg regner ej, hvad Kristian den femte
i sin tid om trolovelser bestemte,-  -
thi det slags forhold findes ej berørt i
"lov om forbrydelser"  af to-og-fyrti;
for så vidt var ej sagen kriminel,
det var jo intet brud på det legale  -

FALK.

Der kan du se!

STYVER
(fast).

Ja, men alligevel,  -
om  slig en  exception blir aldrig tale.
I trange tider holdt vi trofast sammen;
hun fordrer ikke stort af livets gammen,
og jeg er nøjsom, har alt længe sporet,
at jeg blev skabt for hjemmet og kontoret.
Lad andre følge svaneflokkens flugt;
liv i det små kan også være smukt.

Hvad siger ej etsteds geheimeråd Göthe
om mælkevejen,  skinnende og hvid?
Af den kan ingen skumme lykkens fløde,
og endnu mindre hente smørret hid  -

FALK.

Nå, var end målet lykkesmørrets kærning,
må ånden råde dog i al din slid;  -
en mand skal være borger af sin tid,
men adle tidens borgerlige gerning.
Ja visstnok er der skønhed i det små;
men kunsten er at skue og forstå.
Ej hver,  som ynder at håndtere sølen,
må derfor tro sig ligemand med  "Dølen".

STYVER.

Så lad os gå med fred vor jævne vej;
vi stænger ikke stierne for dig,
vi følger gaden, du i højden svæver.
Hm, der foer også hun og jeg engang;
mens dagens krav er arbejd, ikke sang,  -
den dør man fra, alt eftersom man lever.
Se, ungdomslivet er en stor proces
og den unødigste af alle trætter;   -
gå på akkord, og tænk ej på regres;
thi sagen taber du for alle retter.

FALK
(kæk og trøstig, idet han kaster et øje på lysthuset).

Nej, er den end for sidste domstol kommen, -
jeg véd,  der er benådning bagom dommen!
Jeg véd,  et liv kan leves ud af to,
med frelst begejstring og med reddet tro;
men du forkynder tidens usle lære:
at idealet er det sekundære!

STYVER.

Nej, det primære; thi dets hverv er ude,
som blomstens hverv - når frugten sætter knude.

(Inde   ved   pianoet   spiller   og  synger FRØKEN  SKÆRE:    "Ach,   du   lieber
Augustin".    STYVER standser og lytter i stille bevægelse.)

Hun kalder på mig med den samme sang,
som talte, da vi mødtes første gang.

(lægger hånden på FALKS arm og ser ham ind i øjet.)

Så tidt hun den til liv i længsel henter,
går ud ifra min kærestes tangenter
bekræftet genpart af det første ja.
Og når vor kærlighed tilslut har endskab,
og afdør, til opstandelse som venskab,
skal sangen binde mellem før og da.
Og krøges end min ryg iflugt med pulten,
og blir mit dagværk kun en krig mod sulten,
så går jeg glad dog vejen til mit hjem,
hvor det forsvundne står i toner frem.
Er der en stakket kveldstund helt vor egen,   -
da er jeg sluppen skadesløs fra legen!

(han går ind i huset.   FALK vender sig mod lysthuset.   SVANHILD kommer
frem;  hun  er  bleg  og  oprørt.    De ser en stund i taushed på hinanden
og kaster sig med heftighed i hinandens arme.)

FALK.

O, Svanhild, lad os holde trofast ud!
Du friske friluftsblomst på kirkegården,   -
der ser du, hvad de kalder liv i våren!
Der lugter lig af brudgom og af brud;
der lugter lig, hvor to går dig forbi
på gadehjørnet, smilende med læben,
med løgnens klumre kalkgrav indeni,
med dødens slaphed over hver en stræben.
Sligt kalder de at leve!    Himlens magter,
er slig en lod da værd de tusind fagter?

At drætte børnehjorder op til sligt,
at fede dem med retsind og med pligt,
at gøde dem med tro en stakket sommer,   -
til brug,  når sjæleslagtningstiden kommer!

SVANHILD.

Falk, lad os rejse!

FALK.

Rejse?    Og hvorhen?
Er ikke verden overalt den samme,
og findes ej på hvermands væg igen
den samme løgn i sandheds glas og ramme?
Nej, vil vi blive, nydende spektaklet,
tragikomedien, harlekinsmiraklet,  -
et folk,  som tror  -  hvad hele folket lyver!
Se presten og hans kone, Lind og Styver,
som kærlighedens julebukke taklet,
med løgn i hjertet og med tro i munden,   -
og endda respektable folk i grunden!
De lyver for sig selv og for hverandre;
men løgnens indhold,  det tør ingen klandre;   -
hver regner sig, skønt havsnødsmand på kølen,
for lykkens Krøsus, salig som en gud;
selv drev de sig af paradiset ud,
og bums til ørerne i svovelpølen;
men ingen af dem skønner, hvor han sidder,
og hvermand tror sig paradisets ridder,
og hvermand smiler under ak og uf;
og kommer Belzebub med brøl og gluf,
med horn og bukkeben og noget værre,  -
da muntrer man sin nabo med et puf:
tag hatten af dig; se, der går Vorherre!

SVANHILD
(efter en kort tankefuld stilhed).

Hvor underfuld en kærlig hånd har pegt
på vejen for mig til vort vårdagsstævne.

Det liv, jeg har i spredte drømme legt,
skal jeg fra denne stund mit dagværk nævne.
O, gode Gud!    Hvor famled jeg iblinde;   -
da bød du lys,  -  da lod du ham mig finde!

(ser på FALK med stille, kærlig forundring.)

Hvad kraft er dog i dig, du stærke træ,
som står i vindfaldsskogen rank og frodig,
som står alene, og som dog har læ
for mig - ?

FALK.

Guds sandhed,  Svanhild;   -  den gør modig.

SVANHILD
(ser mod huset med et udtryk af skyhed).

De kom som onde fristere, de to,
hver talsmand for sin halve del af slægten.
En spurgte: hvor kan ungdomselskov gro,
når sjælen luder under velstands vægten?
Den anden spurgte: hvor har elskov liv,
når kravet er en evig armodskiv?
Forfærdeligt -  at præke denne lære
som sandheds ord, og endda livet bære!

FALK.

Og hvis det nu gjaldt os?

SVANHILD.

Gjaldt os? - Hvad da?
Kan ydre vilkår gøre til og fra?
Jeg har alt sagt dig det; hvis du vil stride,
da vil jeg stå og falde ved din side.
O, intet er så let som biblens bud,
at lægge hjemmet bag sig, juble, lide,
og følge den, man elsker, frem til Gud.

FALK
(favner hende).

Så kom da, vintervejr, med vold og vælde!
Vi står i stormen;  os kan ingen fælde!

(FRU HALM og GULDSTAD  kommer ind  fra højre  i  baggrunden.    FALK og
SVANHILD blir stående ved lysthuset.)

GULDSTAD
(dæmpet).

Se, frue!

FRU   HALM
(overrasket).

Sammen!

GULDSTAD.

Tvivler De endnu?

FRU   HALM.

Det var mærkværdigt!

GULDSTAD.

Å, jeg har nok mærket,
at han så stilt har ruget over værket.

FRU   HALM
(hen for sig).

Hvem skulde tænkt, at Svanhild var så slu?

(livligt til   GULDSTAD.)

Men, nej, jeg kan ej tro  -

GULDSTAD.

Vel; det skal prøves.

FRU   HALM.

Nu straks på stedet?

GULDSTAD.

Ja,  og eftertrykkeligt.

FRU   HALM
(rækker ham hånden).

Gud være med Dem!

GULDSTAD
(alvorlig).

Tak, det kan behøves.

(kommer nedover.)

FRU   HALM
(ser sig tilbage, idet hun går).

Hvad udfald sagen  får, blir barnet lykkeligt.

(går ind i huset.)

GULDSTAD
(nærmer sig til FALK).

Det er vel knapt med tiden?

FALK.

Et kvarter,
så går jeg.

GULDSTAD.

Der behøves ikke mer.

SVANHILD
(vil fjerne sig).

Farvel!

GULDSTAD.

Nej bi!

SVANHILD.

Skal jeg?

GULDSTAD.

Til De har svaret.
Imellem os må alting være klaret;  -
vi tre får tale ud af hjertet sammen.

FALK
(overrasket).

Vi tre?

GULDSTAD.

Ja, Falk,   -  nu må vi kaste hammen.

FALK
(undertrykker et smil).

Til tjeneste.

GULDSTAD.

Så hør.     Det er omtrent
er halvt års tid vi har hinanden kendt;
vi kævled  -

FALK.

Ja.

GULDSTAD.

Fast aldrig var vi enige;
vi gav hinanden tidt det glatte lag;
De stod som høvding for en stortænkt sag,
jeg var kun en af døgnbedriftens menige.
Og endda var det som en streng,  der bandt
imellem os,  som tusind glemte sager
ifra min egen ungdoms tankelager,
De støved op og frem for dagen fandt.
Ja ja, De ser på mig; men gråsprængt hår
har også flommet frit og brunt en vår,
og panden, som ens dagliggerning dynker
med trældomssved,  bar ikke altid rynker.
Dog nok om det! jeg er forretningsmand  -

FALK
(let spottende).

De er den sunde praktiske forstand.

GULDSTAD.

Og De er håbets unge glade sanger.

(træder mellem dem.)

Se derfor, Falk og Svanhild, står jeg her.
Nu må  vi tale; thi den stund er nær,
som bær i skjoldet lykke eller anger.

FALK
(spændt).

Så tal!

GULDSTAD
(smilende).

Jeg sagde Dem igår, jeg grunded
på et slags digtning  -

FALK.

På en faktisk.

GULDSTAD
(nikker langsomt).

Ja!

FALK.

Og hvis man spør, hvor De tar stoffet fra  -?

GULDSTAD
(ser et øjeblik på SVANHILD og vender sig atter mod FALK).

Det er et fælles stof vi to har fundet.

SVANHILD.

Nu må jeg gå.

GULDSTAD.

Nej, bliv og hør tilende.
En anden kvinde bad jeg ej  om sligt;
Dem, Svanhild, har jeg lært tilbunds at kende;
til snærperi er Deres sind for rigt.

Jeg så Dem vokse,  så Dem foldes ud;
De ejed alt, hvad jeg hos kvinden skatter;  -
men længe så jeg kun i Dem en datter;  -
nu spør jeg  -  vil De være mig en brud?

(SVANHILD viger sky tilbage.)

FALK
(griber ham ved armen).

Tal ikke mere!

GULDSTAD.

Rolig; hun skal svare.
Spørg også De, - - så kan hun vælge frit.

FALK.

Jeg - siger De?

GULDSTAD
(ser fast på ham).

Det gælder at bevare
tre liv for lykken,   -  ej  alene mit.
Forstil Dem ej, det nytter Dem kun lidt;
thi skønt min gerning ligger i det lave,
så fik jeg endda et slags klarsyns-gave.
Ja, Falk, De elsker hende.    Glad jeg så
den unge kærlighed i blomst at stå;
men denne kærlighed, den stærke, kække,
den er det, som kan hendes lykke knække.

FALK
(farer op).

Det tør De sige!

GULDSTAD
(rolig).

Med erfarings ret.
Hvis nu De hende vandt -

FALK
(trodsende).

Hvad så?

GULDSTAD
(langsomt og med eftertryk).

Ja sæt
hun turde alt på denne grundvold bygge,
og vove alt på dette ene kort,  -
og livets storm så fejed grunden bort,
og blomsten falmed under tidens skygge?

FALK
(forglemmer sig og udbryder):

Ugørligt!

GULDSTAD
(ser betydningsfuldt på ham).

Hm, så tænkte også jeg,
da jeg var ung,  som De.    I gamle dage
jeg brandt for en;  da delte sig vor vej.
Igår vi mødtes;   -  intet er tilbage.

FALK.

Igår?

GULDSTAD
(smiler alvorligt).

Igår.    De kender prestefruen  -

FALK.

Hvad?    Det var hende, som -

GULDSTAD.

Som tændte luen.
For hende sørged jeg i mange år,
og i dem alle stod hun for mit minde,
som den hun var, hin unge fagre kvinde,
dengang vi mødtes i den friske vår.

Nu tænder I den samme dårskabsild,
nu frister I det samme vovespil,   -
se,  derfor er det, at jeg siger: Varlig!
Stands lidt, og tænk jer om; - jer leg er farlig!

FALK.

Nej, jeg har sagt det hele thevandslag
min  stærke tro,  som ingen tvivl kan fælde  -

GULDSTAD
(udfylder meningen).

At kærligheden efter frit behag
kan trodse vane, nød og sorg og ælde.
Nå,  lad så være; muligt er det sandt;
men se nu sagen fra en anden kant.
Hvad elskov er, véd ingen at forklare;
hvori den stikker,  denne glade tro,
at én blev skabt til saligt liv i to  -
se,  det kan ingen mand på jord besvare.
Men ægteskabet, det er noget praktisk,
og ligeså forlovelse, min ven;
og let det lar sig eftervise faktisk,
at en er skikket just for den og den.
Men kærligheden kårer jo iblinde,
den vælger ej  en hustru,  men en kvinde;
og hvis nu denne kvinde ej er skabt
til viv for Dem  - ?

FALK
(spændt).

Nu?

GULDSTAD
(trækker på skuldrene).

Så er sagen tabt.

En lykkelig forlovelse betinges
ej blot af elskov, men af meget mer,
familjelemmer, som man gerne ser,
af sind, som under samme hat kan bringes.
Og ægteskabet?    Ja,  det er et hav
af lutter fordringer og lutter krav,
som lidet har med elskov at bestille.
Her kræves huslighed og dyder milde,
her kræves køkkensands og andet sligt,
forsagelse og agt for bud og pligt,  -
og meget som i frøkenens nærværelse
ej gøres kan til genstand for belærelse.

FALK.

Og derfor  - ?

GULDSTAD.

Lyd et råd,  så godt som guld.
Brug lidt erfaring; hør Dem om i livet,
hvor hvert par elskende tar munden fuld,
som hele millionen dem var givet.
For alteret skal de sporenstregs,  de to;
de får et hjem og er i lykkens kridthus;
så går en tid i sejersrus og tro;
så kommer der en opgørsdag;   -  jo, jo!
Da er det hele bo et stort fallithus!
Fallit er ungdoms blomst på konens kind,
fallit er tankens flor i hendes indre;
fallit er sejrens mod i mandens sind,
fallit hver glød,  som fordum sås at tindre;
fallit, fallit  er hele boets masse;
og slige to gik dog i livet ind
som elskovs handelshus af første klasse!

FALK
(i stærkt udbrud).

Det er en løgn!

GULDSTAD
(urokkelig).

For nogle timer siden
var det dog sandhed.    Det var Deres ord,
da her de stod, som han i brabantstriden,
og sloges med det ganske thevandsbord.
Da lød benægtelsen fra alle kanter,
som nu fra Dem; nå ja, det fattes nemt;
vi finder alle jo,  det klinger slemt
at høre døden nævne, når vi skranter.
Se presten, han,  som komponerte, malte,
i frierdagene med ånd og smag;   -
hvor kan De undres på, at manden dalte,
da han og hun kom under fælles tag?
Hun var jo skabt for ham til elskerinde,   -
til viv for ham hun skabtes ingensinde.
Og så kopisten,  som skrev gode vers?
Da fyren var i Herrens navn forlovet,
kom hele rimeriet straks påtvers,
og siden den tid har hans muse sovet
ved rokkeduren af en evig jus.
Der ser I -- ---

(betragter SVANHILD.)

Fryser De?

SVANHILD
(sagte).

Jeg fryser ikke.

FALK
(tvinger sig ind under en spøgende tone).

Og når det aldrig ender med et plus,
men kun med minus,   -  hvorfor vil De stikke
den kapital, De råder over, i
sligt lidet fordelagtigt lotteri?
Det lader næsten, som De har den tro,
at De blev særlig skabt for bankerotten?

GULDSTAD
(ser på ham, smiler og ryster på hovedet).

Min kække unge Falk, - gem lidt på spotten.
På to slags vis et par kan sætte bo.
Det grundes kan ved illusjonskreditten,
ved langsigtsveksler på en  evig rus,
på permanents af aldren atten-nitten,
og på umulighed af gigt og snus;  -
det grundes kan på rosenrøde kinder,
på klare øjne og på lange hår,
på tryghed for,  at aldrig sligt forsvinder,
og at parykkens time aldrig slår.
Det grundes kan på stemningsfulde tanker,
på blomsterflor i ørkenstøvet tørt,
på hjerter, der, et livsløb gennem, banker,
som da det første ja blev sagt og hørt.
Hvad kaldes slig trafik?    De navnet kender;   -
det kaldes humbug,  - humbug, kære venner!

FALK.

Nu skønner jeg, De er en farlig frister,   -
De,  velstandsmanden, kanske millionær,
mens alt, hvad mit i denne verden er,
blev båret bort af to artillerister.

GULDSTAD
(skarpt).

Hvad mener De med det?

FALK.

Det ligger nær;
thi den solide grundvold, kan jeg tænke,
er sagtens mønt,   -  mirakelmidlet mønt,
som låner mangen middelaldersk enke
sankt Gertruds gyldenglorie til pynt.

GULDSTAD.

Å nej,  den er dog noget,  som er bedre.
Den er den stille, hjertevarme strøm
af venlig agt, der kan sin genstand hædre,
så fuldt,  som jublen i en ørskedrøm.
Den er en følelse af pligtens lykke,
af omsorgs velbehag, af hjemmets fred,
af viljers bøjning mod hinanden ned,
af vågen for at ingen sten skal trykke
den kårnes fod, hvor hun i livet skred.
Den er en mildhedshånd, som læger sårene,
den mandekraft,  som bær med villig ryg,
den ligevægt, som rækker gennem årene,
den arm,  som støtter tro og løfter tryg.  -
Det er det indskud,  Svanhild, jeg kan byde
til Deres lykkes bygning; svar mig nu.

(SVANHILD gør en stærk anstrængelse for at tale; GULDSTAD løfter hånden
og hindrer hende.)

Betænk Dem vel, at ej De skal fortryde!
Vælg mellem os med klar og sindig hu.

FALK.

Og hvoraf véd De  -

GULDSTAD.

At De elsker hende!
Det har jeg læst på Deres øjnes bund.
Sig også hende det i denne stund.

(trykker hans hånd.)

Nu går jeg ind.    Lad legen få en ende.
Og tør De love mig med hånd og mund,
at være hende slig en ven i livet,
slig stav på vejen,  slig en trøst i nød,
som jeg kan være det,  -

(vender sig til SVANHILD.)

Nu godt, så skriv et
udsletningsmærke over det, jeg bød.
Da har jeg sejret, sejret i det stille;
De vinder lykken; det var det, jeg vilde.

(til  FALK.)

Og, det er sandt,  - De talte før om mønt;
tro mig, den er lidt mer, end flitterpynt.
Jeg står alene, kender ingen kære;
alt det, som mit er, det skal Deres være;
De blir som søn for mig, og hun min datter.
De véd, ved grændsen ejer jeg et brug;
did flytter jeg, De sætter disk og dug,
og er så året omme, ses vi atter.  -
Nu kender De mig, Falk; gransk nu Dem selv,
glem ej, at farten nedad livets elv
er ingen leg, er ej at nyde, svælge;  -
og så, i Herrens navn,  -  så får I vælge!

(går ind i huset.    Ophold.   FALK og SVANHILD ser sky mod hinanden.)

FALK.

Du er så bleg.

SVANHILD.

Og du så stille.

FALK.

Ja.

SVANHILD.

Han var os værst.

FALK
(hen for sig).

Han stjal mig styrken fra.

SVANHILD.

Hvor hårdt han slog.

FALK.

Han vidste godt at ramme.

SVANHILD.

Det var, som alt gik under i det samme.

(nærmere ved ham.)

Hvor vi var rige, rige i hinanden,
da hele verden havde os forladt,
da vore tanker steg, som slag mod stranden
af bølgebrydning i den stille nat.
Da var der sejersmod i vore sjæle,
og lid på evig elskov mellem to;  -
han kom med verdens gaver, tog vor tro,
og planted tvivl,   -  og så forgik det hele!

FALK
(med vild heftighed).

Riv det af mindet ud!   Alt, hvad han sagde,
var sandt for andre, men en løgn for os!

SVANHILD
(ryster stille på hovedet).

Det kornaks, som et tvivlens haglslag lagde,
kan aldrig svaje mer i livsenstrods.

FALK
(med udbrydende angst).

Jo, vi to, Svanhild - !

SVANHILD.

Slip et håb, som dårer;
Ifald du løgnen såer, du høster tårer.
De andre,  siger du?   Og tror du ej,
at hver og en har tænkt,  som du og jeg,
at han var den,  som turde trodse lynet,   -
hvem ingen storm til jorden kunde slå,

hvem tågebanken fjernt i himmelsynet
på uvejrsvinger aldrig kunde nå?

FALK.

De andre delte sig mod spredte mål;
jeg vil din elskov kun,  og den alene.
Se,  de forskriger sig i livets skrål,
jeg stilt skal støtte dig med stærke grene.

SVANHILD.

Men dersom den alligevel gik under,
den kærlighed,  som skulde bære alt,   -
har du da det, som endda lykken grunder?

FALK.

Nej, med min kærlighed det hele faldt.

SVANHILD.

Og tør du helligt love mig for Gud,
at aldrig den, lig visnet blomst,  skal hænge,
men dufte, som idag, og holde ud
for hele livet?

FALK
(efter et kort ophold).

Den vil holde længe.

SVANHILD
(smerteligt).

O,   "længe",   "længe";   -  usle armodsord!
Hvad gælder  "længe"  vel for kærligheden?
Det er dens dødsdom,  meldugg over sæden.
"På evigt liv for kærlighed jeg tror"   -
den sang skal altså tie,  og isteden
det lyde skal: Jeg elsked dig ifjor!

(som løftet af en stærk indskydelse.)

Nej;  så skal ej vor lykkes dag gå under,
ej dø med solgråd bag en sky i vest;   -
vor sol skal slukkes, lig et luftvidunder,
i middagsstunden,  der den glittrer bedst!

FALK
(forfærdet).

Hvad vil du, Svanhild?

SVANHILD.

Vi er børn af våren;
bag den skal ikke komme nogen høst,
da sangerfuglen tier i dit bryst
og aldrig længes did, hvor den er båren.
Bag den skal aldrig noget vinterdække
slå linet over alle drømmes lig;   -
vor kærlighed,  den glade,  sejerskække,
skal sot ej tære på,  ej ælde svække,   -
dø skal den,  som  den leved, ung og rig!

FALK.
(i dyb smerte).

Og  langt  fra  dig,  -  hvad blev mig der vel livet!

SVANHILD.

Hvad blev det nær mig  -  uden kærlighed?

FALK.

Et hjem!

SVANHILD.

Hvor lykkens alf med døden stred.

(med styrke.)

Til viv for dig blev evnen ej mig givet,
det ser jeg nu,  det føler jeg og véd!
Jeg kunde elskovs glade leg dig lære,
men tør din sjæl ej gennem alvor bære.

(nærmere og med stigende ild.)

Nu har vi jublet i en vårdags rus;
nu ingen søvnig døs på slapheds puder!
Giv alfen vinger, lad for sangens sus
ham gå på flugt i flok med unge guder!
Og er den kantret end, vor fremtids båd,  -
et brett er oven vande,   - jeg véd råd;
den kække svømmer rækker paradiset!
Lad lykken synke, gå i graven våd;
vor kærlighed skal dog,  Gud være priset,
nå sejersfrelst iland ifra forliset!

FALK.

O, jeg forstår dig!   Men at skilles så!
Just nu, den fagre verden står os åben,   -
her, midt i våren, under himlen blå,
den samme dag vor unge pagt fik dåben!

SVANHILD.

Just derfor må vi.   Efter denne stund
vort jubeltog går ned ad bakke kun!
Og ve, når engang regnskabsdagen kommer,
og når vi stædes for den store dommer,
og når han kræver, som retfærdig Gud,
den skat han lånte os i livsenshaven  -
da, Falk,  et svar,  som sletted nåden ud:
"Den har vi mistet undervejs til graven!"

FALK
(i stærk beslutning).

Kast ringen!

SVANHILD
(ildfuldt).

Vil du!

FALK.

Kast den!   Jeg forstår dig!
Ja, det er kun på denne vej, jeg nåer dig!
Som grav er vej til livets morgenskær,
så er og elskov først til livet viet,
når løst fra længsler og fra vild begær
den flyer til mindets åndehjem befriet!
Kast ringen, Svanhild!

SVANHILD
(jublende).

Jeg har løst min pligt!
Nu har jeg fyldt din sjæl med lys og digt!
Flyv frit!   Nu har du dig til sejer svunget,  -
nu har din Svanhild svanesangen sunget!

(tar ringen af og trykker et kys på den.)

Til verdens fald imellem havets siv
duk ned, min drøm,  -  dig ofrrer jeg isteden!

(går et par skridt opover, kaster ringen ud i fjorden og nærmer sig FALK
med et forklaret udtryk.)

Nu har jeg mistet dig for dette liv,  -
men jeg har vundet dig for evigheden!

FALK
(stærkt).

Og nu til dagens gerning hver for sig!
På jorden krydses aldrig mer vor vej.
Hver går til sit, hver strider uden klage.
Vi smittet var af tidens feberdamp;
vi vilde sejrens løn foruden kamp,
sabbatens fred foruden virkedage,
skønt kravet er at kæmpe og forsage.

SVANHILD.

Men ikke sygt.

FALK.

Nej, nej,  -  med sandheds mod.
Os truer ingen flom af straffens flod;
det minde, vi to har for livet arvet,
skal stråle smukt fra mørke skyer ud,
og stå som fagrest regnbue, syvfold farvet,   -
som pagtens tegn imellem os og Gud.
I skær af det du går til stille pligter -

SVANHILD.

Og du går opad mod dit mål som digter!

FALK.

Som digter; ja, thi det er hver den mand,
i skolestue, thingsal eller kirke,
hver den, i højheds som i ringheds stand,
der øjner idealet bag sit virke.
Ja,  opad går jeg; flugtens hest er sadlet;
jeg véd, min gerning er for livet adlet!
Og nu, farvel!

SVANHILD.

Farvel!

FALK
(favner hende).

Et kys!

SVANHILD.

Det sidste!

(river sig løs.)

Nu kan jeg glad for dette liv dig miste!

FALK.

Om alle lys i verden slukkes ud,  -
lystanken lever dog; thi den er Gud.

SVANHILD
(fjerner sig mod baggrunden).

Farvel!

(går videre.)

FALK.

Farvel!  -  Jeg råber glad endda  -

(svinger hatten.)

Guds fagre kærlighed på jord, hurra!

(Døren åbnes.   FALK går over mod højre; de unge blandt gæsterne
kommer ud under latter og glæde.)

DE   UNGE   PIGER.

Til dans i haven!

EN   ENKELT.

Livet er at danse!

EN   ANDEN.

En vårdags blomsterdans med friske kranse!

NOGLE.

Ja, danse, danse!

ALLE.

Ja,  og aldrig standse!

(STYVER kommer med STRÅMAND under armen.   FRU STRÅMAND og børnene
følger efter.)

STYVER.

Ja, du og jeg er venner fra idag.

STRÅMAND.

Og jeg og du vil slå for fælles sag.

STYVER.

Når begge statens magter slår sig sammen  -

STRÅMAND.

Blir resultatet alles  -

STYVER
(hurtigt).

Tarv!

STRÅMAND.

Og gammen.

(FRU HALM,  LIND,  ANNA,  GULDSTAD og FRØKEN SKÆRE,  samt resten af
gæsterne kommer ud.    Hele familjens øjne søger FALK  og SVANHILD.
Almindelig studsen, da man ser dem hver for sig.)

FRØKEN   SKÆRE
(mellem tanterne, slår hænderne sammen).

Hvad?   Sig mig, om jeg drømmer eller våger!

LIND
(som intet har mærket).

Jeg får vel hilse på min nye svoger.

(han, tilligemed flere af gæsterne, nærmer sig FALK, men farer uvilkårligt
et skridt tilbage ved at se på ham og udbryder):

Hvad er der hændt med dig?   Du har, som Janus,
to ansigter!

FALK
(med et smil).

Jeg råber,  som Montanus:
Jorden er flak, Messieurs;  -  mig skuffed øjet;
flak, som et fladbrød;  -  er I nu fornøjet!

(går raskt vid til højre.)

FRØKEN   SKÆRE.

En kurv!

TANTERNE.

En kurv?

FRU   HALM.

Hys, lad det bli fortiet!

(går opover til SVANHILD.)

FRU   STRÅMAND
(til presten).

Tænk dig, en kurv!

STRÅMAND.

Men er det muligt?

FRØKEN   SKÆRE.

Ja!

DAMERNE
(fra mund til mund).

En kurv!   En kurv!   En kurv!

(de samler sig i klynge længere inde i haven.)

STYVER
(som forstenet).

Hvad?   Har han friet?

STRÅMAND.

Ja, tænk dig,  du!   Han lo af os, ha, ha,   -

(de ser målløse på hinanden.)

ANNA
(til LIND).

Nå,  det var rigtig godt.    Uf, han var fæl!

LIND
(omfavner og kysser hende).

Hurra, nu er du min i alle dele!

(de går opover i haven.)


GULDSTAD
(ser tilbage mod SVANHILD).

Her er nok noget brustet i en sjæl;
men det, som endnu lever, vil jeg hele.

STRÅMAND
(får mælet igen og omfavner STYVER).

Nu kan du trøstig blive ved at være
forlovet med din elskte frøken Skære!

STYVER.

Og du kan skue gladelig din slægt
forøget årligårs med unge Stråmænd!

STRÅMAND
(gnider sig fornøjet i hænderne og ser ud efter FALK).

Det var tilpas for ham,  den frække knægt;   -
så skal de ha'e det, disse kloge spåmænd!

(de går opover i samtale, idet FRU HALM nærmer sig med SVANHILD.)

FRU   HALM
(dæmpet og ivrig).

Og intet binder dig?

SVANHILD.

Nej, intet binder.

FRU   HALM.

Nu godt; så kender du en datters pligt  -

SVANHILD.

Råd over mig.

FRU   HALM.

Tak, barn.

(med et tegn mod GULDSTAD.)

Han er et rigt
parti, og når der intet er til hinder  -

SVANHILD.

Jo, ét forlanger jeg ved denne pagt:
at flytte bort -

FRU   HALM.

Det er jo just hans agt.

SVANHILD.

Og frist -

FRU   HALM.

Hvorlænge da?   Husk, lykken kalder.

SVANHILD
(smiler stille).

Å, ikke længe; blot til løvet falder.

(hun går hen imod altanen; FRU HALM opsøger GULDSTAD.)

STRÅMAND
(mellem gæsterne).

Et, kære venner, har vi lært idag:
om tvivlsmål tidt os hårdelig belejrer,
så vinder over slangen sandheds sag,
og kærligheden sejrer.

GÆSTERNE.

Ja,  den sejrer!

(de omfavnes og kysses parvis.   Udenfor til venstre høres latter og sang.)

FRØKEN   SKÆRE.

Hvad er nu det?

ANNA.

Studenterne!

LIND.

Kvartetten,
som går tilfjelds;   -  og jeg, som rent har glemt
at sende afbud  -


(STUDENTERNE kommer ind til venstre og blir stående ved indgangen.)

EN   STUDENT
(til LIND).

Her er vi på pletten!

FRU   HALM.

Så det er Lind, De søger?

FRØKEN   SKÆRE.

Det er slemt;
han er forlovet nu  -

EN   TANTE.

Så De kan skønne,
han intet har at gøre i det grønne.

STUDENTEN.

Forlovet!

ALLE   STUDENTERNE.

Gratulerer!

LIND.

Mange tak.

STUDENTEN
(til kammeraterne).

Der ligger altså sangerskuden bak.
Hvad gør vi nu?   Vi mangler vor tenor.

FALK
(der kommer fra højre, sommerklædt, med studenterhue, skræppe og stav).

Den synger jeg i Norges ungdoms kor!

STUDENTERNE.

Du, Falk! Hurra!

FALK.

Tilfjelds i Guds natur,
som bien jager fra sit vinterbur!
Jeg har en dobbelt sangbund i mit bryst,
en langelek med underspundne strenge,
med tvefold klang, en høj for livets lyst,
og en,  som dirrer under, dybt og længe.

(til enkelte mellem studenterne.)

Du har paletten?  -  Du papir til noder?
Godt; sværm da, biflok, i det grønne løv,
hjem bær vi engang hjemmets blomsterstøv
til kubens dronning, til vor store moder!

(henvendt  til  selskabet,   idet  studenterne  går og  koret fra første  akt
istemmes dæmpet udenfor.)

Tilgiv mig alt, det større, som det mindre,
jeg intet huske vil;

(sagte.)

men alt erindre.

STRÅMAND
(i overstadig glæde).

Pyt, nu er lykkepotten atter hel!
Min kone har et håb,  et sødt, forjættende  -

(trækker ham hviskende tilside.)

Nyss hun betroede mig, den kære sjæl  -

(uhørligt imellem.)

Hvis alt går godt... til mikkelsdag... det trettende!

STYVER
(med FRØKEN SKÆRE under armen, vender sig til FALK, smiler hoverende,
og siger, idet han tyder mod presten):

Jeg får de hundred daler, sætter bo  -

FRØKEN   SKÆRE
(nejer ironisk).

Ved juletider kaster jeg min pigekjole.

ANNA
(ligeså, idet hun tar kærestens arm).

Min Lind blir her, lad troen være tro  -

LIND
(dølger sin forlegenhed).

og søger plads som lærer på en pigeskole.

FRU   HALM.

Jeg øver Anna op i alskens dueligheder  -

GULDSTAD
(alvorlig).

Jeg går til arbejds med et bramfrit digt  -
om en,  som lever for en hellig pligt.

FALK
(med et smil udover mængden).

Og jeg går opad  -  til en fremtids muligheder!
Farvel!

(dæmpet til SVANHILD.)

Gud signe dig, min livs vårs viv;   -
hvor langt jeg går, skal dog min gerning nå dig!

(svinger huen og følger studenterne.)

SVANHILD
(ser en kort stund efter ham og siger stille men stærk).

Nu er jeg færdig med mit friluftsliv;
nu falder løvet;   -  lad nu verden få mig.

(I dette øjeblik spilles op til dans ved pianoet, og champagnen knalder
i baggrunden. Herrerne flyver om mellem hverandre med sine damer
under armen; GULDSTAD nærmer sig SVANHILD og bukker for hende; hun
farer et øjeblik sammen, men fatter sig og rækker ham hånden. FRU
HALM og den nærmeste familje, som spændt har iagttaget scenen, iler til
og omringer dem under høj glæde, der overdøves af musiken og
munterheden blandt de dansende længere inde i haven.)

(Men langt oppe fra landet, og klingende igennem dansemusiken, lyder
kraftigt og kækt):

KOR   AF   FALK   og   STUDENTERNE.

Og har jeg end sejlet min skude på grund,
o, så var det dog dejligt at fare!

DE   FLESTE   PÅ   SCENEN.

Hurra!

(dans og jubel; teppet falder.)


KONGS-EMNERNE.


PERSONERNE:

Håkon Håkonssøn, kongevalgt af Birkebejnerne.
Inga fra Vartejg, hans moder.
Skule Jarl.
Fru Ragnhild, hans hustru.
Sigrid, hans søster.
Margrete, hans datter.
Guthorm Ingessøn.
Sigurd Ribbung.
Nikolas Arnessøn, bisp i Oslo.
Dagfinn Bonde, Håkons stallare.
Ivar Bodde, hans hirdprest.
Vegard Væradal, en af hans hirdmænd.
Gregorius Jonssøn, lendermand.
Pål Flida, lendermand.
Ingebjørg, Andres Skjaldarbands hustru.
Peter, hendes søn, en ung prest.
Sira Viljam, huskapellan hos bisp Nikolas.
Mester Sigard fra Brabant, en læge.
Jatgejr Skald, en Islænding.
Bård Bratte, en høvding fra det Trondhjemske.
Almue og bymænd i Bergen, Oslo og Nidaros.
Korsbrødre, prester, munke  og nonner.
Gæster, hirdmænd og fruer.
Krigsfolk o. s. v.

Handlingen foregår i første halvdel af det trettende århundrede.


FØRSTE AKT.

(Kristkirkegården i Bergen. I baggrunden ligger kirken, hvis højportal
vender fremover mod tilskuerne. Til venstre i forgrunden står Håkon
Håkonssøn, Dagfinn Bonde, Vegard af Værdalen, Ivar Bodde samt
flere lendermænd og høvdinger. Lige over for ham står Skule Jarl,
Gregorius Jonssøn, Pål Flida og andre af jarlens mænd. Længere
tilbage på samme side ses Sigurd Ribbung med sit følge og
bortenfor ham Guthorm Ingessøn med flere høvdinger.
Kirkens tilgange er besatte med vagt; almuen fylder hele kirkegården;
mange sidder oppe i træerne og på kirkemuren; alle synes i højeste
spænding at vente på noget, som skal ske. Fra byens kirketårne
ringer det fjern og nær.)

SKULE JARL
(dæmpet og utålmodig til Gregorius Jonssøn).
Hvad bier de efter så længe derinde?

GREGORIUS JONSSØN.
Stille; nu begynder salmen.
(Inde fra den lukkede kirke høres til basuners lyd:)

KOR AF MUNKE og NONNER.
Domine coeli etc. etc.
(Under sangen åbnes kirkedøren indenfra; i forhallen ses bisp Nikolas
omgiven af prester og klosterbrødre.)

BISP NIKOLAS
(træder frem i døren og forkynder med opløftet stav):
Nu bærer Inga fra Vartejg jernbyrd for Håkon kongs-emne!

(Kirken lukkes igen; sangen vedbliver derinde.)


GREGORIUS JONSSØN
(dæmpet til jarlen).

Kald på den hellige kong Olaf for det, som ret er.

SKULE JARL
(hurtigt og afværgende).

Ikke nu. Bedst, ikke at minde ham om mig.

IVAR BODDE
(griber HÅKON om armen).

Bed til Herren din Gud, Håkon Håkonssøn.

HÅKON.

Behøves ikke; jeg er viss på ham.

(Sangen fra kirken lyder stærkere; alle blotter hovederne, mange falder
på knæ og beder.)

GREGORIUS JONSSØN
(til jarlen).

Dette er en stor time for dig og mange.

SKULE JARL
(ser spændt mod kirken).

En stor time for Norge.

PÅL FLIDA
(nær ved jarlen).

Nu holder hun jernet.

DAGFINN BONDE
(over hos HÅKON).

De kommer kirkegulvet nedover.

IVAR BODDE.

Krist skærme dine skære hænder, Inga
kongsmoder!

HÅKON

Denne stund skal hun visselig lønnes for al
min tid.
SKULE   JARL
(som spændt har lyttet, udbryder pludseligt).

Skreg hun?   Slap hun jernet?

PÅL FLIDA
(går opover).

Jeg véd ikke, hvad det var.

GREGORIUS   JONSSØN.

Kvinderne græder højt i forhallen.

KORET   FRA   KIRKEN
(falder jublende ind).

Gloria in excelsis deo!

(Portalen springer op; INGA kommer ud, fulgt af NONNER, PRESTER og MUNKE.)

INGA
(på kirketrappen).

Gud   har   dømt!     Se   disse   hænder;   med   dem
bar jeg jernet!

STEMMER   BLANDT   MÆNGDEN.

De er skære og hvide, som før!

ANDRE   STEMMER.

Endda fagrere!

HELE   ALMUEN.

Han er visselig Håkon Sverressøns søn!

HÅKON
(omfavner hende).

Hav tak, tak,  du højt velsignede!

BISP   NIKOLAS
(stryger forbi jarlen).

Uklogt var det at fremme jernbyrden.

SKULE   JARL.

Nej,  herre  bisp,   Gud  måtte tale i denne sag.

HÅKON
(dybt bevæget, holder INGA ved hånden).

Nu er det da altså gjort, det, som hver en
evne i mig har råbt højt imod, - det, som mit
hjerte har vridt og vendt sig under -

DAGFINN   BONDE
(ud mod mængden).

Ja, se på denne kvinde og tænk jer om, så
mange som I her er! Hvo har tvivlt om hendes ord,
før enkelte havde brug for at der skulde tvivles?

PÅL FLID A.

Tvivlen har hvisket i hvert kot fra den stund
Håkon kongs-emne blev båren som barn ind i kong
Inges gård.

GREGORIUS   JONSSØN.

Og sidste vinter vokste den til et skrig og gik
lydt over landet, nord og sør; det tænker jeg hver
mand kan vidne.

HÅKON.

Bedst kan jeg selv vidne det. Derfor har jeg
også givet efter for mange trofaste venners råd og
bøjet mig så dybt, som ingen anden kongevalgt mand
har gjort på lange tider. Jeg har bevist med
jernbyrd min fødsel, bevist min ret, som Håkon
Sverressøns søn, til at tage land og rige i arv. Ikke vil
jeg her granske nøjere, hvem der har fostret tvivlen
og gjort den så højmælt, som jarlens frænde siger;
men det véd jeg, at bittert har jeg lidt under den.
Jeg har været kongevalgt fra barn af, men liden
kongsære blev mig vist, selv der, hvor det skulde
tykkes, at jeg tryggest turde vente det. Jeg vil kun
minde om sidst palmesøndag i Nidaros, da jeg gik
op til alteret for at ofre, og erkebispen vendte sig
om og lod som han ikke så mig, for at slippe at
hilse, som det er skik at hilse konger. Dog, sligt
skulde jeg let vidst at bære, men åben krig var nær
ved at bryde løs i landet og den måtte jeg hindre.

DAGFINN   BONDE.

Godt kan det være for konger at lytte til kloge
råd; men var mit råd hørt i denne sag, da havde
det ikke været med hedt jern men med koldt stål,
at Håkon Håkonssøn skulde skiftet ret mellem sig
og sine uvenner.

HÅKON.

Styr dig, Dagfinn; det sømmer sig for den
mand, som skal styre fremst i riget.

SKULE   JARL
(med et let smil).

Kongens uven er det så nemt at kalde hver
den, som er kongens vilje imod. Jeg mener nu,
den er kongen værst, som råder ham fra at
godtgøre sin ret til kongsnavnet.

HÅKON.

Hvem véd. Var det min ret alene, som her
handledes om, så kunde det hænde, at jeg ikke
havde købt den så dyrt; men vi får se højere op;
her gælder det kald og pligt. Jeg kender det højt
og varmt indeni mig, og jeg blyges ikke ved at sige
det, - jeg alene er den, som kan styre landet frem
til det bedste i disse tider; - kongefødsel avler
kongepligt -

SKULE   JARL.

Der er flere her, som giver sig selv sligt fagert
skudsmål.

SIGURD   RIBBUNG.

Jeg gør det, og med ligeså fuld grund. Min
farfader var kong Magnus Erlingsson -

HÅKON.

Ja, hvis din fader, Erling Stejnvæg, var kong
Magnus's søn; men de fleste nægter det, og endnu
er der ikke båret nogen jernbyrd i den sag.

SIGURD   RIBBUNG.

Ribbungerne tog mig til konge og gjorde det
med fri vilje, mens Dagfinn Bonde og andre
Birkebejnere truede sig til et kongsnavn for dig.

HÅKON.

Ja, så ilde havde I stellt med Norge, at Sverres
ætling måtte true sig frem.

GUTHORM   INGESSØN.

Sverres ætling er jeg ligeså fuldt som du  -

DAGFINN   BONDE.

Men ikke i lige række mand efter mand.

BISP NIKOLAS.

Der er kvindeled imellem, Guthorm.

GUTHORM   INGESSØN.

Det véd jeg dog, at Inge Bårdssøn, min fader,
var lovligt tagen til konge over Norge.

HÅKON.

Fordi der ikke var nogen, som kendte til at
Sverres sønnesøn var ilive. Fra den dag det blev
vitterligt, styrede han riget som værge for mig, ikke
anderledes.

SKULE   JARL.

Så kan ikke siges med sandhed; Inge var hele
sin tid konge med al lovlig magt og uden forbehold.
At Guthorm liden ret har, kan være sandt nok; thi
han er uægte født; men jeg er kong Inges ægtefødte
broder, og loven er for mig, når jeg kræver og tager
fuld arv efter ham.

DAGFINN   BONDE.

Å, herre jarl, fuld arv har I visselig taget, og
det ikke eders faders slægtseje alene, men alt, hvad
Håkon Sverressøn af gods lod efter sig.

BISP   NIKOLAS.

Ikke alt, gode Dagfinn. Ær sandheden; - kong
Håkon har beholdt en sylgje og den guldring, han
bærer om armen.

HÅKON.

Lad det være som det vil; med Guds hjælp
skal jeg vinde gods igen. Og nu, I lendermænd og
lagmænd, I kirkebrødre og høvdinger og hirdfolk, nu
er det tid at sætte rigsmødet, som vedtaget er. Med
bundne hænder har jeg siddet til denne dag; jeg
mener ingen mand vil fortænke mig i, at jeg længter
efter at få dem løste.

SKULE   JARL.

Det går flere,  som jer, Håkon Håkonssøn.

HÅKON
(blir opmærksom).

Herre jarl, hvad mener I?

SKULE   JARL.

Jeg mener, at alle vi kongs-emner har samme
skel til at længte. Alle har vi været lige stramt
bundne; thi ingen af os har vidst hvor langt hans
ret strak.

BISP NIKOLAS.

Utrygt har det været med kirkens sager som
med landets; men nu får den hellige kong Olafs
lov dømme.

DAGFINN   BONDE
(halvlydt).

Nye kneb!

(HÅKONS MÆND rykker nærmere sammen.)

HÅKON
(tvinger sig til rolighed og går et par skridt frem mod jarlen).

Jeg vil tro, at jeg ikke har fattet eders mening.
Jernbyrden har godtgjort min odelsret til riget, og
derfor skønner jeg ikke bedre, end at rigsmødet kun
har at give lovskraft til mit kongevalg, som alt gik
for sig på Örething for seks år siden.

FLERE   BLANDT   JARLENS   og   SIGURDS   MÆND.

Nej, nej,  -  det nægter vi!

SKULE   JARL.

Så var aldrig tanken, da det blev vedtaget at
holde rigsmøde her. Ved jernbyrden har I endnu
ikke vundet riget, men kun bevist eders adkomst til
idag at møde frem med os andre kongs-emner og
gøre gældende det krav, som I mener at have -

HÅKON
(tvinger sig).

Det vil da kort og grejdt sige, at i seks år har
jeg urettelig båret kongsnavn, og i seks år har I,
herre jarl, urettelig rådet landet som værge for mig.

SKULE   JARL.

Ingenlunde så. En måtte bære kongsnavnet,
da min broder var død. Birkebejnerne, og mest
Dagfinn Bonde, var virksomme for eders sag og fik
jert valg fremmet, før vi andre kunde komme frem
med vore fordringer.

BISP NIKOLAS
(til HÅKON).

Jarlen mener, at hint valg kun gav jer brugsret
ikke ejendomsret til kongemagten.

SKULE   JARL.

I har siddet inde med alle rettigheder; men
både Sigurd Ribbung og Guthorm Ingessøn og
jeg mener os at være fuldt så nære arvinger, som I, og
nu skal loven dele mellem os og sige, hvo der skal
tage arven fast for alle tider.

BISP NIKOLAS.

Sandt at sige har nok jarlen god grund for sin
mening.

SKULE   JARL.

Både jernbyrd og rigsmøde har mere end
engang været på tale i disse år, men altid er der
kommet noget imellem. Og, herr Håkon, dersom I
mente, at eders ret stod uryggelig fast ved det første
kongevalg, hvorfor gav I da jert minde til at
jernbyrden nu blev fremmet?

DAGFINN   BONDE
(forbitret).

Brug værget, kongsmænd, og lad det dele!

MANGE   AF   HIRDEN
(stormer frem).

Bær våben på kongens uvenner!

SKULE   JARL
(råber til sine).

Dræb ingen! Sår ingen! Bare hold dem fra
livet.

HÅKON
(holder sine tilbage).

Ind med værget hver mand, som drog det! -
Ind med værget, siger jeg! (rolig.) I gør det tifold
værre for mig med slig fremfærd.

SKULE   JARL.

Slig farer mænd frem mod mænd hele landet
rundt. Der ser I, Håkon Håkonssøn; nu tænker jeg
det bedst viste sig, hvad I har at gøre, ifald landets
fred og mænds liv ligger jer på hjerte.

HÅKON
(efter en kort betænkning).

Ja - jeg Ser det. (tager INGA ved hånden og vender sig
til en af dem, som står om ham.) Torkell, du Var en trofast
mand i min faders hird; tag denne kvinde hjem i
dit herberge og vær god mod hende; - hun var
Håkon Sverressøn såre kær. - Gud signe dig, min
moder, - jeg får møde il rigsstævne nu. (INGA trykker
hans hånd og går med TORKELL.    HÅKON tier lidt, træder derpå frem og
siger med klarhed:) Loven skal dømme; den alene. I
Birkebejnere, som var med på Örething og tog mig
til konge, I er nu løste fra den ed, I svor mig der.
Du, Dagfinn, er ikke min stallare mere; jeg vil ikke
møde frem med stallare eller med hird, ikke med
kongsmænd eller med svorne kæmper; jeg er en
fattig mand; al min arv er en sylgje og denne
guldring; - det er ringe gods at lønne så mange gode
mænds tjeneste med. Nu, I andre kongs-emner, nu
står det lige mellem os; jeg vil intet have forud for
jer undtagen den ret, som jeg har ovenfra, - den
hverken kan eller vil jeg dele med nogen. - Lad
blæse til rigsstævne, og så dømme Gud og den
hellige kong Olafs lov.

(Går ud med sine mænd til venstre   der blæses   horn og lur langt borte.)

GREGORIUS   JONSSØN
(til jarlen, idet mængden holder på at gå).

Ved jernbyrden tyktes du mig ræd, og nu ser
du så glad og trøstig ud

SKULE   JARL
(fornøjet).

Så du, han havde Sverres øjne, da han talte?
Godt blir valget enten de gør ham eller mig til
konge.

GREGORIUS   JONSSØN
(urolig).

Men vig ikke. Tænk på alle dem, som falder
med din sag.

SKULE   JARL.

Her står jeg på rettens grund; nu gemmer jeg
mig ikke for helgenen.

(Går ud til venstre med sit følge.)

BISP   NIKOLAS
(haster efter DAGFINN BONDE).

Det går nok, gode Dagfinn, det går nok; -
men hold jarlen langt borte fra kongen, når han er
kåret; - hold ham bare langt borte!

(Alle går ud til venstre bag kirken.)

(En hal i kongsgården.    Til venstre i forgrunden er et lavt vindu; til
højre indgangsdør; i baggrunden en større dør, som fører ind til 
kongshallen.    Ved vinduet står et bord; forresten stole og bænke.)

(FRU RAGNHILD og MARGRETE kommer fra den mindre dør;  SIGRID følger
straks efter.)

FRU   RAGNHILD.

Her ind.

MARGRETE.

Ja, her er mørkest.

FRU   RAGNHILD
(går til vinduet).

Og her kan vi se ned på thingvolden.

MARGRETE
(ser forsigtigt ud).

Ja, dernede bag kirken er de alle samlede.
(vender sig i gråd.) Dernede skal nu det ske, som vil
drage så meget efter sig.

FRU   RAGNHILD.

Hvem råder her i hallen imorgen?

MARGRETE.

O ti. Så tung en dag havde jeg aldrig tænkt
at skulle leve.

FRU   RAGNHILD.

Den måtte komme; at stå som kongsværge var
ikke fuld gerning for ham.

MARGRETE.

Ja - den måtte komme; kongsnavnet alene
kunde ikke være ham nok.

FRU   RAGNHILD.

Hvem taler du om?

MARGRETE.

Om Håkon.

FRU   RAGNHILD.

Jeg talte om jarlen.

MARGRETE.

Der lever ikke ypperligere mænd, end de to

FRU   RAGNHILD.

Ser du Sigurd Ribbung? Hvor lumsk han sidder,
- ret som en ulv i lænke.

MARGRETE.

Ja se -! Han folder hænderne foran sig over
sværdknappen og hviler hagen på dem.

FRU   RAGNHILD.

Han bider sig i mundskægget og ler  -

MARGRETE.

Hvor stygt han ler.

FRU   RAGNHILD.

Han véd, at ingen vil fremme hans sag; - det
er det, som gør ham ond. - Hvem er den
lagmand, som taler nu?

MARGRETE.

Det er Gunnar Grjonbak.

FRU   RAGNHILD.

Er han for jarlen?

MARGRETE.

Nej, han er nok for kongen  -

FRU   RAGNHILD
(ser på hende).

For hvem er han, siger du?

MARGRETE.

For Håkon Håkonssøn.

FRU   RAGNHILD
(ser ud; efter et kort ophold).

Hvor   sidder   Guthorm   Ingessøn,   -    ham   ser
jeg ikke.

MARGRETE.

Bag sine mænd, der nederst - i fodsid kappe.

FRU   RAGNHILD.

Ja der.

MARGRETE.

Han ser ud som han skammer sig  -

FRU   RAGNHILD.

Det er på moderens vegne.

MARGRETE.

Så gjorde ikke Håkon.

FRU   RAGNHILD.

Hvem taler nu?

MARGRETE
(ser ud).

Tord Skolle, lagmanden i Ranafylke.

FRU   RAGNHILD.

Er han for jarlen?

MARGRETE.

Nej  - for Håkon.

FRU   RAGNHILD.

Hvor uryggelig jarlen sidder og hører til.

MARGRETE.

Håkon tykkes stille - men stærk alligevel.
(livfuldt.) Stod en langfarende mand her, han skulde kende
de to blandt alle de tusende andre.

FRU   RAGNHILD.

Se, Margrete; Dagfinn Bonde flytter en forgyldt
stol frem for Håkon -

MARGRETE.

Pål Flida sætter magen til den bag jarlen  -

FRU   RAGNHILD.

Håkons mænd vil hindre det!

MARGRETE.

Jarlen holder fast i stolen  -!

FRU   RAGNHILD.

Håkon taler vredt til ham - (flygter med et skrig fra
vinduet.) O, Jesus Kristus! Så du øjnene - og
smilet -! Nej, det var ikke jarlen!

MARGRETE
(som med rædsel har fulgt efter).

Ikke Håkon heller!   Hverken jarlen eller Håkon!

SIGRID
(ved vinduet).

O usselt, usselt!

MARGRETE.

Sigrid!

FRU   RAGNHILD.

Er du her!

SIGRID.

Så   dybt  må   de  lægge  vejen   nedenom,   for  at
vinde op på kongssædet.

MARGRETE.

O, bed med os, at alt må vendes til det bedste.

FRU   RAGNHILD
(bleg og forfærdet til SIGRID).

Så du ham - ? Så du min husbond - ?
Øjnene og smilet, - jeg skulde ikke kendt ham.

SIGRID.

Ligned han Sigurd Ribbung!

FRU   RAGNHILD
(sagte).

Ja, han ligned Sigurd Ribbung!

SIGRID.

Lo han som Sigurd?

FRU   RAGNHILD.

Ja, ja!

SIGRID.

Så får vi alle bede.

FRU   RAGNHILD
(med fortvivlet styrke).

Jarlen må  kåres   til  konge!    Han tager skade
på sin sjæl, blir han ikke første mand i landet!

SIGRID
(stærkere).

Så får vi alle bede!

FRU   RAGNHILD.

Hys, hvad er det! (ved vinduet.) Hvilke råb!
Alle mænd har rejst sig; alle bannere og mærker
svinger for vinden.

SIGRID
(griber hende om armen).

Bed, kvinde!    Bed for din husbond!

FRU   RAGNHILD.

Ja, hellig Olaf, giv ham al magten i dette land!

SIGRID
(vildt).

Ingen  -  ingen!    Ellers frelses han ikke!

FRU   RAGNHILD.

Han må have magten. Alt godt i ham vil gro
og blomstre, får han den. - Se ud, Margrete! Hør
efter! (viger et skridt tilbage.) Der løftes alle hænder
til ed!

MARGRETE
(lytter ved vinduet).

FRU   RAGNHILD.

Gud og hellig Olaf, hvem gælder det?

SIGRID.

Bed!

MARGRETE
(lytter og giver med opløftet hånd tegn til taushed).

FRU   RAGNHILD
(om lidt).

Tal!

(Fra thingvolden blæses højt i lur og horn.)

FRU   RAGNHILD.

Gud og hellig Olaf, hvem galdt det?

(kort ophold.)

MARGRETE
(vender hovedet om og siger):

Nu tog de Håkon Håkonssøn til konge.

(Musiken til kongstoget falder ind, først dæmpet, siden nærmere og
nærmere. FRU RAGNHILD klynger sig grædende op til SIGRID, som fører
hende stille ud til højre; MARGRETE blir ubevægelig stående lænet op til
vinduskarmen. Kongens svende åbner de store døre; man ser ind i
hallen, som lidt efter lidt fyldes af toget fra thingvolden.)

HÅKON
(vender sig i døren til IVAR BODDE).

Bring mig skrivefjæren og voks og silke, -
pergament har jeg herinde. (Går i livlig bevægelse frem til
bordet   og lægger nogle pergamentruller frem.) Margrete, nu er
jeg konge!

MARGRETE.

Jeg hilser min herre og konge.

HÅKON.

Tak!  - (ser på hende og tager hendes hånd.) Tilgiv; jeg
tænkte ikke på, at det måtte krænke eder.

MARGRETE
(drager hånden til sig).

Det krænkte mig ikke; - I er visselig kongefødt.

HÅKON
(med liv).

Ja, må ikke hver mand sige det, som kommer
ihug, hvor vidunderligt Gud og de hellige har berget
mig mod alt ondt? Årsgammel bar Birkebejnerne
mig over fjeldet i frost og uvejr og midt imellem
dem, som stod mig efter livet. I Nidaros slap jeg
uskadt fra Baglerne den tid de brændte byen og
dræbte så mange af vore, mens kong Inge selv med
nød frelste sig ombord ved at entre opefter
ankertovet.

MARGRETE.

I har fristet en hård opvækst.

HÅKON
(ser visst på hende).

Det bæres mig nu for, at I kunde gjort den
mildere.

MARGRETE.

Jeg?

HÅKON.

I kunde været mig så god en fostersøster alle
de år vi vokste op sammen.

MARGRETE.

Men det faldt sig ikke slig.

HÅKON.

Nej - det faldt sig ikke slig; - vi så på
hinanden, hver fra vor krog, men sjelden taltes vi
ved - (utålmodig) hvor blir han af? (IVAR BODDE kommer
med skrivesager.) Er du der; giv hid!

(HÅKON sætter sig ved bordet og skriver.   Lidt efter kommer SKULE JARL
ind; derpå DAGFINN BONDE, BISP NIKOLAS og VEGA VÆRADAL.)

HÅKON
(ser op og lader pennen synke).

Herre jarl, véd I hvad jeg her skriver! (Jarlen
nærmer sig.) Det er til min moder; jeg takker hende
for alt godt og kysser hende tusende gange - her
i brevet, forstår I. Hun skal sendes øster til
Borga-syssel og leve der med al kongelig ære.

SKULE   JARL.

I vil ikke beholde hende i kongsgården ?

HÅKON.

Hun er mig altfor kær, jarl; - en konge må
ikke have nogen om sig, som er ham altfor kær;
en konge må handle med frie hænder, stå alene,
ikke ledes, ikke lokkes. Her er så meget at bøde
på i Norge.    (vedbliver at skrive.)

VEGARD   VÆRADAL
(sagte til BISP NIKOLAS).

Det var mit råd,  dette   med Inga kongsmoder.

BISP NIKOLAS.

Jeg kendte jer straks på rådet.

VEGARD   VÆRADAL.

Men lige for lige nu.

BISP   NIKOLAS.

Vent.    Jeg holder det jeg lovede.

HÅKON
(giver pergamentet til IVAR BODDE).

Læg det sammen og bring hende det selv med
mange kærlige hilsninger -

IVAR   BODDE
(som har kastet et øje i pergamentet).

Herre  -  allerede idag, skriver I  -!

HÅKON.

Nu  er vinden  god,   den stryger leden nedover.

DAGFINN   BONDE
(langsomt).

Kom ihug, herre konge, at hun har ligget natten
over på altertrinet i bøn og faste.

IVAR   BODDE.

Og det turde hænde hun var træt efter
jernbyrden.

HÅKON.

Sandt nok, sandt nok; - min gode kærlige
moder -! (tar sig sammen.) Ja, er hun altfor træt, så
venter hun til imorgen.

IVAR   BODDE.

Eders vilje skal ske. (lægger et nyt pergament frem.)
Men så det andet, herre.

HÅKON.

Det andet?  -  Ivar Bodde, jeg kan ikke.

DAGFINN   BONDE
(peger på brevet til INGA).

I kunde dog hint.

IVAR   BODDE.

Alt, hvad syndigt er, må brydes.

BISP   NIKOLAS
(som imidlertid har nærmet sig).

Bind jarlens hænder nu, kong Håkon.

HÅKON
(dæmpet).

Mener I det trænges?

BISP NIKOLAS.

I får aldrig købt landets fred på billigere vilkår.

HÅKON.

Så kan jeg. Hid med pennen! (skriver.)

SKULE   JARL
(til bispen, der går over til højre).

I har kongens øre, som det lader.

BISP NIKOLAS.

Til gavn for jer.

SKULE   JARL.

Siger I det?

BISP   NIKOLAS.

Før kveld vil I takke mig. (han fjerner sig.)

HÅKON
(rækker pergamentet frem).

Læs dette, jarl.

SKULE   JARL
(læser, ser forbauset, på kongen og siger med halv stemme):

I bryder alt forhold til Kanga hin unge?

HÅKON.

Til Kanga, som jeg har elsket over alt i verden.
Fra idag af tør hun aldrig træffes på den vej, hvor
kongen går frem.

SKULE   JARL.

Stort er det, som I der gør, Håkon; - jeg véd
godt fra mig selv, hvad det må koste -

HÅKON.

Bort  må hver  den,   som  er kongen altfor kær.
-   Bind brevet sammen. (giver det til IVAR BODDE.)

BISP   NIKOLAS
(bøjer sig over stolen).

Herre konge, nu vandt I langt frem mod jarlens
venskab.

HÅKON
(rækker ham hånden).

Tak, bisp Nikolas; I rådede mig til det bedste.
Bed om en nåde, og den skal vises jer.

BISP   NIKOLAS.

Vil I?

HÅKON.

Det tilsiger jeg eder med mit kongeord.

BISP   NIKOLAS.

Så gør Vegard Væradal til sysselmand på
Hålogaland.

HÅKON.

Vegard? Han er fast den troeste ven jeg har;
nødig skikkede jeg ham så langt fra mig.

BISP NIKOLAS.

Kongens ven bør kongeligt lønnes. Bind jarlen
på den vis, som jeg har rådet til, så er I tryg for
alle tider.

HÅKON
(tager et pergamentblad).

Vegard skal have syssel på Hålogaland. (skrivende.)
Her giver jeg ham mit kongelige brev derpå.

(Bispen fjerner sig.)

SKULE   JARL
(nærmer sig bordet).

Hvad skriver I der?

HÅKON
(rækker ham bladet).

Læs.

SKULE   JARL
(læser og ser visst på kongen).

Vegard Væradal?    På Hålogaland?

HÅKON.

På det nordre,  som er ledigt.

SKULE   JARL.

I mindes da ikke, at Andres Skjaldarband også
har syssel der nord? De to er bittre avindsmænd;
- Andres Skjaldarband holder sig til mig -

HÅKON
(smiler og rejser sig).

Og Vegard Væradal til mig. Derfor må de se
til at blive forligte jo før jo heller. Der må ingen
splid være mellem kongens og jarlens mænd
herefterdags.

BISP NIKOLAS.

Hm,  dette her turde snart gå galt!

(nærmer sig urolig.)

SKULE   JARL.

I tænker klogt og dybt, Håkon.

HÅKON
(varm).

Skule jarl, jeg tog riget fra jer idag, - men
lad eders datter dele det med mig!

SKULE   JARL.

Min datter!

MARGRETE.

Gud!

HÅKON.

Margrete,  -  vil I være dronning?

MARGRETE
(tier).

HÅKON
(tager hendes hånd).

Svar mig.

MARGRETE
(sagte).

Jeg vil gerne være eders hustru.

SKULE   JARL
(med et håndslag).

Fred og forlig af hjertet!

HÅKON.

Tak!

IVAR   BODDE
(til DAGFINN).

Himlen være lovet;  nu dages det.

DAGFINN   BONDE.

Jeg tror det næsten.   Så godt har jeg aldrig likt
jarlen før.

BISP   NIKOLAS
(bagved).

Stadig på vagt, gode Dagfinn, - stadig på vagt.

IVAR   BODDE
(til VEGARD).

Nu  er I sysselmand  på Hålogaland;   her  har I
kongens   hånd   for   det.     (giver ham brevet.)

VEGARD   VÆRADAL.

Jeg skal siden takke kongen for hans nåde.

(vil gå.)

BISP   NIKOLAS
(standser ham).

Andres  Skjaldarband  er   en hård  hals,  lad jer
ikke kue.

VEGARD   VÆRADAL.

Det har aldrig lykkets for nogen før. (går.)

BISP   NIKOLAS
(følger efter).

Vær som fjeld og flint mod Andres Skjaldarband.
-  og tag min velsignelse med jer forresten.

IVAR   BODDE,
(som har ventet bag kongen med pergamenterne i hånden).

Her er brevene, herre  -

HÅKON.

Godt; giv dem til jarlen.

IVAR   BODDE.

Til jarlen?   Vil I ikke sætte seglet for?

HÅKON.

Det plejer jo jarlen gøre;  -  han har seglet.

IVAR   BODDE
(dæmpet).

Ja  hidindtil,  -  sålænge  han  førte   værgemålet
for eder;   -  men nu!

HÅKON.

Nu som før;   - jarlen har seglet. (fjerner sig.)

SKULE   JARL.

Giv mig brevene, Ivar Bodde.

(Går over til bordet med dem, tager frem rigsseglet, som han bærer
gemt i beltet, og forsegler under det følgende.)

BISP   NIKOLAS
(halvlydt).

Håkon  Håkonssøn   er   konge  -  og jarlen   har
kongens segl;   -  det går nok,  det går nok.

HÅKON.

Hvad siger I, herre bisp?

BISP   NIKOLAS.

Jeg   siger,   Gud  og  Sankt Olaf våger  over  sin
hellige   kirke.     (Går ind i kongshallen.)

HÅKON
(nærmer sig MARGRETE).

En klog dronning kan virke store ting i landet;
eder turde jeg tryggelig kåre, thi jeg véd I er klog.

MARGRETE.

Kun det!

HÅKON.

Hvad mener I?

MARGRETE.

Intet,  intet,  herre.

HÅKON.

Og   I   bærer   ikke   nag  til   mig,   om  I  end  har
sluppet fagre ønsker for min skyld?

MARGRETE.

Jeg  har   ingen  fagre   ønsker   sluppet  for  eders
skyld.

HÅKON.

Og I vil   stå   mig  nær,   og  give mig gode råd.

MARGRETE.

Jeg vilde så gerne stå eder nær.

HÅKON.

Og give mig gode råd. Tak for det; kviriders
råd båder hver mand, og jeg har herefter ingen
anden end eder; - min moder måtte jeg sende
bort -

MARGRETE.

Ja, hun var eder altfor kær.

HÅKON.

Og jeg er konge. Farvel da, Margrete! I er
så ung endnu; men næste sommer skal vort bryllup
stå, - og fra den stund lover jeg at holde eder
hos mig i al sømmelig tro og ære.

MARGRETE
(smiler sørgmodigt).

Ja, jeg véd det vil vare længe, før I sender
mig bort.

HÅKON
(levende).

Sende eder bort?   Det vil jeg aldrig gøre!

MARGRETE
(med tårefyldte øjne).

Nej, det gør Håkon kun med dem, som er ham
altfor kære.

(Går mod udgangsdøren.   HÅKON ser tankefuld efter hende.)

FRU   RAGNHILD
(fra højre side).

Kongen og jarlen så længe herinde! Angsten
dræber mig; - Margrete, hvad har kongen sagt
og gjort?

MARGRETE.

O, så meget! Sidst tog han en sysselmand og
en dronning.

FRU   RAGNHILD.

Du, Margrete!

MARGRETE
(om moderens hals).

Ja!

FRU   RAGNHILD.

Du blir dronning!

MARGRETE.

Kun dronning; - men jeg tror jeg er glad ved
det   endda.     (Hun og moderen følges ud til højre.)

SKULE   JARL
(til IVAR BODDE).

Her er vore breve; bring dem til kongsmoderen
Og   til   Kanga.     (IVAR BODDE bøjer sig og går.)

DAGFINN   BONDE
(i salsdøren).

Erkebispen af Nidaros begærer at måtte bringe
kong Håkon Håkonssøn sin hylding!

HÅKON
(ånder af fuldt bryst).

Endelig er jeg da konge i Norge.

(Går ind i hallen.)

SKULE   JARL
(gemmer kongens segl i heltet).

Men jeg råder land og rige.

Teppet falder.

ANDEN AKT.

(Gildehallen i Bergens kongsgård. Et stort buevindu midt på bagvæggen.
Langsmed denne er en forhøjning med sæder for kvinderne. Ved den
venstre langvæg står kongsstolen nogle trin over gulvet; midt på den
modsatte væg stor indgangsdør. Bannere, mærker, skjolde og våben
samt brogede tepper hænger ned fra vægstolperne og fra det udskårne
træloft. Rundtom i hallen står drikkeborde med kander, horn og bægre.)

(Kong Håkon sidder på forhøjningen hos Margrete,
Sigrid, Fru Ragnhild og mange fornemme kvinder. Ivar
Bodde står bag kongens stol. Om drikkebordene er kongens og
jarlens mænd samt gæster bænkede. Ved det fremste bord til højre
sidder blandt andre Dagfinn Bonde, Gregorius Jonssøn og
Pål Flida. Skule Jarl og Bisp Nikolas spiller
bretspil ved et bord til venstre. Jarlens husfolk går fra og til og bærer
drikkesager frem. Fra en tilstødende stue høres musik under de
følgende optrin.)

DAGFINN   BONDE.

Nu lider det alt på femte dagen, og endda er
madsvendene lige rappe til at sætte de fyldte krus
frem.

PÅL FLIDA.

Det var aldrig jarlens vis at svelte sine gæster.

DAGFINN   BONDE.

Nej, det ser slig ud. Så gildt et kongsbryllup
har ikke været spurgt i Norge før.


PÅL   FLIDA.

Skule jarl har heller ikke giftet bort nogen
datter før.

DAGFINN   BONDE.

Sandt nok; jarlen er en mægtig mand.

EN   HIRDMAND.

Sidder inde med tredjedelen af riget. Det er
mere, end nogen jarl havde før i tiden.

PÅL   FLIDA.

Kongens del er dog større.

DAGFINN   BONDE.

Det snakker vi ikke om her; nu er vi venner
og vel forligte. (drikker PÅL til.) Lad så kongen være
konge og jarlen jarl.

PÅL FLIDA
(ler).

Grejdt  høres  det  på dig,   at du er kongsmand.

DAGFINN   BONDE.

Det pligter også jarlsmændene at være.

PÅL   FLIDA.

Aldrig det. Vi har svoret jarlen ed, men ikke
kongen.

DAGFINN   BONDE.

Det kan ske endnu.

BISP   NIKOLAS
(dæmpet til JARLEN under spillet).

Hører I, hvad Dagfinn Bonde siger?

SKULE   JARL
(uden at se op).

Jeg hører nok.

GREGORIUS   JONSSØN
(ser visst på DAGFINN).

Tænker kongen på sligt?

DAGFINN   BONDE.

Nå nå, -- lad fare; -- ingen splid idag.

BISP   NIKOLAS.

Kongen vil tage eders mænd i ed, jarl.

GREGORIUS   JONSSØN
(stærkere).

Tænker kongen på sligt, spørger jeg?

DAGFINN   BONDE.

Jeg svarer ikke. Lad os drikke på fred og
venskab mellem kongen og jarlen. Øllet er godt.

PÅL FLIDA.

Det har også fået god tid til at ligge.

GREGORIUS   JONSSØN.

Tre gange har jarlen beredt bryllupet, tre gange
lovede kongen at komme, -- tre gange svigtede han.

DAGFINN   BONDE.

Last jarlen for det; han gav os fuldt op at
tage vare i viken.

PÅL FLIDA.

Sigurd Ribbung gav jer nok mere at tage vare
i Vermeland, efter hvad der siges.


DAGFINN BONDE
(opfarende).

Ja, hvem var det, som slap Sigurd Ribbung løs?

GREGORIUS JONSSØN.

Sigurd Ribbung rømte fra os i Nidaros, det er
vitterligt for alle.

DAGFINN BONDE.

Men det er ikke vitterligt for nogen, at I
hindrede ham.

BISP NIKOLAS
(til jarlen, der betænker sig på et træk).

Hører I, jarl, -- det var jer, som slap Sigurd
Ribbung.

SKULE JARL
(trækker).

Den vise er gammel.

GREGORIUS JONSSØN
(til DAGFINN).

Jeg tænkte dog, du havde hørt om Islændingen,
Andres Torstejnssøn, Sigurd Ribbungs ven  -

DAGFINN BONDE.

Ja; da Sigurd var rømt, hængte I Islændingen,
det véd jeg.

BISP NIKOLAS
(trækker og siger leende til jarlen).

Nu slår jeg bonden, herre jarl.

SKULE JARL
(lydt).

Slå ham; en bonde gælder ikke stort.

(flytter en brikke.)


DAGFINN   BONDE.

Nej,   det fik Islændingen sande,   den tid Sigurd
Ribbung rømte til Vermeland.

(Undertrykt latter mellem kongsmændene; samtalen fortsættes dæmpet;
straks efter kommer en mand ind og hvisker til GREGORIUS JONSSØN.)

BISP   NIKOLAS.

Og så trækker jeg hid; og så har I tabt.

SKULE   JARL.

Det lader så.

BISP   NIKOLAS
(lægger sig tilbage i stolen).

I værgede  ikke  godt om kongen på det sidste.

SKULE   JARL
(stryger brikkerne overende og rejser sig).

Jeg er længesiden træt af at være kongsværge.

GREGOBIUS   JONSSØN
(nærmer sig og siger dæmpet).

Herre jarl,   Jostejn   Tamb   lader  melde,   at   nu
ligger skibet klar til at gå under sejl.

SKULE   JARL
(sagte).

Godt.   (tager et forseglet pergament frem.)   Her er brevet.

GREGOBIUS   JONSSØN
(ryster på hovedet).

Jarl, jarl,  -  er det rådeligt?

SKULE   JARL.

Hvilket?

GREGOBIUS   JONSSØN.

Kongens segl er for.

SKULE   JARL.

Det er til kongens bedste jeg handler.

GREGORIUS   JONSSØN.

Så lad kongen selv vise tilbudet fra sig.

SKULE   JARL.

Det gør han ikke, om han får råde. Al hans
hug og tanke er rettet på at kue Ribbungerne,
derfor vil han sikre sig på andre kanter.

GREGORIUS   JONSSØN.

Klogt kan det være, det som I her gør, -
men det er farligt.

SKULE   JARL.

Lad mig om det. Bring brevet, og sig Jostejn,
at han sejler straks.

GREGORIUS   JONSSØN.

Det skal ske,  som I byder.

(går ud til højre og kommer ind igen om lidt.)

BISP   NIKOLAS
(til jarlen).

I har mangt at skøtte, lader det til.

SKULE   JARL.

Men liden tak for det.

BISP   NIKOLAS.

Kongen har rejst sig.

(HÅKON kommer nedover; alle mænd står op fra bordene.)

HÅKON
(til bispen).

Højlig må det glæde os, hvor frisk og stærk
I har holdt ud i alle disse lystige dage.

BISP   NIKOLAS.

Det blaffrer op engang imellem, herre konge;
men længe varer det nok ikke. Jeg har ligget syg
hele vinteren udover.

HÅKON.

Ja, ja, - I har levet et stærkt liv, rigt på
mangen rygtbar gerning.

BISP NIKOLAS
(ryster på hovedet).

Å, der er måde med det; jeg har mangt ugjort
endnu. Den som vidste, om en fik tid til det
altsammen.

HÅKON.

De levende får tage arv efter dem, som går
bort, ærværdige herre; alle vil vi jo det bedste for
land og folk. (vender sig til jarlen.) Et undrer mig højlig;
ingen af vore sysselmænd på Hålogaland er mødt
frem til bryllupet.

SKULE   JARL.

Sandt nok; Andres Skjaldarband havde jeg så
sikkert ventet.

HÅKON
(smilende).

Og Vegard Væradal også.

SKULE   JARL.

Også Vegard, ja.

HÅKON
(spøgende).

Og jeg håber, I havde taget bedre imod min
gamle ven nu, end for syv år siden på Oslo brygge,
da I stak ham i kinden, så sværdet skar sig selv ud.


SKULE   JARL
(ler tvungent).

Ja, dengang Gunnulf, eders morbroder, hug højre
hånd af Sira Ejliv, min bedste ven og rådgiver.

BISP NIKOLAS
(muntert).

Og da Dagfinn Bonde og hirdmændene satte
stærk nattevagt på kongsskibet, og sagde, at kongen
var utryg i jarlens værge!

HÅKON
(alvorligt).

De dage er gamle og glemte.

DAGFINN   BONDE
(nærmer sig).

Nu kan der blæses til våbenlegen nede på
volden, hvis det lyster eder, herre.

HÅKON.

Godt. Idag vil vi tage al glæde med; imorgen
får vi begynde igen at tænke på Ribbungerne og
Orknøjarlen.

BISP NIKOLAS.

Ja, han nægter jo at svare skatten?

HÅKON.

Havde jeg Ribbungerne vel fra halsen, så foer
jeg selv vestover.

(HÅKON  går op mod   forhøjningen,   rækker MARGRETE   hånden  og fører
hende ud til højre; lidt efter lidt følger de øvrige efter.)

BISP   NIKOLAS
(til IVAR BODDE).

Hør lidt her. Hvem er den mand, som heder
Jostejn Tamb?

IVAR   BODDE.

Her  er en farmand fra Orknø,   som heder slig.

BISP   NIKOLAS.

Fra Orknø?    Ja  så.     Og  nu  sejler han hjem?

IVAR   BODDE.

Ja, han gør nok det.

BISP   NIKOLAS
(sagtere).

Med dyr ladning, Ivar Bodde!

IVAR   BODDE.

Korn og klæde, tror jeg.

BISP   NIKOLAS.

Og et brev fra Skule jarl.

IVAR   BODDE
(studser).

Til hvem?

BISP   NIKOLAS.

Véd ikke;   -   der var kongssegl for  -

IVAR   BODDE
(griber ham om armen).

Herre bisp,  -  er det som I siger!

BISP   NIKOLAS.

Hys, bland ikke mig op i den sag.   (fjerner sig.)

IVAR   BODDE.

Da må jeg straks - !   Dagfinn Bonde!   Dagfinn,
Dagfinn   - !    (trænger sig gennem mængden ved udgangsdøren.)


BISP   NIKOLAS
(deltagende til GREGORIUS JONSSØN).

Ingen  dag  uden  en   eller  anden  fanger ulempe
på gods og frihed!

GREGORIUS   JONSSØN.

Hvem gælder det nu?

BISP   NIKOLAS.

En   stakkels   farmand,   -   Jostejn   Tamb   synes
jeg de kaldte ham.

GREGORIUS   JONSSØN.

Jostejn  - ?

BISP   NIKOLAS.

Dagfinn Bonde vil nægte ham at sejle.

GREGORIUS   JONSSØN.

Vil Dagfinn nægte ham,  siger I?

BISP   NIKOLAS.

Ret nu gik han.

GREGORIUS   JONSSØN.

Tilgiv, herre, jeg må skynde mig -

BISP   NIKOLAS.

Ja, gør det, gode lendermand; - Dagfinn Bonde
er så ilsindet.

(GREGORIUS JONSSØN iler ud til højre blandt resten af de tilstedeværende;
kun SKULE JARL og BISP NIKOLAS bliver tilbage i hallen.)

SKULE   JARL
(går tankefuld op og ned; pludselig er det ligesom han vågner; han ser
sig om og siger):

Hvor stilt her blev med engang.

BISP   NIKOLAS.

Kongen gik.

SKULE   JARL.

Og alle mænd fulgte ham efter.

BISP   NIKOLAS.

Alle, undtagen vi.

SKULE   JARL.

Det er noget stort, det, at være konge.

BISP   NIKOLAS
(forsigtig).

Gad I prøve det, jarl?

SKULE   JARL
(smiler alvorligt).

Jeg har prøvet det; hver søvnsvanger nat er
jeg konge i Norge.

BISP NIKOLAS.

Drømme varsler.

SKULE   JARL.

De frister også?

BISP   NIKOLAS.

Neppe jer. Før i tiden, det kan jeg skønne;
- men nu, da I har tredjedelen af riget, råder som
første mand i landet og er dronningens fader -

SKULE   JARL.

Mest nu,  -  mest nu.

BISP   NIKOLAS.

Dølg intet! Skrift; thi I bærer visselig på en
stor kval.

SKULE   JARL.

Mest nu, som jeg siger. Det er den store
forbandelse, som ligger over alt mit liv, dette, at stå
det højeste så nær - bare et slug imellem - et
spring over, - på den anden side er kongsnavn og
purpurkåbe og trone og magt og alt; daglig har jeg
det for øje - men vinder aldrig over.

BISP NIKOLAS.

Sandt, sandt, jarl.

SKULE   JARL.

Da de tog Guthorm Sigurdssøn til konge, stod
jeg i min ungdoms fuldeste kraft; da var det som
det skreg lydt i mig: væk med barnet, - jeg er
den voksne, stærke mand! - men Guthorm var
kongssøn; der lå et slug mellem mig og tronen.

BISP NIKOLAS.

Og I vovede ikke -

SKULE   JARL.

Så blev Erling Stejnvæg hyldet af Slittungerne.
Da skreg det i mig igen: Skule er en større høvding
end Erling Stejnvæg! Men jeg måtte brudt med
Birkebejnerne, - det var sluget dengang.

BISP NIKOLAS.

Og Erling blev konge for Slittungerne, og for
Ribbungerne siden, og I ventede!

SKULE   JARL.

Jeg ventede på Guthorms død.

BISP   NIKOLAS.

Og Guthorm døde, og Inge Bårdssøn, eders
broder, blev konge.

SKULE   JARL.

Så ventede jeg på min broders død. Han var
syg fra første færd af; hver morgen, når vi mødtes
i den hellige messe, sad jeg og skottede efter, om
ikke sotten tog til. Hvert drag af smerte, som strøg
over hans ansigt, var mig som et vindpust i sejlet
og bar mig nærmere mod tronen. Hvert suk, han
lettede sin ve og vånde i, lød for mig, som horn og
lur langt bortunder liderne, som sendebud, der kom
langvejs fra for at melde, at nu fik jeg snart tage
rigsstyret. Slig rykkede jeg hver kærlig brodertanke
op med rod og trevler; og Inge døde og Håkon kom,
- og Birkebejnerne tog ham til konge.

BISP NIKOLAS.

Og I ventede.

SKULE   JARL.

Mig tykkedes der måtte komme hjælp ovenfra.
Jeg kendte kongskraften i mig, og jeg ældedes; hver
dag, der gik, var en dag, som toges bort fra min
livsgerning. Hver kveld tænkte jeg: imorgen sker
der et jertegn, som fælder ham og sætter mig på
det tomme sæde.

BISP NIKOLAS.

Ringe var Håkons magt dengang; han var kun
et barn; det galdt ikke andet, end et skridt af eder,
men I tog det ikke.

SKULE   JARL.

Det skridt var svært at tage; det havde skilt
mig fra al min slægt og fra alle venner.

BISP   NIKOLAS.

Ja, der er sagen, Skule jarl, - der er
forbandelsen, som har ligget over eders liv. I vil vide
hver vej åben i nødsfald, - I vover ikke at bryde
alle broer af og kun beholde én igen, værge den
alene, og sejre eller falde der. I stiller snarer for
eders uven, I bygger fælde for hans fod og hænger
hvasse sværd over hans hoved, I strør gift i alle
fade og I har hundrede garn ude; men vil han ind
i et af dem, så vover I ikke at trække i tråden;
griber han efter giften, så tykkes det jer tryggere,
at han falder for sværd; er han ved at lade sig
fange om morgenen, så finder I det bedre, at det
sker ved kveldstid.

SKULE   JARL
(ser alvorligt på ham).

Og hvad vilde I gøre, herre bisp?

BISP NIKOLAS.

Tal ikke om mig; min gerning er at tømre
kongsstolene i dette land, ikke at sidde deroppe og
styre folk og rige.

SKULE: JARL
(efter et kort ophold).

Svar mig på ét, ærværdige herre, men svar mig
med al sandhed. Hvorfor går Håkon så uryggelig
frem på den lige vej? Han er ikke kløgtigere end
I, ikke djærvere end jeg.

BISP   NIKOLAS.

Hvem gør den største gerning i verden?

SKULE   JARL.

Det gør den største mand.

BISP   NIKOLAS.

Men hvem er den største mand?

SKULE   JARL.

Den modigste.

BISP   NIKOLAS.

Så siger høvdingen. En prest vilde sige, det
er den mest troende, - en vismand, at det er den
kyndigste. Men det er ingen af dem, jarl. Den
lykkeligste mand er den største mand. Den
lykkeligste er det, som gør de største gerninger, han,
hvem tidens krav kommer over ligesom i brynde,
avler tanker, dem han ikke selv fatter, og som peger
for ham på den vej, han ikke selv véd hvor bær
hen, men som han dog går og må gå, til han hører
folket skrige i glæde, og han ser sig om med spilte
øjne og undrer sig og skønner, at han har gjort et
storværk.

SKULE   JARL.

Ja,  der er dette uryggelig sikre ved Håkon.

RISP   NIKOLAS.

Det er det, som Romerne kaldte ingenium.
- Jeg er ikke stiv i latinen forresten; men det
kaldtes ingenium.

SKULE   JARL
(først tankefuld, siden i stigende bevægelse).

Håkon skulde være skabt af et andet stof end
jeg? Være af de lykkelige? - Ja, trives ikke
alting for ham? Føjer ikke alting sig til det bedste,
når det gælder ham? Selve bonden mærker det; han
siger, at træerne bær togange frugt, og fuglene ruger
æg togange hver sommer, mens Håkon er konge.
Vermelandsbygden, som han brændte og hærgede,
den står og lyser med tømrede huse igen, og alle
akre svinger tungt for vinden. Det er som blodet
og asken gødsler, der Håkon farer frem i hærfærd;
det er som Herren dækker over med grøde, hvad
Håkon tramper ned; det er som de hellige magter
skynder sig at slette ud hver skyld efter ham. Og
hvor let gik han ikke til at blive konge! Han
trængte til at Inge skulde dø tidligt, og Inge døde;
han trængte til værn og værge, og hans mænd
værnede og værgede ham; han trængte til jernbyrd,
og hans moder kom og bar den for ham.

BISP NIKOLAS
(i uvilkårligt udbrud).

Men vi  -  vi to  -!

SKULE   JARL.

Vi?

BISP   NIKOLAS.

Ja I -  I da!

SKULE   JARL.

Håkon har retten, bisp.

BISP   NIKOLAS.

Har han retten, fordi han er den lykkelige; -
den største lykke er den, at have retten. Men med
hvilken ret fik Håkon retten og ikke I?

SKULE   JARL
(efter et kort ophold).

Der er ting, som jeg vil bede Gud frelse mig
fra at tænke på.

BISP NIKOLAS.

Så I aldrig et gammelt billede i Nidaros
kristkirke? Det viser syndfloden, som vokser og højner
sig op over alle berge, så der kun er en eneste tind
igen. Opover der klyver en hel slægt, fader og
moder og søn og søns hustru og børn; - og sønnen
river faderen ned i vandflommen for at vinde bedre
fæste, og han vil rive moderen med, og hustru og
alle børn, for at vinde op til toppen selv; - thi
deroppe er en fodsbred land, der kan han holde sig
en time. - Det, jarl, det er visdommens saga og
hver vismands saga.

SKULE   JARL.

Men retten!

BISP   NIKOLAS.

Sønnen havde retten. Han havde styrke og
lyst til livet; - føj din lyst og brug din evne, den
ret har hvermand.

SKULE   JARL.

Til det, som godt er, ja.

BISP   NIKOLAS.

Leg og spil med ord! Der gives ikke godt og
ondt, ikke op og ned, ikke højt og lavt. Slige ord
må I glemme, ellers gør I aldrig det sidste skridt,
sætter aldrig over sluget. (dæmpet og indtrængende.) I skal
ikke hade flok eller sag, fordi flokken eller sagen
vil dette og ikke hint; men I skal hade hver mand
i flokken, fordi han er eder imod, og I skal hade
hver den, som står rundt om en sag, fordi sagen
ikke fremmer eders vilje. Alt det, som I kan bruge,
det er godt, - alt det, som lægger bråte på eders
vej, det er ondt.

SKULE   JARL
(ser grublende frem for sig).

Hvad har ikke jeg kostet på den kongsstol,
som jeg dog ikke rak op til; - og hvad har Håkon
kostet på den, han, som nu sidder der så tryg!
Jeg var ung og slap min fagre lønlige kærlighed,
for at gifte mig ind i en mægtig æt. Jeg bad til
de hellige, at der måtte skænkes mig en søn, - jeg
fik kun døtre.

BISP NIKOLAS.

Håkon får sønner, jarl,  -  se til!

SKULE   JARL
(går over mod vinduet til højre).

Ja,   -  alt føjer sig for Håkon.

BISP NIKOLAS
(følger efter ham).

Og I, I vil lade jer jage fredløs fra lykken alt
eders liv igennem! Er I da blind? Ser I ikke, at
det er en stærkere magt end Birkebejnerflokken, som
står bagved Håkon og fremmer al hans gerning?
Han får hjælpen deroppefra, fra dem - dem, som
står eder imod - fra dem, som var eders
avindsmænd fra fødselen af! Og for disse avindsmænd
bøjer I eder! Rejs jer, mand; skyd ryg! Hvad fik
I ellers eders ubændige sjæl til? Kom ihug, at det
første storværk i verden blev øvet af en, som rejste
sig mod et stærkt rige!

SKULE   JARL.

Hvem?

BISP   NIKOLAS.

Engelen, som rejste sig mod lyset!

SKULE   JARL.

Og som blev slængt i afgrundens gab  -

BISP   NIKOLAS
(vildt).

Og skabte et rige der, og blev konge, en mægtig
konge, - mægtigere end nogen af de titusende -
jarler   deroppe!    (synker ned på bænken ved drikkebordet.)

SKULE   JARL
(ser længe på ham og siger):

Bisp Nikolas, er I noget mere eller noget mindre
end et menneske?

BISP NIKOLAS
(smiler).

Jeg er i uskyldighedsstand: jeg kender ikke
forskel mellem godt og ondt.

SKULE   JARL
(halvt til sig selv).

Hvorfor satte de mig ind i verden, når de ikke
vilde stelle det bedre for mig? Håkon har så fast
og uryggelig en tro på sig selv, - alle hans mænd
har så fast og uryggelig en tro på ham -

BISP NIKOLAS.

Dølg, at I ikke har slig tro på eder selv! Tal,
som om I havde den; sværg højt og dyrt på, at I
har den, - og alle vil tro på jer.

SKULE   JARL.

Havde jeg en søn! Havde jeg en søn, som
kunde tage al den store arv efter mig!

BISP NIKOLAS
(livfuldt).

Jarl  -  hvis I havde en søn?

SKULE   JARL.

Jeg har ingen.

BISP   NIKOLAS.

Håkon får sønner.

SKULE   JARL
(knuger hænderne).

Og er kongefødt!

BISP   NIKOLAS
(rejser sig).

Jarl,  -  hvis han ikke var det?

SKULE   JARL.

Han har jo godtgjort det; jernbyrden  -

BISP   NIKOLAS.

Og hvis han ikke var det - trods jernbyrden?

SKULE   JARL.

Vil I sige, at Gud løj, da han lod jernbyrden
lykkes?

BISP   NIKOLAS.

Hvad var det Inga fra Vartejg trøstede sig til
at æske Gudsdom for?

SKULE   JARL.

At det barn, hun fødte Øster i Borgasyssel, var
Håkon Sverressøns søn.

BISP   NIKOLAS
(nikker, ser sig om og siger sagte):

Og  hvis  nu  kong Håkon  ikke var dette barn?

SKULE   JARL
(farer et skridt tilbage).

Almægtige  - !   (fatter sig.)    Det er utænkeligt.

BISP   NIKOLAS.

Hør mig, jarl. Jeg er seks og syvti år; det
tar til at bære brat nedover bakke nu, og denne
sag drister jeg mig ikke til at tage med derover -

SKULE   JARL.

Tal, tal!   Er han ikke Håkon Sverressøns søn?

BISP   NIKOLAS.

Hør mig. Det gjordes ikke vitterligt for nogen,
den tid Inga var med barn. Håkon Sverressøn var
nylig død, og sagtens frygtede hun for Inge
Bårdssøn, som da var konge, og for eder, - nå ja, for
Baglerne med, kan jeg tænke. Hun fødte lønligt i
Trond prests hus, Øster i Heggen herred, og ni dage
efter rejste hun hjem; men kongsbarnet blev et helt
år hos presten, uden at hun turde se til det, og
uden at nogen vidste det, undtagen Trond og hans
to sønner.

SKULE   JARL.

Ja, ja,  -  og så?

BISP   NIKOLAS.

Da barnet var årsgammelt kunde det ikke godt
dølges længere. Inga røbede da sagen for Erlend
af Huseby, - en gammel Birkebejner fra Sverres
tider - véd I.

SKULE   JARL.

Nu?

BISP   NIKOLAS.

Han og andre høvdinger fra Oplandene tog
barnet, rejste midtvinters over fjeldet med det, og
bragte det til kongen, som den tid sad i Nidaros.

SKULE   JARL.

Og endda kan I sige, at  - ?

BISP   NIKOLAS.

Stor fare kan I vel skønne det måtte være for
en ringe prest at fostre et kongsbarn. Straks barnet
var født, skriftede han derfor for en af sine
overmænd i kirken og spurgte om hans råd. Denne
hans overmand bød da Trond lønligt at forbytte
barnet, sende den rette kongssøn til et trygt sted
og give Inga den urette, om hun eller Birkebejnerne
siden krævede kongssønnen.

SKULE   JARL
(oprørt).

Og hvem var  den  hund,   som rådede til sligt?

BISP NIKOLAS.

Det var mig.

SKULE   JARL.

I?   Ja, I har altid hadet Sverres æt.

BISP   NIKOLAS.

Utrygt tyktes det mig for kongssønnen at komme
i eders hænder.

SKULE   JARL.

Men presten?

BISP   NIKOLAS.

Lovede at gøre, som jeg bød.

SKULE   JARL
(griber ham om armen).

Og Håkon er den urette?

BISP   NIKOLAS.

Hvis presten har holdt sit løfte.

SKULE   JARL.

Hvis han har holdt det?

BISP   NIKOLAS.

Trond prest rejste fra landet samme vinter
barnet kom til kong Inge. Han foer til Thomas
Becketts grav, og blev siden i England til han døde.

SKULE   JARL.

Han  rejste  fra  landet,   siger  I!     Da  har  han
forbyttet barnet og frygtet hævn af Birkebejnerne.

BISP NIKOLAS.

Eller   han   har   ikke   forbyttet  det,   og  frygtet
hævn af mig.

SKULE   JARL.

Hvilken af delene tror I?

BISP   NIKOLAS.

Begge dele er lige trolige.

SKULE   JARL.

Men prestesønnerne, som I nævnte?

BISP   NIKOLAS.

De gik med korsfarerne til det hellige land.

SKULE   JARL.

Og ingen har spurgt til dem siden?

BISP   NIKOLAS.

Jo.

SKULE   JARL.

Hvor er de?

BISP   NIKOLAS.

De druknede i Grækerhavet på udrejsen.

SKULE   JARL.

Og Inga  -?

BISP   NIKOLAS.

Véd intet, hverken om prestens skrifte eller om
mit råd.


SKULE   JARL.

Hendes barn var kun ni dage, da hun rejste,
sagde I?

BISP NIKOLAS.

Ja; og det barn, hun så igen, var over
årsgammelt -

SKULE   JARL.

Så   er  der   ingen   i   verden,   som  kan  lyse   op
her!   (går nogle gange stærkt op og ned.)   Almægtige  Gud,  kan
dette være sandhed? Håkon - kongen - han, som
styrer over alt land og rige, han skulde ikke være
den odelsbårne! - Og hvorfor er det ikke rimeligt
nok? Har ikke alt held vidunderligt fulgt ham, -
- hvorfor da ikke også det, at tages som barn ud
af en fattig kotkarls hus og lægges i kongsbarnets
vugge -

BISP   NIKOLAS.

Mens  hele  folket  tror,   han er kongens søn  -

SKULE   JARL.

Mens han selv tror det, bisp, - det er det
meste af lykken, det er styrkebeltet! (går til vinduet.)
Se, hvor fager han sidder på hesten. Ingen sidder
som han. Det ler og glitrer som solskin i hans
øjne, han ser udad i dagen, som om han vidste sig
skabt til at gå fremad, altid fremad. (vender sig om mod
bispen.) Jeg er en kongsarm, kan hænde et
kongshoved også; men han er den hele konge.

BISP   NIKOLAS.

Og er det kanske endda ikke.

SKULE   JARL.

Nej,  -  kanske endda ikke.

BISP   NIKOLAS
(lægger hånden på hans skulder).

Jarl, hør mig  -

SKULE   JARL
(vedbliver at se ud).

Der sidder dronningen. Håkon taler mildt til
hende; hun blir rød og bleg af glæde. Han tog
hende til hustru, fordi det var klogt at kåre datteren
af den mægtigste mand i landet. Der var ikke en
varm tanke i hans hjerte for hende dengang; - men
det vil komme; Håkon har lykken med sig. Hun
vil lyse over hans liv - (standser og udbryder forundret:)
Hvad er det?

BISP   NIKOLAS.

Hvilket?

SKULE   JARL.

Dagfinn Bonde brød voldsomt gennem flokken,
som står rundt om. Nu melder han noget for kongen.

BISP   NIKOLAS
(ser ud bag ved jarlen).

Håkon tykkes at blive vred; - gør han ikke?
Han knytter hånden -

SKULE   JARL.

Han ser herop,   -  hvad kan det  være?   (vil gå.)

BISP   NIKOLAS
(holder ham tilbage).

Jarl, hør mig, - der turde findes et middel til
at blive viss på Håkons ret.

SKULE   JARL.

Et middel, siger I?

BISP   NIKOLAS.

Trond prest har før han døde opsat et brev
om sin fremfærd og taget sakramentet på, at det
han der skriver, er sandt.

SKULE   JARL.

Og dette brev, - for Guds barmhjertigheds
skyld, - hvor er det?

BISP NIKOLAS.

I må da vide, at - (ser mod døren.) Hys, kongen
kommer!

SKULE   JARL.

Brevet,  bisp,   -  brevet!

BISP   NIKOLAS.

Der er kongen.

(Håkon kommer ind, fulgt af sin hird og mange gæster. Straks derefter
viser MARGRETE sig; hun er i ængstelig bevægelse og vil ile frem til
kongen, men hindres af FRU RAGNHILD, som med flere kvinder har fulgt
hende. SIGRID holder sig lidt for sig selv opimod baggrunden. Jarlens
mænd synes urolige og samler sig i flok på højre side, hvor SKULE står,
men noget tilbage.)

HÅKON
(i stærkt indre oprør).

Skule jarl, hvem er konge i dette land?

SKULE   JARL.

Hvem der er konge?

HÅKON.

Så spurgte jeg. Jeg har kongsnavnet, men hvem
har kongsmagten?

SKULE   JARL.

Kongsmagten bør være der, hvor kongsretten er.

HÅKON.

Så burde det være;  men er det så?

SKULE   JARL.

Stævner I mig her tildoms?

HÅKON.

Det gør jeg; thi den ret har jeg mod hver mand
i riget.

SKULE   JARL.

Jeg trøster mig til at svare for mine gerninger.

HÅKON.

Godt for os alle, hvis så er. (stiger et trin op hvor
kongestolen står, og støtter sig til stolarmen.) Her står jeg som
eders konge og spørger: véd I, at Jon jarl på Orknø
har rejst sig mod mig?

SKULE   JARL.

Ja.

HÅKON.

At han nægter at betale mig skatten?

SKULE   JARL.

Ja.

HÅKON.

Og er det sandt, at I, herre jarl, idag har
skikket brev til ham?

SKULE   JARL.

Hvem siger så?

IVAR   BODDE.

Så siger jeg.

DAGFINN   BONDE.

Jostejn Tamb turde ikke nægte at tage det
med, siden kongens segl var for.

HÅKON.

I skriver til kongens uvenner og sætter
kongens segl for, skjønt kongen ikke véd, hvad der står
skrevet!

SKULE   JARL.

Så har jeg gjort i mange år med eders minde.

HÅKON.

Ja, den tid, I førte værgemålet for mig.

SKULE   JARL.

Aldrig har I havt skade deraf. Jon jarl skrev
mig til og bad om min mellemkomst; han bød
forlig, men på uhæderlige vilkår for kongen.
Vermelandstoget har sært trykket eders sind; havde I selv
fået handle nu, så var Jon jarl sluppet for let, -
jeg kan grejde sagen bedre.

HÅKON.

Vi ønskede helst at grejde sagen selv. - Og
hvad har I svaret?

SKULE   JARL.

Læs mit brev.

HÅKON.

Giv hid!

SKULE   JARL.

Jeg tænkte I havde det?

DAGFINN   BONDE.

I véd visst bedre end så. Gregorius Jonssøn
var rappere på foden; da vi kom ombord, var
brevet borte.

SKULE   JARL
(vender sig til GREGORIUS JONSSØN).

Herr lendermand, giv kongen brevet.

GREGORIUS   JONSSØN
(nærmer sig urolig).

Hør mig -!

SKULE   JARL.

Hvad nu?

GREGORIUS   JONSSØN
(dæmpet).

I vil mindes, der stod skrevet hvasse ord om
kongen.

SKULE   JARL.

Dem skal jeg vide at svare for.   Brevet!

GREGORIUS   JONSSØN.

Jeg har det ikke.

SKULE   JARL.

I har det ikke!

GREGORIUS   JONSSØN.

Dagfinn Bonde  var  i  hælene  på  os.   Jeg  greb
brevet fra Jostejn Tamb, bandt en sten til det -

SKULE   JARL.

Nu?

GREGORIUS   JONSSØN.

Det ligger på bunden af fjorden.

SKULE   JARL.

Ilde  -  ilde har I der handlet.

HÅKON.

Jeg venter på brevet, herre jarl!

SKULE   JARL.

Jeg kan ikke lægge det frem.

HÅKON.

I kan ikke?

SKULE   JARL
(går et skridt nærmere mod kongen).

Jeg   er  for  stolt  til  at   skyde   mig  ind   under,
hvad I  og  eders mænd vilde kalde for udflugter  -

HÅKON
(tvinger sin opbrusende vrede).

Og så - ?

SKULE   JARL.

Kort og godt;  - jeg lægger det ikke frem; -
jeg vil ikke lægge det frem!

HÅKON.

I trodser mig altså!

SKULE   JARL.

Hvis  det  ikke  kan  være  andet,   -  nu ja,  jeg
trodser eder.

IVAR   BODDE
(stærkt).

Nu,   herre   konge,   nu   tænker   jeg   ikke   nogen
mand har mere vidnesbyrd behov!

DAGFINN   BONDE.

Nej,   nu tænker jeg,  vi kender jarlens sindelag.

HÅKON
(koldt til jarlen).

Vil I give kongsseglet til Ivar Bodde.

MARGRETE
(iler med foldede hænder frem mod forhøjningen, hvor kongen står).

Håkon, vær mig en mild og nådig husbond!

HÅKON
(gør  en bydende armbevægelse mod hende;  hun skjuler  ansigtet  i sit
slør og går opover mod moderen igen.)

SKULE   JARL
(til IVAR BODDE).

Her er kongsseglet.

IVAR   BODDE.

Dette skulde være gildets sidste kveld. Det
endte med en tung sorg for kongen; men det måtte
komme slig engang, og jeg mener, hver trofast mand
må glæde sig ved, at det kom.

SKULE   JARL.

Og jeg mener, hver trofast mand må harmes
dybt over, at en prest på slig vis stiller sig mellem
os Birkebejnere; - ja, jeg siger Birkebejnere, thi
jeg er Birkebejner fuldt så godt som kongen og hans
mænd. Jeg er af samme æt, Sverres æt,
kongsætten, - men I, prest, I har bygget en mur af
mistro rundt om kongen og stængt mig ude fra
ham; det har været eders gerning i mange år.

PÅL   FLIDA
(opægget til de omstående).

Jarlsmænd! Skal vi tåle sligt længere?

GREGORIUS   JONSSØN
(træder frem).

Nej, vi kan ikke og vil ikke tåle det længer.
Her må det siges lydt, - ingen af jarlens mænd
kan tjene kongen med fuld tro og kærlighed, sålænge
Ivar Bodde går ind og ud i kongsgården og lægger
ondt for os.

PÅL FLIDA.

Prest! Jeg undsiger dig på liv og lemmer,
hvor jeg træffer dig, på fri mark, ombord, eller i
uhelligt hus!

MANGE   JARLSMÆND.

Jeg også! Jeg også! Du skal være fredløs
for os!

IVAR   BODDE.

Gud forbyde, at jeg skulde stå mellem kongen
og så mange mægtige høvdinger. - Håkon, min
høje herre, jeg véd med mig selv, at jeg har tjent
eder med al troskab. Jarlen har jeg varet jer imod,
det er sandt; men hvis jeg nogen tid gjorde ham
uret, da får Gud forlade mig det. Nu er der ikke
mere for mig at gøre i kongsgården; her er eders
segl; tag det i egne hænder; for længe siden skulde
det ligget der.

HÅKON
(der er stegen ned fra forhøjningen).

I bliver!

IVAR   BODDE.

Jeg kan ikke. Samvittigheden vilde bide og
nage mig nat og dag, om jeg gjorde det. Større
ulykke kan ingen mand volde i disse tider, end at
stille sig mellem kongen og jarlen.

HÅKON.

Ivar Bodde, jeg byder dig at blive!

IVAR   BODDE.

Om den hellige kong Olaf stod op af sølvkisten
og bød mig blive, så måtte jeg dog gå nu. (lægger
seglet i kongens hånd.) Farvel, min ædle herre! Gud
fremme og signe al eders gerning!

(Går mellem mængden ud til højre.)

HÅKON
(mørk, til jarlen og hans mænd).

Der mistede jeg en trofast ven for eders skyld;
stort vederlag må I byde, skal I veje tabet op.

SKULE   JARL.

Jeg byder mig selv og alle mine.

HÅKON.

Næsten er jeg ræd der må mere til. Jeg
trænger nu til at samle om mig alle dem, som jeg fuldt
kan lide på. Dagfinn Bonde, lad straks gå bud
nordover til Hålogaland; Vegard Væradal skal kaldes
her ned igen.

DAGFINN   BONDE
(der har stået noget tilbage i samtale med en rejseklædt mand,  som er
trådt ind i hallen, nærmer sig og siger rystet):

Vegard kan ikke komme, herre.

HÅKON.

Hvoraf véd du det?

DAGFINN   BONDE.

Ret nu er her bud om ham.

HÅKON.

Hvad melder det?

DAGFINN   BONDE.

At Vegard Væradal er dræbt.

MANGE   STEMMER.

Dræbt!

HÅKON.

Hvem dræbte ham?

DAGFINN   BONDE.

Andres Skjaldarband, jarlens ven.

(Kort ophold; mændene hvisker uroligt indbyrdes.)

HÅKON.

Hvor er budet?

DAGFINN   BONDE
(fører manden frem).

Her, herre konge.

HÅKON.

Hvad årsag var der til drabet?

BUDET.

Det véd nok ingen. De taltes ved om
finneskatten og med ét sprang Andres op og gav ham
banesår.

HÅKON.

Og havde der før været trætte mellem dem?

BUDET.

Stundom. Andres sagde tidt, at en klog
rådgiver her sørfra havde skrevet ham til, at han skulde
være som fjeld og flint mod Vegard Væradal.

DAGFINN   BONDE.

Sælsomt nok; - før Vegard rejste, fortalte
han mig, at en klog rådgiver havde sagt, han
skulde være som fjeld og flint mod Andres
Skjaldarband.

BISP NIKOLAS
(spytter).

Tvi vorde slige rådgivere!

HÅKON.

Vi vil ikke nøjere granske, hvad rod dette
stammer fra. To trofaste sjæle har jeg mistet idag.
Jeg kunde græde for Vegard; men her skal mere
end gråd til; her får det gælde liv for liv. Herre
jarl, Andres Skjaldarband er eders håndgangne mand;
I bød mig al hjælp, som vederlag for Ivar Bodde.
Jeg tager jer på ordet og venter I vil virke for, at
straffen fremmes over denne ugerning.

SKULE   JARL.

Onde engle stiller sig visselig mellem os to idag.
På hversomhelst anden af mine mænd skulde jeg
tilstedet, at I lod drabet hævne -

HÅKON
(spændt).

Nu?

SKULE   JARL.

Men ikke på Andres Skjaldarband.

HÅKON
(opbrusende).

Vil I værge om drabsmanden!

SKULE   JARL.

Om denne drabsmand må jeg værge.

HÅKON.

Og årsagen  - ?

SKULE   JARL.

Den får ingen vide uden Gud i himlen.

BISP   NIKOLAS
(sagte til DAGFINN).

Jeg véd den.

DAGFINN   BONDE.

Og jeg aner den.

BISP   NIKOLAS.

Sig ingenting, gode Dagfinn!

HÅKON.

Jarl, jeg vil tro i det længste, at det ikke er
alvor, det I her siger mig -

SKULE   JARL.

Var det min egen fader, Andres Skjaldarband
havde dræbt, - han skulde endda gå fri. I må
ikke spørge mere.

HÅKON.

Godt.   Så får vi selv tage os tilrette!

SKULE   JARL
(med et udtryk af angst).

Konge! det blir blodværk på begge sider!

HÅKON.

Lad gå; straffen skal dog fremmes.

SKULE   JARL.

Den skal ikke fremmes! - Den kan ikke
fremmes!

BISP NIKOLAS.

Nej, der har jarlen ret.

HÅKON.

Og det siger I, ærværdige herre?

BISP NIKOLAS.

Andres Skjaldarband har taget korset.

HÅKON   og   SKULE   JARL.

Taget korset!

BISP   NIKOLAS.

Og er alt faret fra landet.

SKULE   JARL.

Godt var det for os alle.

HÅKON.

Dagen helder; bryllupsgildet får nu være endt.
Jeg takker eder, herre jarl, for al ære, som er mig
vist i denne tid. - I drager til Nidaros, kan jeg
tænke?

SKULE   JARL.

Det er så min agt.

HÅKON.

Og jeg til Viken. - Hvis du, Margrete, heller
ønsker at blive her i Bergen, så gør det.

MARGRETE.

Hvor du farer, vil jeg følge, indtil du forbyder
mig det.

HÅKON.

Godt, så følg.

SIGRID.

Vidt spredes ætten nu. (knæler for HÅKON.) Vis mig
en nåde, herre konge!

HÅKON.

Rejs eder, fru Sigrid; hvad I beder om, skal ske.

SIGRID.

Jeg kan ikke følge jarlen til Nidaros.
Nonneklostret på Rejn skal indvies; skriv til erkebispen,
- virk for, at jeg bliver abbedisse der.

SKULE   JARL.

Du,  min søster?

HÅKON.

I vil gå i kloster!

SIGRID
(rejser sig).

Siden blodnatten i Nidaros, da mit bryllup stod,
og Baglerne kom og hug min brudgom ned, og
mange hundrede med ham, mens byen brandt i alle
hjørner, - da var det ligesom blodet og branden
gjorde mit syn sløvt og slukt for verden udenom.
Men jeg fik kraft til at skimte det, som ingen anden
øjner, - og ét ser jeg nu - en stor skrækkens tid
for landet!

SKULE   JARL
(heftigt).

Hun er syg!   Agt ikke på hende!

SIGRID.

Rig grøde vil modnes for ham, som høster i
mørke. Alle kvinder i Norge skulle kun have én
gerning nu, - knæle i klostre og kirker, og bede -
bede ved dag og nat!

HÅKON
(rystet).

Er det spådomsgave eller sjælesot, som taler så?

SIGRID.

Farvel, min broder,  - vi mødes engang til.

SKULE   JARL
(uvilkårligt).

Når?

SIGRID
(sagte).

Når   du   tager   kronen;   når  der  er   al  fare,   -
når du trænger mig i din højeste nød!

(Går ud til højre med MARGRETE, FRU RAGNHILD og kvinderne.)

HÅKON
(efter et kort ophold,  drager sværdet og siger med  fast  og  rolig
bestemthed) :

Alle jarlens mænd skal tages i ed.

SKULE   JARL
(heftigt).

Er   det   eders   fulde   agt!   (næsten bedende.)    Kong
Håkon, gør det ikke!

HÅKON.

Ingen jarlsmand slipper fra Bergen,  før han har
svoret kongen troskab.

(Går med sin hird.   Alle, undtagen bispen og jarlen, følger efter.)

BISP   NIKOLAS.

Han  har  taget  på jer med hårde hænder  idag.

SKULE   JARL
(tier og ser målløs efter kongen).

BISP   NIKOLAS
(stærkere).

Og er kanske endda ikke kongefødt.

SKULE   JARL
(vender sig pludselig i stærk bevægelse og griber bispens arm).

Trond prests skriftemål  -  hvor er det?

BISP NIKOLAS.

Han sendte mig det fra England, før han døde;
jeg véd ikke med hvem, - og jeg har ikke fået det.

SKULE   JARL.

Men det må findes!

BISP   NIKOLAS.

Det tror jeg fuldt og fast.

SKULE   JARL.

Og finder I det, da vil I give det i mine hænder?

BISP   NIKOLAS.

Det lover jeg.

SKULE   JARL.

Det sværger I ved eders sjæls salighed?

BISP   NIKOLAS.

Det sværger jeg ved min sjæls salighed!

SKULE   JARL.

Godt; til den tid vil jeg stå Håkon imod, hvor
det kan ske stilt og i løndom. Det må hindres, at
han er mægtigere end jeg, når kampen skal begynde.

BISP   NIKOLAS.

Men hvis det viser sig, at han er den rette
kongssøn, - hvad så?

SKULE   JARL.

Så får jeg prøve på at bede - bede om
ydmygt sind til at tjene ham som ærlig høvding og
af al min evne

BISP NIKOLAS.

Og hvis han er den  urette?

SKULE   JARL.

Da skal han vige for mig! Kongsnavn og
kongsstol, hird og hær, skat og flåde, byer og borge, alt
vil jeg have!

BISP   NIKOLAS.

Han vil ty til Viken -

SKULE   JARL.

Jeg jager ham fra Viken!

BISP   NIKOLAS.

Så sætter han sig fast i Nidaros.

SKULE   JARL.

Jeg stormer Nidaros!

BISP   NIKOLAS.

Han   stænger  sig  inde  i Olafs hellige kirke  -

SKULE   JARL.

Jeg bryder kirkefreden   -

BISP   NIKOLAS.

Han flygter op på højalteret og hænger sig fast
ved Olafs skrin -

SKULE JARL.

Jeg trækker ham ned  fra  alteret, om jeg så
skal trække helgenskrinet med --

BISP NIKOLAS.

Men han har endda kronen på hovedet, jarl!

SKULE JARL.

Jeg slår kronen af med mit sværd!

BISP NIKOLAS.

Men dersom den sidder altfor fast -- ?

SKULE JARL.

Nu da, i Guds eller Satans navn -- da slår
jeg hovedet med!   (går ud til højre.)

BISP NIKOLAS
(ser efter ham, nikker langsomt og siger):

Ja -- ja; -- slig kan jeg like jarlen!

Teppet falder.


TREDJE AKT.

(En stue i Oslo bispegård. På højre side er indgangsdøren. I
baggrunden fører en liden åbentstående port ind til kapellet, som er oplyst. En dør, med teppe for på den venstre væg, går ind til bispens
soveværelse. Foran på samme side står en stoppet hvilebænk. Over til
højre er et skrivebord med breve, dokumenter og en brændende lampe.)

(Stuen er i førstningen tom; indenfor forhænget til venstre høres sang
af munke. Lidt efter kommer Pål Flida rejseklædt  ind  fra  højre, standser indenfor døren, venter, ser sig om og banker derpå tre gange i gulvet med sin stav.)

SIRA VILJAM
(kommer ud fra venstre og udbryder med dæmpet stemme):

Pål Flida! Gud være lovet; -- så er jarlen ikke langt borte.

PÅL FLIDA.

Skibene sejler alt frem ved Hovedø;  jeg foer i
forvejen. Og hvorledes går det med bispen?

SIRA VILJAM.

Han får den sidste olje nu.

PÅL FLIDA.

Så er der al fare.


SIRA VILJAM.

Mester Sigard fra Brabant har sagt, at han ikke
kan leve natten over.

PÅL FLIDA.

Da mener jeg, han har stævnet os for sent til sig.

SIRA VILJAM.

Nej, nej, -- han har fuld samling og lidt kræfter også, -- 
hvert øjeblik spørger han, om ikke jarlen snart kommer.

PÅL FLIDA.

I kalder ham endnu for jarl; véd I ikke, at
kongen har givet ham navn af hertug?

SIRA VILJAM.

Jo,   jo   visst; -- det er bare slig  en  gammel vane. Hys -- 
(han og Pål Flida slår kors og bøjer sig. Ud fra bispens kammer kommer to kordrenge med lys, derefter to andre med røgelsekar; efter dem prester, der bærer kalk, disk, et krusifiks og en kirkefane; bagefter følger et tog af prester og munke; kordrenge med lys og røgelsekar slutter processionen, der langsomt bevæger sig ind i kapellet, hvis dør lukkes efter dem.)

PÅL   FLIDA.

Nu har da den gamle herre gjort op med denne
verden.

SIRA VJLJAM.

Jeg kan vel sige ham, at hertug Skule kommer
så snart ske kan?

PÅL FLIDA.

Han går lige fra bryggen og her op i
bispegården. Farvel! (går.)

(Flere prester, hvoriblandt Peter, samt  tjenere hos bispen kommer ud fra venstre med tepper, puder og et stort fyrfad.)


SIRA   VILJAM.

Hvad skal dette til?

EN   PREST
(reder op på bænken).

Bispen vil ligge herude.

SIRA VILJAM.

Men er det rådeligt?

PRESTEN.

Mester Sigard mener, vi kan gerne føje ham.
Der er han alt.

(BISP NIKOLAS kommer ud,  støttet  af MESTER SIGARD  og en prest.    Han
er i bispedragt, men uden stav og hue.)

BISP   NIKOLAS.

Tænd flere lys! (Han bringes til sæde på bænken ved
fyrfadet og dækkes til med tepperne.) Viljam! Nu har jeg
fået forladelse for alle mine synder! De tog dem
med allesammen;   - jeg synes jeg er så let nu.

SIRA VILJAM.

Hertugen har budsendt jer, herre; han er alt
indenfor Hovedø.

BISP NIKOLAS.

Det er godt, meget godt. Kongen vil vel også
snart være her. Jeg har været en syndig hund i
mine dage, Viljam; jeg har forbrudt mig svarlig mod
kongen. Presterne derinde de sagde, at alle mine
synder skulde være mig forladt; - ja, det kan være
vel nok; men de har så godt for at love, de; det
er ikke dem, jeg har forbrudt mig imod. Nej, nej -
det er nok tryggest, at få det fra kongens egen
mund. (udbryder heftigt:) Lys, siger jeg! Her er så
mørkt herinde.

SIRA   VILJAM.

Her er tændt  -

MESTER   SIGARD
(standser ham med et tegn og nærmer sig bispen).

Hvorledes har I det, herre?

BISP   NIKOLAS.

Å jo, - å jo; jeg er kold på hænder og fødder.

MESTER   SIGARD
(halvhøjt, idet han flytter fyrfadet nærmere).

Hm,  -  det er begyndelsen til enden.

BISP NIKOLAS
(angst til VILJAM).

Jeg har sagt, at otte munke skal synge og bede
for mig i kapellet inat. Hav øje med dem; der er
dovne svende iblandt.

SIRA VILJAM
(peger taus mod kapellet, hvorfra høres sang, som vedbliver under det
følgende).

BISP   NIKOLAS.

Så meget ugjort endnu, og så gå fra det
altsammen! Så meget ugjort, Viljam!

SIRA VILJAM.

Herre, tænk på det himmelske!

BISP   NIKOLAS.

Jeg har tiden for mig; - udpå morgenstunden,
mener mester Sigard -

SIRA VILJAM.

Herre, herre!

BISP   NIKOLAS.

Giv mig mitra og stav! - Du har godt ved
at sige jeg skal tænke - (en prest bringer det forlangte.)
Så, sæt huen der, den er mig for tung; giv mig
staven i hånd; så, nu er jeg rustet. En bisp! -
Den onde tør ikke gå mig på livet nu!

SIRA VILJAM.

Vil I ellers noget?

BISP   NIKOLAS.

Nej. Jo, sig mig; - Peter, Andres Skjaldarbands
søn, - alle taler så godt om ham -

SIRA   VILJAM.

Han er visselig en skyldfri sjæl.

BISP   NIKOLAS.

Peter, du skal våge hos mig til kongen eller
hertugen kommer. Gå ud sålænge, I andre, men
vær ved hånden.

(Alle, undtagen PETER, går ud til højre.)

BISP   NIKOLAS
(efter et kort ophold).

Peter!

PETER
(nærmer sig).

Herre?

BISP   NIKOLAS.

Har du aldrig set gamle mænd dø?

PETER.

Nej.

BISP   NIKOLAS.

Rædde   er   de   allesammen;   det  tør jeg  sværge
på! Der på bordet ligger et stort brev med segl
for; giv mig det. (Peter bringer brevet.) Det er til din
moder.

PETER.

Til min moder?

BISP   NIKOLAS.

Du får rejse nordover til Hålogaland med det.
Jeg har skrevet til hende om en stor og vigtig sag;
der er kommet tidende fra din fader.

PETER.

Han strider som en herrens kæmpe i det hellige
land. Falder han der, så falder han på vigslet grund;
thi der er hver fodsbred jord hellig. Jeg minder
Gud om ham i alle mine bønner.

BISP   NIKOLAS.

Er Andres Skjaldarband dig kær?

PETER.

Han er en hæderlig mand; men der lever en
anden mand, hvis storhed min moder ligesom fostrede
og nærede mig med.

BISP   NIKOLAS
(hurtig og spændt).

Er det hertug Skule?

PETER.

Ja, hertugen. - Skule Bårdssøn. Min moder
har kendt ham i yngre dage. Hertugen må visselig
være den ypperste mand i landet!

BISP NIKOLAS.

Der er brevet; rejs nordover med det straks! -
Synger de ikke derinde?

PETER.

Jo,  herre!

BISP   NIKOLAS.

Otte svære karle med struber som basuner, det
må dog vel hjælpe noget, véd jeg?

PETER.

Herre, herre, jeg vilde bede selv!

BISP NIKOLAS.

Jeg har for meget ugjort, Peter. Livet er altfor
kort; - desuden så vil nok kongen tilgive mig, når
han   kommer   -   (farer sammen i smerte).

PETER.

I lider visst?

BISP   NIKOLAS.

Jeg lider ikke; men det ringer for mine øren;
det lyser og blinker for øjnene -

PETER.

Det er de himmelske klokker, som ringer eder
hjem; - det, som blinker, er alterlysene, dem Guds
engle har tændt for eder.

BISP NIKOLAS.

Ja visst er det så; - det har ingen fare, når
de kun holder godt ud i bøn derinde. - Farvel,
rejs straks med brevet.

PETER.

Skal jeg ikke først  - ?

BISP   NIKOLAS.

Nej, gå; jeg er ikke ræd for at være alene.

PETER.

Vel mødt   igen   da,   når   de  himmelske  klokker
engang har lyd for mig også.   (går ud til højre.)

BISP   NIKOLAS.

De himmelske klokker, - ja, sligt siges så let,
når en går om på to friske ben. - Så meget ugjort!
Men der vil leve mangt efter mig alligevel. Jeg lovede
hertugen ved min sjæls salighed, at give ham Trond
prests skriftemål, hvis det kom mig ihænde; - godt,
at jeg ikke har fået det. Havde han visshed, så
vilde han sejre eller falde; da blev en af dem den
mægtigste mand, som nogensinde havde levet i Norge.
Nej, nej, - hvad jeg ikke kunde nå, skal ingen
anden nå. Det er bedst med uvissheden; sålænge
hertugen tynges af den, vil de to ødelægge hinanden,
hvor de kan komme til; byer vil brændes, bygder
hærges, - ingen af dem vinder ved den andens
tab - - (forfærdet.) Nåde, forbarmelse! Det er jo
mig, som bærer skylden - mig, som fra første færd
gav stødet til det hele! (beroligende sig.) Ja, ja, ja!
men nu kommer kongen, - det er jo ham, det mest
går ud over, - han tilgiver mig nok - der skal
læses bønner og messer; det har ingen nød; - jeg
er jo bisp, og jeg har aldrig dræbt nogen med egen
hånd. - Godt er det, at Trond prests skriftemål
ikke kom; de hellige er med mig, de vil ikke friste
mig til at bryde mit løfte. - Hvem banker på
døren? Det må være hertugen! (gnider sig fornøjet i
hænderne.) Han vil trygle om beviser for kongsretten,
- og jeg har ingen beviser at give ham!

(INGA  fra Vartejg kommer ind; hun  er sortklædt, med kåbe og hætte.)

BISP   NIKOLAS
(farer sammen).

Hvem er det?

INGA.

En  kone  fra  Vartejg   i  Borgasyssel,  ærværdige
herre.

BISP   NIKOLAS.

Kongsmoderen!

INGA.

Så kaldtes jeg engang.

BISP   NIKOLAS.

Gå,   gå!    Jeg  rådede  ikke  Håkon  til   at   skille
sig af med jer!

INGA.

Hvad kongen gør, er velgjort!  det er ikke derfor
jeg kommer.

BISP NIKOLAS.

Og hvorfor da?

INGA.

Gunnulf,  min broder,  er kommen hjem fra
Englandsfærden   -

BISP NIKOLAS.

Fra Englandsfærden  - !

INGA.

Han  har  været  borte  i  mange  år,   som I véd,
og flakket vidt omkring;  nu førte han brev hjem -

BISP NIKOLAS
(åndeløs).

Brev  -?

INGA.

Fra Trond prest.   Det er til eder, herre.

(rækker ham det.)

BISP   NIKOLAS.

Ja så;   -   og I bringer det?

INGA.

Så var Tronds ønske. Stor tak skylder jeg
harn fra den tid, han fostrede Håkon. Jeg fik spurgt,
at I var syg; derfor gav jeg mig straks på rejsen;
jeg har gået hid på min fod -

BISP NIKOLAS.

Det havde ikke hastet så bråt, Inga!

DAGFINN   BONDE
(kommer ind fra højre).

Guds fred,  ærværdige herre!

BISP NIKOLAS.

Kommer kongen?

DAGFINN   BONDE.

Nu rider han Ryenbergene nedover med
dronningen og kongsbarnet og stort følge.

INGA
(iler frem mod DAGFINN).

Kongen,   -  kongen! kommer han hid?

DAGFINN   BONDE.

Inga!   Er I her, I hårdt prøvede kvinde?

INGA.

Den er ikke hårdt prøvet, som har så stor
en søn.

DAGFINN   BONDE.

Nu  skal hans hårde hjerte smeltes.

INGA.

Ikke et ord til kongen om mig. O, men se
ham må jeg dog; - hør, - kommer han hid?

DAGFINN   BONDE.

Ja, snart.

INGA.

Og det er mørk kveld. Kongen skal vel lyses
frem med fakler.

DAGFINN   BONDE.

Ja.

INGA.

Så vil jeg stille mig i et bislag, hvor han går
forbi; - og så hjemover til Vartejg. Men først ind
i Hallvards kirke; der brænder lys inat; der vil jeg
bede godt for kongen, for min fagre søn.

(Går ud til højre.)

DAGFINN   BONDE.

Jeg har røgtet mit ærinde; jeg går for at møde
kongen.

BISP NIKOLAS.

Hils ham kærligst, gode Dagfinn!

DAGFINN   BONDE
(idet han går ud til højre).

Ikke vilde jeg være bisp Nikolas imorgen.

BISP   NIKOLAS.

Trond prests skriftemål - ! Altså kom det da
alligevel; - her holder jeg det i min hånd. (grubler
og stirrer ud for sig.) - En skulde aldrig love noget på sin
sjæls salighed, når en er så gammel som jeg. Havde
jeg år igen, så skulde jeg altid vride mig fra sligt
et løfte; men ikveld, den sidste kveld, - nej, det
er ikke rådeligt. - Kan jeg da holde det? Er det
ikke at sætte på spil alt det, jeg har virket for hele
mit liv igennem? - (hviskende.) O, kunde jeg snyde
den onde, bare denne eneste gang til! (lytter.) Hvad
er det? (råber:) Viljam, Viljam!

SIRA   VJLJAM
(kommer ind fra højre).

BISP   NIKOLAS.

Hvad er det, som suser og tuder så stygt?

SIRA   VILJAM.

Det er uvejret,  som tager til.

BISP   NIKOLAS.

Tager uvejret til! - Jo visst vil jeg holde mit
løfte! Uvejret, siger du - ? Synger de derinde?

SIRA VILJAM.

Ja, herre.

BISP   NIKOLAS.

Sig, de skal gøre sig al flid; - broder Aslak
især; han gør altid så stutte bønner; han kniber
undaf, når han kan komme til; han springer over,
den hund! (slår i gulvet med bispestaven.) Gå ind og sig
ham, det er den sidste nat, jeg har igen; han skal
gøre sig flid, ellers kommer jeg over ham og spøger!

SIRA   VILJAM.

Herre, skal jeg ikke hente mester Sigard?

BISP   NIKOLAS.

Gå ind, siger jeg! (VILJAM går ind i kapellet.) Det må
visselig være himlens vilje, at jeg skal forlige kongen
og hertugen, siden den sender mig Trond prests
brev nu. Dette er hårdt at gå på, Nikolas; rive
ned med et eneste ryk, hvad du har brugt hele dit
liv til at bygge. Men der er ikke andet for; jeg får
gøre himlens vilje denne gang. - Dersom jeg endda
bare kunde læse, hvad der står i brevet; men jeg
kan ikke se et ord! Der driver tåger for mine øjne,
det gnistrer og sprætter -; og ingen anden tør jeg
lade læse det for mig! At love sligt -! Er
menneskets kløgt da så ussel, at det ikke mægter råde
over andet og tredje led af sin egen gerning? Jeg
talte så længe og så indtrængende til Vegard Væradal
om at få kongen til at sende Inga fra sig, at det
omsider skede. Den gerning var klog i første led;
men havde jeg ikke rådet slig, så havde ikke Inga
været på Vartejg nu, brevet var ikke kommet
tidsnok i mine hænder, og jeg havde ikke havt noget
løfte at holde, - altså uklog i andet led. Havde
jeg endda tiden for mig; men kun denne ene nat
tilende, og knapt nok det. Jeg må, jeg vil leve
længer! (banker med staven; en prest træder ind fra højre.) Mester
Sigard skal komme! (presten går; bispen knuger brevet i
hænderne.) Her, indenfor dette tynde segl ligger Norges
saga for hundrede år! Den ligger og drømmer, som
fugleungen i ægget! O, den, som nu havde flere
end én sjæl - eller også ingen! (trykker brevet vildt
op til sit bryst.) O, var ikke enden så rap over mig, -
og dommen og straffen, - jeg skulde ruge dig ud
til en høg, som skulde kaste skyggende rædsel over
alt landet og hugge sine hvasse kløer i hver mands
hjerte! (farer sammen.) Men den sidste time er nær!
(skrigende.) Nej, nej, - du skal blive til en svane,
en hvid svane! (kaster brevet bortover gulvet og råber:)  Mester
Sigard, mester Sigard!

MESTER   SIGARD
(fra højre).

Hvorledes går det,  ærværdige herre?

BISP NIKOLAS.

Mester Sigard,   -   sælg mig tre dages liv!

MESTER   SIGARD.

Jeg har sagt jer  -

BISP   NIKOLAS.

Ja, ja; men det var ikke alvor; det var en liden
straf. Jeg har været en urimelig herre mod jer;
derfor vilde I skræmme mig. Fy, det var stygt, -
nej, nej, - det var tilpas for mig! Men vær nu
god og snild! Jeg skal betale godt; - tre dages
liv, mester Sigard, bare tre dages liv!

MESTER   SIGARD.

Om jeg så selv skulde gå bort i samme stund,
som I, kunde jeg dog ikke lægge tre dage til.

BISP NIKOLAS.

Én dag da; bare én dag! Lad det være lyst,
lad solen skinne, når jeg skal afsted! Hør, Sigard!
(vinker ham hen til sig  og  drager ham ned på bænken.) Jeg har
givet næsten alt mit guld og sølv til kirken, for at
få store messer læst bagefter. Jeg vil gøre det om
igen; I skal få det altsammen! Hvad, Sigard, skal
vi to narre dem derinde? He, he, he! I bliver rig,
Sigard, og rejser af landet; jeg får frist og kan
område mig lidt og hjælpe mig med færre bønner.
Hvad, Sigard, skal vi - ? (SIGARD  føler hans puls; bispen
udbryder angst:) Nå, hvorfor svarer I ikke?

MESTER   SIGARD
(rejser sig)

Jeg har ikke tid, herre. Jeg vil lave jer en
drik, som kan lette jer lidt på det sidste.

BISP NIKOLAS.

Nej, vent med det!   Vent  -  og svar mig!

MESTER   SIGARD.

Jeg har ikke tid; drikken må være færdig inden
en   time.   (går ud til højre.)

BISP   NIKOLAS.

Inden en time!   (banker vildt.)   Viljam!   Viljam!

SIRA   VILJAM
(kommer ud fra kapellet).

BISP   NIKOLAS.

Tag flere til hjælp derinde!   De otte forslår ikke!

SIRA   VILJAM.

Herre  -?

BISP   NIKOLAS.

Flere til hjælp, siger jeg! Kolbejn korsbroder
har ligget syg i fem uger, - han kan ikke have
syndet stort i den tid -

SIRA VILJAM.

Han var til skrifte igår.

BISP   NIKOLAS
(ivrig).

Ja, han må være god;   tag ham!   (VILJAM gar ind i
kapellet igen.) Inden en time! (tørrer sveden af panden.) Puh,
hvor her er varmt! - Den usle hund, - hvad
hjælper al hans lærdom, når han ikke kan lægge en
time til. Der sidder han dagstødt i sin stue og
sætter kunstige hjul og lodder og løftestænger
sammen; han vil skabe et værk, som skal gå og gå,
og aldrig standse, - perpetuum mobile kalder han
det. Hvorfor øver han ikke heller sin kunst og sin
kløgt på at gøre mennesket til sligt perpetuum
mobile - ? (standser og tænker; det lysner i hans øjne.) Perpetuum
mobile, - jeg er ikke stiv i latinen, - men det
betyder noget, som har evnen til at virke evigt,
udover gennem alle tider. Om jeg nu selv kunde - ?
Det var en gerning at ende med, det! Det var at
gøre sin største gerning i sin sidste stund! At sætte
igang hjul og lodder og løftestænger i kongens og
hertugens sjæle; sætte dem slig igang, at ingen magt
på jorden kan standse dem; kan jeg det, da bliver
jeg jo ved at leve, leve i mit værk, - og når det
kommer til stykket, så er det kanske det, som
kaldes udødelighed. - Trøstelige, svalende tanker,
hvor I gør den gamle mand godt! (puster ud og strækker
sig behageligt på bænken.) Diabolus har været hårdt efter
mig ikveld. Det er følgen af at ligge ledig; otium
est pulvis - pulveris -  nå, ligegodt med latinen,
-   Diabolus   skal  ikke få magt over mig mere;
jeg vil være virksom til det sidste; jeg vil  - ; hvor de
belger  derinde  -  (banker;  VILJAM kommer ud.)    Sig  dem,
de skal tie,  de forstyrrer mig.    Kongen  og hertugen
kommer snart, jeg har store ting at tænke på.

SIRA VILJAM.

Herre, skal jeg da  - ?

BISP   NIKOLAS.

Byde dem hold op en stund, så jeg kan tænke
i ro. Se der, tag op det brev, der ligger på gulvet.
-  Godt. Giv mig så hid papirerne  -

SIRA VILJAM
(går til skrivebordet).

Hvilke, herre?

BISP NIKOLAS.

Ligegodt - ; de med segl for; de, som ligger
øverst. - Så; gå nu ind og sig, de skal være stille.
(VILJAM går.) - Dø, og dog råde i Norge! Dø, og stelle
det så, at ingen mand kommer til at højne sig et
hoved op over alle andre. Tusende veje kunde bære
frem til det mål; men der kan kun være én, som
duger; - den gælder det at finde, - den gælder
det at slå ind på. - Ha! Vejen ligger jo så nær,
så nær! Ja, slig skal det være. Jeg holder løftet;
hertugen skal få brevet i sine hænder; - men kongen
- hm, han skal få tvivlens brod i sit hjerte. Håkon
er ærlig, som de kalder det; med troen på sig selv,
og på sin ret, vil meget falde i ham. Begge skal
tvivle og tro, vippe op og ned, aldrig finde fast
grund under foden, - perpetuum mobile! - Men
vil Håkon fæste lid til mit udsagn? Det vil han; jeg
er jo en døende mand; jeg skal fodre ham med
sandhed iforvejen. - Kræfterne svigter, men sjælen
friskner; - jeg ligger ikke på sottesengen længer,
jeg sidder i min arbejdsstue, jeg vil arbejde den
sidste nat, arbejde - til lyset slukner -

HERTUG SKULE
(kommer ind fra højre og går frem mod bispen).

Fred   og   hilsen,   ærværdige   herre!     Jeg   hører,
det står ilde med jer.

BISP NIKOLAS.

Jeg er et lig i knop, gode hertug;  inat springer
jeg ud;  imorgen kan det kendes, hvor jeg dufter.

HERTUG SKULE.

Alt inat,  siger I?

BISP   NIKOLAS.

Mester Sigard siger:  om en time.

HERTUG SKULE.

Og Trond prests brev  -?

BISP   NIKOLAS.

Tænker I endnu på det?

HERTUG   SKULE.

Det kommer aldrig af mine tanker.

BISP   NIKOLAS.

Kongen   har  gjort  eder til hertug;   ingen mand
har båret hertugnavn i Norge, før I.

HERTUG   SKULE.

Strækker   ikke   til.     Er  Håkon   den   urette,   så
må jeg have alt!

BISP NIKOLAS.

Hu,   her  er  koldt herinde;   det   isner mig
igennem alle lemmer.

HERTUG SKULE.

Trond  prests  brev,  herre!     For Guds,   den
almægtiges skyld,  -  har I det?

BISP   NIKOLAS.

Jeg véd ialfald, hvor det kan findes.

HERTUG   SKULE.

Så sig det, sig det!

BISP   NIKOLAS.

Vent -

HERTUG SKULE.

Nej,    nej,   -   nyt   tiden;   jeg   ser   det   lakker
stærkt,  -  og kongen  kommer jo hid,   er mig sagt.

BISP NIKOLAS.

Ja,   kongen   kommer;   deraf ser I bedst,   at jeg
sørger for eders sag, selv nu.

HERTUG SKULE.

Hvad er eders agt?

BISP   NIKOLAS.

Mindes I ved kongens bryllup, - da sagde I,
at det, som gør Håkon stærk, er hans uryggelige
tro på sig selv?

HERTUG SKULE.

Nu?

BISP   NIKOLAS.

Hvis jeg skrifter og rejser tvivlen i ham, så
falder troen, og styrken med den.

HERTUG SKULE.

Herre, det er syndigt, syndigt, ifald han er
den rette!

BISP NIKOLAS.

Det vil stå i eders magt at gøre ham troende
igen. Før jeg går herfra, skal jeg sige jer, hvor
Trond prests brev er at finde.

SIRA VILJAM
(fra højre).

Nu kommer kongen med fakler og følge opover
gaden.

BISP NIKOLAS.

Velkommen skal han være. (VILJAM går.) Hertug,
den sidste villighed beder jeg eder om. Vær min
eftermålsmand mod alle mine uvenner. (tager et brev
frem.) Her har jeg skrevet dem op. De, som står
øverst, vilde jeg gerne have hængt, om det kunde
føje sig så.

HERTUG   SKULE.

Tænk ikke på hævn nu; I har ikke langt igen -

BISP   NIKOLAS.

Ikke på hævn, men på straf. Lov mig, at svinge
straffens sværd over alle mine uvenner, når jeg er
borte. De er eders avindsmænd så fuldt som mine;
når I bliver konge, må I tugte dem; lover I mig det?

HERTUG   SKULE.

Jeg lover og sværger; - men Trond prests
brev - !

BISP   NIKOLAS.

I skal få at vide, hvor det er; - men, se
her -; kongen kommer; - gem listen over vore
uvenner!

(Hertugen gemmer dokumentet; i det samme kommer HÅKON ind fra højre.)

BISP   NIKOLAS.

Vel mødt ved gravøllet, herre konge!

HÅKON.

Hårdt har I stået mig imod til alle tider; men
det skal være glemt og tilgivet nu; døden stryger
selv den største regning ud.

BISP   NIKOLAS.

Det lettede! O, hvor kongens mildhed er
forunderlig stor! Herre, hvad I har gjort mod en
gammel synder ikveld, det skal tifold -

HÅKON.

Lad det være godt; men jeg må sige eder, at
jeg højligen undres. I stevner mig hid for at få min
tilgivelse, og så bereder I mig sligt et møde.

BISP NIKOLAS.

Møde, herre?

HERTUG SKULE.

Det er mig, kongen sigter til. Vil I, herre
bisp, forsikre kong Håkon, ved min tro og ære, at
jeg intet vidste om hans komme, før jeg satte foden
på Oslo brygge.

BISP NIKOLAS.

Ak, ak; al skyld hviler på mig! Jeg har været
en sygelig, sengeliggende mand hele det sidste år;
jeg har lidet eller intet spurgt til landets sager;
jeg tænkte, det var godt og vel mellem de høje
frænder nu!

HÅKON.

Jeg har mærket, at venskabet mellem hertugen
og mig trives bedst, når vi holder os fra hinanden;
derfor farvel, bisp Nikolas, og Gud være med eder,
der I nu går hen. (vil gå.)

HERTUG   SKULE
(sagte og urolig).

Bisp, bisp; han går!

BISP   NIKOLAS
(pludselig og med vild kraft).

Bliv, kong Håkon!

HÅKON
(standser).

Hvad nu?

BISP   NIKOLAS.

I får ikke gå ud af denne stue, før gamle bisp
Nikolas har talt sit sidste ord!

HÅKON
(lægger uvilkårlig hånden på sværdet).

Er I kanske kommen mandstærk til Viken,
hertug?

HERTUG SKULE.

Jeg har ingen del i dette.

BISP   NIKOLAS.

Det er med ordets magt, jeg skal vide at holde
jer. Hvor der er ligfærd i huset, der er den døde
første mand i laget; han kan gøre og lade, hvad
han vil -- så langt hans evne strækker. Derfor vil
jeg holde min egen ligtale nu; før i tiden var jeg
altid så ræd for at kong Sverre skulde komme til
at holde den --

HÅKON.

Tal ikke så vildt, herre!

HERTUG SKULE.

I knapper af den dyre stund, I har igen!

HÅKON.

Eders øje er alt sløvt!

BISP   NIKOLAS.

Ja, mit syn er sløvt; jeg kan knapt se jer, der
I står; men indeni mig drager mit liv lysende klart
forbi. Jeg ser syner der --; hør og lær, konge! -
Min æt var den mægtigste i landet; mange store
høvdinger gik ud fra den; jeg vilde være den største
af dem alle. Jeg var ikke mere end gut, da jeg
begyndte at hungre efter storværk; jeg tyktes, jeg
umuligt kunde vente til jeg blev voksen; -- der
rejste sig konger med mindre ret end jeg, -- Magnus
Erlingssøn, Sverre prest --; jeg vilde også være
konge; men høvding først, -- det var nødvendigt.
Så skulde slaget stå på Ilevoldene; der var det
førstegang jeg var med. Solen randt, og der gik glitrende
lyn fra tusende blanke våben. Magnus og alle hans
mænd gik frem, som til en leg; jeg alene kendte

mig klemt om hjertet. Hårdt foer vor fylking frem;
men jeg kunde ikke vinde med - jeg var ræd!
Alle Magnus's andre høvdinger stred mandelig, og
mange faldt, der de stred; men jeg flygtede
stenberget opover, løb og løb, og standsede ikke før jeg
kom ned til fjorden igen, langt ude. Mangen mand
måtte vaske sine blodige klæder i Trondhjemsfjorden
den kveld; - jeg måtte også vaske mine, men det
var ikke for blod. Ja, konge, jeg var ræd; skabt til
høvding - og ræd! Det slog ned som et lyn i
mig; jeg blev hver mand ond fra den time; jeg bad
lønligt i kirkerne, jeg græd og knælte for altrene,
jeg gav rige gaver, gjorde hellige løfter; jeg fristede
og prøvede i slag efter slag, ved Saltøsund, på
Jonsvoldene den sommer Baglerne lå i Bergen, - altid
fåfængt. Sverre var den, som skønte det først, han
talte det højt ud og med spot, og fra den dag lo
hver mand i flokken, når Nikolas Arnessøn gik frem
i hærklæder. - Ræd, ræd -, og endda vilde jeg
være høvding, vilde være konge, følte mig skabt til
konge forresten, kunde fremmet Guds rige på jorden;
men det var de hellige selv, som stængte bommen
for mig.

HÅKON.

Før ikke klage over himlen, bisp! I har hadet
meget!

BISP NIKOLAS.

Ja, jeg har hadet meget; hadet hvert hoved i
dette land, som højnede sig op over mængden. Men
jeg hadede, fordi jeg ikke kunde elske. Fagre
kvinder, - o, jeg kunde sluge dem med gnistrende øjne
endnu! Jeg er otti år, og endnu står min hug til
at fælde mænd og favne kvinder; - men det gik
mig der, som i slaget; bare vilje og begær,
magtstjålen fra fødselen af; - lystens sydende gave -
og dog krøbling! Så blev jeg da prest; konge eller
prest må den mand være, som vil råde for al magten.
(ler.) Jeg prest! Jeg en kirkelig mand! Jo, én
kirkelig gerning havde himlen særligt skabt mig til, -
den, at tage de høje toner, - synge med
kvinderøst på de store kirkefester. Og endda kræver de
deroppe af mig - halvmanden -, hvad de har ret
til at kræve af hver den, der fik evnen fuldt ud til
sin livsgerning! Der har været tider, da det tyktes
mig, sligt krav kunde være billigt; her har jeg ligget
på sottesengen slagen af rædsel for straf og dom!
Nu er det over; jeg har marg i sjælsknoklerne igen!
Jeg har intet forbrudt; det er mig uretten er øvet
imod; jeg er klageren!

HERTUG SKULE
(dæmpet).

Herre  -  brevet!   I har ikke langt igen!

HÅKON.

Tænk på eders sjæl og ydmyg eder!

BISP NIKOLAS.

En mands gerning er hans sjæl, og min
gerning skal blive ved at leve på jorden. Men I, kong
Håkon, I skulde vogte jer; thi ligesom himlen har
stået mig imod og fanget skade til løn, således
står I den mand imod, der holder landets lykke i
sin hånd -

HÅKON.

Ha - hertug, hertug!   Nu skønner jeg mødet her!

HERTUG   SKULE
(heftigt til bispen).

Ikke et ord mere af sligt!

BISP   NIKOLAS
(til HÅKON).

Han vil stå jer imod sålænge hans hoved sidder
fast på akslerne. Del med ham! Jeg får ikke fred i
kisten, jeg kommer igen, hvis ikke I to deler! Ingen
af jer skal lægge den andens højde til sin egen
vækst; her blev en kæmpe i landet, hvis det skede,
og her skal ingen kæmpe være; thi jeg var aldrig
nogen   kæmpe!   (synker mat tilbage på bænken.)

HERTUG   SKULE
(kaster sig på knæ ned ved bænken og råber til HÅKON):

Skaf hjælp! For Guds barmhjertigheds skyld,
bispen må ikke dø endnu!

BISP NIKOLAS.

Hvor det tager til at skumre for mine øjne!
- Konge, for sidste gang, - vil I dele med
hertugen?

HÅKON.

Ikke en skærv skænker jeg bort af det, som
Gud gav mig!

BISP NIKOLAS.

Godt og vel. (dæmpet.) Troen skal I ialfald miste.
(råber:) Viljam!

HERTUG   SKULE
(dæmpet).

Brevet! brevet!

BISP NIKOLAS
(uden at høre på ham).

Viljam! (VILJAM kommer; bispen trækker ham tæt hen til sig
og hvisker:) Da jeg fik den sidste olje,  så blev jo alle
mine synder mig forladte?

SIRA   VILJAM.

Alle synder, fra eders fødsel og til den stund,
I fik oljen.

BISP NIKOLAS.

Ikke længer? Ikke helt til jeg går bort?

SIRA VILJAM.

Herre, I synder ikke inat.

BISP NIKOLAS.

Hm, ingen kan vide -; tag guldbægret, jeg
fik efter bisp Absalon, - giv det til kirken - og
læs syv store kirkebønner til.

SIRA VILJAM.

Herre, Gud vil være eder nådig!

BISP   NIKOLAS.

Syv bønner til,  siger jeg - for hvad jeg synder
inat! Gå, gå! (VILJAM går; bispen vender sig til SKULE.) Hertug,
om I engang læser Trond prests brev, og det muligt
skulde vise sig, at Håkon var den rette, - hvad
vil I så gøre?

HERTUG SKULE.

I Guds navn, - da skal han også være konge.

BISP   NIKOLAS.

Tænk jer om; det gælder meget her. Gransk
hver fold i eders hjerte; svar, som om I stod
til-doms! Hvad vil I gøre, hvis han er den rette?

HERTUG   SKULE.

Bøje mig og tjene ham.

BISP   NIKOLAS
(mumler).

Ja, ja, tag så følgerne. (til SKULE.) Hertug, jeg er
svag og træt; det kommer så mildt og forsonligt
over mig -

HERTUG SKULE.

Det er døden!   Trond prests brev!   Hvor er det?

BISP   NIKOLAS.

Først en anden sag; - jeg gav jer listen over
mine uvenner -

HERTUG SKULE
(utålmodig).

Ja, ja; jeg skal hævne alt på dem  -

BISP NIKOLAS.

Nej, jeg er så mild nu; jeg vil tilgive, som
skrevet står. Ligesom I forsager magten, således
vil jeg forsage hævnen. Brænd listen.

HERTUG   SKULE.

Godt,  godt;  som I vil.

BISP   NIKOLAS.

Her i fyrfadet, så jeg ser på det -

HERTUG SKULE
(kaster papiret i ilden).

Se så, nu brænder den! Og nu, tal, tal! Det
gælder tusenders liv, dersom I ikke taler nu.

BISP NIKOLAS
(med funklende øjne).

Tusenders liv!  (skriger:)  Lys! luft!

HÅKON
(iler til døren og råber):

Til hjælp!   Bispen dør!

(SIRA VILJAM og flere af bispens folk kommer ind.)

HERTUG   SKULE
(ryster bispens arm).

Norges lykke gennem hundrede år, dets storhed
for evige tider kanhænde!

BISP NIKOLAS.

Evige tider! (triumferende:) Perpetuum  mobile!

HERTUG SKULE.

Ved   vore   sjæles   salighed,   -   hvor   er   Trond
prests brev!

BISP   NIKOLAS
(råbende):

Syv bønner til, Viljam!

HERTUG   SKULE
(ude af sig selv).

Brevet! brevet!

BISP   NIKOLAS
(smiler i dødskampen).

Det var det I brændte, gode hertug.

(Falder tilbage på bænken og dør.)

HERTUG   SKULE
(udstøder et uvilkårligt skrig, idet han farer tilbage og bedækker ansigtet
med sine hænder).

Gud, du almægtige!

MUNKENE
(kommer flygtende ud fra kapellet).

Frelse sig, hvo kan!

ENKELTE   STEMMER.

Alt ondt er løst inat!

ANDRE.

Det lo højt fra krogen! - Det skreg: "vi har
ham!" - Alle lys sluktes!

HÅKON.

Nu døde bisp Nikolas.

MUNKENE
(flygter ud til højre).

Pater noster,  - pater noster!

HÅKON
(nærmer sig SKULE og siger dæmpet)?

Hertug, jeg vil ikke granske efter, hvilke
lønlige råd I lagde op med bispen, før han døde; -
men fra imorgen må I lægge eders magt og
værdighed i mine hænder igen; det ser jeg grant nu, -
vi to kan ikke gå frem sammen.

HERTUG   SKULE
(ser åndsfraværende på ham).

Gå frem sammen  - ?

HÅKON.

Imorgen holder jeg thing i kongsgården; der
må alt blive grejdt mellem os. (Går ud til højre.)

HERTUG SKULE.

Bispen død og brevet brændt! Et liv fuldt af
tvivl og kamp og rædsel! O, kunde jeg bede! -
Nej, - handle må jeg; - ikveld må skridtet gøres
helt ud! (til Viljam:) Hvor gik kongen?


S1RA   VILJAM
(forskrækket).

Krist fri mig,  -  hvad vil I ham?

HERTUG SKULE.

Tror I kanske jeg agter at dræbe ham inat?

(Går ud til højre.)

SIRA   VILJAM
(ser hovedrystende   efter  ham,   medens   husfolkene  bære  liget  ud  til
venstre).

Bispen sagde:  syv bønner til; - jeg mener det
er tryggest, at vi læser fjorten.

(Følger efter de øvrige.)

En  stue i kongsgården.

(I baggrunden er indgangsdøren;  på hver af sidevæggene mindre døre;
forrest på højre side  et  vindu.    En lampe brænder under taget.    Tæt
ved døren til venstre står en bænk,  og længere tilbage en vugge, hvori
kongsbarnet sover; MARGRETE sidder knælende hos barnet.)

MARGRETE
(vugger og synger):

Nu løftes laft og lofte
til stjernehvælven blå;
nu flyver lille Håkon
med drømmevinger på.

Der er en stige stillet
fra jord til himlen op;
nu stiger lille Håkon
med englene til top.

Guds engle små, de våger
for vuggebarnets fred;
Gud sign' dig, lille Håkon,
din moder våger med.

(Kort ophold.   HERTUG SKULE kommer ind fra baggrunden.)

MARGRETE
(farer op med et glædesskrig og iler ham imøde).

Min fader! - O, hvor jeg har sukket og længtet
efter dette møde!

HERTUG   SKULE.

Guds fred med dig, Margrete!   Hvor er kongen?

MARGRETE.

Hos bisp Nikolas.

HERTUG   SKULE.

Hm,   - ja,  så må han snart være her.

MARGRETE.

Og vil I tales ved og forliges, blive venner igen,
som i gamle dage?

HERTUG   SKULE.

Det vilde jeg gerne.

MARGRETE.

Håkon   vil  det  også  gerne;   og jeg  beder hver
dag til Gud,   at  det  må  ske.    O,   men kom her og
se    -    (griber hans hånd og fører ham hen til vuggen.)

HERTUG   SKULE.

Dit barn!

MARGRETE.

Ja,   det   dejlige   barn   er   mit;   -   er   det   ikke
forunderligt?    Han   heder   Håkon,   ligesom   kongen!

Se her, hans øjne - nej, du kan ikke se dem nu
han sover, - men han har store blå øjne; og så
kan han le og række hænderne ud og gribe efter
mig, - og han kender mig allerede!

(Lægger vuggeklæderne omhyggeligt tilrette.)

HERTUG   SKULE.

Håkon får sønner,  spåde bispen.

MARGRETE.

Dette lille barn er mig tusende gange kærere
end land og rige, - og slig er det for Håkon
også. - Nej, det er ligesom jeg ikke rigtig kan
tro på lykken; jeg har vuggen stående foran min
seng; hver nat, når jeg vågner, ser jeg efter, om
den er der, - jeg er ligesom ræd for at det skal
være en drøm -

HERTUG   SKULE
(lytter og går til vinduet).

Er det ikke kongen -?

MARGRETE.

Jo; han går op den anden trappe; jeg vil
hente ham! (Fatter faderens hånd og fører ham spøgende hen til vuggen
igen.) Hertug Skule! Stå vagt hos kongsbarnet
imens, - ja, for han er kongsbarn tillige - det
husker jeg aldrig på! Og vågner han, så bøj dig
dybt og hils ham, som konger skal hilses! Nu
henter jeg Håkon; o Gud, Gud! nu skal der da
endelig komme lys og fred over ætten!

(Går ud til højre.)

HERTUG   SKULE
(efter en kort og mørk taushed).

Håkon har en søn. Hans æt skal leve efter
ham. Dør han, så er der et kongs-emne, som står
tronen nærmere end alle andre. Alt trives for Håkon.
Kanhænde han er den urette; men hans tro på sig
selv står fast som før; bispen vilde rygget den, men
fik ikke tid for døden, ikke lov for Gud. Gud
skærmer Håkon, han fik beholde styrkebeltet. Nu at
sige ham det? Nu at sværge på bispens udsagn?
Hvad vilde det nytte? Ingen vilde tro mig, hverken
Håkon eller de andre. Bispen vilde han troet i
dødstimen; tvivlen vilde have forgiftet ham; men
det måtte ikke ske. Og så uryggelig som trygheden
sidder hos Håkon, så uryggelig sidder tvivlen hos
mig; hvilket menneske på jorden kan luge den væk?
Ingen, ingen. Jernbyrd er båren, Gud har talt, og
endda kan Håkon være den urette, mens jeg
forspilder mit liv. (Sætter sig grublende ned ved et bord på højre
side.) Og om jeg nu vandt land og rige, vilde så
ikke tvivlen sidde der ligefuldt og gnage og tære og
hule mig ud med sine evige isdryp? - Jo, jo; men
det er bedre at sidde deroppe på kongssædet og
tvivle på sig selv, end at stå nede i flokken og
tvivle på ham, som sidder deroppe. - Det må ende
mellem mig og Håkon! Ende? Men hvorledes?
(rejser sig.) Almægtige, du, som har stelt det slig for
mig, du må tage skylden for det, som følger efter!
(går frem og tilbage, standser og tænker efter.)   Det gælder at bryde
alle broer af, beholde én igen, og sejre eller falde
der, - sagde bispen ved kongsbrylluppet i Bergen;
det er nu på tredje året siden, og i al den tid har
jeg spildt og splittet mine kræfter ved at værge for
alle broerne. - (raskt.) Nu må jeg følge bispens råd;
nu eller aldrig! Vi er begge her i Oslo; jeg er
mandstærkere end Håkon dennegang; hvorfor da
ikke nytte overtaget, - det er så sjelden på min
side. (vaklende.) Men nu inat - straks - ? Nej,
nej! Ikke inat! - Ha, ha, ha, - der er det igen,
overlægget - ustøheden! Håkon kender ikke til
sligt; han går bent frem, han, og så sejrer han!
(Gør nogle  skridt  bortover  gulvet  og  standser pludselig ved vuggen.)
Kongsbarnet!  - Hvor  fager  en pande. Han
drømmer. (Breder teppet bedre over og ser længe på barnet.) En slig,
som du, kan berge meget i en mands sjæl. Jeg har
ingen søn. (Bøjer sig ned over vuggen.) Han ligner Håkon. -
(Viger med engang tilbage.) Kongsbarnet, sagde dronningen!
Bøj dig dybt og hils ham, som konger skal hilses!
Dør Håkon før jeg, så løftes dette barn på
kongsstolen; og jeg - jeg skal stå nedenfor og bøje mig
dybt og hilse ham som konge! (i stigende oprør.) Dette
barn, Håkons søn, skal sidde deroppe på det sæde,
som jeg, kanhænde, er nærmere til, - og jeg skal
stå for hans fodskammel, med hvide hår, krøget af
ælde, se al min livsgerning ligge ugjort, - dø uden
at have været konge! - Jeg er mandstærkere end
Håkon, - der blæser en storm ikveld, vinden står
udefter fjorden -! Om jeg tog kongsbarnet?
Trønderne kan jeg lide på. - Hvad turde vel Håkon
vove, når hans barn var i min magt! Mine mænd
vil følge mig, vil slå for mig og sejre. Jeg får lønne
dem kongeligt, så gør de det. - Lad ske! Skridtet
ud; sluget over for første gang! - Kunde jeg se,
om du har Sverres øjne - eller Håkon Sverressøns - !
Han sover. Jeg kan ikke se det. (Ophold.) Søvn er
værn. Sov med fred, du lille kongs-emne! (Går over
til bordet.) Håkon skal dømme; engang til vil jeg tale
med ham.

MARGRETE
(kommer med kongen fra stuen på højre side).

Bispen død!   O, tro mig, al ufred dør med ham.

HÅKON.

Gå tilsengs,  Margrete;   du  kan være træt efter
rejsen.

MARGRETE.

Ja, ja! (til hertugen:) Fader, vær mild og føjelig,
- Håkon har lovet at være det! Tusende godnat,
beggeto!

(Giver et vink i døren til venstre og går; et par piger flytter vuggen ind.)

HERTUG   SKULE.

Kong Håkon, vi må ikke skilles som uvenner
dennegang. Alt ondt vil følge på; der vil komme en
rædselens tid over landet.

HÅKON.

Det har landet været vant til gennem slægter
nu; men I ser, Gud er med mig; hver fiende falder,
som står mig imod. Der gives ikke Bagler, ikke
Slittunger, ikke Ribbunger mere; Jon Jarl er dræbt,
Guthorm Ingessøn er død, Sigurd Ribbung ligeså, -
alle krav, som kom frem på rigsmødet i Bergen,
har vist sig magtesløse, - hvem skulde så
rædselens tid komme fra nu?

HERTUG SKULE.

Håkon, jeg er ræd, den kunde komme fra mig!

HÅKON.

Da jeg blev konge, gav jeg eder tredjedelen af
riget -

HERTUG   SKULE.

I beholdt selv to tredjedele!

HÅKON.

Altid tørstede I efter mere; jeg øgede eders
del; nu sidder I inde med det halve rige.

HERTUG   SKULE.

Der mangler ti skibreder.

HÅKON.

Jeg gjorde eder til hertug; det har ingen mand
været i Norge før!

HERTUG   SKULE.

Men I er konge! Der må ingen konge være
over mig! Jeg er ikke skabt til at tjene eder; jeg
må styre og råde selv!

HÅKON
(ser et øjeblik på ham og siger koldt):

Himlen skærme eders forstand,  herre.    Godnat!

(vil gå.)

HERTUG   SKULE
(træder ivejen for ham).

I slipper ikke fra mig på slig vis! Vogt jer,
eller jeg siger mig løs fra eder; I kan ikke blive
ved at være min overherre længer; vi to må dele!

HÅKON.

Det vover I at sige mig!

HERTUG   SKULE.

Jeg er kommen mandstærkere til Oslo end I,
Håkon Håkonssøn.

HÅKON.

Kanhænde det er eders agt  -

HERTUG   SKULE.

Hør mig! Husk bispens ord! Lad os dele; giv
mig de ti skibreder til; lad mig tage min del som
frit kongedømme, uden skat og udredsler til jer.
Norge har været delt i to riger før; - vi vil holde
usvigelig sammen -

HÅKON.

Hertug, I må være sjælesyg, at I kan kræve
sligt!

HERTUG   SKULE.

Ja, jeg er sjælesyg, og der er ingen helsebod
for mig på anden vej. Vi to må være ligemænd;
der må ingen være over mig!

HÅKON.

Hver træløs holme er en sten i den bygning,
som Harald Hårfager og den hellige kong Olaf rejste;
og I vil, at jeg skal bryde fra hinanden, hvad de
har føjet sammen? Aldrig!

HERTUG SKULE.

Nu, så lad os skiftes til om magten; lad os
råde tre år hver! I har rådet længe; nu er min tid
kommen. Drag af landet i tre år; - jeg vil være
konge imens; jeg vil jævne vejen for jer til I vender
hjem, styre og lede alt til det bedste; - det tærer
og sløver at sidde stadig på vagt. Håkon, hører I,
- tre år hver; lad os byttes til om kronen!

HÅKON.

Tror I, at min krone vil passe om eders
tindinger?

HERTUG   SKULE.

Ingen krone er for vid for mig!

HÅKON.

Der   skal  Guds   ret  og  Guds   kald  til at  bære
kronen.

HERTUG SKULE.

Og I tror så visst,  at I har Guds ret?

HÅKON.

Det har jeg Guds dom for.

HERTUG SKULE.

Stol ikke så trygt på den. Havde bispen fået
tale, - dog, nu vilde det være forgæves; I vilde
ikke tro mig. Ja visselig har I mægtige
forbundsfæller deroppe; men jeg trodser alligevel! - I vil
ikke skiftes til om kongsmagten? Ja, ja - så får
vi vælge den sidste udvej; - Håkon, lad os to
kæmpe mod hinanden, mand mod mand, med tunge
våben, på liv og død!

HÅKON.

Taler I alvor, herre?

HERTUG   SKULE.

Jeg taler for min livsgerning og for min sjæls
frelse!

HÅKON.

Da er der lidet håb om frelse for eders sjæl.

HERTUG   SKULE.

I vil ikke kæmpe med mig?   I skal, I skal!

HÅKON.

Forblindede mand! Jeg kan ikke andet end
ynke eder. I tror det er herrens kald, som driver
eder op på kongssædet, I ser ikke, at det kun er
hovmod. Hvad er det, som lokker jer! Kongsringen,
kåben med purpurbræm, retten til at sidde bænket
tre trin over gulvet; - usselt, usselt, - var det
at være konge, da kastede jeg kongedømmet i eders
hat, som jeg kaster en skærv til en tigger.

HERTUG SKULE.

I har kendt mig fra I var barn, og dømmer
mig slig!

HÅKON.

I har alle sindets ypperlige gaver, kløgt og mod,
I er skabt til at stå kongen nærmest, men ikke til
at være konge selv.

HERTUG SKULE.

Det vil vi prøve nu!

HÅKON.

Nævn mig et eneste kongsværk, I har øvet, i
alle de år I styrede riget for mig! Var Baglerne
eller Ribbungerne nogentid mægtigere end da? I var
den modne mand, men landet hærgedes af oprørske
flokke; - fik I bugt med en eneste? Jeg var ung
og uerfaren, da jeg tog rigsstyret, - se på mig -
alt faldt tilfode, da jeg blev konge; der er ingen
Bagler, ingen Ribbunger mere!

HERTUG SKULE.

Det skulde I mindst prale med; thi der er
faren størst. Flok må stå mod flok, krav mod krav,
landsdel mod landsdel, hvis kongen skal være den
mægtige. Hver bygd, hver æt, må enten trænge til
ham eller frygte ham. Rydder I al ufred ud, så har
I med det samme taget magten fra eder selv.

HÅKON.

Og I vil være konge, - I, som dømmer slig?
I kunde blevet en dugelig høvding på Erling Skakkes
tider; men tiden er vokset fra jer og I skønner den
ikke. Ser I da ikke, at Norges rige, således som
Harald og Olaf rejste det, kun er at ligne med en
kirke, som ikke har fået vigselen endnu? Væggene
højner sig med stærke støtter, loftshvælven spænder
sig vidt over, spiret peger opad, lig gran i skogen;
men livet, det bankende hjerte, den friske blodflom
går ikke gennem værket; Guds levende ånde er ikke
indblæst det; det har ikke fået vigselen. - Jeg vil
bringe vigselen! Norge var et rige, det skal blive
et folk. Trønder stod mod Vikværing, Agdeværing
mod Hørdalænding, Hålogalænding mod Sogndøl; alle
skal være ét herefter, og alle skal vide med sig selv
og skønne at de er ét! Det er hvervet, som Gud har
lagt på mine skuldre; det er gerningen, som skal
gøres af Norges konge nu. Den gerning, hertug,
den tænker jeg I lader ligge, thi sandelig, I årker
den ikke!

HERTUG   SKULE
(slagen).

Samle - ? Samle til ét Trønder og Vikværing,
- alt Norge - ? (vantro.) Det er ugørligt! Sligt
melder aldrig Norges saga om før!

HÅKON.

For eder er det ugørligt; thi I kan kun gøre
den gamle saga om igen; men for mig er det let,
som det er let for falken at kløve skyerne.

HERTUG   SKULE
(i urolig bevægelse).

Samle alt folket, - vække det, så det kender
sig at være ét! Hvor har I slig sælsom tanke fra?
Den isner og ildner mig. (udbrydende:) I har den fra
djævelen, Håkon; den skal aldrig sættes i værk,
sålænge jeg har kræfter til at spænde stålhuen på
mit hoved!

HÅKON.

Jeg har tanken fra Gud og slipper den ikke,
sålænge jeg bærer hellig Olafs kongsring om panden!

HERTUG   SKULE.

Så får hellig Olafs kongsring falde!

HÅKON.

Hvem vil volde det?

HERTUG SKULE.

Jeg, om ingen anden.

HÅKON.

I,  Skule, I bliver uskadelig på thinget imorgen.

HERTUG   SKULE.

Håkon! Frist ikke Gud! Driv mig ikke ud på
den yderste rand af stupet!

HÅKON
(peger mod døren).

Gå, herre, - og lad det være glemt, at vi har
talt med hvasse tunger ikveld.

HERTUG   SKULE
(ser et øjeblik stift på ham og siger):

Vi kommer til at tale med hvassere tunger
næste gang. (går ud i baggrunden.)

HÅKON
(efter et kort ophold):

Han truer! - Nej, nej; så vidt vil det ikke
komme. Han må, han skal føje sig og falde mig
tilfode; jeg trænger denne stærke arm. dette snilde
hoved. - Når der findes mod og kløgt og styrke i
dette land, så er det evner, som Gud har givet
mændene til brug for mig; - det er for at tjene
mig, at hertug Skule fik alle gode gaver; at trodse
mig er at trodse himlen; det er min pligt at straffe
hver den, som sætter sig op mod himlens vilje, -
thi himlen har gjort så meget for mig.

DAGFINN   BONDE
(kommer fra baggrunden).

Herre, vær vagtsom inat; hertugen har visselig
ondt isinde.

HÅKON.

Hvad siger du?

DAGFINN   BONDE.

Hvad han pønser på, véd jeg ikke; men at der
er noget igære, er sikkert nok.

HÅKON.

Skulde han tænke på at overfalde os? Umuligt,
umuligt!

DAGFINN   BONDE.

Nej, det er noget andet. Hans skibe ligger
klare til at sejle; der skal holdes thing ombord.

HÅKON.

Du tager fejl -! Gå, Dagfinn, og bring mig
sikkert bud.

DAGFINN   BONDE.

Ja, ja; I kan lide på mig. (går.)

HÅKON.

Nej, - det vilde være utænkeligt! Hertugen
tør ikke rejse sig imod mig. Gud giver ham ikke
lov til det, - Gud, som har gjort det så vidunderlig
godt for mig hidtil. Nu må jeg have fred, nu skal
jeg jo til at begynde! - Jeg har virket så lidet
endnu; men jeg hører Herrens usvigelige røst råbe i
mig: du skal fremme et stort kongsværk i Norge.

GREGORIUS   JONSSØN
(kommer fra baggrunden).

Min herre og konge!

HÅKON.

Gregorius Jonsson!   Kommer I hid?

GREGORIUS   JONSSON.

Jeg byder mig frem som eders håndgangne
mand; så langt har jeg fulgt hertugen; nu tør jeg
ikke følge ham længer,

HÅKON.

Hvad er der hændt?

GREGORIUS   JONSSØN.

Det, som ingen mand vil tro, når rygtet bærer
det ud over landet.

HÅKON.

Tal, tal!

GREGORIUS   JONSSØN.

Jeg ræddes for at høre lyden af mine egne ord;
- vid da - (griber ham om armen og hvisker.)

HÅKON
(farer tilbage med et skrig).

Ha, I er fra sans og samling!

GREGORIUS   JONSSØN.

Gud give jeg var det.

HÅKON.

Uhørt! det kan ikke være så!

GREGORIUS   JONSSØN.

Ved Kristi dyre blod, det er så!

HÅKON.

Gå, gå; lad blæse til hirdstævne; alle mine
mænd   skal   samles.   (GREGORIUS JONSSØN går.)

HÅKON
(går nogle gange frem og tilbage,  derpå   nærmer han sig rask døren til
MARGRETES kammer, banker på, vedbliver et par gange at gå op og ned,
går atter til døren, banker og råber):

Margrete! (vedbliver at gå frem og tilbage.)

MARGRETE
(i døren, natklædt, med udslået hår; om skuldrene har hun en rød
snørekåbe, som hun holder tæt sammen over brystet).

Håkon! Er det dig?

HAKON.

Ja, ja;  du må komme herud.

MARGRETE.

O,  men så må du ikke se på mig; jeg var alt
gået tilsengs.

HÅKON.

Andet har jeg nu at tænke på.

MARGRETE.

Hvad er der hændt?

HÅKON.

Giv mig et godt råd! Nys bragtes mig den
værste af alle tidender.

MARGRETE
(angst).

Hvilken tidende, Håkon?

HÅKON.

At der er to konger i Norge nu.

MARGRETE.

To konger i Norge! - Håkon, hvor er min
fader?

HÅKON.

Han tog kongsnavn ombord; nu sejler han til
Nidaros for at lade sig krone.

MARGRETE.

O, Gud, du almægtigste - ! (synker ned på bænken,
bedækker ansigtet med sine hænder og græder.)

HÅKON.

To konger i landet!

MARGRETE.

Min husbond den ene, - og min fader den
anden!

HÅKON
(går uroligt frem og tilbage).

Giv mig et godt råd, Margrete! Skulde jeg gå
over Oplandene, komme først til Trøndelagen og
hindre kroningen? Nej, ugørligt; jeg har for ringe
stridsmagt samlet; der nordpå er han mægtigere end
jeg. - Giv mig råd; hvorledes skal jeg få hertugen
dræbt, før han kommer til Nidaros?

MARGRETE
(bønligt, med foldede hænder).

Håkon, Håkon!

HÅKON.

Kan du ikke finde på et kløgtigt råd til at få
hertugen dræbt, siger jeg!

MARGRETE
(synker i smerte ned fra bænken og ligger knælende).

O, glemmer du da så rent,  at han er min fader!

HÅKON.

Din fader -; ja, ja, det er sandt; det glemte
jeg. (løfter hende op.) Sæt dig, Margrete; du får være
trøstig; græd ikke; du har jo ingen skyld i dette.
(går over mod vinduet.) Hertug Skule bliver mig værre
end alle andre fiender! - Gud, Gud, - hvorfor
slår du mig så hårdt, mig, som intet har forbrudt!
(det banker i baggrunden; han farer sammen, lytter og råber:) Hvem
banker derude så sent på kvelden?

INGAS   STEMME
(udenfor).

En som fryser, Håkon!

HÅKON
(med et skrig).

Min moder!

MÅRGRETE
(springer op).

Inga!

HÅKON
(iler til døren og lukker op; INGA sidder på dørtrinet).

Min moder! Siddende som en hund udenfor
sin søns dør! Og jeg spørger, hvi Gud slår mig!

INGA
(strækker armene mod ham).

Håkon, mit barn! Velsignelse over dig!

HÅKON
(løfter hende op).

Kom   -  kom herind; her er lyst og  varmt!

INGA.

Må jeg komme ind til dig?

HÅKON.

Vi skal aldrig skilles mere.

INGA.

Min søn -- min konge, -- o, hvor du er god
og kærlig! Jeg stod i en krog og så dig, da du gik
fra bispegården; du så så sorgfuld ud; jeg kunde
ikke skilles fra dig på slig vis!

HÅKON.

Gud være takket for det. Du var visselig den
bedste, som kunde komme nu! Margrete, -- min
moder, -- jeg har syndet svarligen; jeg har stængt
mit hjerte for eder to, som er så rige på kærlighed.

MARGRETE
(kaster sig om hans hals).

O, Håkon, min elskede husbond; står jeg dig
da nu nær?

HÅKON.

Ja, ja; det gør du; ikke for at give mig kloge
råd, men for at lyse og skinne på min vej. Lad
komme hvad der vil, jeg kender Herrens styrke
i mig!

DAGFINN BONDE
(kommer ilsomt fra baggrunden).

Herre, herre! Nu er det værste hændt!

HÅKON
(smiler tillidsfuldt, idet han trykker Margrete og Inga tæt op til  sig).

Jeg véd det; men det har ingen nød, gamle
Dagfinn! Er der end to konger i Norge, så er der
kun én i himlen, -- og han grejder det nok!

Teppet falder.

FJERDE AKT.

(Stor hal i Oslo kongsgård.  Kong Skule holder gilde med
sin hird og sine høvdinger. I forgrunden til venstre står højsædet, hvor
Skule sidder rigt klædt, med purpurkåbe og kongsring om
hovedet. Natverdsbordet, hvorom gæsterne er bænkede, strækker sig
fra højsædet op mod baggrunden. Ligeover for Skule sidder
Pål Flida og Bård Bratte. Endel ringere gæster
beværtes stående over på højre side. Det er sen aften; hallen er stærkt
oplyst. Gildet lider mod slutten; mændene er meget lystige og tildels
drukne; de drikker hverandre til, ler og taler i munden på hverandre.)

PÅL FLIDA
(rejser sig og slår til lyd).

Stille i hallen; Jatgejr skald vil sige sit kvad
til ære for kong Skule.

JATGEJR
(står frem midt på gulvet).

Hertug Skule blæste til Ørething
under messen i Nidaros by;
hertug Skule tog kongsnavn, mens klokkerne ringed,
og sværdslag på skjold gav gny.

Kong Skule skred over Dovreskard
med tusende svende på ski;
Gudbrandsdølerne græd for grid
og købte med sølv sig fri.


Kong Skule sørover Mjøsen foer, — 
Oplændingen svor og snærred;
kong Skule foer gennem Raumarike
til Låka i Nannestad herred.

Det var den hellige faste-uge;
Birkebejnerhæren kom;
Knut jarl var høvding, — sværdene talte
og fældte i kongstrætten dom.

Det siges forvisst: siden Sverres dage
stod aldrig så hed en strid;
blommet, som blodige kæmpers lagen,
blev vidden, der før var hvid.

De satte på sprang, de Birkebejner, — 
slang fra sig både biler og skjolde;
mange hundrede satte dog ikke på sprang,
for de lå og var isende kolde. -

Ingen véd, hvor kong Håkon færdes;
kong Skule har byer og borge.
Hil dig, herre!   Længe sidde du stor,
som konge for hele Norge!

SKULES MÆND
(springer op under stormende jubel, løfter krusene og bægrene ivejret,
slår på sine våben og gentager):

Hil dig, herre!  Længe sidde du stor,
som konge for hele Norge!

KONG SKULE.

Tak for kvadet, Jatgejr skald! Det er, som jeg 
bedst liker det; thi det priser mine mænd ligeså
fuldt som mig selv.

JATGEJR.

Det er kongens ære, at hans mænd kan prises.


KONG SKULE.

Tag som skaldeløn denne armring, bliv hos
mig og gå mig tilhånde; jeg vil have mange skalde
om mig.

JATGEJR.

Det kan trænges, herre, ifald der skal gøres
kvad om alle eders gerninger.

KONG SKULE.

Jeg vil være trefold gavmildere end Håkon;
skaldskab skal agtes og lønnes som andet storværk,
sålænge jeg er konge. Tag sæde; du hører nu til
hirden; alt, hvad du trænger, skal frit gives dig.

JATGEJR
(sætter sig).

Hvad jeg mest trænger, vil det snart skorte
eder højlig på, herre.

KONG SKULE.

Hvilket?

JATGEJR.

Kongsfiender, hvis flugt og fald jeg kan kvæde om.

MANGE BLANDT MÆNDENE
(under latter og bifald).

Vel talt, Islænding!

PÅL FLIDA
(til JATGEJR).

Kvadet var godt; men lidt løgn skal der jo være
i hvert skaldeværk, og så var det da også i dit.

JATGEJR.

Løgn, herre stallare?


PÅL FLIDA.

Ja; du siger, at ingen véd, hvor kong Håkon
færdes; det er ikke så; der meldes for visst, at
Håkon er i Nidaros.

KONG SKULE
(smilende).

Ja, han har ladet kongsbarnet hylde og givet
det kongsnavn.

JATGEJR.

Det har jeg hørt; men jeg vidste ikke, at nogen
mand kunde give bort, hvad han ikke selv ejer.

KONG SKULE.

Det falder lettest at give, hvad en ikke selv ejer.

BÅRD BRATTE.

Men hårdt må det være, at fare midtvinters fra
Bergen til Nidaros, når en skal tigge sig frem.

JATGEJR.

Det går i ring med Birkebejnerne; de begyndte
med sult og frost; nu ender de på samme vis.

PÅL FLIDA.

I Bergen går det rygte, at Håkon har forsaget
kirken og alt det, som helligt er; han lydde ikke
messe nytårsdag.

BÅRD BRATTE.

Han havde lovligt forfald, Pål; han stod hele
dagen og hug sine sølvkar og sølvdiske istykker, — 
andet havde han ikke at lønne hirden med.

(Latter og højrøstet tale mellem gæsterne.)


KONG  SKULE
(løfter sit krus).

Nu drikker jeg dig til, Bård Bratte, og takker
dig og alle mine nye mænd. I stred mandeligt for
mig ved Låka, og har stor del i sejren.

BÅRD BRATTE.

Det var første gang jeg stred under eder, herre;
men jeg skønte snart, det var let at sejre, når slig
høvding, som I, rider fremst i fylkingen. Men det
var ilde, at vi slog så mange og jog dem så langt;
nu vil der gå en hel tid, før de vover sig imod os
igen, er jeg ræd for.

KONG SKULE.

Vent til våren kommer, så møder vi dem nok.
Nu sidder Knut jarl med dem, som frelstes, nede
på berget ved Tunsberg, og Arnbjørn Jonssøn samler
folk øster i Viken; når de tror sig mandstærke nok,
lader de vel høre fra sig.

BÅRD BRATTE.

Det vover de ikke, efter det store mandefald
ved Låka.

KONG SKULE.

Så lokker vi dem ud med list.

MANGE STEMMER.

Ja, ja, — gør det, herre!

BÅRD BRATTE.

List har I god råd på, kong Skule. Eders
fiender véd aldrig af det, før I er over dem, og altid
er I der, hvor en mindst skulde vente det.


PÅL FLIDA.

Derfor er det, at Birkebejnerne kalder os Vårbælger.

KONG SKULE.

Andre siger Vargbælger; men det sværger jeg
nu, at når vi næste gang mødes, skal Birkebejnerne
sande, hvor svært det er, at krænge bælgen af slige
varger.

BARD BRATTE.

Med deres gode vilje modes vi ikke; — det blir
en jagt hele landet rundt.

KONG SKULE.

Det skal det også. Først renser vi Viken, og
lægger landet under os her øster, så samler vi skibe,
går rundt næsset og hele leden opover til Nidaros.

BÅRD BRATTE.

Og når I på slig vis kommer til Nidaros, tænker
jeg ikke korsbrødrene nægter jer, at flytte hellig Olafs
skrin ud på thingvolden, som de gjorde i høst, da
I blev hyldet.

KONG SKULE.

Skrinet skal ud; jeg vil bære mit kongsnavn
lovligt i alle måder.

JATGEJR.

Og jeg lover jer, at kvæde et stort drapa, når
I får dræbt den sovende mand!

(Udbrud af latter mellem mændene.)

KONG SKULE.

Den sovende mand?


JATGEJR.

Véd I ikke, herre, at kong Håkon kaldes "Håkon
søvn", fordi han sidder ligesom lamslået, siden I fik
magten.

BÅRD BRATTE.

Han ligger med lukkede øjne, siges der. Han
drømmer vel, at han er konge endnu.

KONG SKULE.

Lad ham drømme; han skal aldrig drømme sig
til kongedømmet.

JATGEJR.

Lad hans søvn blive lang og uden drømme, så
får jeg stof til et kvad.

MÆNDENE.

Ja, ja, gør som skalden siger!

KONG SKULE.

Når så mange gode mænd råder ens, må rådet
være godt; dog, om den sag vil vi ikke tale nu.
Men et løfte vil jeg gøre; — hver af mine mænd
skal tage våben og klæder, guld og sølv, som arv
og eje efter den fiende, han fælder; og hver mand
skal tage den værdighed, som han lægger ned. Den,
som dræber en lendermand, skal selv blive 
lendermand; den, som dræber en sysselmand, skal gives
syssel efter den dræbte; og alle de, som sidder inde
med slige værdigheder og embeder før, skal lønnes
på anden kongelig vis.

MÆNDENE
(springer op i vild glæde).

Hil, hil kong Skule! Før os mod Birkebejnerne!

BÅRD BRATTE.

Nu er I sikker på sejren i alle slag!

PÅL FLIDA.

Jeg vil have Dagfinn Bonde for mig; han ejer
et godt sværd, som jeg længe har ønsket.

BÅRD BRATTE.

Jeg vil have Bård Torstejnssøns brynje; den
bergede hans liv ved Låka, for den står mod hug
og stik.

JATGEJR.

Nej, lad mig få den; den passer mig bedre; du
skal få fem mærker guld i bytte.

BÅRD BRATTE.

Hvor vil du tage fem mærker guld fra, skald?

JATGEJR.

Jeg vil tage dem fra Gregorius Jonssøn, når vi
kommer nordpå.

MÆNDENE
(i munden på hverandre):

Og jeg vil have — jeg vil have — 

(resten bliver utydeligt i larmen.)

PÅL FLIDA.

Afsted, hver til sit herberge; kom ihug, at I er
i kongens hal.

MÆNDENE.

Ja, ja, — hil kongen, hil kong Skule!

KONG SKULE.

Tilsengs nu, I gode mænd! Vi har siddet længe
ved drikkebordet inat.

EN  HIRDMAND
(idet flokken holder på at gå).

Imorgen trækker vi lod om Birkebejnernes gods.

EN ANDEN.

Lad heller tilfældet råde!

NOGLE.

Nej, nej!

ANDRE.

Jo, jo!

BÅRD BRATTE.

Nu slås Vargbælgerne om bjørnefellen.

PÅL FLIDA.

Og bagefter fælder de bjørnen.

(Alle går ud i baggrunden,)

KONG SKULE
(venter til mændene er borte; spændingen i hans træk slappes, han
synker ned på en af bænkene).

Hvor jeg er træt, dødsens træt. Dag ud og
dag ind at stå midt i denne sværm, se smilende
fremad, som om jeg var så uryggelig viss på retten
og sejren og lykken. Ikke have et menneske, jeg
kan tale med om det, der gnager mig så sårt. (Rejser
sig med et udtryk af skræk.) Og så slaget ved Låka! At
jeg sejrede der! Håkon sendte sin hær mod mig;
Gud skulde skifte og dele mellem de to konger, — 
og jeg sejrede, sejrede, som aldrig nogen har sejret
over Birkebejnerne før! Skjoldene stod fast i sneen,
men der var ingen bagved dem; — Birkebejnerne
satte tilskogs, over vidder og moer og bakker,
sålangt benene vilde bære dem. Det utrolige skede;
Håkon tabte og jeg vandt. Der er en lønlig rædsel
i den sejr. Du store himmelens Gud, der er altså
ingen sikker lov deroppe, som alt skal gå efter?
Der ligger ingen sejrende magt i det, at have ret?
(vildt afbrydende.) Jeg er syg, jeg er syg! - Hvorfor
skulde ikke retten være på min side? Er det ikke
ligesom Gud selv vilde gøre mig viss på det, siden
han lod mig sejre? (grublende.) Muligheden er lige; -
ikke en fjær mere på den ene side, end på den
anden, og dog - (ryster på hovedet.) dog tynger vægten
for Håkon. Jeg har had og hede ønsker at kaste i
min skål, og dog tynger vægten for Håkon. Kommer
tanken om kongsretten uforvarende over mig, da er
det altid ham, aldrig mig, som er den sande konge.
Skal jeg se mig selv som den rette, da må det gøres
med kunst, jeg må rejse en sindrig bygning, et værk
af kløgt; jeg må jage mindelser fra mig, og tage
troen med magt. Slig var det aldrig før. Hvad er
der da hændt, som har gjort mig så tvivlende siden?
At bispen brændte brevet? Nej, - derved blev
uvissheden evig; men den blev ikke større. Har da
Håkon gjort nogen stor kongelig gerning på den
sidste tid? Nej, sine største gerninger øvede han,
da jeg mindst troede på ham. (sætter sig ned på højre side.)
Hvad er det? Ha, det er sælsomt; det kommer og
svinder som et blålys; det danser mig på
tungespidsen, ligesom når en har mistet et ord og ikke
kan finde det igen. (springer op.) Ha! Nu har jeg det!
Nej -! Jo, jo! nu har jeg det! - "Norge var et
rige; det skal blive et folk; alle skal blive ét, og
alle skal vide med sig selv, at de er ét!" Siden
Håkon talte disse galmandsord, står han stadigt for
mig som den rette konge. - (Ser angst frem for sig og
hvisker:) Om der glimtede et Guds kald i disse
sælsomme ord? Om Gud havde siddet inde med tanken
til nu, og vil strø den ud - og har kåret Håkon
til såmand?

PÅL   FLIDA
(kommer ind fra baggrunden).

Herre konge, jeg har nyt at melde.

KONG   SKULE.

Nyt?

PAL   FLIDA.

En mand, som kommer nedenfra fjorden,
fortæller, at Birkebejnerne i Tunsberg har sat sine skibe
på vandet, og at der har stævnet mange mænd
sammen til byen i de sidste dage.

KONG   SKULE.

Godt, vi vil møde dem - imorgen, eller så.

PÅL   FLIDA.

Herre, det kunde hænde, Birkebejnerne tænkte
på at møde os først.

KONG   SKULE.

Det har de ikke skibe nok til, og ikke
mandskab heller.

PÅL   FLIDA.

Men Arnbjørn Jonssøn samler både mandskab
og skibe rundt om i Viken.

KONG   SKULE.

Desbedre; så slår vi dem allesammen, ligesom
ved Låka.

PÅL    FLIDA.

Herre, det går ikke så let, at slå Birkebejnerne
to gange itræk.

KONG   SKULE.

Og hvorfor ikke det?

PÅL   FLIDA.

Fordi Norges saga ikke melder, at sligt er hændt
før i tiden. - Skal jeg ikke skikke spejdere ud til
Hovedø?

KONG   SKULE.

Det trænges ikke; det er mørk nat, og skodde til.

PÅL   FLIDA.

Ja, ja, kongen skønner det bedst; men kom
i hug, herre, at alle er jer imod her i Viken.
Bymændene i Oslo hader jer, og kommer Birkebejnerne,
så gør de fælles sag med dem.

KONG   SKULE
(med liv).

Pål Flida, skulde det ikke være tænkeligt, at jeg
kunde få Vikværingerne på min side?

PÅL FLIDA
(ser forundret på ham og ryster på hovedet).

Nej, herre, det er ikke tænkeligt.

KONG   SKULE.

Og hvorfor ikke?

PÅL   FLTDA.

Nej, for I har jo Trønderne på eders side.

KONG   SKULE.

Både Trøndere og Vikværinger vil jeg have!

PÅL   FLIDA.

Nej, herre,  det er ikke gørligt.

KONG   SKULE.

Ikke tænkeligt; ikke gørligt! Og hvorfor -
hvorfor ikke?

PÅL   FLIDA.

Fordi Vikværingen er Vikværing og Trønderen
Trønder, og fordi sagaen ikke melder om andet, og
fordi det altid har været slig.

KONG   SKULE.

Ja, ja, - du har ret. Gå.

PÅL    FLIDA.

Og jeg skal ingen spejdere sende?

KONG   SKULE.

Vent til daggry. (PÅL FLIDA går.) Norges saga melder
ikke om sligt; det har aldrig været så før. Pål
Flida svarer mig, som jeg svarede Håkon. Er der
da trappetrin både over og under? Højner Håkon
sig ligeså højt over mig, som jeg højner mig over
Pål Flida? Skulde Håkon have fået syn for de
ufødte tanker, og ikke jeg? Hvem var jevnbøj med
Harald Hårfager, den tid der sad en konge på hvert
næss, og han sagde: nu får de falde, herefter skal
der kun være én. Han kastede den gamle saga
overende, skabte en ny saga. (Ophold; han går grundende
frem og tilbage; derpå standser han.) Kan en mand tage Guds
kaldelse fra en anden, således som han kan tage
våben og guld fra sin fældte fiende? Kan et
kongs-emne tage kongsgerningen på sig, således som han
kan tage kongskåben på? Egen, som fældes til
skibstømmer, kan den sige: jeg vil være masten i skibet,
jeg vil tage furuens gerning, pege rank og skinnende
opad, bære gylden fløj på toppen, slå med hvide,
bugnende sejl i solskinnet og synes for folket langt,
langt borte? - Nej, nej, du tunge, knudrede
ege-stamme, din plads er under kølen; der skal du ligge
og gøre nytte; stilt og usét af hvert øje oppe i
dagen; - dig er det, som skal hindre skibet fra at
kantre i uvejret; masten med guldfløj og med
bugnende sejl skal føre det frem mod det nye, mod det
ukendte, mod de fremmede strande og mod den
vordende saga! (heftigt.) Siden Håkon talte sin store
kongstanke ud, ser jeg ingen anden tanke i verden,
end den ene. Kan jeg ikke tage den og gøre den
til sandhed, så øjner jeg ingen tanke at stride for.
(tankefuld.) Og kan jeg det da ikke? Hvis jeg ikke
kunde, hvorfor elsker jeg da Håkons tanke?

JATGEJR
(kommer ind fra baggrunden).

Tilgiv, herre konge, at jeg kommer  -

KONG   SKULE.

Godt at du kommer, skald!

JATGEJR.

Jeg hørte bymændene tale gådefuldt i herberget
om at -

KONG   SKULE.

Vent med det. Sig mig, skald; du, som har
faret vidt om i fremmede lande, har du nogentid
set en kvinde elske et fremmed barn? Ikke blot
have det kær, - det mener jeg ikke; men elske
det, elske det med sin sjæls hedeste kærlighed?

JATGEJR.

Det gør kun de kvinder, som ikke har egne
børn at elske.

KONG   SKULE.

Kun de kvinder  -?

JATGEJR.

Og helst de kvinder,  som er ufrugtbare.

KONG   SKULE.

Helst de ufrugtbare -? De elsker de andres
børn med al sin hedeste kærlighed?

JATGEJR.

Det hænder ofte.

KONG   SKULE.

Og hænder det ikke også stundom, at slig
ufrugtbar kvinde dræber en andens barn, fordi hun selv
intet har?

JATGEJR.

Å jo; men hun gør ikke klogt i det.

KONG   SKULE.

Klogt?

JATGEJR.

Nej, thi hun giver sorgens gave til den, hvis
barn hun dræber.

KONG   SKULE.

Tror du,  at sorgens gave er så meget god?

JATGEJR.

Ja, herre.

KONG   SKULE
(ser visst på ham).

Der er ligesom to mænd i dig, Islænding. Sidder
du mellem hirden i lystigt lag, så drager du kappe
og kofte over hver din tanke; er en ene med dig,
ligner du stundom dem, en får lyst til at vælge sin
ven iblandt. Hvoraf kommer det?

JATGEJR.

Når I går til svømning i elven, herre, så klæder
I eder ikke af, hvor kirkealmuen må forbi; men I
søger jer et lønligt skjul.

KONG   SKULE.

Forstår sig.

JATGEJR.

Jeg har sjælens blygsel; derfor klæder jeg mig
ikke af, når der er så mange i hallen.

KONG   SKULE.

Hm. (Kort ophold.) Sig mig, Jatgejr, hvorledes gik
det til, at du blev skald? Hvem lærte du
skaldskabet af?

JATGEJR.

Skaldskab læres ikke, herre.

KONG   SKULE.

Læres det ikke?   Hvorledes gik det da til?

JATGEJR.

Jeg fik sorgens gave og så var jeg skald.

KONG   SKULE.

Så det er sorgens gave,   som   skalden trænger?

JATGEJR.

Jeg trængte sorgen; der kan være andre, som
trænger troen eller glæden - eller tvivlen -

KONG   SKULE.

Tvivlen også?

JATGEJR.

Ja; men da må den tvivlende være stærk og frisk.

KONG   SKULE.

Og hvem kalder du en ufrisk tvivler.

JATGEJR.

Den, som tvivler på sin egen tvivl.

KONG   SKULE
(langsomt).

Det tykkes mig at være døden.

JATGEJR.

Det er værre; det er tusmørket.

KONG   SKULE
(raskt, idet han ligesom ryster tankerne af sig).

Hvor er mine våben! Jeg vil stride og handle,
- ikke tænke. Hvad var det, du vilde melde mig.
da du kom?

JATGEJR.

Jeg vilde melde, hvad jeg mærkede i herberget.
Bymændene taler lønligt sig imellem; de ler hånligt
og spørger, om vi véd så visst, at kong Håkon er
vesterpå; der er noget de glæder sig over.

KONG   SKULE.

De er Vikværinger, og Vikværingerne er mig
imod.

JATGEJR.

De spotter over, at kong Olafs helgenskrin ikke
kunde flyttes ud på thingvolden, da I blev hyldet;
de siger, det er et ondt varsel.

KONG   SKULE.

Næstegang jeg kommer til Nidaros skal skrinet
ud; det skal stå under åben himmel, om jeg så skal
rive Olafskirken i grus og vide thingvolden ud over
den tomt, den stod på!

JATGEJR.

Stærk gerning er det; men jeg skal digte et
kvad derom, ligeså stærkt som gerningen.

KONG   SKULE.

Sidder du inde med mange udigtede kvad, Jatgejr?

JATGEJR.

Nej, men med mange ufødte; de undfanges et
efter et, får liv og så fødes de.

KONG   SKULE.

Og hvis jeg, som er konge og har magten, hvis
jeg lod dig dræbe, vilde så hver en ufødt
skalde-tanke, du bærer på, dø med dig?

JATGEJR.

Herre, det er en stor synd at dræbe en fager
tanke.

KONG   SKULE.

Jeg spørger ikke om det er synd; men jeg
spørger om det er gørligt!

JATGEJR .

Jeg véd ikke.

KONG   SKULE.

Har du aldrig havt en anden skald til ven, og
har han aldrig skildret for dig et stort og herligt
kvad, som han vilde digte?

JATGEJR.

Jo, herre.

KONG   SKULE.

Ønskede du så ikke, at du kunde dræbe ham,
for at tage hans tanke og digte kvadet selv?

JATGEJR.

Herre, jeg er ikke ufrugtbar; jeg har egne børn;
jeg trænger ikke til at elske andres. (Går.)

KONG   SKULE
(efter et ophold).

Islændingen er visselig skald. Han taler Guds
dybeste sandhed og véd det ikke. - Jeg er som
en ufrugtbar kvinde. Derfor elsker jeg Håkons
kongelige tankebarn, elsker det med min sjæls hedeste
kærlighed. O, kunde jeg også knæsætte det! Det
vilde dø i mine hænder. Hvad er bedst, enten at
det dør i mine hænder, eller at det vokser sig stort
i hans? Får jeg fred i sjælen, hvis det sker? Kan
jeg forsage? Kan jeg se på, at Håkon sætter sig
sligt eftermæle! - Hvor det er dødt og tomt indeni
mig, - og rundt om. Ingen ven - ; Islændingen! (går
til døren og råber ud:) Er skalden gået fra kongsgården?

EN   HIRDMAND
(udenfor).

Nej, herre, han står i forhallen og taler med
vagten.

KONG   SKULE.

Så   sig,   han   skal komme  ind!   (går nedover til bordet:
om lidt kommer JATGEJR.) Jeg kan ikke sove, Jatgejr; det
er alle de store kongelige tanker, som holder mig
vågen, ser du.

JATGEJR.

Det er med kongens tanker som med skaldens,
kan jeg skønne. De flyve højest og vokser bedst,
når der er stilhed og nat omkring.

KONG   SKULE.

Er det så med skaldens også?

JATGEJR.

Ja, herre; intet kvad fødes ved dagslys; det
kan tegnes ned i solskin; men det digter sig en
stille nattetime.

KONG   SKULE.

Hvem gav dig sorgens gave, Jatgejr?

JATGEJR.

Den, jeg elskede.

KONG   SKULE.

Hun døde da?

JATGEJR.

Nej, hun sveg mig.

KONG   SKULE.

Og så blev du skald?

JATGEJR.

Ja, så blev jeg skald.

KONG   SKULE
(griber ham om armen).

Hvad gave trænger jeg for at blive konge?

JATGEJR.

Ikke tvivlens; thi da spurgte I ikke så.

KONG   SKULE.

Hvad gave trænger jeg?

JATGEJR.

Herre, I er jo konge.

KONG   SKULE.

Tror   du   til   hver   en   tid   så   visst,   at   du   er
skald?

JATGEJR
(ser en stund taus på ham og spørger):

Har I aldrig elsket?

KONG   SKULE.

Jo engang, -  brændende, fagert og i brøde.

JATGEJR.

I har en hustru.

KONG   SKULE.

Hende tog jeg til at føde mig sønner.

JATGEJR.

Men I har en datter, herre, - en mild og herlig
datter.

KONG   SKULE.

Var min datter en søn, så spurgte jeg ikke dig,
hvad gave jeg trængte. (udbrydende:) Jeg må have
nogen om mig, som lyder mig uden vilje selv, -
som tror usvigelig på mig, som vil holde sig inderst
til mig i godt og ondt, som kun lever for at lyse
og varme over mit liv, som må dø, om jeg falder.
Giv mig et råd, Jatgejr skald!

JATGEJR.

Køb eder en hund, herre.

KONG   SKULE.

Skulde ikke et menneske strække til?

JATGEJR.

Sligt menneske måtte I lede længe efter.

KONG   SKULE
(pludseligt).

Vil du være det for mig, Jatgejr? Vil du
være mig en søn! Du skal få Norges krone i arv,
- du skal få land og rige, hvis du vil være mig
en søn, leve for mit livsværk og tro på mig!

JATGEJR.

Og hvad sikkerhed skulde jeg stille for, at jeg
ikke hyklede -?

KONG   SKULE.

Slip dit kald i livet; digt aldrig mere, så vil
jeg tro dig!

JATGEJR.

Nej, herre, - det var at købe kronen for dyrt.

KONG   SKULE.

Tænk dig om! Det er mere at være konge end
at være skald!

JATGEJR.

Ikke altid.

KONG   SKULE.

Det er kun dine udigtede kvad du skal ofre!

JATGEJR.

Udigtede kvad er stedse de fagreste.

KONG   SKULE.

Men jeg må - jeg må have et menneske,
som kan tro på mig! Blot et eneste! Jeg føler
det, - har jeg det, så er jeg frelst!

JATGEJR.

Tro på eder selv, da er I frelst!

PÅL FLIDA
(kommer ilsomt).

Kong Skule, værg jer nu! Håkon Håkonssøn
ligger ved Elgjarnæss med hele sin flåde!

KONG   SKULE.

Ved Elgjarnæss -!   Han er ikke langt borte da.

JATGEJR.

Nu i stål og plade! Sker her mandefald inat,
skal jeg gladelig være den første, som falder for
eder!

KONG   SKULE.

Du, som ikke vilde leve for mig.

JATGEJR.

En mand kan falde for en andens livsværk;
men skal han blive ved at leve, så må han leve for
sit eget. (Går.)

PÅL   FLIDA
(utålmodig).

Hvad byder I, at der skal gøres, herre?
Birkebejnerne kan være i Oslo inden en time!

KONG   SKULE.

Bedst var det, om vi kunde fare til den hellige
Thomas Becketts grav; han har hjulpet så mangen
sorgfuld og angrende sjæl.

PÅL   FLIDA
(stærkere).

Herre, tal ikke vildt nu! Birkebejnerne er over
os, siger jeg!

KONG   SKULE.

Lad alle kirker lukkes op, at vi kan ty derind
og få grid.

PÅL FLIDA.

I kan slå alle eders fiender med ét slag, og så
vil I ty ind i kirkerne!

KONG   SKULE.

Ja, ja, hold alle kirker åbne.

PÅL   FLIDA.

Vær viss på, Håkon bryder kirkefreden, når det
gælder Vårbælgerne.

KONG   SKULE.

Det   gør   han  ikke;   Gud  vil  skærme ham mod
slig brøde;  -  Gud skærmer altid Håkon.

PÅL   FLIDA
(med dyb og smertelig vrede).

Den, som hørte jer tale nu, han måtte spørge:
hvem er konge i dette land?

KONG   SKULE
(smiler sørgmodigt).

Ja, Pål Flida, det er det store spørgsmål:
hvem er konge i dette land?

PÅL FLIDA
(bønligt).

I er sjælesyg inat, herre; lad mig handle for
eder.

KONG   SKULE.

Ja, ja, gør så.

PÅL   FLIDA
(gående).

Først vil jeg bryde alle broer af.

KONG   SKULE.

Afsindige mand! Bliv! - Bryde alle broer af!
Véd du, hvad det vil sige? Jeg har prøvet det; -
vogt dig for sligt!

PÅL   FLIDA.

Hvad vil I da, herre?

KONG   SKULE.

Jeg vil tale med Håkon.

PÅL   FLIDA.

Han vil svare jer med sværdets tunge!

KONG   SKULE.

Gå, gå;  -  du skal få min vilje at vide siden.

PÅL   FLIDA.

Hvert øjeblik er dyrt nu! (griber hans hånd.) Kong
Skule, lad os bryde alle broer af, slås som Varger
og lide på himlen!

KONG   SKULE
(dæmpet).

Himlen lider ikke på mig; jeg tør ikke lide på
himlen heller.

PÅL FLIDA.

Kort blev Vargbælgernes saga.

(Går ud i baggrunden.)

KONG   SKULE.

Hundrede kløgtige hoveder, tusende væbnede
arme råder jeg over; men ikke over ét kærligt,
troende hjerte. Det er kongelig armod, det; ikke
mere, ikke mindre.

BÅRD   BRATTE
(fra baggrunden).

Der står langfarende folk ude, som beder at få
tale med eder, herre.

KONG   SKULE.

Hvem er det?

BÅRD   BRATTE.

En kvinde og en prest.

KONG   SKULE.

Lad kvinden og presten komme.

(BÅRD går; KONG SKULE sætter sig tankefuld til højre; lidt efter kommer
en sortklædt kvinde ind; hun bærer sid kåbe, hætte og et tæt slør, som
skjuler ansigtet; en prest følger hende og bliver stående ved døren.)

KONG   SKULE.

Hvem er du?

KVINDEN.

En, som du har elsket.

KONG   SKULE
(ryster på hovedet).

Der  gives  ingen,   som  mindes  sligt.   Hvem  er
du,  spørger jeg?

KVINDEN.

En,  som elsker dig.

KONG   SKULE.

Da er du visselig en af de døde.

KVINDEN
(nærmer sig og siger sagte og inderligt):

Skule Bårdssøn!

KONG   SKULE
(rejser sig med et skrig).

Ingebjørg!

INGEBJØRG.

Kender du mig nu, Skule?

KONG   SKULE.

Ingebjørg,   - Ingebjørg!

INGEBJØRG.

O, lad mig se på dig, - se længe, længe på
dig! (griber hans hænder; pause.) Du fagre, elskede,
svigfulde mand!

KONG   SKULE.

Tag sløret væk; se på mig med de øjne, der
engang var så klare og blå, som himlen.

INGEBJØRG.

De øjne har været en regntung himmel i tyve
år; du vilde ikke kende dem igen og du får aldrig
se dem mere.

KONG   SKULE.

Men din røst er frisk og blød og ung, som
dengang!

INGEBJØRG.

Jeg har kun brugt den til at hviske dit navn,
til at præge din storhed ind i et ungt hjerte og til
at bede hos syndernes Gud om frelse for os to, som
har elsket i brøde.

KONG   SKULE.

Det har du gjort?

INGEBJØRG.

Jeg har været taus, når jeg ikke talte
kærlighedens ord om dig; - derfor har min røst holdt
sig frisk og blød og ung.

KONG   SKULE.

Der ligger et liv imellem. Hvert fagert minde
fra hin tid har jeg spildt og glemt -


INGEBJØRG.

Det var din ret.

KONG   SKULE.

Og imens har du, Ingebjørg, du varme, trofaste
kvinde, siddet dernord i isnende ensomhed og samlet
og gemt!

INGEBJØRG.

Det var min lykke.

KONG   SKULE.

Dig kunde jeg slippe, for at vinde magt og
rigdom! Havde du stået som hustru ved min side,
skulde det faldet mig lettere at blive konge.

INGEBJØRG.

Gud har været mig god, at det ikke skede. Et
sind, som mit, trængte til en stor brøde, for at
vækkes til anger og bod.

KONG   SKULE.

Og nu kommer du  -?

INGEBJØRG.

Som Andres Skjaldarbands enke.

KONG   SKULE.

Din husbond er død?

INGEBJØRG.

På vejen fra Jerusalem.

KONG   SKULE.

Så har han gjort bod for Vegards drab.

INGEBJØRG.

Det var ikke derfor min ædle husbond tog korset.

KONG   SKULE.

Ikke derfor?

INGEBJØRG.

Nej; det var min brøde, han tog på sine stærke,
kærlige skuldre; den var det han gik for at tvætte
i Jordans flod; den var det han blødte for.

KONG   SKULE
(sagte).

Han har vidst alt?

INGEBJØRG.

Fra første stund af. Og bisp Nikolas har vidst
det; thi for ham skriftede jeg; og der var en til,
som havde fået det at vide, men på hvilken måde,
er gådefuldt for mig.

KONG   SKULE.

Hvem?

INGEBJØRG.

Vegard Væradal.

KONG   SKULE.

Vegard!

INGEBJØRG.

Han hviskede et hånsord om mig i øret på min
husbond; da drog Andres Skjaldarband sit sværd og
dræbte ham på stedet.

KONG   SKULE.

Han værgede den, som jeg sveg og glemte. -
Og hvorfor søger du mig nu?

INGEBJØRG.

For at ofre dig det sidste.

KONG   SKULE.

Hvad mener du?

INGEBJØRG
(peger mod presten, der står ved døren).

Se ham!   -  Peter, min søn, kom!

KONG   SKULE.

Din søn  -!

INGEBJØRG.

Og din, kong Skule!

KONG   SKULE
(halvt forvildet).

Ingebjørg!

PETER
(nærmer sig i taus bevægelse og kaster sig ned på knæ for SKULE).

INGEBJØRG.

Tag ham! Han har været mit livs lys og trøst
i tyve år; - nu er du Norges konge; kongssønnen
må komme til sin arv; jeg har ingen ret til ham
længer.

KONG   SKULE
(løfter ham op i stormende glæde).

Op  til  mit  hjerte, du, som jeg så brændende
har higet efter! (kryster ham i sine arme, slipper ham, ser på
ham og favner ham igen.) Min søn! Min søn! Jeg har en
søn!   Ha,  ha,  ha;  hvem  vil nu stå mig imod! (går
over til INGEBJØRG og griber hendes hånd.) Og du, du giver mig
ham, Ingebjørg! Du tager jo ikke dit ord igen? Du
giver mig ham jo?

INGEBJØRG.

Tungt er offeret, og neppe skulde jeg kunnet
bragt det, hvis ikke bisp Nikolas havde sendt ham
til mig med brev og bud om Andres Skjaldarbands
død. Bispen var det, der lagde det tunge offer på
mig, som bod for al min brøde.

KONG   SKULE.

Så er brøden slettet ud; og fra nu af er han
min alene; ikke så, min alene?

INGEBJØRG.

Jo; men et løfte kræver jeg af dig.

KONG   SKULE.

Himmel og jord, kræv alt, hvad du vil!

INGEBJØRG.

Han er ren som et Guds lam, nu jeg giver ham
i dine hænder. Det er en farefuld vej, den, som
bærer op til kongssædet; lad ham ikke tage skade
på sin sjæl. Hører du, kong Skule, lad ikke mit
barn tage skade på sin sjæl!

KONG   SKULE.

Det lover og sværger jeg dig!

INGEBJØRG
(griber hans arm).

Fra første færd du skønner, at han lider skade
på sin sjæl, så lad ham heller dø!

KONG   SKULE.

Heller dø!   Det lover og sværger jeg!

INGEBJØRG.

Så farer jeg trøstig nord til Hålogaland.

KONG   SKULE.

Ja, du kan trøstig fare.

INGEBJØRG.

Der vil jeg angre og bede, til Herren kalder
mig. Og når vi mødes hos Gud, kommer han ren
og skyldfri til sin moder!

KONG   SKULE.

Ren og skyldfri! (vender sig til PETER.) Lad mig se
på dig! Ja, det er din moders træk og mine; du er
den, jeg har længtes så sårt efter.

PETER.

Min fader, min store, herlige fader; lad mig
leve og stride for dig! Lad din sag blive min, og
lad så din sag være hvilken den vil, - jeg véd
dog, at jeg strider for det rette!

KONG   SKULE
(med et skrig af glæde).

Du tror på mig!   Du tror på mig!

PETER.

Uryggeligt!

KONG   SKULE.

Så er alt godt; så er jeg visselig frelst! Hør,
du skal kaste prestekappen! erkebispen skal løse dig
fra kirkeløftet; kongssønnen skal bære sværd, gå
ustandselig frem til magt og hæder.

PETER.

Sammen med dig, min høje fader! Sammen vil
vi gå!

KONG   SKULE
(trykker ham ind til sig).

Ja,  sammen, vi to alene!


INGEBJØRG
(for sig selv).

At elske, ofre alt og glemmes, det blev min
saga.

(Går stille ud i baggrunden.)

KONG   SKULE.

Et stort kongsværk skal gøres i Norge nu!
Peter, min søn, hør! Alt folket vil vi vække og
samle til et; Vikværing og Trønder, Hålogalænding
og Agdeværing, Oplænding og Sogndøl, alt skal være
som én stor slægt, - da kan du tro, landet vil
tage vækst!

PETER.

Hvilken stor og svimlende tanke det er  -!

KONG   SKULE.

Fatter du den?

PETER.

Ja  - ja!  -  Klart  -!

KONG   SKULE.

Og tror du på  den?

PETER.

Ja, ja; thi jeg tror på dig!

KONG   SKULE
(vildt).

Håkon Håkonssøn må falde!

PETER.

Når du vil det,  så er det ret,  at han falder.

KONG   SKULE.

Det  vil  koste  blod;   men   det  får   ikke  hjælpe.

PETER.

Det er ikke spildt, det blod, som flyder for
din sag.

KONG   SKULE.

Din skal al magten være, når jeg får fæstnet
riget. Du skal sidde i kongssædet, med ring om
panden, med purpurkåben flømmende vid over dine
skuldre; alle mænd i landet skal bøje sig for dig -
(lurtoner høres langt borte). Ha! hvad er det! (med et skrig.)
Birkebejnerhæren! Hvad var det Pål Flida sagde -?

(iler mod baggrunden.)

PÅL   FLIDA
(kommer ind og råber):

Nu er timen over os, kong Skule!

KONG   SKULE
(forvildet).

Birkebejnerne!   Kong Håkons hær!   Hvor er de?

PÅL FLIDA.

De myldrer i tusendvis ned over Ekeberg.

KONG   SKULE.

Blæs til våben! Blæs, blæs! Giv råd; hvor
skal vi møde dem?

PÅL FLIDA.

Alle kirker står åbne for os.

KONG   SKULE.

Birkebejnerne, spørger jeg  -!

PÅL   FLIDA.

For dem står alle broer åbne.

KONG SKULE.

Usalige mand, hvad har du gjort!

PÅL FLIDA.

Lystret min konge.

KONG SKULE.

Min søn! Min søn! Ve mig; jeg har forspildt
dit kongerige!

PETER.

Nej, du vil sejre! Så stor en kongstanke dør ikke!

KONG SKULE.

Ti, ti! (lurtoner og råb høres nærmere.) Til hest; til
våben! Det gælder mere end mænds liv og død
her! (iler ud i baggrunden; de øvrige følger efter.)



En gade i Oslo.

(Låve træhuse med bislag på begge sider. I baggrunden St. Hallvards
kirkegård, indelukt af en høj mur med port. På venstre side ved enden
af muren ses kirken, hvis hovedindgang står åben. Det er endnu nat;
lidt efter begynder dagen at gry. Stormklokken går; langt borte til
højre høres fjerne hærskrig og forvirret larm.)

KONG SKULES LURSVEND
(kommer fra højre, blæser i luren og råber):

Til våben! Til våben, alle kong Skules mænd!

(blæser igen og går videre; om lidt hører man ham blæse og råbe i
næste gade.)

EN KVINDE
(kommer ud i en husdør til højre).

Du store barmhjertige Gud, hvad er det?


EN   BYMAND
(som er kommen halvt påklædt ud fra et hus på den anden side af gaden).

Birkebejnerne er i byen! Nu får Skule løn for
alle sine ugerninger.

EN   AF   SKULES   MÆND
(kommer med nogle  andre, bærende  kapper  og våben på armene, ind
fra en sidegade til venstre).

Hvor er Birkebejnerne?

EN   ANDEN   AF   SKULES   MÆND
(fra et hus til højre).

Jeg véd ikke!

FØRSTE.

Hys! Hør! - De må være nede ved
Gejtebroen.

ANDEN.

Ned til Gejtebroen da!

(Alle iler ud til højre; EN BYMAND kommer løbende fra samme side.)

FØRSTE   BYMAND.

Hej, grande, hvor kommer I fra?

ANDEN   BYMAND.

Nede fra Loelven;  der går det stygt til.

KVINDEN.

Sankt Olaf og Sankt Hallvard! Er det
Birkebejnerne, eller hvem er det?

ANDEN  BYMAND.

Ja visst er det Birkebejnerne; kong Håkon er
med; hele flåden lægger ind til bryggerne; men selv
gik han iland med sine bedste mænd ude ved
Ekebergstøen.

FØRSTE  BYMAND.

Så tager han  hævn for mandefaldet ved Låka!

ANDEN   BYMAND.

Ja, det kan I lide på!

FØRSTE   BYMAND.

Se der,   -  der flygter alt Vårbælgerne!

(En flok af SKULES MÆND kommer flygtende ind fra højre.)

EN   AF   MÆNDENE.

Ind   i   kirken!    Ingen   kan  stå  sig  mod
Birkebejnerne, slig som de farer frem inat!

(Flokken iler ind i kirken og stænger døren indenfor.)

ANDEN   BYMAND
(ser ud til højre).

Jeg  skimter et mærke langt nede i gaden;   det
må være kong Håkons.

FØRSTE  BYMAND.

Se, se hvor Vårbælgerne flygter!

(En ny flok kommer ind fra højre.)

EN   AF   FLOKKEN.

Lad os berge os i kirken og bede om grid!

(De stormer mod porten.)

FLERE   VÅRBÆLGER.

Der er stængt; der er stængt!

DEN   FØRSTE.

Opover til Martestokke da!

EN   ANDEN.

Hvor er kong Skule?

DEN   FØRSTE.

Jeg véd ikke. Afsted, der ser jeg
Birkebejnernes mærke!

(De flygter forbi kirken ud til venstre.)

HÅKON
(kommer fra højre med  sin mærkesmand,  GREGORIUS JONSSØN, DAGFINN
BONDE og flere andre mænd).

DAGFINN   BONDE.

Hør  hærskriget! Skule  fylker  sine  mænd   bag
kirkegården.

EN   GAMMEL   BYMAND
(råber fra sin svale til HÅKON):

Vogt eder, kære herre; Vargbælgerne er gramme,
nu de slås for livet!

HÅKON.

Er det dig, gamle Guthorm Erlendssøn?   Du har
stridt både for min fader og for min farfader,  du.

BYMANDEN.

Gud give jeg kunde stride for eder også.

HÅKON.

Du er for gammel til det,  og det trænges ikke;
der kommer folk til mig allevegne fra.

DAGFINN   BONDE
(peger ud over muren til højre).

Der kommer hertugens mærke!

GREGORIUS   JONSSØN.

Hertugen selv!   Han rider på sin hvide stridshest.

DAGFINN   BONDE.

Vi må hindre ham udgang gennem porten her!

HÅKON.

Blæs, blæs! (Lursvenden blæser.) Bedre blæste du,
hundehvalp, da du blæste for penge på Bergens
brygge!

(Lursvenden blæser igen, men stærkere  end  første gang; der kommer
mange folk til.)

EN   VÅRBÆLG
(fra højre, flygtende henimod kirken   forfulgt af en Birkebejner).

Spar livet!   Spar livet!

BIRKEBEJNEREN.

Ikke om du så sad på alteret! (hugger ham ned.)
En kostbar kappe lader det til du har; den kan jeg
bruge. (Vil tage kappen, men udstøder et skrig og kaster sit sværd
fra sig.) Herre konge! Ikke et slag mere slår jeg
for eder!

DAGFINN   BONDE.

Og det siger du i slig en stund!

BIRKEBEJNEREN.

Ikke et slag mere!

DAGFINN   BONDE
(hugger ham ned).

Nej, nu kan du også spare dig det!

BIRKEBEJNEREN
(pegende på den døde Vårbælg).

Jeg mente, jeg havde gjort nok, da jeg dræbte
min egen broder. (dør.)

HÅKON.

Hans broder!

DAGFINN   BONDE.

Hvad! (går hen lil Vårbælgens lig.)

HÅKON.

Er det sandt?

DAGFINN   BONDE.

Det er nok så.

HÅKON
(rystet).

Her ses det bedst, hvad krig det er vi fører.
Broder mod broder, fader mod søn; - ved Gud,
den almægtige, dette må have en ende!

GREGORIUS   JONSSØN.

Der kommer hertugen i fuld kamp med Knut
jarls flok!

DAGFINN   BONDE.

Stæng porten for ham her, kongsmænd!

(Indenfor muren kommer de kæmpende tilsyne. Vårbælgerne baner sig
vej mod venstre, drivende Birkebejnerne fod for fod tilbage. KONG SKULE
rider på sin hvide stridshest, med draget sværd. PETER går ved siden
og holder hestens tøjler, i den venstre hånd et højt opløftet krusifiks.
PÅL FLIDA bærer SKULES mærke, der er blåt med en stående gylden
løve uden økse.)

KONG   SKULE.

Hug ned for fode! Spar ingen! Der er kommet
et nyt kongs-emne i Norge!

BIRKEBEJNERNE.

Et nyt kongs-emne,  siger han!

HÅKON.

Skule Bårdssøn, lad os dele riget!

KONG   SKULE.

Alt eller intet!

HÅKON.

Tænk på dronningen,  eders datter!

KONG   SKULE.

Jeg har en søn, jeg har en søn! Jeg tænker
ikke på andre end ham!

HÅKON.

Jeg har også en søn; - falder jeg, så får
han riget!

KONG   SKULE.

Dræb kongsbarnet, hvor I finder det! Dræb det
på kongssædet; dræb det for alteret; dræb det, dræb
det i dronningens arm!

HÅKON.

Der fældte du din dom!

KONG   SKULE
(hugger om sig)

Dræb, dræb for fode! Kong Skule har en søn!
Dræb, dræb!

(Kampen trækker sig udenfor til venstre.)

GREGORIUS   JONSSØN.

Vargbælgerne hugger sig igennem!

DAGFINN   BONDE.

Ja, men bare for at flygte.

GREGORIUS   JONSSØN.

Ja ved himlen, - den anden port står åben;
der flygter de alt!

DAGFINN   BONDE.

Opover til Martestokke. (råber ud:) Efter dem,
efter   dem,   Knut  jarl!    Tag   hævn  for   mandefaldet
ved Låka!

HÅKON.

I hørte det; han dømte mit barn fredløs, - mit
skyldfri barn, Norges kårne konge efter mig!

KONGSMÆNDENE.

Ja, ja, vi hørte det!

HÅKON.

Og hvad straf er sat for slig brøde?

MÆNDENE.

Døden!

HÅKON.

Så må han også dø! (løfter hånden til ed.) Her
sværger jeg det; Skule Bårdssøn skal dø, hvor han
træfes på uhellig grund!

DAGFINN   BONDE.

Det  er  hver trofast mands pligt at fælde ham.

EN   BIRKEBEJNER
(fra venstre).

Nu flygter hertug Skule!

BYMÆNDENE.

Birkebejnerne har sejret!

HÅKON.

Hvad vej?

BIRKEBEJNEREN.

Forbi Martestokke, opover til Ejdsvold; de fleste
havde sine heste stående oppe i gaderne, ellers var
ikke en eneste sluppen fra det med livet.

HÅKON.

Gud være takket for hjælpen dennegang også!
Nu kan dronningen frit komme i land fra flåden.

GREGORIUS   JONSSØN
(peger ud til højre).

Hun er alt iland, herre; der kommer hun.

HÅKON
(til dem, som står nærmest om ham).

Det tungeste står igen; hun er en kærlig
datter; - hør, - intet ord til hende om al den fare,
som truer barnet. Lov mig alle, som en, at værge
eders konges søn; men lad ikke hende vide noget.

MÆNDENE
(dæmpet).

Det lover vi!

MARGRETE
(kommer med fruer og følge fra højre).

Håkon, min husbond! Himlen har skærmet dig;
du har sejret og er uskadt.

HÅKON.

Ja, jeg har sejret.   Hvor er barnet?

MARGRETE.

På kongsskibet, i sikre mænds hænder.

HÅKON.

Gå   flere   derned.     (Nogle af mændene går.)

MARGRETE.

Håkon, hvor er  -  hertug Skule?

HÅKON.

Han har taget vejen op til Oplandene.

MARGRETE.

Så lever han da! - Min husbond, får jeg lov
at takke Gud, fordi han lever?

HÅKON
(i smertelig kamp med sig selv).

Hør mig, Margrete; du har været mig en
trofast hustru, har fulgt mig i godt og ondt, du har
været så usigelig rig på kærlighed; - nu må
jeg volde dig en tung sorg; jeg vilde det nødigt; men
jeg er konge, derfor må jeg -

MARGRETE
(spændt).

Gælder det  -  hertugen?

HÅKON.

Ja. Der kan ikke ramme mig nogen smerteligere
lod, end at skulle leve mit liv langt fra dig; men
dersom du finder det må så være efter det, jeg nu
siger dig, - tykkes det dig, at du ikke længer tør
sidde ved min side, ikke længer kan se på mig uden
at blive bleg, - nu, så får vi skilles ad - leve hver
for sig, - og jeg skal ikke laste dig for det.

MARGRETE.

Skilles fra dig! Hvor kan du tænke en slig
tanke! Giv mig din hånd -!

HÅKON.

Rør den ikke! - Den var nylig løftet til ed -

MARGRETE.

Til ed?

HÅKON.

En  ed,  som  satte  ubrydeligt segl på en dødsdom.

MARGRETE
(med et skrig).

Min  fader!     O,   min   fader!    (vakler; et par af 
kvinderne iler til og støtter hende.)

HÅKON.

Ja,  Margrete,  -  som  konge  har jeg dømt din
fader til døden.

MARGRETE.

Så har han visselig forbrudt sig værre,  end da
han tog kongsnavn.

HÅKON.

Det  har  han;   -  og  finder   du   nu,   at   vi   får
skilles,  så lad det ske.

MARGRETE
(nærmere og med styrke).

Vi kan aldrig skilles!   Jeg er din hustru,   intet
andet i verden end din hustru!

HÅKON.

Er   du   stærk   nok?   Hørte   og   forstod   du   alt?
jeg dømte din fader.

MARGRETE.

Jeg hørte og forstod alt.    Du dømte min fader.

HÅKON.

Og  du  kræver  ikke   at  vide,   hvad  hans brøde
var?

MARGRETE.

Det er jo nok, når du kender den.

HÅKON.

Men det var til døden jeg dømte ham!

MARGRETE
(knæler ned for kongen og kysser hans hånd).

Min husbond og høje herre, du dømmer
retfærdigt !

Teppet falder.



FEMTE AKT.

(En stue på kongsgården i Nidaros. Indgangsdøren  er til højre; foran
på samme  side   et vindu. Til venstre en mindre dør. Det er i
mørkningen; Pål Flida, Bård Bratte og flere af kong Skules fornemste mænd står ved vinduet og ser opad.)

EN HIRDMAND.

Hvor rød den lyser!

EN ANDEN.

Den strækker sig halve himmelen over, som et
gloende sværd.

BÅRD BRATTE.

Du hellige kong Olaf, hvad varsler sligt rædselstegn?

EN GAMMEL VÅRBÆLG.

Det varsler visselig en stor høvdings død.

PÅL FLIDA.

Hakons død, I gode Vårbælger. Han ligger ude
i fjorden med flåden; vi kan vente ham til byen
ikveld; -- dennegang hører det os til, at sejre!

BÅRD BRATTE.

Lid ikke på det; der er ikke stort mod i hæren nu.


DEN   GAMLE   VARBÆLG.

Det er rimeligt nok; ligesiden flugten fra Oslo
har jo kong Skule stængt sig inde, og vil hverken
se eller tale med sine mænd.

FØRSTE   HIRDMAND.

I byen er der dem, som ikke véd, enten de
skal tro han lever eller han er død.

PÅL   FLIDA.

Kongen må ud, så syg han end er. Tal til
ham. Bård Bratte, - det gælder alles frelse.

BÅRD   BRATTE.

Nytter ikke; jeg har talt til ham før.

PÅL   FLIDA.

Så får jeg selv prøve. (Går til døren på venstre side og
banker.)   Herre konge, I må tage styret i egne hænder;
det går ikke længere på slig vis.

KONG   SKULE
(indenfor).

Jeg er syg, Pål Flida!

PÅL FLIDA.

Kan I vente andet? I har jo ikke spist på to
dage; I må styrke og pleje jer -

KONG   SKULE.

Jeg er syg.

PÅL   FLIDA.

Ved den almægtige, det får ikke hjælpe. Kong
Håkon ligger ude på fjorden og kan ventes her ind
til Nidaros, hvad tid det skal være.

KONG   SKULE.

Slå ham for mig! Dræb ham og kongebarnet.

PÅL   FLIDA.

I må selv være med, herre!

KONG   SKULE.

Nej, nej, nej, - I er sikrest på lykken og
sejren, når jeg ikke er med.

PETER
(kommer fra højre; han er våbenklædt).

Der er uro mellem bymændene; de stimler
sammen i store flokke foran kongsgården.

BÅRD   BRATTE.

Taler ikke kongen til dem, så svigter de ham,
når det mest gælder.

PETER.

Så må han tale til dem. (Ved døren til venstre.) Fader!
Trønderne, dine troeste mænd, falder fra dig, hvis
du ikke giver dem mod!

KONG   SKULE.

Hvad sagde skalden?

PETER.

Skalden?

KONG SKULE.

Skalden, som døde for min sag i Oslo. En kan
ikke give, hvad en ikke selv ejer, sagde han.

PETER.

Så kan du heller ikke give bort riget; thi det
er mit efter dig!

KONG   SKULE.

Nu kommer jeg!

PÅL   FLIDA.

Gud være lovet!

KONG   SKULE
(kommer frem  i  døren;   han  er bleg og indfalden,  hans hår er stærkt
grånet).

I skal ikke se på mig! Jeg liker ikke I ser på
mig nu jeg er syg! (går hen til PETER.) Tage riget fra
dig, siger du? Du store himlens Gud, hvad var jeg
ifærd med at gøre.

PETER.

O, tilgiv mig; - jeg véd jo, at det du gør, er
det retteste.

KONG   SKULE.

Nej, nej, ikke hidtil; - men jeg vil være stærk
og frisk nu, -- jeg vil handle.

HØJE RÅB
(udenfor til højre).

Kong Skule!   Kong Skule!

KONG SKULE.

Hvad er det?

BÅRD BRATTE
(ved vinduet).

Bymændene stimler sammen; hele kongsgården
er fuld af folk; - I må tale til dem.

KONG   SKULE.

Ser jeg ud som en konge; kan jeg tale nu!

PETER.

Du må, min høje fader!

KONG   SKULE.

Godt, lad så  være. (Går til vinduet og drager forhænget
tilside, men slipper det hurtigt og farer tilbage af skræk.) Der står
det gloende sværd over mig igen!

PETER.

Det varsler, at sejrens sværd er draget for dig.

KONG   SKULE.

Ja, var det kun så. (Går til vinduet og taler ud:)
Trøndere, hvad vil I;  -  her står eders konge.

EN   BYMAND
(udenfor).

Drag af byen! Birkebejnerne vil myrde og
brænde, om de finder eder her.

KONG   SKULE.

Vi  får  alle  holde   sammen.     Jeg  har været jer
en mild konge; jeg har kun krævet ringe krigsstyr -

EN   MANDSSTEMME
(nede blandt mængden).

Hvad kalder du da alt det blod, som randt ved
Låka og i Oslo?

EN   KVINDE.

Giv mig min fæstemand igen!

EN   DRENG.

Giv mig min fader og min broder!

EN   ANDEN   KVINDE.

Giv mig mine tre sønner, kong Skule!

EN   MAND.

Han   er  ikke konge;   thi han er ikke hyldet på
hellig Olafs skrin!

MANGE   STEMMER.

Nej, nej, - han er ikke hyldet på Olafsskrinet!
Han er ikke konge!

KONG   SKULE
(viger bag forhænget).

Ikke hyldet -!    Ikke konge!

PÅL FLIDA.

Usaligt var det, at ikke helgenskrinet blev båret
ud, dengang I blev kåret.

BARD   BRATTE.

Svigter   bymændene,   kan   vi   ikke   holde   os   i
Nidaros,  om Birkebejnerne kommer.

KONG   SKULE.

Og   de  vil   svigte,   sålænge jeg  ikke er hyldet
på helgenskrinet.

PETER.

Så lad skrinet bære ud, og lad dig hylde nu!

PÅL FLIDA
(hovedrystende).

Hvor skulde det være gørligt?

PETER.

Er  noget ugørligt,  når det gælder ham?    Lad
blæse til things og bær skrinet ud!

FLERE   AF   MÆNDENE
(viger tilbage).

Kirkeran!

PETER.

Ikke kirkeran;   - kom, kom!    Korsbrødrene er
velsindede mod kong Skule; de vil give sit minde -

PÅL   FLIDA.

Det gør de ikke; de tør ikke gøre det for
erkebispen.

PETER.

Er I kongsmænd, og vil ikke hjælpe til, når det
gælder så stor sag! Godt, der er andre dernede,
som vil være villigere. Min fader og konge,
korsbrødrene skal give efter; jeg vil bede, jeg vil trygle;
lad blæse til things; du skal bære dit kongsnavn
med rette !    (iler ud til højre.)

KONG   SKULE
(glædestrålende).

Så I ham! Så I min herlige søn! Hvor hans
øjne lyste! Ja, vi vil alle stride og sejre. Hvor
stærke er Birkebejnerne?

PÅL FLIDA.

Ikke stærkere, end at vi magter dem, hvis blot
bymændene holder med os.

KONG   SKULE.

De skal holde med os. Vi må alle være enige
nu og ende denne rædselsstrid. Ser I da ikke, det
er himlens bud, at vi skal ende den? Himlen er
vred på alt Norge for de gerninger, som så længe
har været øvet. Der står gloende sværd højt
deroppe og lyser hver nat; kvinder falder om og føder
i kirkerne; der lister sig sjælesot over prester og
klosterbrødre, så de løber gennem gaderne og råber,
at den yderste dag er kommen. Ja, ved den
almægtige, dette skal endes med et eneste slag!

PÅL FLIDA.

Hvad byder I, at der skal gøres?

KONG   SKULE.

Alle broer skal brydes af.

PÅL   FLIDA.

Gå, og lad alle broer brydes af.

(En af hirdmændene går ud til højre.)

KONG   SKULE.

Alle mænd skal samles nede på øren; ikke én
Birkebejner skal sætte sin fod i Nidaros.

PÅL FLIDA.

Vel talt, konge.

KONG   SKULE.

Når helgenskrinet er båret ud, skal der blæses
til things. Hæren og bymændene skal kaldes sammen.

PÅL   FLIDA
(til en af mændene).

Gå ud og lad lursvenden blæse i gaderne.

(Manden går.)

KONG   SKULE
(taler ned til mængden fra vinduet).

Hold fast ved mig, I sørgende og klagende
dernede. Der skal komme fred og lys over landet igen,
ligesom i Håkons første fagre dage, da kornet gav
grøde to gange hver sommer. Hold fast ved mig;
lid på mig og tro på mig; det trænger jeg så
usigeligt. Jeg skal våge og stride for jer; jeg skal bløde
og falde for jer, om det kræves; men svigt mig ikke
og tvivl ikke - ! (højt råb, som afskræk, høres blandt mængden.)
Hvad er det?

EN   VILD   STEMME.

Gør bod, gør bod!

BÅRD   BRATTE
(ser ud).

Det er en prest, som djævelen har besat!

PÅL FLIDA.

Han river sin kutte i flænger og pisker sig
med svøbe.

STEMMEN.

Gør bod, gør bod; den yderste dag er kommen!

MANGE   RØSTER.

Flygt, flygt! Ve over Nidaros! Så syndig en
gerning!

KONG   SKULE.

Hvad er der hændt?

BÅRD   BRATTE.

Alle flygter, alle viger, som om et vildt dyr var
kommet imellem dem.

KONG   SKULE.

Ja, alle flygter - (med et udråb af glæde.) Ha!
ligegodt; - vi er frelste; se, se, - kong Olafs skrin
står midt i kongsgården!

PÅL FLIDA.

Kong Olafs skrin!

BÅRD   BRATTE.

Ja,  ved himlen,   -   der står det!

KONG   SKULE.

Korsbrødrene er mig tro; så god en gerning
har de aldrig øvet før!

PÅL   FLIDA.

Hør;  der blæses til things.

KONG   SKULE.

Nu skal jeg da lovligt hyldes.

PETER
(kommer fra højre).

Tag kongskåben om dig; nu står
helgenskrinet ude.

KONG   SKULE.

Så har du frelst riget for mig og dig;  og tifold
vil vi takke de fromme korsbrødre,   at de gav efter.

PETER.

Korsbrødrene,   min   fader;   -  dem har du intet
at takke for.

KONG   SKULE.

Det var ikke dem,  som hjalp dig?

PETER.

De lyste kirkens ban over hver den, som vovede
at røre helligdommen.

KONG   SKULE.

Erkebispen   altså!     Endelig   har   han   da   givet
efter.

PETER.

Erkebispen lyste værre banstråle end
korsbrødrene.

KONG SKULE.

O, så ser jeg, at jeg endda har trofaste mænd.
I stod her rædde og veg tilbage, I, som skulde være
mig nærmest, - og dernede i flokken har jeg dem,
som turde tage så stor en brøde på sig for min
skyld.

PETER.

Ikke  én  trofast  mand  har  du,   som  turde tage
brøden på sig.

KONG   SKULE.

Almægtige Gud,   er  der  da sket et jertegn;  -
hvem tog helligdommen ud?

PETER.

Jeg, min fader!

KONG   SKULE
(med et skrig).

Du!

MÆNDENE
(viger sky tilbage).

Kirkeraner!

(PÅL FLIDA, BÅRD BRATTE og et par andre går ud.)

PETER.

Gerningen måtte gøres. Ingen mands troskab
er at lide på, før du er lovlig hyldet. Jeg bad, jeg
tryglede korsbrødrene, intet hjalp. Da brød jeg
kirkedøren op; ingen vovede at følge mig. Jeg sprang
op på højaltret, greb fat i hanken og stemte knæerne
imod; det var, som om en gådefuld magt gav mig
mere end menneskelige kræfter. Skrinet løsnede, jeg
trak det efter mig nedover kirkegulvet, medens
banstrålen suste som et uvejr højt oppe under
hvælvingerne; jeg trak det ud af kirken, alle flygtede og
veg for mig; da jeg var kommen midt frem i
kongsgården, brast hanken; her er den! (Holder den i vejret.)

KONG   SKULE
(stille, skrækslagen).

Kirkeraner!

PETER.

For din skyld; for din store kongstankes skyld!
Men du vil slette brøden ud; alt, hvad der er ondt,
vil du slette ud. Der vil komme lys og fred med
dig; der vil gå op en strålende dag over landet; -
hvad gør det så, om der gik en uvejrsnat foran?

KONG   SKULE.

Der stod som en helgensol om dit hoved, da
din moder kom med dig; - og nu tykkes det mig,
at jeg ser banstrålen lyne.

PETER.

Fader, fader, tænk ikke på mig; vær ikke ræd
for mit ve og vel. Det er jo din vilje, jeg har
fuldkommet, - hvor kan det regnes mig til last!

KONG   SKULE.

Jeg vilde eje din tro på mig, og din tro er
bleven en synd.

PETER
(vildt).

For din skyld, for din skyld! Derfor tør ikke
Gud andet, end tvætte den af!

KONG   SKULE.

Ren og skyldfri, lovede jeg Ingebjørg, - og
han håner himlen!

PÅL FLIDA
(kommer).

Alt er i oprør! Rædselsgerningen har slået dine
mænd med skræk; de flygter ind i kirkerne.

KONG   SKULE.

De skal ud, de må ud!

BÅRD   BRATTE
(kommer).

Bymændene har rejst sig mod eder;   de dræber
Vårbælgerne rundt om på gaderne og i husene, hvor
de kan finde dem!

EN   HIRDMAND
(kommer).

Nu sejler Birkebejnerne op i elven!

KONG   SKULE.

Blæs mine mænd sammen. Ingen må svigte
mig her!

PÅL FLIDA.

Ugørligt; skrækken har lamslået dem.

KONG   SKULE
(fortvivlet).

Men jeg kan ikke falde nu! Min søn må ikke
dø med en dødsskyld på sin sjæl!

PETER.

Tænk ikke på mig; du er den eneste, det
gælder. Lad os søge opover til Indherred; der er
alle mænd tro!

KONG   SKULE.

Ja, på flugt! Følg mig, hvem der vil berge
livet!

BÅRD   BRATTE.

Hvad vej?

KONG   SKULE.

Over broen!

PÅL   FLIDA.

Alle broer er brudt af, herre.

KONG   SKULE.

Brudt af - !    Alle broer brudt af, siger du!

PÅL   FLIDA.

I  skulde  brudt dem af i Oslo,   så kunde I ladt
dem stå i Nidaros.

KONG   SKULE.

Over elven alligevel;   -  her er liv og salighed
at frelse!   På flugt!   På flugt!

(Han og PETER iler ud til venstre.)

BÅRD   BRATTE.

Ja, bedre det, end at falde for bymænd og
Birkebejnere.

PÅL FLIDA.

I Guds navn, på flugt da. (Alle følger efter SKULE.)

(Stuen  står en   kort stund  tom;   der  høres   fjern  og forvirret larm fra
gaderne;   derpå  stormer  en   flok væbnede  bymænd ind  gennem   døren
til højre.)

EN   BYMAND.

Herind!   Her må han være.

EN   ANDEN.

Dræb ham!

FLERE.

Dræb kirkeraneren også!

EN   ENKELT.

Far varligt frem; de bider fra sig.

FØRSTE   BYMAND.

Det  har   ingen  nød;   Birkebejnerne   er alt oppe
i gaden.

EN   BYMAND
(kommer).

For sent;   -  kong Skule er flygtet.

FLERE.

Hvorhen ?   Hvorhen ?

DEN   KOMMENDE.

Ind   i   en  af kirkerne,   tænker jeg;   de   er fulde
af Vargbælger.

FØRSTE   BYMAND.

Så lad os søge ham; stor tak og løn giver kong
Håkon den mand, som dræber Skule.

EN   ANDEN.

Der kommer Birkebejnerne.

EN   TREDJE.

Kong Håkon selv.

MANGE   I   FLOKKEN
(råber):

Hil kong Håkon Håkonssøn!

HÅKON
(kommer  ind  fra højre, fulgt af GREGORIUS JONSSØN,  DAGFINN BONDE og
en mængde andre).

Ja,  nu er I ydmyge, I Trøndere!    I har længe
nok stået mig imod.

FØRSTE   BYMAND
(på knæ).

Nåde, herre; Skule Bårdssøn var så hårdt over os!

EN   ANDEN
(også knælende).

Han tvang os,  ellers havde vi aldrig fulgt ham.

DEN   FØRSTE.

Han  tog  vort  gods   og  nødte  os  til at slå for
sin uretfærdige sag.

DEN   ANDEN.

Ak, høje herre, han har været en svøbe for
sine venner som for sine uvenner.

MANGE   STEMMER.

Ja, ja, - Skule Bårdssøn har været en svøbe
for hele landet.

DAGFINN   BONDE.

Det turde være et sandt ord, det.

HÅKON.

Godt; med jer bymænd skal jeg siden tale; det
er min agt at straffe strængt, hvad der er forbrudt;
men først er her andet at tænke på. Véd nogen,
hvor Skule Bårdssøn er?

FLERE.

Inde i en af kirkerne, herre!

HÅKON.

Véd I det så visst?

BYMÆNDENE.

Ja, der er alle Vargbælgerne.

HÅKON
(sagte til DAGFINN BONDE).

Han må findes; sæt vagt for alle kirker i byen.

DAGFINN   BONDE.

Og når han findes, skal han fældes uden ophold.

HÅKON
(dæmpet).

Fældes? Dagfinn, Dagfinn, hvor tungt det
tykkes mig.


DAGFINN   BONDE.

Herre, I svor det dyrt i Oslo.

HÅKON.

Og  hver  mand   i  landet  vil   kræve  hans   død.
(Vender sig til GREGORIUS JONSSØN uhørligt for  de andre.) Gå; du
var engang hans ven; søg ham, og få ham til at
flygte af landet.

GREGORIUS   JONSSØN
(glad).

Det vil I, herre?

HÅKON.

For min fromme, elskelige hustrus skyld.

GREGORIUS   JONSSØN.

Men hvis han ikke flygter; hvis han ikke vil
eller ikke kan?

HÅKON.

I Guds navn, da kan jeg heller ikke spare ham;
da må mit kongsord stå ved magt. Gå!

GREGORIUS   JONSSØN.

Jeg skal gå og gøre mit bedste. Himlen give
det måtte lykkes. (Går til højre.)

HÅKON.

Du, Dagfinn Bonde, går med sikre mænd ned
på kongsskibet; I skal følge dronningen og barnet
op til Elgesæter kloster.

DAGFINN   BONDE.

Herre, mener I hun er tryg der?

HÅKON.

Hun er ingensteds tryggere.    Vargbælgerne har
lukket sig inde i kirkerne, og hun har bedet så meget;
hendes moder er på Elgesæter.

DAGFINN   BONDE.

Ja ja, det véd jeg.

HÅKON.

Hils dronningen kærligst fra mig; og hils fru
Ragnhild også. Du kan sige dem, at såsnart
Vargbælgerne har foldet tilfode og har fået grid, skal
der ringes med alle klokker i Nidaros, til tegn på,
at der er kommet fred over landet igen. - I
bymænd skal stå mig tilrette imorgen og tage straf,
hver efter sine gerninger.

(Går med sine mænd.)

FØRSTE   BYMAND.

Ve os for imorgen!

ANDEN   BYMAND.

Vi får et stort regnskab.

FØRSTE.

Vi, som har været Håkon imod så længe, -
som var med at råbe for Skule, da han tog
kongsnavn.

ANDEN.

Som gav Skule både skibe og krigsstyr, - som
købte alt det gods, han ranede fra Håkons
sysselmænd.

FØRSTE.

Ja, ve os for imorgen!

EN   BYMAND
(kommer ilsomt ind fra venstre).

Hvor er Håkon?   Hvor er kongen?


FØRSTE   BYMAND.

Hvad vil du ham?

DEN   KOMMENDE.

Bringe ham et stort og vigtigt budskab.

FLERE.

Hvilket?

DEN   KOMMENDE.

Det siger jeg ikke andre end kongen selv.

FLERE.

Jo, sig, sig!

DEN   KOMMENDE.

Skule Bårdssøn flygter opover mod Elgesæter.

FØRSTE   BYMAND.

Umuligt!   Han er i en af kirkerne.

DEN   KOMMENDE.

Nej,  nej;  han og sønnen satte over elven i en
færing.

FØRSTE   BYMAND.

Ha, så kan vi frelse os fra Håkons vrede.

ANDEN   BYMAND.

Ja, lad os straks melde ham,  hvor Skule er.

FØRSTE.

Nej, bedre end som så; vi siger intet, men går
selv op til Elgesæter og fælder Skule.

ANDEN.

Ja, ja,  -  lad os det!

TREDJE.

Men fulgte ikke mange Vargbælger med over
elven?

DEN   KOMMENDE.

Nej, der var bare få mænd på båden.

FØRSTE   BYMAND.

Vi væbner os det bedste vi kan. O, nu er
bymændene bergede! Sig ikke til nogen, hvad vi har
fore; vi er mandstærke nok, - og så opover til
Elgesæter.

ALLE
(dæmpet).

Ja, opover til Elgesæter!
(De går skyndsomt men forsigtigt ud til venstre.)

Granskog  i  bakkerne  ovenfor  Nidaros.

(Det er måneskin; men natten er tåget, så at baggrunden kun skimtes
utydeligt og undertiden næsten ikke.    Træstubber og store stene ligger
rundt  omkring.     KONG SKULE,   PETER,  PÅL FLIDA,  BÅRD BRATTE  og flere
Vårbælger kommer gennem skogen fra venstre.)

PETER.

Kom her og hvil dig, min fader!

KONG   SKULE.

Ja, lad mig hvile, hvile. (Synker ned ved en sten.)

PETER.

Hvorledes er det med dig?

KONG   SKULE.

Jeg er sulten! Syg, syg! Jeg ser døde mænds
skygger!

PETER
(springer op).

Skaf hjælp,  -  brød til kongen.

BÅRD   BRATTE.

Her er hvermand konge; thi her gælder det
livet. Stå op, Skule Bårdssøn, er du konge, så lig
ikke der og styr landet.

PETER.

Håner du min fader, så dræber jeg dig!

BÅRD   BRATTE.

Jeg blir dræbt alligevel; mig giver kong Håkon
aldrig grid; thi jeg var hans sysselmand og sveg
ham for Skules skyld. Find på noget, som kan
berge os! Der er ikke så fortvivlet en gerning, at
jeg jo vover den nu.

EN   VÅRBÆLG.

Kunde vi bare slippe over til klostret på Holm.

PÅL   FLIDA.

Bedre til Elgesæter.

BÅRD   BRATTE
(udbryder pludseligt):

Bedst at gå ned på Håkons skib og rane
kongsbarnet.

PÅL   FLIDA.

Raser du!

BÅRD   BRATTE.

Nej,   nej,   det  er vor  eneste  redning,   og let at
sætte i værk. Birkebejnerne leder hvert hus igennem
og holder vagt for kirkerne; de tror ikke, at nogen
af os har kunnet flygte, siden alle broer var brudt
af. Der kan umuligt være stort mandskab ombord
på skibene; har vi kongs-emnet i vor magt, så skal
Håkon give os fred, eller også skal hans ætling dø
med os. Hvem vil være med at berge livet?

PÅL FLIDA.

Ikke jeg, når det skal berges på slig vis.

FLERE.

Ikke jeg!   Ikke jeg!

PETER.

Ha, men om det var til frelse for min fader -!

BÅRD   BRATTE.

Vil du være med, så kom. Nu går jeg ned på
Hladehammeren; der ligger den flok, vi mødte her
under bakken; det er de vildeste vovhalse af alle
Vargbælgerne; de havde svømmet over elven, for de
vidste, de ikke vilde fået grid i kirkerne. De drenge
tør nok gæste kongsskibet, de! Hvem af jer vil
så med?

NOGLE.

Jeg, jeg!

PETER.

Kanhænde jeg også; men først må jeg vide min
fader under sikkert tag.

BÅRD   BRATTE.

Før det gryr af dag farer vi op i elven. Kom,
her går en benvej nedover til Hlade.

(Han og nogle andre går ud til højre.)

PETER
(til PÅL  FLIDA).

Tal ikke til min fader om noget af dette; han
er sjælesyg inat, vi får handle for ham. Der er
frelse i Bård Brattes værk; inden daggry skal
kongsbarnet være i vore hænder.

PÅL   FLIDA.

For at dræbes, kan jeg tænke. Ser I da ikke,
at det er en synd -

PETER.

Det kan ikke være nogen synd; thi min fader
dømte det i Oslo. Det må jo afvejen alligevel; det
hindrer min fader; - min fader har en stor
kongstanke at sætte igennem; det får være det samme,
hvem eller hvormange der falder for den.

PÅL FLIDA.

Usalig for jer var den dag, I fik vide, I var
kong Skules søn. (Lyttende.) Hys; - kast jer fladt
ned på jorden; der kommer folk.

(Alle kaster sig ned bag stene og stubber; et tog,  dels af ridende, dels
af gående, skimtes utydeligt gennem tågen inde mellem træerne; de
kommer fra venstre side og går ud til højre.)

PETER.

Det er dronningen.

PÅL   FLIDA.

Ja, ja; hun taler med Dagfinn Bonde.   Hys!

PETER.

De skal til Elgesæter.    Kongsbarnet er med!

PÅL FLIDA.

Og dronningens fruer.

PETER.

Men kun fire mand! Op, op, kong Skule, -
nu er dit rige frelst!

KONG   SKULE.

Mit rige? Det er mørkt, det, - som engelens,
der rejste sig mod Gud.

(EN FLOK KORSBRØDRE kommer ind fra højre.)

EN   KORSBRODER.

Hvem taler her?   Er det kong Skules mænd?

PÅL   FLIDA.

Kong Skule selv.

KORSBRODEREN
(til SKULE).

Gud være lovet, at vi traf eder, kære herre!
Vi fik spurgt af nogle bymænd, at I havde taget
vejen opover, og vi er ligeså utrygge i Nidaros, som
I selv -

PETER.

I havde fortjent døden, I, som ikke gav
Olafs-skrinet ud.

KORSBRODEREN.

Erkebispen forbød det; men vi vil gerne tjene
kong Skule alligevel; vi har jo altid holdt os til
ham. Her har vi taget korskåber med til eder og
mændene! tag dem på, så slipper I let ind i et af
klostrene, og kan prøve på at få grid af Håkon.

KONG   SKULE.

Ja, giv mig en korskåbe på; jeg og min søn
må stå på vigslet grund. Jeg vil til Elgesæter.

PETER
(sagte til PÅL FLIDA).

Sørg for,  at min fader kommer trygt frem  -

PÅL FLIDA.

Mindes I ikke, at der er Birkebejnere på
Elgesæter?

PETER.

Kun fire mænd; dem magter I let, og indenfor
klostermuren drister de sig ikke til at røre jer. Jeg
søger Bård Bratte.

PÅL FLIDA.

Tænk jer om!

PETER.

Det er ikke på kongsskibet, men på Elgesæter,
at de fredløse skal frelse riget for min fader!

(Går hurtigt ud til højre.)

EN   VÅRBÆLG
(hviskende til en anden).

Går du til Elgesæter med Skule?

DEN   ANDEN.

Hys; nej; Birkebejnerne er der jo.

DEN   FØRSTE.

Jeg går ikke heller; men sig ikke noget til de
andre.

KORSBRODEREN.

Og nu afsted, to og to, - en krigsmand og en
korsbroder -

EN   ANDEN   KORSBRODER
(siddende på en træstub bag de øvrige)

Jeg tager kong Skule.

KONG   SKULE.

Véd du vejen?

KORSBRODEREN.

Den brede vej.

FØRSTE KORSBRODER.

Skynd jer;   lad  os  spredes  på forskellige  stier
og samles udenfor klosterporten.

(De går ud  mellem træerne til højre;  tågen letter og kometen viser sig
rød og skinnende i den disige luft.)

KONG   SKULE.

Peter, min søn -! (Farer tilbage.)   Ha, der er det
gloende sværd på himlen!

KORSBRODEREN
(siddende bag ham på træstubben).

Og her er jeg!

KONG   SKULE.

Hvem er du?

KORSBRODEREN.

En gammel kending.

KONG   SKULE.

Blegere mand har jeg aldrig set.

KORSBRODEREN.

Men du kender mig ikke.

KONG   SKULE.

Det er dig,  som vil følge mig til Elgesæter.

KORSBRODEREN.

Det er mig,  som vil følge dig til kongssædet.

KONG   SKULE.

Kan du det?

KORSBRODEREN.

Jeg kan, hvis du selv vil.

KONG   SKULE.

Og ved hvilket middel?

KORSBRODEREN.

Ved det middel, som jeg før har brugt; - jeg
vil føre dig op på et højt bjerg og vise dig al
jordens herlighed.

KONG   SKULE.

Al jordens herlighed har jeg før set i fristende
drømme.

KORSBRODEREN.

Det var mig, som gav dig de drømme.

KONG   SKULE.

Hvem er du?

KORSBRODEREN.

Sendebud  fra  det   ældste kongs-emne  i verden.

KONG   SKULE.

Fra det ældste kongs-emne i verden?

KORSBRODEREN.

Fra den første jarl, der rejste sig mod det
største rige, og som grundede et rige selv, der skal
vare ud over dommedag!

KONG   SKULE
(skrigende).

Bisp Nikolas!

KORSBRODEREN
(rejser sig).

Kender du mig nu?   Vi var kendinger før;   -
for din skyld er jeg kommen tilbage.
På selvsamme skude, for selvsamme bør,
har vi sejlet i år og i dage.
Jeg var ræd da vi skiltes;  der var uvejr og nat;
en høg i min sjæl sine klør havde sat;
jeg trygled om messer og klokkeklang,
jeg købte mig bønner og munkesang,   -
jeg betalte for syv og de læste fjorten;
men  endda slap jeg ikke indenfor porten.

KONG   SKULE.

Og nu kommer du dernedefra  - ?

KORSBRODEREN.

Ja, jeg kommer fra riget dernede;
fra riget,  som altid så stygt blir malt.
Å, du kan tro, der er ikke så galt;
det har ingen nød med den svare hede.

KONG   SKULE.

Og så hører jeg,   du har lært skaldskab, gamle
Baglerhøvding!

KORSBRODEREN.

Skaldskab?   Ja, og en mængde latin!
Før var jeg ingen stiv latiner,  som du mindes;
nu tvivler jeg på, at en stivere findes.
For at række dernede et passeligt trin,
ja, næsten bare for at slippe derind,
er det hardtad nødvendigt at lære latin.
Og en må jo gå fremad, når til gæstebudsbord
en sidder hver dag med slig lærdom stor,   -
halvhundred, som her lod sig paver kalde,
femhundred kardinaler og syvtusend skalde.

KONG   SKULE.

Hils din herre, og tak ham for godt venskab.
Du kan sige, han er den eneste konge, som skikker
hjælp til Skule den første af Norge!

KORSBRODEREN.

Hør nu, kong Skule, hvi hid jeg er sendt.
Han har mange tjenere, han dernede,
og hver har sit strøg i verden at frede;
jeg fik Norge, thi her er jeg kendt.
Håkon Håkonssøn  er ingen mand for os,
vi liker ham ikke, han byder os trods;
se, han må falde og du skal styre,
som eneste ejer af kronen den dyre.

KONG SKULE.

Ja, giv mig kronen! Har jeg den, så skal jeg
nok styre slig, at jeg kan købe mig løs igen.

KORSBRODEREN.

Ja, det kan vi altid snakkes om siden.
Inat det gælder at nytte tiden.
På Elgesæter sover kong Håkons barn;  -
fanger du det i dødsens garn,
da hvirvles hver modstand som fnug for vejret,
da er du konge, da har du sejret!

KONG   SKULE.

Tror du så visst, at jeg da har sejret!

KORSBRODEREN.

Hver mand i Norge sukker om fred;
kongen må eje et kongs-emne med,
en ætling,  som arver sin faders rige;
thi folket er træt af de hundredårskrige.
Rejs dig, kong Skule, inat det gælder;
nu eller aldrig du fienden fælder!

Se hvor det lysner, der langt mod nord,
ser du hvor skodden letter derude,   -
der slutter sig lydløst skude til skude,   -
og hør så hvor hult det dønner i jord!
Alt skal du få mod et bindende ord,
tusende stridsmænd i stormgang på jorden,
tusende skinnende sejl på fjorden!

KONG   SKULE.

Så nævn da ordet!

KORSBRODEREN.

For at stille dig højest på verdensstigen,
jeg vil kun du føjer din egen higen;
landet du får med byer og borge,
hvis din søn efter dig bliver konge i Norge!

KONG   SKULE
(løfter hånden, som til ed).

Min søn skal - (holder pludselig inde og udbryder
forfærdet). Kirkeraneren! Al magten til ham! Ha! nu
skønner jeg dig; - du vil hans sjæls fortabelse!
Vig fra mig, vig fra mig! (strækker armene mod himlen.)
Og forbarm  dig  over  mig,   du,   som jeg  nu skriger
til om hjælp i  min højeste nød!

(Styrter til jorden.)

KORSBRODEREN.

Forbandet!    Nu gik dog det hele så glat;
jeg tænkte så visst, jeg havde ham fat;
men lyset har gjort et kærligt træk,
som jeg ikke kendte,  -  og spillet er væk.
Lad gå; til hast har jeg ingen trang;
perpetuum mobile er jo igang;
jeg har brev på min magt langt ud gennem slægterne,
brev på min magt over lysfornægterne;
dem skal i Norge jeg styre og råde,
er min magt end dem selv en uløselig gåde!

(længere fremme.)

Går til sin gerning de norske mænd
viljeløst vimrende, véd ej hvorhen,  -
skrukker sig hjerterne, smyger sig sindene,
veke, som vaggende vidjer for vindene,  -
kan kun om én ting i verden de enes,
den, at hver storhed skal styrtes og stenes,  -
hejses som mærke usseldoms klude,
sætter de æren i  flugt og i fald,  -
da er det bisp Nikolas som er ude,
Bagler-bispen, som røgter sit kald!

(Han bliver borte i skodden mellem træerne.)

KONG   SKULE
(rejser sig, efter et kort ophold, halvt ivejret og ser sig om).

Hvor er han, den sorte? (springer op.) Vejviser,
vejviser, hvor er du? Væk! - Ligegodt; nu véd
jeg vejen selv, både til Elgesæter og længere frem.

(Går ud til højre.)

Klostergården på Elgesæter.

(På venstre side ligger kapellet med indgang fra gården; vinduerne er
oplyste. Langsmed den modsatte side af klostergården strækker sig
nogle lavere bygninger; i baggrunden klostermuren med en stærk port,
som er stængt. Det er klar måneskinsnat. Tre Birkebejnerhøvdinger
står ved porten; MARGRETE, FRU RAGNHILD og DAGFINN BONDE kommer ud
fra kapellet.)

FRU   RAGNHILD
(halvt fra sig selv).

Kong Skule måtte flygte ind i kirken, siger du!
Han, han, flygtende, tryglende om fred for altret, -
tryglende om livet kanhænde - o nej, nej, det har
han ikke gjort; men Gud vil straffe jer,  som vovede
at lade det komme så vidt!

MARGRETE.

Min gode elskede moder, styr dig; du véd ikke
hvad du siger; det er sorgen som taler.

FRU   RAGNHILD.

Hør, I Birkebejnere! Håkon Håkonssøn var
det, som skulde ligge inde for alteret og trygle kong
Skule om liv og fred!

EN   BIRKEBEJNER.

Usømmeligt er det for trofaste mænd at høre
på slige ord.

MARGRETE.

Hatten af for en hustrus sorg!

FRU   RAGNHILD.

Kong Skule dømt! Vogt jer, vogt jer
allesammen, når han får magten igen!

DAGFINN   BONDE.

Den får han aldrig mere, fru Ragnhild.

MARGRETE.

Ti, ti!

FRU   RAGNHILD.

Tror du, at Håkon Håkonssøn tør lade dommen
sættes i værk, om han fanger kongen?

DAGFINN   BONDE.

Kong Håkon véd selv bedst om en kongs-ed
kan brydes.

FRU   RAGNHILD
(til MARGRETE).

Og slig blodmand har du fulgt i tro og
kærlighed! Er du din faders barn!   Gid straffen ramme - !
Gå fra mig, gå fra mig!

MARGRETE.

Velsignet være din mund, skøndt du bander
mig nu.

FRU   RAGNHILD.

Jeg må ned til Nidaros, ind i kirken og finde
kong Skule. Han skikkede mig fra sig, da han sad
i lykken; da trængte han mig jo heller ikke; - nu
vil han ikke vredes, fordi jeg kommer. Luk porten
op for mig, lad mig komme til Nidaros!

MARGRETE.

Min moder,  for Guds  barmhjertigheds skyld  -

(Det banker stærkt på klosterporten.)

DAGFINN   BONDE.

Hvem banker?

KONG   SKULE
(udenfor).

En konge.

DAGFINN   BONDE.

Skule Bårdssøn!

FRU   RAGNHILD.

Kong Skule!

MARGRETE.

Min fader!

KONG   SKULE.

Luk op, luk op!

DAGFINN   BONDE.

Her lukkes ikke op for fredløse.

KONG   SKULE.

Det er en konge, som banker, siger jeg; en
konge, som ikke har tag over hovedet; en konge,
som trænger hellig grund, for at være tryg på sit liv.

MARGRETE.

Dagfinn, Dagfinn, det er min fader!

DAGFINN   BONDE
(går hen til porten og åbner en liden luge).

Kommer I med mange mænd til klostret?

KONG   SKULE.

Med alle de mænd,   som blev mig tro i nøden.

DAGFINN   BONDE.

Og hvormange er det?

KONG   SKULE.

Færre end én.

MARGRETE.

Han er alene, Dagfinn!

FRU   RAGNHILD.

Himlens vrede ramme dig, om du nægter ham
vigslet grund!

DAGFINN   BONDE.

I Guds navn da!

(Lukker op; Birkebejnerne blotter  ærbødigt sine hoveder;  KONG SKULE
kommer ind i klostergården.)

MARGRETE
(om hans hals).

Min fader!   Min velsignede ulykkelige fader!

FRU   RAGNHILD
(stiller sig vildt mellem ham og Birkebejnerne).

I hykler ærefrygt for ham, I vil svige ham, som
Judas. Vov ikke at komme ham nær! I skal ikke
røre ham, sålænge jeg er ilive!

DAGFINN   BONDE.

Her  er  han  tryg,   thi han er på vigslet grund.

MARGRETE.

Og ikke én af alle dine mænd havde mod til
at følge dig inat!

KONG   SKULE.

Både korsbrødre og krigsmænd fulgte mig på
vejen; men de smøg fra mig, en for en, fordi de
vidste der var Birkebejnere på Elgesæter. Pål Flida
var den, som slap mig sidst; han fulgte mig til
klosterporten; der gav han mig det sidste håndslag
og takkede for den tid, der fandtes Vargbælger i
Norge.

DAGFINN   BONDE
(til Birkebejnerne).

Gå ind, I høvdinger, og stil jer som vagt om
kongsbarnet; jeg må til Nidaros og melde kongen,
at Skule Bårdssøn er på Elgesæter; i slig stor sag
får han selv handle.

MARGRETE.

O,  Dagfinn, Dagfinn, kan du ville det!

DAGFINN   BONDE.

Ilde tjente jeg ellers konge og land. (til mændene.)
Stæng porten efter mig, våg over barnet, og luk
ikke op for nogen, før kongen kommer. (Dæmpet til
SKULE.)   Farvel,   Skule Bårdssøn,   -   og  Gud  skænke
jer en salig ende.

(Går ud  gennem porten; Birkebejnerne lukker efter ham og går ind i
kapellet.)

FRU   RAGNHILD.

Ja, lad Håkon komme; jeg slipper dig ikke;
jeg holder dig tæt og kærligt i mine arme, som jeg
aldrig har holdt dig før.

MARGRETE.

O, hvor du er bleg  -  og ældet;  du fryser.

KONG   SKULE.

Jeg fryser ikke,   -  men jeg er træt, træt.

MARGRETE.

Så kom ind, og hvil dig  -

KONG   SKULE.

Ja, ja;  det tør vel snart være på tiden at hvile.

SIGRID
(fra kapellet).

Endelig kommer du, min broder!

KONG   SKULE.

Sigrid!   Er du her?

SIGRID.

Jeg lovede jo, at vi skulde mødes, når du
trængte mig i din højeste nød.

KONG   SKULE.

Hvor er dit barn, Margrete?

MARGRETE.

Det sover i sakristiet.

KONG   SKULE.

Så er ætten samlet på Elgesæter inat.

SIGRID.

Ja,  samlet efter lange forvildede tider.

KONG   SKULE.

Nu fattes kun Håkon Håkonssøn.

MARGRETE   og   FRU   RAGNHILD
(klynger sig med et smerteligt udbrud fast til ham).

Min fader!  -  Min husbond!

KONG   SKULE
(ser bevæget på dem).

Har I elsket mig så højt, I to? Jeg søgte efter
lykken ude i det fremmede, og agtede aldrig på, at
jeg havde et hjem, hvor jeg kunde fundet den. Jeg
jog efter kærlighed gennem synd og brøde, og vidste
aldrig, at jeg ejede den i kraft af Guds og
menneskenes lov. - Og du, Ragnhild, min hustru, du,
som jeg har forbrudt så meget imod, du lægger dig
varmt og blødt op til mig i nødens højeste stund,
du kan skælve og ræddes for den mands liv, som
aldrig har kastet et solglimt over din vej.

FRU   RAGNHILD.

Du forbrudt! O, Skule, tal ikke så; tror du jeg
nogen tid skulde vove at gå irette med dig!
Jeg har altid været for ringe for dig, min høje husbond;
der kan ikke hvile skyld over nogen gerning, som
du har øvet.

KONG   SKULE.

Har du troet så trygt på mig, Ragnhild?

FRU   RAGNHILD.

Fra den første dag, jeg så dig.

KONG   SKULE
(med liv).

Når Håkon kommer, vil jeg bede om grid!
I milde kærlige kvinder, - o, det er dog fagert
at leve!

SIGRID
(med et udtryk af rædsel).

Skule, min broder! Ve dig, om du farer vild
på vejen inat!

(Larm udenfor; straks efter banker det på porten.)

MARGRETE.

Hør, hør!   Hvem er det,  som stormer frem!

FRU   RAGNHILD.

Hvem banker på porten?

STEMMER
(udenfor).

Bymændene fra Nidaros! Luk op! Vi véd, at
Skule Bårdssøn er derinde!

KONG   SKULE.

Ja, han er herinde;  -  hvad vil I ham?

LARMENDE   STEMMER
(udenfor).

Kom ud, kom ud!   Du skal dø, du onde mand!

MARGRETE.

Og det vover I bymænd at true med?

EN   ENKELT.

Kong Håkon har dømt ham i Oslo.

EN   ANDEN.

Det er hver mands pligt at dræbe ham.

MARGRETE.

Jeg er dronningen; jeg byder eder at fare herfra!

EN   STEMME.

Det er Skule Bårdssøns datter og ikke
dronningen, som taler så.

EN   ANDEN.

I har ingen magt over liv og død; kongen har
dømt ham!

FRU   RAGNHILD.

Ind i kirken, Skule! For Gud den barmhjertiges
skyld, lad ikke blodmændene komme dig nær!

KONG   SKULE.

Ja, ind i kirken; for dem derude vil jeg ikke
falde. Min hustru, min datter; det er som jeg havde
fundet fred og lys; o, det må ikke tages fra mig
igen   så   brat!     (Vil ile ind i kapellet.)

PETER
(udenfor til højre).

Min fader, min konge!   Nu har du snart sejren!

KONG   SKULE
(med et skrig).

Han! Han! (synker ned på kirketrappen.)

FRU   RAGNHILD.

Hvem er det?

EN   BYMAND
(udenfor).

Se, se; kirkeraneren klyver over klostertaget!

ANDRE.

Kast sten på ham!   Kast sten på ham!

PETER
(kommer tilsyne på et tag til højre og springer ned i gården).

Vel mødt igen, min fader!

KONG   SKULE
(ser forfærdet på ham).

Dig - dig havde jeg glemt -!   Hvor kommer
du fra?

PETER
(vildt).

Hvor er kongsbarnet?

MARGRETE.

Kongsbarnet !

KONG   SKULE
(springer op).

Hvor kommer du fra,  spørger jeg?

PETER.

Ude fra Hladehammeren ; jeg har varslet Bård
Bratte og Vargbælgerne om, at kongsbarnet er på
Elgesæter inat.

MARGRETE.

Gud!

KONG   SKULE.

Det har du gjort!    Og nu?

PETER.

Han samler flokken sammen,  og så stævner de
opover til klosteret. - Hvor er kongsbarnet, kvinde?

MARGRETE
(der har stillet sig foran kirkedøren).

Det sover i sakristiet!

PETER.

Ligegodt, om det så sov på alteret! Jeg har
hentet Olafs helligdom ud, - jeg er ikke ræd for
at hente kongsbarnet heller!

FRU   RAGNHILD
(råber til SKULE).

Ham er det, du har elsket så højt!

MARGRETE.

Fader, fader! Hvor kunde du glemme alle os
andre for hans skyld!

KONG   SKULE.

Han var ren, som et Guds lam, da den angrende
kvinde gav mig ham; - det er troen på mig, som
har gjort ham til den, han nu er.

PETER
(uden at høre på ham).

Barnet må herud! Dræb det, dræb det på
dronningens arm, - det var kong Skules ord i Oslo!

MARGRETE.

Syndigt, syndigt!

PETER.

En helgen kunde tryggelig gøre det, når min
fader har sagt det! Min fader er kongen; thi han
ejer den store kongstanke!

BYMÆNDENE
(banker på porten).

Luk op! Kom ud, du og kirkeraneren, ellers
brænder vi klostret ned!

KONG   SKULE
(som greben af en stærk beslutning).

Den store kongstanke! Ja, den er det, som
har forgiftet din unge kærlige sjæl! Ren og skyldfri
skulde jeg give dig tilbage; det er troen på mig,
som driver dig så vildt fra brøde til brøde, fra
dødsskyld til dødsskyld! O, men jeg kan frelse dig
endnu; jeg kan frelse os alle! (råber mod baggrunden.)
Vent, vent, I bymænd derude; jeg kommer!

MARGRETE
(griber forfærdet hans hånd).

Min fader, hvad vil du?

FRU   RAGNHILD
(klynger sig op til ham med et skrig).

Skule!

SIGRID
(river dem bort fra ham og råber med vild strålende glæde):

Slip ham, slip ham, I kvinder; - der vokser
vinger ved hans tanke nu!

KONG   SKULE
(fast og stærk til PETER).

Du så i mig den himmelkårne, - den, som
skulde gøre den store kongsgerning i landet. Se
bedre på mig, du forvildede! Kongspjalterne, som
jeg har pyntet mig med, de var lånte og stjålne, -
nu lægger jeg dem af, en for en.

FETER
(angst).

Min høje,  herlige fader, tal ikke så!

KONG   SKULE.

Kongstanken er Håkons, ikke min; han alene
har fået den kraft af Herren, som kan gøre den til
sandhed. Du har troet på en løgn; vend dig fra
mig og frels din sjæl.

PETER
(med brudt stemme).

Kongstanken er Håkons!

KONG   SKULE.

Jeg vilde være den største i landet. Gud, Gud;
se, jeg ydmyger mig for dig, og står som den
ringeste af alle.

PETER.

Tag mig bort fra jorden, Herre! Straf mig for
al min brøde; men tag mig bort fra jorden; thi her
er jeg hjemløs nu. (synker ned på kirketrappen.)

KONG   SKULE.

Jeg havde en ven, som blødte for mig i Oslo.
Han sagde: en mand kan falde for en andens
livsværk; men skal han blive ved at leve, så må han
leve for sit eget. - Jeg har intet livsværk at leve
for, jeg kan ikke leve for Håkons heller, - men
jeg kan falde for det.

MARGRETE.

Nej, nej, det skal du aldrig!

KONG   SKULE
(tager hendes hånd og ser mildt på hende).

Elsker du din husbond, Margrete?

MARGRETE.

Højere end alt i verden.

KONG   SKULE.

Du kunde bære, at han sagde dødsdommen over
mig;   men  vilde  du  også kunne  bære  det,   om han
måtte lade den fuldbyrde?

MARGRETE.

Himlens herre, styrk mig!

KONG   SKULE.

Kunde du, Margrete?

MARGRETE
(sagte og gysende).

Nej, nej, - vi måtte skilles ad, - jeg turde
aldrig se ham tiere!

KONG   SKULE.

Du vilde lukke det fagreste lys ude fra hans
liv og fra dit; - vær rolig, Margrete, - du skal
ikke have det nødig.

FRU   RAGNHILD.

Far fra landet, Skule; jeg følger dig hvorhen
og sålangt du vil.

KONG   SKULE
(hovedrystende).

Med en hånende skygge mellem os? - Jeg
har fundet dig inat for første gang; der må ingen
skygge være mellem mig og dig, min stille trofaste
hustru; - derfor må der heller intet samliv være
mellem os to på jorden.

SIGRID.

Min kongelige broder! Jeg ser du trænger mig
ikke; jeg ser, du véd, hvad vej du skal gå.

KONG   SKULE.

Der gives mænd, som skabtes til at leve, og
mænd, som skabtes til at dø. Min vilje vilde altid
did, hvor ikke Guds finger pegte for mig; derfor så
jeg aldrig vejen klart før nu. Mit stille husliv har
jeg forbrudt, det kan jeg ikke vinde igen; hvad jeg
har syndet mod Håkon, kan jeg bøde på, ved at fri
ham for en kongspligt, som måtte skille ham fra det
kæreste, han ejer. Bymændene står udenfor; jeg vil
ikke vente på kong Håkon! Vargbælgerne er nær;
sålænge jeg er ilive, står de ikke fra sit forsæt;
finder de mig her, kan jeg ikke frelse dit barn,
Margrete. - Se, se, opad! Se hvor det blegner og
svinder, det gloende sværd, som har været draget
over mig! Ja, ja, - Gud har talt, og jeg har
forstået ham, og hans vrede er stilnet. Det er ikke i
helligdommen på Elgesæter jeg skal kaste mig ned
og bede om grid af en jordens konge; - den høje
kirke med stjernehvælven over må jeg ind i, og det
er kongernes konge, jeg skal bede om grid og frelse
for alt mit livsværk!

SIGRID.

Stå ham ikke imod! Stå ikke Guds kaldelse
imod! Dagen gryr; det dages i Norge og det dages
i hans urolige sjæl! Har ikke vi forfærdede kvinder
stået længe nok i lønkamrene, skrækslagne og gemte
ind i de mørkeste kroge, lyttende til al den rædsel,
som øvedes udenfor, lyttende til blodtoget, som gik
landet over fra ende til ende? Har vi ikke ligget
blege og forstenede i kirkerne, og ikke vovet at se
ud, ligesom Kristi disciple lå i Jerusalem på den
store langfredag, da toget gik til Golgata! Brug dine
vinger, og ve dem, som vil binde dig nu!

FRU   RAGNHILD.

Far hen i fred, min husbond! Far did, hvor
ingen hånende skygge står mellem os, når vi atter
mødes. (iler ind i kapellet.)

MARGRETE.

Min fader, farvel, farvel,   -  tusende farvel!

(følger  FRU   RAGNHILD.)

SIGRID
(åbner kirkedøren og råber ind):

Frem, frem alle kvinder! Saml jer i bøn; send
et bud opad med sang til Herren, og meld ham, at
nu kommer Skule Bårdssøn angrende hjem fra sin
ulydighedsgang på jorden!

KONG   SKULE.

Sigrid, min trofaste søster, hils kong Håkon fra
mig; sig ham, at jeg end ikke i min sidste stund
véd om han er den kongefødte, men at jeg
uryggeligt véd: han er den, som Gud har kåret.

SIGRID.

Jeg skal bringe ham din hilsen.

KONG   SKULE.

Og en hilsen til får du bringe. Der sidder en
angrende kvinde nord på Hålogaland; sig hende, at
hendes søn gik forud; han fulgte med mig, da der
var al fare for hans sjæl.

SIGRID.

Det skal jeg.

KONG   SKULE.

Sig hende, det var ikke med hjertet han syndede;
ren og skyldfri skal hun visselig møde ham igen.

SIGRID.

Det skal jeg. - (Peger mod baggrunden.) Hør, der
bryder de låsen fra!

KONG   SKULE
(peger mod kapellet).

Hør, der synger de højt til Gud om frelse og fred!

SIGRID.

Hør, hør!   Alle klokker i Nidaros ringer -!

KONG   SKULE
(smiler sørgmodigt).

De ringer en konge til graven.

SIGRID.

Nej, de ringer til din rette kroning nu! Farvel,
min broder; lad blodets purpurkåbe flømme vidt over
dine skuldre; al brøde kan dækkes under den! Gå
ind, gå ind i den store kirke og tag livsens krone!
(iler ind i kapellet.)

(Sang og klokkeringning vedbliver under det følgende.)

STEMMER
(udenfor porten).

Nu er låsen fra! Tving os ikke til at bryde
kirkefreden!

KONG   SKULE.

Jeg kommer.

BYMÆNDENE.

Og kirkeraneren skal også komme!

KONG   SKULE.

Kirkeraneren skal også komme, ja! (går hen til
PETER.) Min søn, er du rede?

PETER.

Ja,  min fader, jeg er rede.

KONG   SKULE
(ser opad).

Gud, jeg er en fattig mand, jeg har kun mit
liv at give; men tag det, og berg Håkons store
kongstanke. - Se så, ræk mig din hånd.

PETER.

Her er min hånd, fader.

KONG   SKULE.

Og vær ikke ræd for det,  som nu kommer.

PETER.

Nej, fader, jeg er ikke ræd, når jeg går
sammen med dig.

KONG   SKULE.

Tryggere vej har vi to aldrig gået sammen. (Han
åbner porten;  bymændene  står i mængde udenfor med løftede våben.)
Her  er  vi;   vi kommer  frivilligt;   -  men  hug  ham
ikke i ansigtet.

(De går udenfor, hånd i hånd; porten glider til.)

EN   STEMME.

Sigt ikke, spar ikke; - hug dem, hvor I kan!

KONG   SKULES   STEMME.

Uhæderligt er det at handle så med høvdinger !

(Kort våbenlarm;  derpå høres  tunge fald;  alt bliver et øjeblik stille.)

EN   STEMME.

De er døde beggeto!

(Kongsluren lyder.)

EN   ANDEN   STEMME.

Der kommer kong Håkon med al sin hird!


MÆNGDEN.

Hil eder, Håkon Håkonssøn; nu har I ingen
fiender mere!

GREGORIUS   JONSSØN
(standser lidt ved de døde.)

Så kom jeg dog for sent!

(går ind i klostergården.)

DAGFINN   BONDE.

Usaligt for Norge, om I var kommen før! (råber
ud.) Her ind, kong Håkon!

HÅKON
(standsende).

Liget ligger mig ivejen!

DAGFINN   BONDE.

Vil Håkon Håkonssøn frem, så får han gå over
Skule Bårdssøns lig!

HÅKON.

I Guds navn da!

(Stiger over liget og kommer ind.)

DAGFINN   BONDE.

Endelig kan I gå til kongsværket med frie
hænder. Derinde har I dem, I elsker; i Nidaros
ringes freden ind i landet, og derude ligger han,
som var jer værst af alle.

HÅKON.

Hver mand dømte ham galt; der var en gåde
ved ham.

DAGFINN   BONDE.

En gåde?

HÅKON
(griber ham om armen og siger sagte):

Skule  Bårdssøn  var Guds  stedbarn  på jorden;
det var gåden ved ham.

(Kvindernes sang lyder højere  fra kapellet; alle klokker bliver ved at
ringe i Nidaros.)

Teppet falder.



