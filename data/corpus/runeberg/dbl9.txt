DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

IX. BIND.
JYDE - KØTSCHAU.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1895.
 


Jyde, Niels, --1282, Kansler hos Erik Glipping. 
Formodentlig fulgte han i denne Stilling
umiddelbart efter Biskop Niels af Viborg ved dennes
Død 1267, og han blev ligesom sin Forgænger en trofast
Støtte for Kongen under den store Strid med Ærkebiskop
Jacob Erlandsen. Da denne i 1268 atter var draget til
Rom for her at føre sin Sag, og den for Kongen ret
gunstig stemte Pave Clemens IV var død i Nov. s. A.,
sendte Erik N. J. til Rom i Forening med Ærkedegnen
i Aarhus, Peder Aaby; de havde en ubegrænset Fuldmagt
til at handle paa Kongens Vegne og skulde i et og alt
underkaste Sagen den tilkommende Paves Voldgift. Først
i 1271 blev Pavestolen dog besat ved Valget af
Gregor X, og Aaret efter lykkedes det at komme til et
Forlig med Ærkebiskop Jacob, hvorved Stridspunkterne
henskødes til en Voldgift i Danmark, et Udslag,
hvormed Kongen sikkert var vel tilfreds. N. J. nævnes
som Kansler sidste Gang i et Kongebrev af
Juli 1282 og døde inden Udgangen af dette Aar.

Kr. Erslev.



Jünger, Edvard Frederik, 1823-99, Mekaniker. 
J. er født 19. April 1823 i Holbæk, hvor hans Fader, polsk
Emigrant, Major Frederik Gottlieb J., var ansat i
Toldvæsenets Tjeneste; Moderen var Johanne Therese
f. Hesse. Efter sin Konfirmation kom han, efter først
at have gjort Tjeneste paa Herredskontorerne i Kolding
og Vordingborg, paa Bregentved Godskontor. Hans
Interesser gik imidlertid i mekanisk Retning, og efter
at have hørt Raad hos H. C. Ørsted søgte han 1848
Uddannelse i den polytekniske Læreanstalts Værksteder,
hvortil en Anbefaling fra Ørsted skaffede ham en
Understøttelse af Grev Knuth til Knuthenborg. Paa
en med den Reiersenske Fonds Hjælp foretagen
Udenlandsrejse (1850-52) uddannedes han videre hos
Frauenhofer og Ertl i München, Steinheil i Wien 
osv. Strax efter sin Hjemkomst etablerede han sig
derpaa, støttet af Staten, den Reiersenske Fond og
Grev Knuth, og fra det Jüngerske Etablissement
udgik der nu en Række dygtige Instrumenter, blandt
hvilke særlig skal nævnes Ækvatorealet til den store
Kikkert i Kjøbenhavns nye Observatorium (1861) og
et lignende til Observatoriet i Lund. Det til Faget
knyttede fine Arbejde ødelagde imidlertid J.s Øjne,
og i 1868 overdrog han da sit Etablissement til
Mekanikus C. P. Jürgensen (s. ndfr.), hvorpaa han
i 1869 rejste til Udlandet, hvor han opholdt sig
til 1873, navnlig i Krain og Dresden. Da han fik
Tilbud om at overtage Bestyrelsen af Holmegaards
Glasværk, vendte han imidlertid tilbage og forestod
nu dette Værk i ii Aar (1873-84), hvorefter han har
privatiseret i Kjøbenhavn. 1867 udnævntes han til
Universitetsmekanikus og Professor. -- 20. Nov. 1852
ægtede han Caroline Anna Melcher (f. 31. Okt. 1825),
Datter af Proprietær Peter Johan M. i München og
Otilia f. Seidelin. J. døde 21. Okt. 1899.

Nyrop, Bidrag t. d. danske Industris Hist.  S. 118 ff.

C. Nyrop.



Jürgensen, jvfr. Jørgensen.



Jürgensen, Christian, 1805-60, Mathematiker,
Søn af kgl. Staldskriver, senere Konferensraad,
Lorentz J. og Christiane Kirstine f. Hansteen, er
født i Kjøbenhavn 19. Maj 1805. Efter i 1823 at være
bleven Student fra Metropolitanskolen og at have taget
2. Examen (med Udmærkelse) valgte han vel Juraen som
Brødstudium og tog fuldstændig juridisk Examen 1828,
hvorefter han 1828-37 var Fuldmægtig ved Søetatens
Sportelkassererembede; men ved Siden af Juraen tog
han imidlertid strax fat paa Mathematikken, først
under Degen (IV, 225) og efter dennes Død 1825 under
hans unge Efterfølger, v. Schmidten, der baade ved
sin faglige Dygtighed og ved sin alsidige Dannelse
fik en Indflydelse paa J., som denne vedblev at se
tilbage paa med Taknemmelighed. Den første Prøve,
som J. aflagde paa sin mathematiske Dygtighed, var en
Besvarelse af Universitetets Prisopgave, for hvilken
han i 1827 vandt Guldmedaillen. 1832 erhvervede
han Magistergraden for en mathematisk Afhandling om
Rækker. Denne gav Anledning til nogen Polemik med
v. Schmidtens 2 andre fremragende Disciple Fallesen
(V, 56) og Ramus, med hvilke J. endnu samme Aar efter
v. Schmidtens Død konkurrerede om Universitetets
Professorat i Mathematik. Dette blev vel givet til
Ramus; men J. blev kort efter dels ansat som Lector
matheseos ved Søetaten (1833), en Plads, som han, fra 
1835 med Titel af Professor, beklædte, indtil den
nedlagdes i 1853, dels samme Dag som Ramus (1834)
optagen i Videnskabernes Selskab, der i 1830 havde
tilkjendt et Skrift af ham om Differentialligninger
sin Sølvmedaille. Efter Ramus' Død blev J. 1857
Professor ved Universitetet, i det han samtidig
forblev i en Stilling, han havde tiltraadt i 1842,
og som han stedse viede megen Flid og Interesse,
nemlig som mathematikkyndig Meddirektør for Statens
Livsforsikringsanstalt. Samme Stilling havde han ogsaa
1842 faaet i den almindelige Enkekasse, hvis Historie
1775-1845, da den ophævedes, han har skildret i et
Skrift, som udkom i hans sidste Leveaar. Han døde
15. Dec. 1860.

I Løbet af de 20 Aar, i hvilke J. var Lærer i
Mathematik for videregaaende Søofficerer, en
Gjerning, som han havde kjær, har han skrevet en
Række Lærebøger, dels elementære, nærmest bestemte for
Søkadetakademiet, dels Saadanne, som vare bestemte for
Tilhørerne ved hans videregaaende Foredrag. Blandt de
første har «Arithmetik og Algebra» (1836) fortjent
og faaet en saadan større Udbredelse, at den kunde
udkomme 3 Gange (3. Udg. 1846). Blandt de sidste bør
nævnes «Differential- og Integralregning» (1840). Den
i samme Lærerstilling foredragne «Analytisk Mekanik»
udkom først efter hans Død 1861.

J.s personlige mathematiske Undersøgelser findes
i Afhandlinger, som dels ere publicerede af
Videnskabernes Selskab, dels i Crelles «Journal
f. d. reine u. angewandte Mathematik». De sidste
og nogle af de første ere paa Fransk. En Del af dem
indeholder analytiske Behandlinger af Spørgsmaal
vedrørende Rotationers Sammensætning, derunder
Foucaults Pendulforsøg. I andre gaar han videre paa
de Veje, som vare aabnede ved Abels store Opdagelser
vedrørende Integralerne af algebraiske Differentialer
-- Arbejder, der ikke gjøre deres Forfatter mindre
Ære, fordi det senere viste sig, at deres Resultater
allerede fandtes i den nu berømte Afhandling af Abel,
som Pariser-Akademiet alt for længe lod ligge hen.

Medens J. syslede med disse Æmner med en Mathematikers
Kjærlighed til sit Fag, fastholdt han bestandig
den Tanke, at det er ved sine Bidrag dels til
Naturvidenskaben, dels til den almindelige Dannelse,
at Mathematikken skal hævde sin Betydning. Selv en
Mand med fin Følelse og en ved det dobbelte Studium
næret alsidig Dannelse, med stor Kjærlighed til Musik,
som han dyrkede med Held, og med megen Interesse
for Filosofien, særlig J. H. Fichtes, vilde han,
i Tilslutning til v. Schmidten, at ogsaa hans
eget Fag skulde være et Led i det større hele. Hertil
ansaa han, som han allerede i 1838 har udviklet i
«Maanedsskrift f. Litteratur», den overleverede Form
for den elementære Mathematik for at være for ensidig
rettet paa den formelt logiske Uddannelse. Mere
frugtbar, mente han, at en almenfattelig Gjennemgang
af den højere infinitesimale Analyse og dens simpleste
Anvendelser i Naturvidenskaben vilde være. Den rette
Plads herfor var ikke Skolen, der dog maatte give
de elementære Forudsætninger, men derimod det første
Universitetsaar. J. beklagede af denne og mange andre
Grunde i høj Grad Afskaffelsen af anden Examen, og
han arbejdede til sin Død paa dens Gjenindførelse. I
Mangel heraf erhvervede han i 1855 Tilladelse til
i Metropolitanskolens ældste Klasse at gjennemgaa
Begyndelsesgrundene af den mathematiske Analyse og
dens Anvendelser efter den lille Bog af dette Navn,
som han i den Anledning udgav. Dette Forsøg blev
dog ikke gjentaget. Ved Universitetet, hvor J. kort
efter ansattes, søgte han vel ved Valget af sine
Forelæsningsæmner at virke i lignende Retning;
men dels savnede han en passende Tilhørerkreds
at virke paa, dels forblev han kun kort i denne
Stilling. Større var den Indflydelse, han i den
havde paa de egentlige mathematikstuderende. Vel
søgte disse den sammenhængende Undervisning i den
højere Mathematik paa Polyteknisk Læreanstalts Kursus,
hvortil J. ikke var knyttet saaledes som hans Formand
og Efterfølger; men ved enkelte særlige Forelæsninger
og Øvelser og fremfor alt ved personlige Raad og
Vejledning og ved Anvisninger, der vare velskikkede
til at fremkalde selvstændigt Arbejde i den Retning,
der passede bedst for hver enkelt, har han øvet en
meget gavnlig Indflydelse paa flere. Mindst følte
J. sig sikkert tiltalt af den Examination ved den
daværende lille Præliminærexamen, som fulgte med
Professorstillingen, og hvor hans milde Sind og hans
Følelse af, hvor usikker en Prøve var af forskjellig
forberedte, ganske unge Mennesker ved en Mand, der
saa dem første Gang, ofte bleve misbrugte til at
fremkalde en gunstigere Bedømmelse ved at vække hans
Medlidenhed.

J. havde, kort før han blev Professor, haft den
store Sorg ved en pludselig Død (1856) at miste sin
Hustru, Johanne Cathrine f. Kraft (f. 1815, Datter
af Kapitajnlieutenant Chr. Fr. K.), som han havde
ægtet 1842.

(F. Algreen-Ussing) Til Minde om Dr. Chr. Jürgensen (1860).
Erslew, Forf. Lex.
De statsgaranterede danske Livsforsikringsanstalter (1892).

H. G. Zeuthen.



Jürgensen, Christian, f. 1846, Læge. Han er en Søn
af Toldkontrollør Jacob J. og Agnes Marie Gabriele
f. Walter og fødtes 27. Juni 1846 i Aabenraa. Efter
Skolegang i Flensborg dimitteredes han 1865 fra
det v. Westenske Institut i Kjøbenhavn og tog
Lægeexamen 1873, hvorefter han var Kandidat paa
Frederiks Hospital. 1876 foretog han en Studierejse
med særligt Sigte paa Ernæringslæren og
Fordøjelsesorganernes Sygdomme, for hvilke Sygdomme
han 1889 oprettede en Klinik i Kjøbenhavn,
ligesom ogsaa Æmnet til hans Doktordisputats
s. A. hentedes derfra. 1890 foretog han med offentlig
Understøttelse en ny Rejse for at studere Brødbagning
og Bageriforhold. I populære Skrifter og Indlæg
har han virket paa dette sit specielle Omraade. --
1881 ægtede han Institutbestyrerinde Harriet Mary
Valborg Beckwith-Lohmeyer, Datter af Civilingeniør,
Revisor ved Gasværket Ch. Will. B.-L.

Carøe og Selmer, Den danske Lægestand, 6. Udg.

Jul. Petersen.



Jürgensen, Christopher Peter, f. 1838, Mekaniker. Han
er født 30. Okt. 1838 i Gjesing ved Randers, hvor
hans Fader, Christian Andreas J., var Landmand;
Moderen var Jesmine f. Christensen. Efter
sin Konfirmation kom han i Lære i Kjøbenhavn
(1851-59) hos optisk Instrumentmager Jul. Nissen,
og samtidig besøgte han Teknisk Institut, hvor han
fik Præmie for Gravering. Med et lille Stipendium
fra Instituttet for Metalarbejdere besøgte han
i 1860 paa en Udenlandsrejse nogle af sit Fags
største Værksteder, men allerede s. A. tog han
Arbejde hos E. Jünger (ovfr. S. i), hos hvem han
blev, til han i 1868 overtog hans Etablissement som
sit eget. I den Tid, han arbejdede hos Jünger,
havde han oftere besøgt Udlandet. Det gjaldt om
at holde Skridt med Udviklingen der, og at han
havde gjort det, viste han i sit Etablissements
Instrumenter. Bl. a. forsynede han Søforterne med
Distancemaalere og Strømfordelingsborde m. m. til
Søminetjenesten, Observatoriet med en Opstilling til
dets store Zoneinstrument, Videnskabsmænd i Ind- og
Udland med forskjellige Instrumenter, f. Ex. Gonimetre
til krystallografiske Undersøgelser; han havde Norges
og Sveriges Torpedovæsen til Kunde, ikke at tale om,
at han sendte Nivellerinstrumenter til baade Amerika
og Avstralien. Særlig skal det endnu mærkes, at han
for R. Malling Hansen (VI, 634) overtog Forarbejdelsen
af dennes Skrivekugle; Patentet af 1872 lyder
paa begges Navne. Ved Udstillingerne i Kjøbenhavn
1872, Wien 1873 og Paris 1878 fik han 1. Klasses
Medailler. Det er naturligt, at Elektriciteten ikke
blev ham fjærn. 
Ved den elektriske Udstilling i Paris 1881 fik
en af ham og Etatsraad L. V. Lorenz konstrueret
Dynamomaskine Guldmedaille, og Aaret efter toge
de Patent paa den. Ja, Elektriciteten gjorde sig
efterhaanden saa stærkt gjældende, at en Udvidelse
af hans Etablissement blev nødvendig. 1887 gik
det over til et Aktieselskab, «C. P. J.s mekaniske
Etablissement», af hvis 3 Direktører han siden har
været den ene. Det besørgede nu en Række elektriske
Lysanlæg, og det var Siemens & Halske i Berlin
«i Forbindelse med C. P. J.s Etablissement», som
Kjøbenhavns Magistrat i 1890 sluttede Kontrakt
med angaaende Etableringen af Byens elektriske
Centralstation. Nogle af dets seneste Arbejder er
Lysmateriellet m. m. til Middelgrundsfortet og
Kjøbenhavns Landbefæstning. 1875 udnævntes J. til
Professor. -- 30. April 1870 ægtede han Bolette
Margrethe Larsen (f. 13. Jan. 1847), Datter af
Skomagermester i Aarhus Lars L. og Anna Caroline
Dorthea Kirstine f. Liisberg.

Nyrop, Bidrag t. d. danske Industris Hist. S. 121 ff. 
Industriforeningens Tidsskr. 1886, S. 357 ff.

C. Nyrop.



Jürgensen, Georg Urban Frederik (Fritz), 1818-63, humoristisk Tegner, 
var eneste Søn af Urmager Frederik
J. (f. 1786 d. 1843) og Vilhelmine Rebekka f. Dichman
(f. 1792 d. 1842) og blev født 25. Okt. 1818 i
Kjøbenhavn. F. J. gik først i den kjøbenhavnske
Borgerdydskole, derefter i den christianshavnske,
hvor han til sidst kom i Huset hos Bestyreren Niels
B. Krarup. Han blev trods sine kunstneriske Anlæg
uddannet til Urmager; 1838-40 var han i Udlandet. Han
var fuld af Inventioner, men kunde ikke gjøre dem
frugtbringende og var aldeles ikke anlagt for det
merkantile. I længere Tid opholdt han sig hos den
astronomiske Professor H. C. Schumacher i Altona,
og denne priste varmt J.s gode Anlæg for Astronomi;
men J.s Fader vilde, at Sønnen skulde blive ved den
fædrene Profession. 14. Dec. 1842 ægtede han sin
Kusine Maria Elisabeth Dichman (f. 12. Nov. 1818 d.
26. Dec. 1843), Datter af Kapitajn Fred. Chr. D. og
Sophie Frederikke f. Qvistgaard. Efter hendes
tidlige Død var han ganske nedbrudt og glædeløs,
og i 1848 overlod han sin Forretnings Bestyrelse til
en anden for selv at beskæftige sig med Tegning og
Maling. I 3 Aar var han i Huset hos Maleren Roed som
dennes Elev. Det hypokondre og sarkastiske i denne
bundsande, i sit inderste hjærtensgode, men stille og
ordknappe Mand lod ham se skarpt paa Verdens Usandhed
og Forfængelighed, og i sine talrige humoristiske,
improviserede 
Pennetegninger med de vittige Underskrifter frigjorde
han sin Satire, men sparede for Resten heller ikke sig
selv. Et Udvalg af disse Tegninger udkom i 3 Samlinger
og senere i en Udgave med en biografisk Indledning
af P. Hansen. Han malede ogsaa, var meget musikalsk
og skrev med Lethed Vers. Som Offer for sit daarlige
Bryst og sit Hang til stærke Drikke døde han 24. Marts
1863.

Nær og Fjern 1879, Nr. 336 f.

Nic. Bøgh.



Jürgensen, Johann Christian, 1744-1823, Instrumentmager, 
er født 7. April 1744 i Byen Slesvig,
hvor hans Fader var Bager. Han oplærtes til det samme,
men samtidig med at han drev Professionen, øvede han
sig i mekaniske Sysler, ja byggede et Klaver. Da
han 1769 giftede sig, opgav han helt Bageriet,
etablerede sig som Pianoforteinstrumentmager og vakte
i denne Stilling en vis Opsigt. Han nævnes stadig
i Tysklands Musiklexika som den dygtige Fabrikant,
og denne Ros bevarede han som fysisk og optisk
Instrumentmager, da han med Iver udviklede sig
ogsaa i denne Retning. Allerede 1784 opsendte han
en Montgolfiére, og det var kun hans knappe Midler,
der hindrede ham i at faa bygget en stor Luftballon
af denne Art. Han nærede aandelige Interesser i flere
Retninger, havde Samlinger af Mineralier, Konkylier,
Gemmer, Mønter og Kobberstik ligesom et ganske
betydeligt Bibliothek. Det er derfor naturligt, at
han ogsaa optræder som Forfatter. Saaledes
var han den ene af de to (anonyme) Forfattere til den 1799 udgivne
mærkelige «Beschreibung und Erläuterung zweier in der Nähe von
Schleswig aufgefundenen Runensteine». 1822 udgiver han Heldvads
«Chronik der Stadt Schleswig, vom 1603 bis zum 1822
fortgeführt». Hans sidste Arbejde var en Beskrivelse
af Brüggemanns Altertavle. Han døde 8. Nov. 1823 i
sin Fødeby, som han stadig havde været knyttet til.

Schlesw.-Holst.-Lauenb. Frovinzialber. 1824, III, 81 ff. 
Thaarup, Fædrenelandsk Nekrolog 1821-26 S. 202 f. 
Cramer, Mag. d. Musik I (1783), S. 661 ff. 
Kordes, Schlesw. -Holst. Schriftsteller-Lex. 
Lübker u. Schröder, Schlesw-Holst-Lauenb. Schriftsteller-Lex.

C. Nyrop.

Jørgen, 1780-1845, Æventyrer">

Jürgensen (Jørgensen), Jørgen, 1780-1845, Æventyrer, 
er Søn af Hofurmager Jørg. J. og Broder til
nedennævnte Urban J. (d. 1830) og fødtes i Kjøbenhavn
7. April 1780. Han omtales i sin Skoletid som en uvorn
Dreng, fuld af Spilopper, men kom tidlig til Søs,
gik i engelsk Tjeneste og færdedes vidt omkring,
navnlig i Sydhavet, indtil han 1806 vendte hjem
og det følgende Aar, kort efter Byens Bombardement
af Englænderne, ankom til Kjøbenhavn, hvor han fik
Kommandoen over et Kaperskib, i hvis Udrustning 
Faderen havde Del. Han skal med dette have gjort nogle Priser, 
men søgte hurtig over mod den engelske Kyst, hvor han i Marts 
1808 efter en kort Kamp -- som det synes, af temmelig tvivlsom 
Art -- overgav sig til en engelsk Orlogsmand og som Krigsfange
paa Æresord fik Ophold i London. Han kom her i Forbindelse 
med en Kjøbmand Phelps, hvem Øjeblikket forekom gunstigt til 
Spekulationer paa Island, hvor Handelen under almindelige Forhold 
var monopoliseret for danske Undersaatter. Efter et første Forsøg 
i mindre Stil udrustede Phelps et anseligt Fregatskib, der armeredes 
og forsynedes med Kaperbrev; foruden Ladning medførte det flere 
Passagerer, og desuden vare J. og Ejeren selv om Bord. Da 
Phelps efter Ankomsten til Reykjavik mistænkte de danske 
Myndigheder for at modarbejde Englændernes Handel, besluttede 
han ved kraftig Optræden at skræmme, i det han, hvad de 
nærmere Forholdsregler angaar, sandsynligvis har ladet sig lede af J.s 
Anvisninger. En Uges Tid efter Fregatskibets Ankomst, 25. Juni 
1809, blev Stiftamtmanden, Grev Trampe, af bevæbnet Mandskab
fra dette arresteret i sit Hus og uden Modstand som Fange ført 
om Bord paa det engelske Skib, hvor han holdtes i Forvaring; 
Landets videre Styrelse overlodes af Phelps stiltiende til J., der nu 
træder i Forgrunden og i de følgende 2 Maaneder gjør sig til 
Islands Enevoldshersker. Ved offentlig opslaaede Proklamationer 
ophævedes al dansk Myndighed, de offentlige Midler og de 
tilstedeværende Handelsvarer konfiskeredes, der lovedes Landet Uafhængighed 
og Folkestyre, dansk Gjæld slettedes osv. J. tog Ophold i 
Stiftamtmandsgaarden og omgav sig med en islandsk Livvagt (dog af 
meget beskeden Størrelse), han lod en Skanse opkaste, gav Øen 
eget Flag og overtog selv Regeringen, til en Nationalforsamling 
kunde sammenkaldes. Medens de faa danskfødte Embedsmænd 
afskedigedes, og strænge Forordninger mod de danske udstedtes, 
søgte J. at vinde de indfødte Islændere, der ogsaa kun undtagelsesvis 
viste aabenlys Uvilje. Endogsaa til Nordlandet udstrakte J. sin 
Virksomhed, i det han med nogle af sin Livvagt foretog en 
Inspektionsrejse tværs gjennem Landet. Med Ankomsten af et engelsk 
Krigsskib ved Midten af Avg. Maaned fik Herligheden en brat 
Ende. Man satte sig i Forbindelse med dettes Kapitajn, der gjorde
Phelps alvorlige Forestillinger, og 22. Avg. sluttedes en Konvention 
med 2 af de øverste indfødte Embedsmænd, hvorved alle J.s 
Proklamationer m. v. annulleredes, og Øens Bestyrelse foreløbig
overtoges af disse, medens Grev Trampe i England skulde 
fremstille Begivenhedernes Gang.

Hermed var denne enestaaende Omvæltning til Ende, der for 
udenforstaaende synes ubegribelig, medens den dog er ret forklarlig, 
naar henses til Islands fuldstændige Forsvarsløshed og den daværende
absolute Mangel paa Centralisation, ligesom man ogsaa mente, at 
J. optraadte med den engelske Regerings Billigelse. Til Forklaring 
af J.s egen Optræden tjener, foruden hans excentriske Karakter, at 
han aabenbart allerede paa denne Tid har følt sig som naturaliseret 
Englænder, uden Spor af Sympathi for sit Fødeland.

Nogle Dage efter Konventionens Afslutning afsejlede Phelps 
og J., som under en paa Tilbagerejsen opkommen Skibsbrand med 
uforfærdet Mod reddede Besætningen fra overhængende Livsfare. 
Efter Ankomsten til London sad J. et Aars Tid fængslet, fordi han 
trods sit Æresord havde forladt Landet. I Fængselet lærte han at 
spille, en Last, der fra nu af helt tager Magten over ham og Gang 
efter Gang fører ham i Ulykke. Flere Aars omflakkende Liv 
afbrødes ved et 2aarigt Ophold i et londonsk Gjældsfængsel. 1815 -17 
virkede han i den engelske Regerings Tjeneste i Frankrig og Tyskland,
sandsynligvis som Spion. Efter et paafølgende saarigt vildt 
Liv i London straffedes han for Uredelighed med Fængsel, hvor 
han dog synes at have fungeret som en Art Medhjælper. En senere 
Dom skaffede ham Deportation paa Livstid. 1825 afgik han til 
Van Diemens Land, hvor han i et Opdagelsesselskabs Tjeneste 
undersøgte Øens Indre og oplevede mange Æventyr. Her giftede 
han sig og døde i Hobartstown 65 Aar gammel, altsaa 1845.

J. er mærkelig nok -- til Dels ved det med Fængselslivet 
følgende Otium -- bleven en ret frugtbar  Forfatter, hvis udgivne 
Bøger have vakt en temmelig ufortjent Opmærksomhed i England, 
og hvis utrykte Arbejder i adskillige Volumina have fundet 
Optagelse i British Museum. Paa Dansk haves af ham en lille Piece:
«Efterretning om Engelændernes og Nordamerikanernes Fart og 
Handel paa Sydhavet» (1807). I øvrigt skriver han paa Engelsk 
(som «Jorgenson») Rejsebeskrivelser, theologiske og statsøkonomiske 
Afhandlinger, Bladartikler, avtobiografiske Meddelelser m. v. Han
fortæller godt og har haft en hurtig Opfattelsesevne, men er en 
overfladisk og plagierende Frasemager, hvis fuldstændige Upaalidelighed 
fremgaar overalt, hvor han kan kontrolleres. Snarest er J. 
en psykologisk Mærkværdighed, et livligt Hoved, men med fuldstændig
Mangel paa moralsk Hold og behersket af Øjeblikkets
Stemning; hans Tilbøjelighed for det spændende og
æventyrlige og hans Lyst til at gjøre sig gjældende
blive ikke alene bestemmende for hans Liv, men
gjennemsyre i den Grad alt, hvad han fortæller, at han
vistnok ikke engang selv er klar over den Blanding
af Digt og Sandhed, som særlig hans Fremstillinger
af hans egne Oplevelser udgjøres af. Efter hans ikke
faa respektable engelske Venner at dømme maa han have
været en vindende Personlighed.

Museum  1892, II.
Hogan, En deporteret Konge (1892).
J. Þorkelsson, Saga Jörundar hundadagakóngs (1892).

Kr. Kaalund.



Jürgensen, Louis Urban, 1806-67, Urmager, 
Søn af ndfr. nævnte Urmager Urban J., er født 26. Maj 1806
i Kjøbenhavn og oplærtes hos Faderen i den højere
Urmagerkunst. Han forestod dennes Etablissement i
hans sidste svagelige Aar, og efter hans Død (1830)
overtog han det sammen med sin yngre Broder Jules
Frederik J. (f. 27. Juli 1808) under Firmaet 
«Urban J.s Sønner». Faa en Udenlandsrejse 1831-33 
uddannede han sig yderligere i sin Kunst. 1834
tiltraadte Broderen en Udenlandsrejse, men paa denne
grundlagde han et selvstændigt Uretablissement i
Locle i Schweits, hvor han derefter væsentlig opholdt
sig til sin Død (17. Dec. 1877 i Genf), saaledes
at det nu udelukkende blev L. J., der forestod
Virksomheden i Kjøbenhavn. Han deltog med Hæder i en
Række Udstillinger, først her i Landet (fra 1834),
derefter ogsaa i Verdensudstillingerne i London 1851
og Paris 1855, men hans væsentlige Fortjeneste er,
at han foranstaltede nye Udgaver og Oversættelser af
forskjellige Skrifter af hans Fader. 1854 blev han
kgl. Hofkronometermager. Han døde 27. Juli 1867. --
1835 ægtede han Annette Birgitte Leth Horstmann
(f. 12. Nov. 1803 d. 14. Jan. 1885), Datter af Major
A. J. G. H. og Anna Cathrine Frederikke f. Jürgensen.

Erslew, Forf, Lex.

C. Nyrop.



Jürgensen, Rasmus Emil, 1839-95, Jurist. 
E. I. er født i Sønder Kirkeby Præstegaard 6. Avg. 1839
og er en Søn af senere Stiftsprovst Peter Andreas
Heiberg I. (d. 1860) og Thomasine Elisabeth Johanne
f. Koch. Han blev Student 1858, juridisk Kandidat
1864 og deltog derefter som frivillig i Krigens sidste
Del. S. A. blev han Byfogedfuldmægtig paa St. Thomas,
men vendte allerede næste Aar tilbage her fra med
nedbrudt Helbred, blev Volontær i 
Generaldirektoratet for Skattevæsenet og 1867 i
Justitsministeriet, 1868 By- og Herredsfuldmægtig i
Skanderborg. 1871 udnævntes han til Avditør i Hæren,
1881 til Byfoged, By- og Raadstueskriver i Randers,
1890 til Herredsfoged og Skriver i Lunde-Skam Herreder
samt Birkedommer og Skriver i Grevskabet Roepstorffs
Birk. 1869 ægtede han Ingeborg Marie Bierring, Datter
af Sognepræst til Svindinge Frederik Ferdinand B. og
Anna Serine Bertine f. Beck. -- Ved Siden af sin
Embedsvirksomhed har I., trods skrøbeligt Helbred,
udfoldet en livlig litterær Virksomhed. Foruden
adskillige Afhandlinger i Tidsskrifter fremhæves
«Haandbog i Bygningslovgivningen for Kjøbstæderne og
Landet» (1887) og navnlig «Nyt Lovlexikon» (begyndt
1875), et overordentlig nøjagtigt og med Føje meget
paaskjønnet Arbejde. Ved sin opsigtvækkende Artikel
i «Dagbladet» 1882 «Vore uægte Børn» gav I. Stødet
til den Bevægelse, som affødte den nyere Lovgivning
om Saadanne Børns Retsstilling. -- I. døde 21. Maj 1895.

Jul. Lassen.



Jürgensen, Urban, 1776-1830, Urmager, 
er født i Kjøbenhavn 5. Avg. 1776. Faderen var Hofurmager
Jørgen J. (f. 1745 d. 1811) og Moderen den som
gammel Kone af H. C. Andersen højt skattede Anna
Leth f. Bruun. Faderen har Betydning for det danske
Urmageri. 1781 etablerede han sig med Statens Hjælp,
og 1785 begyndte han i Hvalsø vest for Roskilde
at forsøge paa at gjøre Urmageriet her i Landet
til en national Industri. Hans Fabrik gik dog
over Styr under Krigen med England. Sønnen blev
Urmager som Faderen, og efter at være oplært hos
denne gjorde han med Understøttelse af Fonden ad
usus publicos og den Reiersenske Fond en 5aarig
Udenlandsrejse, paa hvilken han arbejdede hos de
største Urfabrikanter i Neuchatel, Genf, Paris og
London. 1801 kom han vel uddannet i saa vel Praxis
som Theori tilbage til Kjøbenhavn, hvor det tegnede
til, at han skulde etablere sig sammen med en fransk
Urmager Etienne Magnin, der den Gang arbejdede her,
understøttet af Staten, men efter Faderens Ønske
overtog han Ledelsen af dennes Værksteder som hans
Associé, og den Anseelse, de alt havde, forøgedes
nu i væsentlig Grad. Hans store Dygtighed gjorde sig
hurtig gjældende. 1804 bekostede Staten Udgivelsen af
hans Værk: «Regler for Tidens nøjagtige Afmaaling ved
Ure», som han Aaret efter udgav paa Fransk, og som
efter hans Død udkom i nye Udgaver baade paa Dansk,
Fransk og Tysk, der hurtig udsolgtes. Samtidig fik
han Videnskabernes 
Selskabs Medaille (1804) for en Afhandling om Maaden,
hvorpaa Urfjedre forfærdiges paa Maskine og hærdes,
og Landhusholdningsselskabets store Guldmedaille
(1805) for et af ham opfundet Thermometer. Det
var ogsaa ham, der først indførte Brugen af Staal
i Steden for Messing til Cylinderhjulet, hvorved
Cylinderuret fuldendtes som solid Tidsmaaler. I
stort og smaat greb han ind, og da han 1807-9
var paa en ny Udenlandsrejse for at styrke sin af
anstrængt Arbejde nedbrudte Helbred, vidste han i
Neuchatel at blive oplært i den her hjemme hidtil
ukjendte Kunst at gjennembore ædle Stene. Efter
sin Faders Død (1811) fortsatte han Virksomheden
alene, og han havde den Tilfredsstillelse, at hans
Frembringelser søgtes ivrig saa vel i Udlandet som
Indlandet og da navnlig hans Kronometre, af hvilke
han i henved 20 Aar dog kun frembragte o. 50,
saa omhyggelig var Tilvirkningen. Det er herefter
naturligt, at han 1818 udnævntes til kgl. Søurmager,
at det i 1822 blev overdraget ham at observere
Søetatens Længdeure, og at han i 1826 blev Medlem
af Landhusholdningsselskabets Kunstkomité, men hvad
der var en usædvanlig Æresbevisning, er, at han,
den industridrivende, 1815 blev valgt til Medlem af
Videnskabernes Selskab. Hans Bidrag til Selskabets
Skrifter og Schumachers «Astronomische Nachrichten»
vise imidlertid, at han fuldt kunde hævde sin
Plads. Efter nogen Tids Sygelighed døde han 14. Maj
1830. -- I Neuchatel havde han 1801 ægtet Urmager
Frédéric Houriets Datter Sophie Henriette H., der døde
i Kjøbenhavn 24. Jan. 1.852, henved 72 Aar gammel.

Erslew, Forf. Lex. 
Ursin, Mag. f Kunstnere og Haandværkere IV, 111 ff. 
Rawert, Danmarks industr. Forhold S. 220 f. 224. 
Industriforeningens Kvartalsberetn. 1865, S. 78 ff. 
G. Pedersen, Urmageriet i vor Tid.

C. Nyrop.



Jürgensen, Wilhelm (Nikolaus), 1789-1827, Forfatter,
var født i Byen Slesvig 5. Marts 1789, studerede Jura
i Kiel og Gøttingen og tog Embedsexamen i Slesvig
1812. Her virkede han siden som Sagfører indtil sin
Død, 5. April 1827. Foruden «Gedichte für meine
Kinder» (Slesv. 1826), «Gedichte» (Slesv. 1827)
og en Del Bidrag til «Zeitung f. d. elegante
Welt», «Nordalbingische Biene», «Eidora» og andre
Tidsskrifter har han især skrevet Smaating for Scenen,
særlig Enaktslystspil, som til Dels findes i den af
Kotzebue grundlagte «Almanach dramatischer Spiele».

Lübker u. Schröder, Schlesw.-Holst.-Lauenb. Schriftsteller-Lex.

C. A. Nissen.



Jürs, Johann, 1808-57, Sproglærer, 
fødtes i en holstensk Landmandsfamilie i Siethwende i Grevskabet Rantzau 21. Dec. 1808. 
Han gik i Latinskolen i Glückstadt, men maatte forlade den, da 
Faderen døde. I 1830 ægtede han Anna Rebecca Wibeke Olsen
og rejste i 1831 til Kjøbenhavn, hvor han i 1833 blev ansat som 
Lærer ved Petri Realskole, 1834 tillige ved Mariboes Skole. Fra 
1839 til sin Død, 14. Dec. 1857, virkede han som Lærer i Tysk 
ved Landkadetakademiet. Han var i mange Aar en af de mest 
ansete Tysklærere i Kjøbenhavn og udgav sammen med Professor 
Rung den velbekjendte «Deutsche Dichter» (1843) og en tilsvarende 
prosaisk Læsebog (1845), som i en lang Aarrække ved Siden af 
Hjorts Læsebog dominerede vor tyske Læsebogslitteratur.

Erslew, Forf. Lex.

C. A. Nissen.



Jæhnigen, Carl Frederik, 1813-87, Musiker. 
J., Søn af senere Undergraver ved Trinitatis Kirke Carl Johan Gottlieb J. 
(f. 1776 d. 1858) og Ellen f. Grønholdt, blev født paa Langeland 
7. Febr. 1813. Af sin Fader, en indvandret tysk Musiker, modtog 
J. sin musikalske Uddannelse. Som Dreng var han ansat ved 
Regimentsmusikken og var senere i nogle Aar Valdhornist i det 
kongl. Kapel. Da han tillige besad theoretisk Uddannelse, blev han 
1857 ansat som Kantor ved Holmens Kirke, i hvilken Stilling han 
forblev til sin Død, 24. Juli 1887. Af hans Kompositioner er kun
udkommet nogle smukke Salmemelodier, hvoraf flere bruges i Kirken. 
Med sin Hustru, Christiane Oline Emilie f. Jensen, havde 
han efternævnte 2 Sønner. -- Carl Emil Valdemar J., f. 5. Maj 1844, 
uddannede sig som Violinist under V. Tofte og blev 1883 Musiklærer
ved Sorø Akademi og Organist ved Sorø Kirke. -- Viggo 
Amadeus J., f. 25. Avg. 1848, uddannede sig som Bassanger og 
optraadte paa Koncerter. 1880 blev han Kantor ved Matthæuskirken 
i Kjøbenhavn og 1883 ved Roskilde Domkirke.

V. Schytte, Musiklex.

G. St. Bricka.



Jøhnke, Ferdinand Henrik, f. 1837, Søofficer. 
J. er født ii. Maj 1837 i Kjøbenhavn, Søn af Snedkermester Josias J. (f. 6. Marts 
1809 d. 10. Juni 1862) og Henriette f. Lindsted (f. 25. Okt. 1810 
d. 13. Jan. 1890), blev Lieutenant i Søetaten 1857 og Kapitajn 1874. 
1885 udnævntes han til Kommandør og Chef for Søminekorpset. 
Blandt hans Togter kan nævnes 1858-59 med Korvetten «Heimdal» 
til Vestindien, 1864 om Bord i Fregatten «Niels Juel», hvor han 
deltog i Affæren ved Helgoland. Aaret efter var han i Fyr- og 
Vagervæsenets Tjeneste, 1868-69 med Krydseren «Diana» i 
Vestindien. 1869 var han Chef for Kanonbaaden «Schrødersee», 1875 
for Kanonbaaden «Falster», 1876 for Kanonbaaden «Møen» (begge
Prøvetogter), 1878 næstkommanderende i Fregatten «Sjælland». J.s 
Virksomhed har væsentligst været knyttet til Søminevæsenet, af hvis 
Udvikling han har indlagt sig betydelig Fortjeneste, og hvis 
Virksomhedsomraade under hans Forvaltning er blevet meget udvidet. 
Allerede som Lieutenant ansattes han derved, 1879 blev han 
Afdelingschef for det aktive Søminevæsen og forblev i denne Stilling, 
indtil man 1885 overdrog ham Kommandoen over Korpset. -- Da 
Forsvarssagen i Aaret 1876 under den politiske Partistrid blev stærkt 
drøftet, udgav J. en Bog, «Flydende Forter», hvori han tog Ordet 
for et Forsvar af Hovedstaden fra Søsiden ved Hjælp af saadanne. 
Med urette blev dette rent saglige Skrift taget til Indtægt af 
Landets Venstreparti, hvilket i Forbigaaende bragte ham i et noget 
skjævt Forhold til en Del af hans Kolleger; J. selv er aldrig 
optraadt som aktiv Politiker, uagtet han med sin hurtige Begavelse 
kunde synes velskikket dertil, og det ikke har manglet ham paa 
Opfordringer. -- Han er gift med Julie Sophie f. Reitzel (f. 31. Okt. 
1830), Datter af Boghandler Carl Andreas R. og Sophie f. Thostrup.

C. With.



Jørgen (Georg), 1653-1708, Prins, 
var anden og yngste Søn af Kong Frederik III og Dronning Sophie Amalie og fødtes paa Kjøbenhavns Slot 21. April 1653. Moderen, som nærede en stor 
Forkjærlighed for denne Søn, der, som født efter Faderens 
Tronbestigelse, af hende egentlig betragtedes som den nærmest berettigede 
til Tronen, kaldte 1661 den unge, begavede Otto Grote (VI, 206), 
senere bekjendt som hannoveransk Minister, til Danmark for at lede 
den unge Prinses Opdragelse. Grote var dog mere Hofmand og 
Statsmand end Pædagog og var ikke altid i Stand til at afpasse 
sin Undervisning efter sin lidet begavede Elevs Standpunkt. Da 
han i 1665 traadte i hannoveransk Tjeneste, afløstes han af 
daværende Professor i Historie i Sorø Christen Lodberg, og dennes 
mere jævne Undervisning passede bedre for Prinsen. Lodberg fulgte 
ogsaa Prinsen som Konfessionarius paa hans Udenlandsrejse, der
tiltraadtes i Maj 1668 under Ledelse af Prinsens Hofmester, Christian 
Günther v. d. Osten. Rejsen gik til Holland og der fra gjennem 
de spanske Nederlande til Frankrig, hvor Prinsen opholdt sig næsten 
et helt Aar og havde god Lejlighed til at se Ludvig XIV og hans 
Hof paa nært Hold. Efter et kort Besøg i England gik Rejsen til 
Italien, hvor der gjordes længere Ophold i Rom og Venedig. I 
sidstnævnte By modtog Prinsen Underretning om sin Faders Død 
og skyndte sig nu hjem gjennem Tyskland.

Ved testamentarisk Disposition af 14. Nov. 1665 havde Kong 
Frederik III fastsat, at Prins J. efter hans Død skulde have Vordingborg 
Amt som Len paa Livstid med Hovedgaardene Beldringe og 
Lekkende samt en aarlig Livrente af 30000 Dlr. og en Kapital paa 
300000 Dlr. Prins J. synes ogsaa en kort Tid at have haft 
Hovedgaarden Frydendal, indtil denne mageskiftedes til Christoffer 
Parsberg for Jungshoved, hvilken Gaard Prinsen saa fik. Ved sin 
Hjemkomst overtog Prinsen strax Vordingborg, og da der ikke 
fandtes nogen passende Bolig, opførtes der i Aarene 1671-73 et 
Jagtslot i italiensk Stil, det saakaldte «Prins Jørgens Slot». 
Derimod trak Udbetalingen af de 300000 Dlr. længe ud. 1681 fik 
Prinsen i Betaling en Fordring paa Hertug Christian Albrecht af 
Gottorp, og Hertugen gav ham Pant i Femern; da Pengene endnu
ikke vare betalte 1683, satte Kong Christian V sin Broder i virkelig 
Besiddelse af Femern, hvilket gav Anledning til en Række Stridigheder, 
der først endtes ved Forliget i Altona 1689, hvori England 
og Holland paatoge sig at betale Prinsen Pengene.

Prins J. var, medens der byggedes paa Vordingborg, igjen 
rejst til Udlandet i Foraaret 1672 for at sætte sig ind i Krigskunsten 
ved de franske og tyske Hære og for at besøge sine 2 Søstre, der 
vare gifte med Kurprinserne af Sachsen og Pfalz. 1673 vendte han
hjem, og kort efter blev der pludselig Udsigt for ham til at vinde 
en Krone. I Polen var nemlig Kong Michael død 30. Okt. 1673, 
og den danske Resident i Danzig meldte strax, at Prins J. var paa 
Tale i Polen som Kandidat til Tronen; han kunde ogsaa være et 
passende Parti for Forgængerens 21aarige Enke, en Søster til Kejser 
Leopold af Østerrig. Ophavsmanden til denne Plan viste sig at 
være en danskfødt Mand, Johan Nicolai Krondahl, der var 
Hofjuveler hos Enkedronningen. Han kom kort efter til Hamborg og 
satte sig i Forbindelse med den danske Regering, der dog i 
Begyndelsen nærede store Betænkeligheder ved Sagen. Enkedronning 
Sophie Amalie drev imidlertid ivrig paa, og da man ogsaa fra 
anden Side fik Bekræftelse paa, at der baade ved det polske Hof 
og hos Adel og Prælater virkelig var Stemning for Prinsens Valg, 
sendtes Christoffer Sehested i Jan. 1674 til Polen for nærmere at
undersøge Sagen og blive enig med Polakkerne om Betingelserne 
for Valget. Foruden en betydelig Understøttelse med Tropper og 
Penge havde Krondahl nemlig krævet, at Prinsen skulde gaa over 
til Katholicismen inden Valget. Sehested fandt i Polen et stort 
Parti for Prinsen og kunde desuden gjøre Regning paa Understøttelse 
af det østerrigsksindede Parti. Paa selve Valgdagen valgtes 
dog Kronstorfeltherren Johan Sobieski, da Religionsspørgsmaalet 
gjordes til det alene afgjørende, og Sehested heri ikke kunde give
noget bestemt Løfte. Om nogen selvstændig Optræden af Prins J. 
i denne Sag kunde der naturligvis paa Grund af hans Ungdom ikke 
godt være Tale, dog ser man, at han vægrede sig ved at skifte 
Religion og i alle Tilfælde krævede Tilladelse til at holde luthersk
Gudstjeneste i sit eget Kammer.

I Krigen mod Sverige deltog Prins J. i Felttoget 1677 og var 
med i det blodige Slag ved Landskrone 14. Juli, hvor baade han 
og Kongen personlig toge Del i Kampen og maatte hugge ned for 
Fode omkring sig; i Okt. s. A. var han med Kongen paa den 
bekjendte Overfart fra Pommern til Sjælland, hvorunder de begge
nær havde mistet Livet.

Det var imidlertid nu paa Tiden at skaffe ham et passende 
Giftermaal. I 1675 nævnedes han som en af Prinsessen af Tarents 
Tilbedere, men dette Parti vilde naturligvis støde paa bestemt 
Modstand baade hos Kongen og Enkedronningen. Efter at en Plan 
om en Forbindelse mellem J. og en Kusine fra Celle var opgiven, 
foresloges der 1683 af Frankrig et Parti, der aabnede glimrende 
Udsigter. Det var et Ægteskab med Hertugen af Yorks yngste Datter, 
Anna. Da Carl II af England var barnløs, og hans Broder 
Hertugen af York kun havde 2 Døtre, hvoraf den ældste, Marie,
var gift med Vilhelm af Oranien, hvilket Ægteskab imidlertid var 
barnløst, vilde Englands Trone en Gang tilfalde Prinsesse Anna. 
Christian V gik ind paa Forslaget og lod den danske Gesandt i 
England anholde om Prinsessens Haand. Kongen og Hertugen 
samtykkede, og Partiet offentliggjordes strax ved det engelske Hof. 
I Juli 1683 sejlede Prins J. med sit Følge til England, og 28. Juli 
foregik Formælingen i St. James.

Naar Prins J. havde tænkt sig at skulle komme til at spille 
en vigtig Rolle i Englands og Evropas Historie som Prinsesse 
Annas Gemal, blev han dog skuffet. Englænderne have altid 
betragtet fremmede med en vis Mistro, og Mistroen mod Prins J. 
forøgedes ved, at Giftermaalet var kommet i Stand ved fransk
Mellemkomst. Strax efter Brylluppet maatte hele Prinsens danske 
Hofstat vende hjem; Christian Sigfred Plessen, der havde været 
Prins J.s Overkæmmerér siden 1677, vedblev dog at staa i privat 
Tjenesteforhold til ham som Bestyrer af hans Godser i Danmark 
og at være hans betroede Raadgiver. Hans Besøg i England vakte 
dog stor Jalousi, og Hertugen af York skrev endog en Gang, da 
Plessen rejste hjem, til Danmark for at forhindre, at han nogen 
Sinde mere kom til England. Man mistænkte ogsaa en Tid Prins 
J. for at nære katholske Tilbøjeligheder. Da Vilhelm af Oranien 
landede i England 1688, fulgte Prins J. i nogen Tid den kongelige 
Hær, men flygtede siden om Natten fra Kong Jacob og sluttede 
sig til Oranieren, skjønt den danske Gesandt opbød al sin 
Indflydelse for at forhindre det. Baade Prins J. og hans Gemalinde
vare allerede den Gang fuldstændig under den senere Hertug 
af Marlboroughs og hans Hustrus Indflydelse, og denne i Forening 
med Kong Jacobs haabløse Stilling vandt Sejer over deres Betænkeligheder. 
Prins J.s Færd ved denne Lejlighed vakte nogen 
Misstemning hos Christian V, men ved Plessens Mellemkomst hævedes
denne dog, særlig da Danmark kort efter sluttede sig til det 
engelsk-hollandske Parti. Som Belønning for sin Tilslutning til 
Revolutionen udnævntes Prins J. 1689 til Hertug af Cumberland, 
Jarl af Kendal og Baron af Ockingham, og hans Gemalindes
Apanage forhøjedes. Forholdet mellem de 2 Svogre og deres Gemalinder 
blev dog snart meget køligt. Trods gjentagne Anmodninger 
fik Prins J. ingen militær Stilling, og da Lord og Lady Marlborough 
1692 forvistes fra det engelske Hof, og Prinsessen ikke vilde afskedige 
Lady Marlborough, der var hendes Hofmesterinde, maatte hun og 
Prins J. ogsaa forlade Hoffet. Efter Dronning Maries Død 1694 
blev Forholdet dog noget bedre. Ved sin Tronbestigelse 1702 søgte
Dronning Anna at skaffe sin Gemal Kongetitelen, men det 
mislykkedes; derimod fik han en rigelig Apanage og udnævntes af 
Dronningen til Generalissimus over Hæren og til Storadmiral. Det 
var dog kun tomme Titler uden reel Magt; den virkelige 
Kommando over Hæren førtes af Marlborough, og et Admiralitetsraad
styrede i Prinsens Navn Flaadens Anliggender.

Prins J. levede overordentlig lykkelig med sin Gemalinde, der 
med stor Omhu plejede ham under hans mange Sygdomme. En 
stor Sorg for dem var det, at alle deres mange Børn døde, i 
Regelen strax efter Fødselen. Prins J., der i sine senere Aar led 
meget af Asthma og Vattersot, døde 8. Nov. (11. St.) 1708 i Kensington. 
Prins J. har i England faaet en meget haard Dom i den
nyere Tid. Særlig har Macaulay spottet stærkt over hans Dumhed 
og Indolens. Som saa ofte har Macaulay dog vistnok her været 
noget uretfærdig. Prins J.s Begavelse var ikke stor, men at han 
gjorde et noget indskrænket Indtryk, særlig ved Carl II's vittige 
og spottelystne Hof, skyldtes vist dels andre Mangler, dels hans 
vanskelige Stilling, der paabød ham stor Forsigtighed i sine Udtalelser. 
Han var som Faderen tavs og tilbageholden og havde meget 
vanskeligt ved at udtrykke sig; den samtidige Biskop Burnet siger 
ogsaa om ham, at han vidste meget mere, end han forstod at 
udtrykke, ligesom han ogsaa roser hans milde og hensynsfulde 
Optræden og pletfrie Livsførelse. Han var en Fjende af alle Intriger 
og søgte ikke paa nogen Maade at skaffe sig uberettiget Indflydelse. 
For Danmark vedblev han altid at nære stor Interesse og Kjærlighed 
og søgte ved forskjellige Lejligheder at virke til Gunst for sit 
gamle Fædreland, men hans politiske Indflydelse var ikke stor; dog 
skriver den svenske Gesandt Leijoncrona ved Prinsens Død, at 
«Danmark i ham mistede et godt Rygstød».

Aarsberetn. fra Geheimearch. V, 87 ff. 
Brasch, Det polske Kongevalg 1674. 
Brasch, Prins Georg af Danmark (1890). 
Dictionary of national biography XXI.

L. Laursen.



Jørgen Ulrik, o.1615-1655, Æventyrer. 
I Efteraaret 1650 henvendte en vis Andres Galla[r]t fra Valencia sig til den danske Resident i Madrid, Henrik Villumsen Rosenvinge, og fortalte, at han 
i sin Hjemstavn havde stiftet Bekjendtskab med en Dansker, som kaldte sig
«Don J. U.» og sagde, at han var Søn af Christian IV og 
Kirstine «Marsvin»; denne Person havde nylig skrevet til Grev 
Valdemar Christian, Kongens Søn, for at gjøre sin Herkomst 
gjældende. Residenten afviste Beretningen som Opspind eller Vanvid, 
men holdt dog noget senere et Forhør over Manden, hvori denne 
berettede, at han var født 1614 eller 1615 og var bleven opdragen 
i Sorø Akademi indtil omtr. det 13. Aar; derefter var han rejst 
udenlands med en russisk Afsending paa Kongens Befaling, havde 
siden opholdt sig i Polen, hele 5 Aar ved Kejserhoffet i 
Wien, hvor han antog den katholske Religion og lod sig kalde 
Georg eller «Jürgen» (Ulrik var han døbt), derpaa havde han 
begivet sig over Amsterdam til Frankrig, stadig betragtet som 
værende af kongelig Byrd. I la Rochelle lod Kong Christian ham 
tilstille 7000 Dukater; med dem rejste han til Vestindien, hvor han 
gav sig til at være Sørøver (Flibustier). Han kom tilbage til Paris 
med mange Penge paa Lommen, hvilke han satte over
Styr. Da han havde dræbt en Franskmand i en Duel,
maatte han tilbage til Vestindien, hvor han paa ny
drev Sørøverhaandværket, men ikke saa heldig som
første Gang. Til sidst havde han taget Tjeneste,
først paa et hamborgsk Skib, dernæst paa en spansk
Fregat som Baadsmandsmat, og havde været viden om,
bl. a. i Ostindien; men i Valencia var han bleven 
arresteret for Gjæld. Fra Fru Kirstine havde
han efter eget Sigende faaet flere Breve kort før
Christian IV's Død og fra «sin Fader Kongen» et,
men uheldigvis var det bortkommet; og han kunde
nævne adskillige danske Adelsmænd, som han kjendte,
navnlig fra Sorø Akademi. Erklæringen sendtes til
nogle danske Stormænd. Gallat, der havde Penge
til gode hos Don J. U. og mente at kunne gjøre en
god Forretning, hvis hans Protegé, «Kongesønnen»,
blev legitimeret, besluttede at følge med ham til
Danmark. I Marts 1651 kom de til Helsingør, men i en
temmelig daarlig Forfatning, da de havde lidt Skibbrud
under Norge. De skreve strax til Kong Frederik III,
og Kongen lod dem hente til Kjøbenhavn. Her blev
Don J. U. virkelig anerkjendt af Hoffet som Søn af
Christian IV, maaske for at ærgre Kirstine Munks
Slægt, som intet vilde have med ham at gjøre. Af
Kongens egen Kasse -- det vides der -- udbetaltes ham i
1652 først 50 Rdl. og senere en mindre Sum. Man maa
dog ikke tro, at Frederik III satte synderlig Pris
paa ham; thi Don J. U. bestilte næsten intet andet i
Kjøbenhavn end at svire de faa Aar, han endnu havde
tilbage at leve. I 1655 mødte han paa Knippelsbro
en Bryggersvend, der ikke vilde kjøre af Vejen
for «Prinsen»; de kom i Skjænderi, som endte med,
at Bryggeren slog Don J. U. ihjel med en Stang. Han
begravedes i Holmens Kirke uden nogen Højtidelighed.

B. Smith, Grevinde Ulfelds Hist. I, 196 ff. 
Holberg, Danmarks Hist., ved Levin, III, 130 ff. 
Gigas, Grev Rebolledo S. 78 ff. 
Fridericia, Adelsvældens sidste Dage S. xxii.

E. Gigas.



Jørgensen, jvfr. Jürgensen.



Jørgensen, Adolf Ditlev, 1840-97, Historiker, Rigsarkivar. 
J. er født 11. Juni 1840 i Graasten. Faderen, Farver Markus Adolf Jürgensen
(f. i Flensborg 13. Dec. 1807, d. 11. Avg. 1883),
var en kraftig Personlighed, Formand for den danske
Forening i Sundeved; Moderen, Marie Elise f. Bahnsen
(f. i Aabenraa 13. Okt. 1812, d. 29. Marts 1844),
var Søster til en af Danskhedens Forkæmpere i 
Nordslesvig, Raadmand M. B. (I, 448). 1853 kom J. i Flensborg 
Latinskole, men forlod Skolen 1857 og begyndte at lære Landvæsen 
paa Avnbølgaard i Sundeved. En Gigtfeber gjorde imidlertid Ende
paa Landmandsplanerne; J. fik fornyet Lyst til Læsning, gjennemgik 
i Løbet af en Vinter de 2 øverste Realklasser i Flensborg 
Latinskole, tog i Foraaret 1859 Afgangsexamen (med Udmærkelse)
og kom til Kjøbenhavn for at blive Polytekniker eller studere 
Naturvidenskab, men optoges snart af Undervisning og lod Skjønlitteratur, 
Filosofi og Historie trænge Naturfagene i Baggrunden. 1863 blev
J. ansat som Hjælpelærer ved Latinskolen i Flensborg med Løfte 
om at blive Adjunkt og Bibliothekar ved et paatænkt offentligt 
Bibliothek for Slesvig, men afskedigedes under Okkupationen 1864 
og vendte tilbage til Kjøbenhavn. Under den almindelige Skuffelse 
og Sorg søgte J. til Fortiden for at finde Hvile i den; det var med 
andre Ord de stærke Indtryk af den nationale Ulykke, der gjorde 
ham til Historiker. Anbefalet ved sine første Afhandlinger blev 
han fra 1. Jan. 1869 Assistent i Kongerigets Arkiv, Rentekammerafdelingen; 
1874 rykkede han op til Fuldmægtig, og ved C. F. 
Wegeners Afgang blev J. Gehejmearkivar og overtog i Kraft af den 
samtidig indtrædende Nyordning tillige Ledelsen af Kongerigets
Arkiv (fra 1. Jan. 1883), hvorefter han lod foretage store Omordninger 
i de forenede Arkiver og lettede Adgangen til dem. Ihærdig 
arbejdede J. imidlertid for en videregaaende Centralisation af vort 
Arkivvæsen og saa sine Bestræbelser sætte Frugt i Loven af 30. Marts
1889; som Rigsarkivar stilledes han nu i Spidsen for Rigsarkivet 
med tilhørende Provinsarkiver. 1886-87 førte J. Forsædet i den 
efter hans Opfordring nedsatte Kommission til Overvejelse af 
Administrationens Forsyning med Papir, hvis Undersøgelser have virket
til Forbedring af vor Papirfabrikation.

J. har udfoldet en ualmindelig rig historisk Forfattervirksomhed. 
Allerede 1868-71 brød han sig Vej ved en Række skarpsindige 
Afhandlinger; flere af disse bleve samlede til «Bidrag til Nordens 
Historie i Middelalderen» (1871), der omfatter Studier over 
sønderjyske Æmner, historiske Folkeviser og vor ældste Historieskrivning. 
Fortsatte Studier over Folkeviserne offentliggjordes 1875 i «Hist. 
Maanedsskrift». 1874-78 udkom J.s «Den nordiske Kirkes 
Grundlæggelse og første Udvikling», et Hovedværk i vor historiske
Litteratur. Indtil 1880 udsendte J. fremdeles talrige kritiske Afhandlinger 
vedrørende middelalderlige Forhold: «Bidrag til Oplysning af 
Middelalderens Love og Samfundsforhold» I-IV (1872 og 76), «Om 
Danebroges Oprindelse» (1876), «Det gamle danske Kongevaaben» (1879) 
o. m. fl. Efter 1880 have J.s Studier væsentligst omfattet Æmner af 
den nyere Tid. Særlig har J. skrevet en Række Biografier: «Georg
Zoega» (1881), «Niels Steensen» (1884), «Hans Adolf Brorson» (1887), 
«Johannes Ewald» (1888) og fremfor alt det ualmindelig 
opsigtvækkende og betydningsfulde Skrift «Peder Schumacher Griffenfeld» 
I-II (1893-94), og udgivet Fru Heibergs Selvbiografi med 
oplysende Tillæg (4 Bd., 1891-92). End videre findes fra hans Haand 
en Del Afhandlinger, mest vedrørende sønderjyske Forhold, saaledes 
«Sønderjyllands Indlemmelse i den danske Krone 1721» (1885), 
«Christiern II paa Sønderborg» (1887 og 92), «Den ældste lutherske
Kirkeordinans i den danske Kirkeprovins» (1889), « Kong Christian VIII 
og den danske Sag i Nordslesvig» (1894) o. fl. a., til Dels offentliggjorte 
i Tidsskriftet «Sønderjyske Aarbøger», der væsentlig skylder 
J. sin Tilværelse. Ogsaa de «2 Foredrag om Sønderjylland» (i 
«Festskrift til A. F. Krieger» 1887) og Foredraget om Danskhedens 
Bevarelse i Nordslesvig (1889) vidne om J.s levende Sympathi for 
hans Landsmænds nationale Kamp. Til Middelalderens Historie er 
J. næsten kun ved ydre Foranledning kommen tilbage i Afhandlinger 
som «Synspunkter for Opfattelsen af Valdemar Atterdags og Dronning 
Margrethes Historie» (1883), «Helgenskrinene i St. Knuds 
Kirke » (I-II, 1886-87), nye « Undersøgelser vedrørende Danebroge
og det danske Kongevaaben» (1887), «De historiske Folkeviser og 
Niels Ebbesen» (1891), «Kampen mellem Kongerne Svend og Valdemar 
1157» (I-II, 1890-91) osv. Tillige har J. udfoldet en smuk 
Virksomhed i Folkeoplysningens Tjeneste, især ved «40 Fortællinger
af Fædrelandets Historie» (1882, 3. Opl. 1892), der ere blevne 
supplerede med «Fortællinger af Nordens Historie» I-II (1893), men 
ogsaa ved «Sønderjyderne i den danske Hær» (1876), 1. Del af et 
paatænkt Hele, og «Valdemar Sejer» (1879), en Oversættelse af 
Kilder til denne Konges Historie. Som Chef for Arkivvæsenet har 
J. forestaaet Udgivelsen af de forenede Arkivers og senere 
Rigsarkivets Skrifter, hvorved han især har søgt at oplyse den danske Centraladministrations Historie og gjøre Rede for Arkivets Indretning. 
Selv har han udarbejdet «De danske Rigsarkivers Historie» (1884) 
og offentliggjort betydningsfulde Aktstykker i «Kongeloven og dens 
Forhistorie» (1886) og «Regeringsskiftet 1784» (1888). I Slægt med 
denne Forfattervirksomhed er ogsaa det ældre Skrift «Udsigt over 
Centraladministrationens, Domstolenes og de offentlige Samlingers 
Bygningshistorie» (1882).
J. behandler de forskjelligste Æmner af vor Historie
lige fra Oldtiden og til vore Dage; men overalt
træder hans udprægede Forfatterindividualitet
kjendelig i Møde. I Regelen søger han at sprede nyt
Lys over den Sag, han sysler med, og naar ofte til
overraskende Resultater. Med Forkjærlighed skildrer
han Personligheder med rigt aandeligt Indhold;
dristig trænger han ind i deres Sjælelivs Dybder,
og med vidt Blik for Samfundsudvikling ser han dem
i Sammenhæng med deres Tid. Skarp Kritik og levende
Fantasi gaa Haand i Haand og fremkalde en sjælden
Energi og Flugt i Tanken, medens Granskningens
Understrøm er en varm Fædrelandskjærlighed, der
har faaet sin alvorsfulde Grundtone fra de tunge
sønderjyske Minder, og Granskningens Udbytte iklædes
en Form, der - ligesom ogsaa J.s mundtlige Foredrag --
baade er klar og fængslende.

J. blev 1882 Medlem af Danske Selskab og 1883
af Videnskabernes Selskab, udnævntes 1894 til
Kommandør af 2. Grad af Danebrog og blev s. A. af det
filosofiske Fakultet kreeret til Æresdoktor. 1869
ægtede han Ida Marie Pedersen (f. i Randers
17. Okt. 1847), Datter af Sæbesyder F. P. C. P. (d.
1876) og Jacobia Martine f. Erstad. -- J. døde 5. Okt. 1897.

Universitetsprogr. ved Reformationsfesten  1894.

Hans Olrik.



Jørgensen, Alfred Peter Carlslund, f. 1848, Gjæringsfysiolog. 
A. J., Søn af Kjøbmand Jørgen Peter J. og Christine f. Albers, er født i Odense
16. Okt. 1848, besøgte Skaarup Seminarium 1865-68,
var Huslærer i Kjøbelev paa Laaland 1868-70 og blev
1872 Student (Privatist). Han studerede derefter
Botanik, samtidig med at han ernærede sig som Lærer
i Kjøbenhavn, og foruden populære Afhandlinger i
«Tidsskr. f. popul. Fremstill. af Naturvidenskaben»
samt i Forening med Emil Chr. Hansen en Oversættelse
af Darwins Rejse om Jorden publicerede han i
Halvfjerdserne nogle botaniske Undersøgelser
om Rodens Anatomi. Ogsaa nogle naturhistoriske
Lærebøger forfattede han, af hvilke en har
opnaaet 4 Oplag. Spørgsmaalet om Forfalskning af
Levnedsmidler, der kom op paa den Tid, førte ham ind
paa praktiske Undersøgelser og Publikationer i denne
Retning. Omtr. fra 1880 af arbejdede han udelukkende
i gjæringsfysiologisk og gjæringsteknisk Retning. Han
oprettede 1881 et gjæringsfysiologisk Laboratorium,
der dels er indrettet som Undervisningsanstalt for
Analytikere og Teknikere, dels som analytisk Anstalt
med særlig Tilslutning til det System, 
som E. Chr. Hansen (VI, 609) i de følgende Aar indførte ved sine 
gjennemgribende Reformer paa Gjæringsomraadet. Det har indtil 
1894 været besøgt af henved 400 studerende fra mangfoldige Lande 
baade i og uden for Evropa. Han har publiceret en Mængde
Afhandlinger om gjæringsfysiologiske Spørgsmaal og om Mikroorganismer 
i forskjellige, mest udenlandske, Tidsskrifter. En Haandbog, 
«Die Mikroorganismen der Gäringsindustrie», er udkommen i 
3 Udgaver og oversat paa Engelsk og Fransk. Siden 1885 har han 
udgivet dansk «Zymoteknisk Tidsskrift». -- Han ægtede 21. Juli
1881 Camilla Fanny Augusta Lund, Datter af Sagfører Niels L. og 
Fanny Jacobine Cathinka Emma f. Marx.

Eug. Warming.



Jørgensen, Bendt Søborg, 1815-88, Landøkonom,
hørte til en sjællandsk Gaardmandsslægt og fødtes 19. Sept. 1815 i Kjøbenhavn, 
hvor Faderen, Hans J., drev et Gjæstgiveri; Moderen hed 
Anne Kirstine f. Søborg. Barndomsaarene gik deres rolige Gang; 
den frejdige, kraftige Dreng fik en forstandig, temmelig Stræng 
Opdragelse; han holdtes borte fra Gjæstestuen, men ved at omgaas 
de Bønder, der søgte Faderens Forretning, og ved hvert Aar at 
besøge Farbroderen, der ejede Gaard i Bringe, vaktes tidlig hans 
Interesse for Landbruget. Han blev 1830, efter Konfirmationen, 
foreløbig anbragt paa Kontoret paa Frederiks Hospital, men alt i 
samme Aar indtraadte han som Værkstedselev paa den Aaret før 
oprettede polytekniske Læreanstalt. 3 Aar efter tog han Examinandexamen, 
1836 Examen i Mekanik og 1838 Examen i anvendt Naturvidenskab. 
I de følgende 5-6 Aar stod J. famlende over for sin 
Livsopgave, og hans Virksomhed sigtede ikke mod et bestemt Maal. 
Paa Opfordring af Selskabet for Naturlærens Udbredelse og paa 
dettes og Landhusholdningsselskabets Bekostning forestod han i 
Sommeren 1838 Forsøg over Produktionen af hollandsk og engelsk 
Ost paa Knabstrup, og den følgende Sommer anlagde han et Teglværk 
ved Adelersborg. Man omgikkes i disse Aar med Planer om 
at udvinde Jærn af Alen i Jylland, og J. rejste paa Rentekammerets 
Bekostning 1839 til Tyskland for at blive bekjendt med 
Jærnudsmeltning, 1840 til Sverige og Norge. I et Par Aar beskæftigede
han sig saa med teknisk-kemiske Undersøgelser og forestod bl. a. 
Indkjøb af Myremalm, som bragtes til Carlshütte ved Rensborg, hvor 
den prøvedes med daarligt Resultat.

I en lille Selvbiografi angiver J., at han 1843 «begyndte specielt 
at studere Landbrug». Han vandt i dette Aar den af 
Videnskabernes Selskab udsatte Præmie for Besvarelsen af Opgaven: 
«Nøjagtig Beskrivelse af de i Danmarks forskjellige Dele anvendte 
Methoder til Tørvens Forkulling saa vel som en Sammenligning af
Produkternes Mængde, Beskaffenhed og Omkostninger», og det blev 
da overdraget ham at undervise i Ostefabrikationen paa Sørupgaard 
og Ledreborg.

Spørgsmaalet om en Ordning af den theoretiske Landbrugsundervisning 
var paa disse Tider aktuelt. Olufsen og Begtrup 
(II, 38) havde fra Aarhundredets Begyndelse holdt landøkonomiske
Forelæsninger ved Universitetet; disse vare imidlertid standsede ved 
Begtrups Død 1841, men fremragende Mænd som H. C. Ørsted, 
Forchhammer og Collin vare levende interesserede i atter at faa 
dem i Gang, og J. -- hvis Interesse for den landøkonomiske 
Undervisning nu var vakt -- uddannede sig da paa Opfordring af 
disse Mænd som Agronom. 1844 begyndte J. «den store landøkonomiske 
Studierejse», der i kommende Aar saa "ofte omtaltes i hans 
Forelæsninger. Først undersøgtes Hjemlandets Landbrug, det næste 
Aar stævnede han syd paa; længst opholdt han sig paa Landbrugsakademiet
Eldena ved Greifswald, medens der gjordes et kortere
Studieophold hos den store Banebryder Liebig i Giessen og paa 
Hohenheim. I Paris studerede han om Vinteren 1845. Det næste 
Aar gjennemrejstes vide Egne af Tyskland, Schweits, Holland og 
Belgien, medens Rejsen afsluttedes 1847 med Besøg i Storbritannien
og Irland.

J. havde ikke blot kastet sig over det theoretiske Studium, 
særlig Agrikulturkemien, og Landbrugets tekniske Forhold, men 
han havde ogsaa grundig sat sig ind i de landøkonomiske Skolers 
Organisation, og ved sin Hjemkomst var han da saa at sige 
selvskrevet Medlem af den Kommission, som 1847 nedsattes i 
Anledning af Forhandlingerne om Oprettelsen af en Højskole i Sorø, 
der særlig skulde tage Sigte paa at meddele Undervisning, der 
tjente til det borgerlige Livs Fremme. Med Christian VIII's Død 
og Krigens Udbrud faldt imidlertid Planen; som frivillig meldte J. 
sig ved Fanen, han afgik som Underofficer til Hæren paa Als, 
avancerede til Sekondlieutenant, men permitteredes i Nov. under 
den 7 Maaneders Vaabenhvile, og hans Krigerbane var dermed 
afsluttet. Man var i visse Kredse misfornøjet med, at J., paa hvis 
Uddannelse der var ofret saa meget, var gaaet med i Krigen; man 
ønskede ham knyttet til regelmæssige Forelæsninger, og i 
Begyndelsen af 1849 holdt han da med Landhusholdningsselskabets 
Understøttelse nogle Foredrag paa den polytekniske Læreanstalt. Om 
Sommeren s. A. fremkom han med en «Plan for Ordningen af en 
systematisk Landbrugsundervisning ved den polytekniske Læreanstalt», 
der i det væsentlige blev godkjendt, og 1. Okt. s. A. blev han 
udnævnt til Docent i Landbrugsfagene ved Læreanstalten, hvor hans
Forelæsninger i Forbindelse med Undervisningen paa Veterinærskolen 
paa Christianshavn og i Naturvidenskaberne paa 
Læreanstalten kunde benyttes som et nogenlunde afrundet theoretisk
Landbrugskursus.

J. kom altsaa, Begtrup ufortalt, til at bryde Banen for det 
landøkonomiske Studium her hjemme. Opgaven var vanskelig, 
Foredragsplanen skulde bygges op fra nyt af, der fattedes en 
Forsøgsmark og specielle Samlinger, og J.s Mangel paa oratorisk Evne 
og praktisk Uddannelse gjorde ham Opgaven end vanskeligere. Til 
dens Løsning medbragte han paa den anden Side et solidt 
naturvidenskabeligt Kundskabsgrundlag og en levende Interesse for Sagen;
som Tiden gik, vandt han Erfaring og Øvelse, de første Aaringers 
Kritik forstummede efterhaanden, og hans Avditorium fyldtes med 
en betydelig Kreds af unge studerende. Med rette vilde 
Landmændene imidlertid ikke slaa sig til Ro med den saaledes
planlagte Ordning for det højere Landbrugsstudium. Paa 
Landmandsforsamlingen i Kjøbenhavn 1852 blev der nedsat en Kommission 
til at arbejde for Oprettelsen af en Landbohøjskole, og J. blev 
Medlem saa vel af denne som af den Regeringskommission, der 
1854 nedsattes vedrørende den samme Sag. I begge Kommissioner 
fik han stor Indflydelse, og sikkert skyldtes det i væsentlig Grad 
hans udholdende Energi, at det ved Loven af 8. Marts 1856 
«angaaende Oprettelsen af en Veterinær- og Landbohøj skole» lykkedes 
at gjennemføre Planen om en udelukkende theoretisk Læreanstalt 
ved Kjøbenhavn i Modsætning til Forslaget om en praktisk-theoretisk
Anstalt paa Landet, der særlig blev ivrig forfægtet af N. E. 
Hofman (Bang) (I, 506). I det hele turde der tilkomme J. en Del 
af Æren for, at Landbohøjskolen fik en for de Tider ganske 
fortrinlig Organisation.

Ved Højskolen virkede saa J. i henved en Menneskealder, fra 
dens Aabningsdag 23. Avg. 1858 til 1. Nov. 1886, som Lærer i 
Landøkonomi. Længe arbejdede han fortræffelig ved Skolen. Vel 
var han ikke nogen lysende Videnskabsmand, og vel hørte han
ikke til dem, der flytte Mærkepæle inden for deres Videnskab, 
men fra sine naturvidenskabelige Studier og sine talrige Rejser i 
Ind- og Udland havde han erhvervet sig et Fond af solide 
Kundskaber og en Erfaring, som han længe kunde øse af. Han var 
en over for de praktiske Krav forstaaende, ædruelig Theoretiker, 
der undgik alle løse Hypotheser; til sin Lærergjerning nærede han
stor Kjærlighed, han forstod at vinde Indgang for sin Undervisning 
hos de unge Mænd, der fra den praktiske Virksomhed under Guds 
aabne Himmel søgte ind til Højskolens Avditorier; med Tillid og 
Forstaaelse lyttede de til hans Ord, og der udviklede sig ofte 
mellem Lærer og Elev et Hengivenhedsforhold, der varede for stedse. 
Men J.s Virksomhed ved Landbohøjskolen havde ogsaa sin Revers: 
han var ikke nogen perfektibel Natur, han levede saa at sige paa 
det en Gang erhvervede Kundskabsfond som paa en Kapital, der 
ikke fornyes, og efterhaanden som Udviklingen skred frem, og den 
landøkonomiske Videnskab specialiserede sig, blev J.s Undervisning
forældet, og der hengik længere Tid, end ønskeligt var, inden hans 
omfattende Fag deltes i enkelte Grene, og Undervisningen gik over til unge Kræfter.

1855 valgtes J. til at være en af Landhusholdningsselskabets 
3 Præsidenter, og 9 Gange gjenvalgtes han, til han i Efteraaret 
1883 frabad sig Valg. I en Aarrække havde han til Kolleger i 
Præsidiet Etatsraad E. Tesdorpf (fra 1860) og Grev Holstein-Holsteinborg 
(VIII, 49), og under disse 3 Mænds Avspicier undergik 
det gamle Selskab en Foryngelsesproces, der atter bragte det i
levende Rapport til Landbruget. Og skyldtes det end Holsteins 
og først og fremmest Tesdorpfs Initiativ, at Selskabet tog nye 
Opgaver op, havde J. med sin ædruelige Natur og sin medfødte bonsens 
Æren for, at de bleve gjennemførte paa en solid Maade. 
Han har dog ogsaa fremfor nogen anden knyttet sit Navn til 
enkelte Foranstaltninger i Selskabets Historie: ham var det, der 
(1857) bragte den Foredragsvirksomhed i Gang i Selskabet, der 
fortsættes den Dag i Dag, og ved hvilken Videnskabens Lys ofte og 
paa udmærket Maade er kastet ind over Landbruget, og det var 
hans Initiativ og Udholdenhed det skyldtes, at Selskabet uddannede 
og ansatte en Mælkerikonsulent, -- at altsaa Professor Segelcke 
optog sin for Danmarks Mælkeridrift epokegjørende Virksomhed. 
Var J.s Gjerning i Landhusholdningsselskabets Tjeneste i lange 
Tider saaledes særdeles fortjenstfuld, gik det dog til sidst her som 
ved Højskolen, at han blev for længe paa sin Plads, og hans 
stærkt konservative Naturel lagde i de senere Aar en lovlig stærk 
Hemsko paa Selskabets Initiativ. 
Fra 1853-66 var J. Redaktør af «Tidsskrift
for Landøkonomi» i Forening med J. C. Hald
(VI, 491). Han skrev vel en Del Afhandlinger til
Tidsskriftet, i 12 Aar saaledes de af ham paabegyndte
Agerdyrkningsberetninger, men hans Lyst til at bruge
Pennen var for øvrigt ikke stor, og næppe nogen
af hans Afhandlinger ejer større videnskabelig
Værdi. Og dog hævede hans Redaktørvirksomhed i
høj Grad Tidsskriftets Niveau, han udvidede det
betydelig, og han bevægede en Kreds, navnlig af yngre
Videnskabsmænd, til at skrive deri, saa Tidsskriftet
ved hans Bestræbelser blev det Kildeskrift, det stadig
er vedblevet at være.

J.s Stilling, først ved Læreanstalten, senere i
Landhusholdningsselskabet og ved Landbohøjskolen,
førte naturlig med sig, at der ogsaa paa andre
Omraader inden for Landbruget blev lagt Beslag
paa ham. Han var Dommer ved Landmandsmøder og
Udstillinger, Regeringens tilsynshavende ved flere
af de offentlig understøttede Landbrugsskoler og
dens delegerede ved Udstillingerne i London 1851 og
1862, i Paris 1856 og 1878. I de yngre Aar var han
jævnlig ude paa Foredragsrejser, og 1853 begyndte
han med offentlig Understøttelse sine regelmæssige,
velbekjendte Ferierejser, der bragte ham i Forbindelse
med saa mange Landmænd. Og endelig kan det nævnes,
at han 1868-79 var Formand for Kjøbenhavns Amts
Landboforening. Ved denne Virksomhed erhvervede han
sig mange Venner, og den Kritik, der ofte i tidligere
Dage havde mødt ham, navnlig fra Praktikernes Side,
forstummede efterhaanden og afløstes af Hengivenhed
og Veneration, affødt af hans brave Personlighed
og Forstaaelsen af, at han i væsentlig Grad havde
bidraget til i vide Kredse af Landbefolkningen at
sprede den Oplysning, paa hvilken Nutidslandbrugets
Udvikling er baseret.

J. fik Professortitelen 1852. Han udnævntes til
Kommandør af Danebrog af 2. Grad 1880 og af 1. Grad
1886. Han døde ugift 7. Dec. 1888.

Tidsskrift f. Landøk. 5. R. VII. 
Ugeskrift f. Landmænd 1888, II. 
Vort Landbrug 1888. 
Landmandsblade 1888. 
Illustr. Tid. XXX, Nr. 11. 
Hjemmet 1879, Nr. 2. 
Landbrugs-Ordbogen III. 
Erslew, Forf. Lex.

H. Hertel.

 1819-1902, Officer">

Jørgensen, Carl Thorvald, 1819-1902, Officer. 
J. er født 21. Jan. 1819 i Frederikshavn, hvor hans
Fader, Kancellisekretær Hans Jacob J. (f. 1784
d. 1819), var By- og Herredsfoged; hans Moder
var Grethe Marie f. Landt (f. 1794 d. 1846). Han
indtraadte i Landkadetkorpset i 1832 og blev i 1837
Sekondlieutenant à la suite ved 
Kronens Regiment. I 1838 afgik han fra Landkadetkorpset og 
traadte i Nummer ved Regimentet, men blev strax efter Elev paa 
den kongl. militære Højskole. Ved Afgangen fra denne i 1842 
udnævntes han til Premierlieutenant i Ingeniørkorpset og ansattes ved 
Ingeniørtropperne i Kjøbenhavn, hvor han forblev til 1847, i det 
han dog samtidig, fra 1844-47, forrettede Adjudanttjeneste ved 
Ingeniørkorpset. Fra 1847-53 var han beskæftiget ved den Korpset 
underlagte Vejtjeneste i Kongeriget med de Afbrydelser, som 
Krigsaarene foranledigede. Han var i disse ansat ved Feltingeniørdetachementet 
og deltog i Slaget ved Slesvig 23. April og Fægtningen 
i Sundeved 28. Maj 1848, i Udfaldet fra Fredericia 6. Juli 1849 samt 
i Fægtningen ved Helligbæk 24. Juli og Slaget ved Isted 25. Juli 
1850. Under Krigen avancerede han i 1848 til Kapitajn af 2. og i 
1850 til Kapitajn af 1. Klasse. Fra 1853-56 stod han atter ved 
Ingeniørtropperne og fungerede samtidig som Lærer i Vejbygning 
ved den kongl. militære Højskole samt var Medlem af Kjøbenhavns 
Vej- og Brolægningskommission. 1856-63 virkede han paa ny ved 
Vejtjenesten og var i nogle Aar Amtsvejinspektør i Svendborg Amt 
samt i 1861 Borgerrepræsentant i Odense; 1860 tillagdes der ham 
Majors Karakter. I Krigen 1864 var han ansat ved Ingeniørkommandoen 
ved den aktive Armé og deltog i Fægtningerne ved Mysunde
2. Febr. og ved Vejle 8. Marts. Efter Krigen overgik han 
paa ny til Vejtjenesten, men i 1865 ansattes han som Kommandør 
for Ingeniørtropperne og ved den nye Hærlovs Ikrafttræden i 1867 
forfremmedes han til Oberst og blev Chef for den nyoprettede
1. Ingeniørbataillon. I denne Stilling forestod han det Kommando 
af Ingeniørtropper, som efter Stormfloden i 1872 sendtes til Laaland 
og Falster for foreløbig at udbedre den skete Skade. Han blev 
Chef for Ingeniørregimentet ved dettes Oprettelse efter 
Hærlovsændringen af 1880 og erholdt 23. Jan. 1884 paa Grund af Alder 
Afsked af Krigstjenesten med Generalmajors Karakter.

J. har store Fortjenester af Ingeniørtroppevæsenets Udvikling, 
saa vel hvad Personellet som Materiellet angaar. Det var saaledes 
efter hans Initiativ, at der efterhaanden tilvejebragtes Reglementer 
for de forskjellige Tjenestegrene, hvorved Uddannelsen traadte ind 
i et fast Spor, ligesom det var under hans Virksomhed som Troppechef, 
at det betydelige Materiel skabtes, som Feltingeniørtjenesten 
kræver. Sine Erfaringer paa Vejvæsenets Omraade nedlagde han 
i 1865 i et Værk, betitlet «Praktisk Vejledning i Vejes Bygning og 
Vedligeholdelse». Han udnævntes 1873 til Kommandør af Danebrog 
af 2. Grad og 1882 til Kommandør af 1. Grad. -- J. ægtede 
1. Jan. 1847 Magdalene Barbara Bruun (f. 1. Marts 1827), Datter
af Fabrikejer Johannes Iver B. (III, 170). J. døde 27.-28. Avg. 1902.

V. E. Tychsen.

-- C. T. Jørgensen, der allerede, før han traadte ud af
Militæretaten, havde grundlagt en betydelig Samling af
danske Mønter fra 1448 indtil Nutiden samt af danske
Jetons og Tegn, stiftede 1885 «Møntsamlerforeningen
i Kjøbenhavn» og har herved bidraget meget til det
numismatiske Studiums Fremme. I 1888 udgav han en
Beskrivelse af danske Mønter fra 1448 indtil Nutiden,
i hvilken han supplerer og fortsætter det ældre
Møntværk, og den nævnte af ham stiftede Forening,
der 1889 forandrede sit Navn til «den numismatiske
Forening», har paaskjønnet J.s Virksomhed ved
i 1889 at lade præge en Medaille til hans Ære.

P. Brock.



Jørgensen, Cecilie, d. 1890, s. Jørgensen, Christian
(ndfr. S. 30).



Jørgensen, Christian, 1812-69, Skuespiller, 
fødtes 18. Febr. 1812 i Kjøbenhavn, hvor Faderen var
Restavratør, og antoges i en ung Alder som Elev
ved det kongl. Theater; her kunde han imidlertid
ikke erholde Lejlighed til at prøve sine Kræfter,
hvorfor han 1831 drog til Christiania, hvor han
5. Okt. debuterede paa det Strømbergske Theater, og
efter dettes Brand 1835 overgik han 1837 til det nye
Theater. Allerede da stod han højt som Skuespiller og
besad derhos en lykkelig Perfektibilitet, der tillod
ham bestandig at gaa fremad i sin Kunst. Han lagde
allerede strax saa megen Dygtighed for Dagen baade i
Elsker- og Karakterroller, at han snart blev en af
Theatrets hyppigst anvendte Kunstnere og sikreste
Støtter. I de Oehlenschlägerske Tragedier var han
selvskreven til Hovedrollerne, ligesom han udmærkede
sig i en Mængde Roller i de moderne franske Lystspil,
de gamle engelske Skuespil, de Shakspearske Dramer,
de Holbergske Komedier, de Heibergske Vaudeviller,
ja endog i Operaen, hvor hans gode Basstemme gjorde
sig vel gjældende ved Siden af hans fortræffelige
Spil. Med et Stipendium af Theaterkassen, en den Gang
enestaaende Udmærkelse, besøgte han 1839 for sin
Uddannelse Berlin, Hamborg og Kjøbenhavn, fra hvis
Scene han sikkert oftere hentede Inspirationer, og
af hvis Skuespillere han nærmest maa sammenlignes med
Professor Nielsen; en Avtoritet som Henrik Ibsen har
endog sat J. over denne højt ansete Skuespiller. Han
var af Middelstørrelse, havde en god Figur, et
udtryksfuldt Ansigt og Minespil, et klangfuldt 
Organ, ligesom hans Sprog og Deklamation vare
mønstergyldige, hans Sikkerhed og Anstand aldrig
svigtende. Ogsaa som Instruktør har J. haft megen
Indflydelse paa sine samtidige ved Theatret. Han havde
det Held at virke sammen med et Kuld af Skuespillere,
der foruden sin egen, til Dels meget betydelige,
Begavelse til Christiania overførte og bevarede
Traditionen fra det danske Theaters allerbedste Tid,
og som præsterede et Samspil baade i det klassiske
og moderne Drama, som Christiania Theater aldrig
senere har kunnet opvise. 1861 opnaaede han St. Olafs
Ordenen; dette var første Gang, at en Skuespiller i
Norge hædredes paa denne Maade. J. forlod Theatret i
Foraaret 1863, hvorefter han bosatte sig i Kjøbenhavn
og afgik her ved Døden 29. Maj 1869. -- Han blev 1838
i Christiania gift med Cecilie Gade (f. i Kjøbenhavn
19. April 1814, d. sammesteds 7. Nov. 1890), en
Søster af Balletdirigenten L. H. G. (V, 527) og en
meget dygtig Skuespillerinde, der først gjorde sig
bemærket i Syngespillet og senere i Skuespillet som
en fortræffelig Fremstillerinde af Karakterroller
baade i den højere og lavere Genre.

(Norsk) Illustr. Nyhedsblad  1852, Nr. 63.
Aftenposten  1894, Nr. 402.

H. J. Huitfeldt-Kaas.



Jørgensen, Christian Peter Julius, f. 1851, klassisk Filolog og Arkæolog, 
Søn af Kammerfourér Christian Hermann J. og Juliane Kirstine Augusta
f. Hansen. J. er født i Frederiksborg 8. Avg. 1851,
blev 1869 Student fra Metropolitanskolen, 1876
filologisk Kandidat, 1883 Lærer (1886 Adjunkt)
ved Metropolitanskolen, 1888 tillige Assistent
ved Møntsamlingen. -- Paa en Rejse i Italien og
Grækenland (1886-87) studerede J. bl. a. Æmnet for
sin Doktordisputats: «Kvindefigurer i den archaiske
græske Kunst» (udk. 1888). Medens hans videnskabelige
Produktion i øvrigt er af ringe Omfang, har han
udført et betydeligt og frugtbart Arbejde for at
fremme filologisk litterært Liv her hjemme (1892
Generalsekretær ved det 4. nordiske Filologmøde;
fra 1875 Formand for Filologiskhistorisk Samfund).

Chr. Blinkenberg.



Jørgensen, Haldor Ferdinand, 1831-1904, Præst, Søn af
Provst Otto Fred. Chr. J. (f. 4. Avg. 1809 d. 2. Maj
1858) og Charlotte Christine Emilie f. Tøxen (f. 1810
d. 1856). J. er født 4. Dec. 1831 i Kjøbenhavn,
blev Student fra Metropolitanskolen 1851 og tog
theologisk Embedsexamen 1855. S. A. gik han som
Missionær til Grønland, hvor han ansattes ved Godthaab
Station. Efter sin 
Hjemkomst 1869 blev han ansat som Lektor i Grønlandsk og
1877 udnævnt til Ministeriets Konsulent i grønlandske
Sager. 1872 blev han Sognepræst i Førslev i Øster
Flakkebjærg Herred og 1881 i Havdrup og Solrød i
Tune Herred. Han ægtede 1855 Ida Emilie Augusta
Preisler (f. 1837). -- Han har besørget Udgivelsen
af Kleinschmidts grønlandske Ordbog (1880) og af
den reviderede og udvidede grønlandske Salmebog,
udgivet et nyt grønlandsk Kirkeritual og en Alterbog
samt en Oversættelse af Balslevs Katekismus og er
Medarbejder af den grønlandske Bibeloversættelse. Som
Regeringens Konsulent har han desuden haft Sæde i
flere Kommissioner. J. døde 1. April 1904.

Elvius, Danmarks Præstehist. 1869-84 S. 184.

L. Koch.



Jørgensen, Henriette Nicoline Thomasine, 
1791-1847, Skuespillerinde. 
Jomfru J., Datter af Bogholder
ved den almindelige Enkekasse Gert Diderik J. og
Henriette f. Rose og født i Kjøbenhavn 19. Juni 1791,
spillede allerede som ung Pige jævnlig Komedie i
«Borups Selskab» og fik derved Øjnene op for, med
hvilke store dramatiske Evner hun sad inde. Det
vakte alligevel Opsigt, da hun besluttede sig til
at debutere paa det kongl. Theater, thi i hin Tid
var det en stor Sjældenhed, at Damer af det højere
Bourgeoisi helligede sig Scenen. Hun kom dog ikke
til at angre dette Skridt, thi hun blev snart en af
Scenens ypperste, og sjælden eller maaske aldrig har
det kongl. Theater haft et mere aandsmodent og mere
alsidigt Talent at opvise. Hun var af Middelhøjde
med en rank, meget smuk Figur, som hun førte med
ualmindelig Anstand. Ansigtet var ikke regelmæssig
smukt, men oplivedes af et Par i en sjælden Grad
intelligente Øjne, og den noget haarde Talestemme
forstod hun at bruge med stor Virtuositet saa vel i
det alvorlige som i det komiske Fag. Mærkelig nok
optraadte hun første Gang paa det kongl. Theater,
hvor hun allerede i Okt. 1815, inden sin Optræden,
fik fast Ansættelse, som Deklamatrice, i det hun
23. Marts 1816 medvirkede ved Mad. Frydendahls
Aftenunderholdning. Grunden hertil var, at
Jfr. J. allerede fra «Borups Selskab», hvor hun
var vant til at fremsige Prologer og Epiloger, var
kjendt for sin sjældne Evne til at fremsige Vers,
en Kunst, hvori hun ogsaa bestandig stod som en af
de første. Hendes rigtige Debut fandt Sted 7. Maj
s. A. som Clementine i «Besøget» og faldt meget heldig
ud, da hun i sit fine, gjennemdannede Væsen og i sin
elegante Holdning havde ypperlige Betingelser for
at fremstille Verdensdamen; men allerede hendes 2
paafølgende Roller -- 
Magdelone i «Julestuen» og Goneril i «Kong Lear» -- skulde vise, 
hvor omfattende hendes Talent var. Der fandtes saa at sige ikke 
det Fag, hvori hun ikke var i Stand til at gjøre Fyldest; hun, der 
den ene Aften spillede Dronning Elisabeth i «Maria Stuart» med 
sand kongelig Højhed, kunde Aftenen derpaa opvise et Lune saa 
bredt, saa fyldigt og saftfuldt, at hun endnu i mange komiske 
Roller -- Madam Rust i «Sparekassen» exempelvis -- staar som 
uovertruffen paa den danske Skueplads. Af hendes stærkt vexlende 
Repertoire kan nævnes: 1816 Fru Møenstrup i «Dyveke», 1817 Lady
Milford i «Kabale og Kjærlighed», 1818 Birgitte i «Røverborgen», 
1820 Dronning Bera i «Hagbarth og Signe», 1821 Nille i «Erasmus 
Montanus», Philocyne i «Melampe», 1822 Lady Sneerwell i 
«Bagtalelsens Skole», 1825 Lady Macbeth, 1826 Frk. Trumfmeier i
«Aprilsnarrene», Thusnelda i «Stærkodder», 1828 Grethe i «Kjærlighed uden 
Strømper», 1829 Dronningen i «Hamlet», 1832 Magdelone i «Det lykkelige 
Skibbrud», 1833 Deborah i «Tordenskjold», Ragnhild i «Dronning
Margareta)), 1834 Baronesse Pelikan i «Kjærlighed ved Hoffet», 
1837 Fru Guldborg i «Svend Dyrings Hus», 1839 Morgiane i «Aladdin», 
1843 Fru Bittermandel i «Aprilsnarrene». Allerede i Begyndelsen 
af Fyrrerne begyndte hun at tale om at trække sig tilbage fra 
Scenen, thi hvad hun mindst af alt vilde, var at overleve sig selv. 
Maaske anede hun allerede den Gang, at hun bar paa den Sygdom, 
der 17. Nov. 1847 skulde lægge hende i Graven. Hun optraadte 
sidste Gang 26. Juni 1845 som Else Skolemesters i «Barselstuen». 
I hende mistede den danske Skueplads ikke blot en Kunstnerinde 
af allerførste Rang, men en Kvinde, der ved sin sjældne Intelligens, 
sit ædle Hjærte og sin uplettede Karakter var høj agtet og elsket af alle.

Edgar Collin.



Jørgensen, Jakob Kristian Konrad, f. 1849, Bogtrykker og Redaktør. 
Konr. J., født 26. Marts 1849 i Rostrup ved Mariager, 
Søn af Skolelærer Peter Michael J. (f. 1813 d. 1878) og Karen 
Kirstine f. Jensen (f. 1815 d. 1884), besøgte 1866-67 K. Kolds 
Højskole i Dalby og var derefter et Aars Tid Friskolelærer i Maale 
ved Kjærteminde. 1868-69 gik han paa Askov Højskole, blev 
derefter Lærer ved denne og styrede desuden en Friskole sammesteds 
indtil 1874. J. var nu i 2 Aar Redaktør af «Kolding Folkeblad» 
og grundlagde i April 1876 Ugeskriftet «Højskolebladet», som 
han siden har udgivet og til Dels redigeret, og som har vundet 
en stor Udbredelse. 1878 indrettede han et selvstændigt Bogtrykkeri 
i Kolding og forbandt dermed en Forlagsboghandel, begge 
Forretninger af et betydeligt Omfang. Han var end videre 1878 Medstifter 
af og indtil 1885 Forretningsfører for «Dansk Højskoleforening»,
blev 1882 Formand for det nystiftede Højskolehjem i Kolding og 
har haft væsentlig Del i dets senere Udvikling; var 1879-86 
tilsynshavende Direktør i Kolding Folkebank, 1885-89 Formand for 
Vejle Amts Skytteforening og er siden 1888 Medlem af Styrelsen for 
V. Brückers Frimenighed. Endelig var han 1886-94 Landstingsmand 
og hørte som saadan til det forhandlende Venstre. -- 
J. ægtede 1887 Maren Nielsen Nørby (f. 1854), Datter af Kalkværksejer 
Jens N. N. ved Kolding. 

Emil Elberling.



Jørgensen, Jens, 1806-76, Gaardejer og Politiker,
fødtes 28. Febr. 1806 i Uldum ved Vejle og var Søn af Gaardejer Jørgen 
Jensen (f. 1779 d. 1867) og Karen Mortensdatter (f. 1781 d. 1866). 
Han kjøbte 1832 en Farbroders Gaard i Holtum, men solgte den 
1846; ejede et Par Aar en anden Gaard i Bøgballe, men blev 1847 
Medejer (med Faderen) og 1851 Eneejer af den store Bjerregaard 
i Aale Sogn ved Horsens. Allerede fra Barndommen var han religiøs 
vakt, thi hans Moder hørte til de saakaldte «stærke Jyder», 
og han holdt tidlig gudelige Forsamlinger i sit Hjem. 1833 kom
han i Forbindelse med Peder Larsen (Skræppenborg) og tog megen 
Del i hans Møder, hvilket flere Gange paadrog ham Tiltale og 
Bøder. Senere (1849) sluttede J. sig til Grundtvig og var ogsaa en 
værdig Repræsentant for den grundtvigske Retning: en varm 
Fædrelandsven og Talsmand for borgerlig og kirkelig Frihed, derhos 
sindig og varsom i sin Færd og aldrig nogen blind Partigænger. 
Han var 1842-46 Medlem af Sogneforstanderskabet, 1845-51 af 
Vejle og 1859-65 af Skanderborg Amtsraad; var 1852 Medstifter 
af Dr. G. Winthers nørrejyske Brandforsikring og dens Viceformand 
fra 1857 til sin Død; ligeledes 1862 Medstifter af den jyske 
Folkeforening og senere Medlem af dens Bestyrelse. Ogsaa havde han 
i mange Aar Sæde  i vore lovgivende Forsamlinger. 1848 valgtes 
han til den grundlovgivende Rigsforsamling og blev næste Aar 
Medlem af Landbokommissionen. 1852 valgtes han til Landstinget 
og var den eneste Bonde, der fik Plads i det store Udvalg om 
Arvefølgesagen; han stemte imod det kongl. Budskab. Han blev 
derefter Folketingsmand for Koldingkredsen indtil 1858; talte 1855 
for Sognebaandets Løsning (ligesom 10 Aar senere for Valgmenigheder) 
og stemte imod Fællesforfatningen. Han blev 1857 af 
Folketinget valgt til Rigsraadet, hvor han 1862 tog
Ordet for Valgrettens Udvidelse og 1863 stemte
for Novemberforfatningen. 1864-66 søgte han dels i
Rigsraadets Folketing, dels i Rigsdagens Landsting
at faa Junigrundloven gjenoprettet, og endelig var
han 1866-69 paa ny Folketingsmand (for Horsens) og 1869-73 (for Vejle Amts
5. Kreds). Han hørte vel til det forenede Venstre, men
vilde ikke stemme for at nægte Finanslovens Behandling
i Okt. 1873. Døde 16. Febr. 1876. -- J. ægtede 1830
Maren (f. 1804 d. 1849), Datter af Gaardmand Søren
Jensen i Uldum, og 1850 Kirsten (f. 1818 d. 1890),
Datter af Gaardmand Christen Henriksen i Dons. 1881
rejstes en Mindesten over ham i Uldum.

Barfod, Dansk Rigsdagskal. S. 214.
Dansk Folketid. 1877, Nr. l ff.

Emil Elberling.



Jørgensen, Jens Johannes, f. 1866, Forfatter. 
Johs. J. er født i Svendborg 6. Nov. 1866,
Søn af Skibsfører Jørgen Chr. J. og Marie Elisabeth
f. Johansen. Efter at have gaaet i Svendborg Realskole
kom han 1882 i Latinskole i Kjøbenhavn, blev Student
1884, Cand. phil. 1885, studerede lidt Filologi, siden
Zoologi, men lod omsider Examensstudierne falde for
at søge sit Udkomme ved litterær og journalistisk
Virksomhed (ved «Kjøbenhavns Børstidende»
1889-92). Han debuterede i «Nutiden» 1886, udgav
1887 «Vers», en Samling Digte fra 1885-87, derefter 3
Fortællinger: 1888 «Foraarssagn», 1890 «En fremmed»,
1892 «Sommer». S. A. udkom «Stemninger», Vers og
Prosa fra 1887-92. Derpaa fulgte 2 Fortællinger:
«Livets Træ» (1893) og «Hjemve» (1894) samt en
Digtsamling: «Bekjendelse» (1894). Desuden har
han i 1891-92 offentliggjort kritiske Forsøg over
franske og engelske Digtere og oversat en Række
Bøger af Bourget, Goncourt, Rosny, Loti og Poe. --
J.s Fortællinger handle oftest om ét Æmne: en ung
Mand kommer til Hovedstaden, higende efter Livets
Nydelser, men fattig og forsagt. Han drages ind i lave
Elskovsæventyr, hvor hans sarte Skjønhedssans saares,
men hans Attraa holder ham fangen. De Frugter, han
kan naa, smage bitre, fordi han forud i Fantasien har
holdt Gilde paa dem. Hans Længsel søger da tilbage til
Hjemmets Strand og Skove eller til Religionens Fred
og Renhed. J. naar højest som Lyriker. Hans Sprog
er særdeles udsøgt, næsten til Overmaal; hans Digte
have stor Stemningsfylde, navnlig Naturbillederne ere
kyndig og kjærlig skrevne, ridsede i Staal og opløste
i Musik. Som Redaktør af Tidsskriftet «Taarnet» (1893-95) 
har J. været Talsmand for en saakaldt symbolistisk Litteraturskole 
efter nyere fransk Mønster. -- J. blev i Febr. 1890 gift med Amalie 
Ewald (f. 5. April 1869), Datter af Urmager Axel Gustav E. og Karin 
f. Grib.

Niels Møller.



Jørgensen, Jørgen, 1818-92, Skolemand og Journalist,
blev født 20. Nov. 1818 i Haderslev, hvor Faderen var Avlsbruger og 
Vognmand. Som Barn blev han undervist paa Tysk og lærte først 
Dansk i en senere Alder. 1838 dimitteredes han fra Skaarup
Seminarium, blev Aaret efter Lærer ved Borgerskolen i Kolding, 1843 
ved Opfostringshuset og senere ved Kommuneskolerne i Kjøbenhavn 
samt Huslærer hos Gehejmeraad Tillisch. 1850 udnævntes 
han til Overlærer («Skrivemester») ved Borgerskolen i Aabenraa og 
fik Skolesproget her forandret fra Tysk til Dansk. J. skrev i de 
dansksindede Blade i Slesvig og fik derved Lyst til stadig
journalistisk Virksomhed. Han forlod derfor Aabenraa 1861 og 
redigerede «Ringkjøbing Avis» til 1880 og derpaa «Nyborg Dagblad» 
1881-85. I et Par Aar drev han nu Landejendommen Søviggaard 
ved Varde og flyttede endelig til Kjøbenhavn, hvor han døde 
24. Febr. 1892. Som Lærer i Hovedstaden var han 1848 Redaktør 
af «Tidende for alm. dansk Skolelærerforening», skrev desuden nogle 
Skolebøger og en Pædagogikkens Historie, nærmest med Hensyn til
Folkeskolens Udvikling (1848). En Omarbejdelse af denne Bog gik 
tabt ved Vallø Slots Brand 1893. I Aabenraa var han en af Lederne 
for den danske Befolkning i Sønderjylland og meget afholdt 
af denne. Under Grundlovskampen stillede han sig til Folketingsvalg 
i Ringkjøbing, men faldt for Sylvester Jørgensen. I sine sidste 
Leveaar oppebar han en aarlig Understøttelse af Statskassen. Gift 
16. Maj 1846 med Ursula Maria Olsen, Datter af Avlsbruger H. O. 
i Kolding.

Erslew, Forf. Lex.

Joakim Larsen.



Jørgensen, Jørgen Christian, 1815-76, Bogtrykker og Journalist, 
født 4. Febr. 1815 i Korsør, Søn af en omvandrende 
Musikant, blev siden 1822 underholdt af Odense Fattigvæsen i Maribo 
og var efter sin Konfirmation først Lærling i et Bageri, men 1831-35 
i Byens Bogtrykkeri. (Hans Ungdomsliv er skildret i Schandorphs 
Fortælling «En fattig Drengs Æventyr».) 1836-39 var J. 
Sætter i Kjøbenhavn og derefter i Odense, hvor han 1842-45 
tillige var Overopsynsmand ved Daareanstalten. Han stod i 
fortroligt Forhold til Carl Bagger og redigerede
1844 en kort Tid «Fyns Avis» for Ove Thomsen. 1845
overtog han Bestyrelsen af Bogtrykkeriet i Nykjøbing
paa Falster for sin Svigerinde Enkefru Laub (blev
senere Medejer) og var indtil sin Død Redaktør af
«Laaland-Falsters Stiftstidende», som blev et af de
bedste og mest selvstændige Provinsblade (især under
den politiske Kamp 1854). Han kjøbte 1848 tillige
Bogtrykkeriet i Maribo og var indtil 1863 Udgiver (men
ikke Redaktør) af «Laalandsposten». Med utrættelig
Iver havde J. efterhaanden lært sig flere fremmede
Sprog og tilegnet sig et nøje Kjendskab til den
danske Litteratur. I de senere Aar knyttede han til
Bladet flere kjøbenhavnske Medarbejdere af den yngre
litterære Retning. J. var 1856 Formand for Østifternes
Kjøbstadforening og 1857-59 Borgerrepræsentant. 1852
valgtes han i Maribo Amts 2. Kreds til Folketingsmand
(stemte imod Toldloven) og i Maj 1853 i 4. Kreds,
dog kun for faa Maaneder. 1859-66 havde han
Sæde i Landstinget og stod her midt imellem det
national-liberale Parti og Bondevennerne (stemte
1866 imod den nye Grundlov). Døde 17. Juni 1876. --
J. ægtede 1845 Jacoba Thomsen (f. 1809 f 1866),
Datter af den senere Nationalbankdirektør og Etatsraad
Jacob T. (f. 1771 d. 1836) og Dorothea Rebecca Cæcilia
f. Heber (f. 1787 d. 1814).

Erslew, Forf. Lex. 
Barfod, Dansk Rigsdagskal. 
Lollandsposten 18. Juni 1876. 
Lolland-Falsters Stiftstid. 27. Juni 1876.

Emil Elberling.



Jørgensen, Jørgen Georg, 1838-1905, Døvstummelærer. 
J. er født i Kjøbenhavn 26. Juli 
1838 og Søn af Skomagermester Hans Vilhelm J. og
Ane Marie f. Hancke. 1857 dimitteredes han fra
Jonstrup Seminarium og blev s. A. Lærer ved det
kongl. Døvstummeinstitut i Kjøbenhavn. 1862 tog
han Artium og Philosophicum. Han ægtede 15. Juni
1866 Petra Emilie Birgitte Capito, Datter af
Naalemagermester Johan Peter C. -- J. har taget
levende Del i Forhandlingerne om den heldigste Ordning
af vore Døvstummeforhold og den bedste Methode for de
døvstummes Undervisning. I det kjøbenhavnske Institut,
der oprindelig underviste efter Tegnemethoden,
indførtes 1849 tillige Taleundervisning paa Forslag
af Forstanderen, Professor Heiberg (VII, 265), der
havde fulgt det Forsøg, som 1846-49 blev gjort med
Talemethoden af Cand. theol. V. Dahlerup, som først
bragte denne Methode her til fra Tyskland. Under
den følgende Forstander, Malling Hansen (VI, 634),
udvidedes disse Taleøvelser endnu mere, og efter 1867
henvistes alle uegentlige og 
alle svagt begavede døvstumme til J. Kellers
Anstalt for at undervises efter Talemethoden. Men
baade Anvendelsen af denne Methode ved de
egentlige døvstummes Undervisning og Sondringen
af de forskjellige Arter af døvstumme bleve
yderligere fremhjulpne af J. 1869 havde han i en
Afhandling i Almindelighed anbefalet en forbedret
Elementarundervisning for at undgaa de mange
Sinker blandt de døvstumme Elever, men han blev
først fuldt ud vunden for den rene Talemethode,
efter at han paa en Studierejse 1874 havde besøgt
Døvstummeinstituttet i Riehen ved Basel, der udmærkede
sig ved en omhyggelig Udskillelse af de daarlig
begavede døvstumme og ved fuldstændig Udelukkelse af
ethvert Tegn ved Undervisningen. I 2 paa Tysk udgivne
Skrifter («Zwei deutsche Taubstummenanstalten», 1875,
°g «Aufruf an die Lehrer u. Freunde der Taubstummen»,
1876) tog han indtrængende til Orde for at følge
dette Exempel her hjemme. Paa begge Punkter tog nu den
tidligere begyndte Udvikling stærkere Fart, samtidig
med at J.s Udtalelser fremkaldte baade i Tyskland og
hos os et livligt Ordskifte om Talemethodens Værd. Da
der paa Forslag af Malling Hansen ved Lov af 22. Marts
1880 oprettedes et Døvstummeinstitut i Fredericia
efter Talemethoden, hvilket toges i Brug 1881, og
hvortil nu alle danske døvstumme Børn indkaldes
for senere at fordeles mellem de forskjellige
Anstalter, blev J. dets Forstander og søgte energisk
at gjennemføre den rene Talemethode, samtidig med
at han arbejdede paa Anstaltens Udvidelse, saa at
den nu er Landets største Døvstummeskole. Sondringen
af de «uegentlige», «egentlige» og «svagt begavede»
døvstumme blev ogsaa fremmet ved Loven af 1880 og sker
endnu fuldstændigere, efter at der i Henhold til Lov
af n. April 1890 er opført et Institut i Nyborg for
uegentlige døvstumme paa Forslag af en i 1888 nedsat
Kommission, i hvilken J. havde Sæde. Ved at føre
den under Heiberg, Malling Hansen og Keller begyndte
Udvikling et godt Stykke fremad har J. bidraget til,
at Danmark for Tiden indtager en fremskudt Plads i
Henseende til Døvstummeundervisningen. 

Joakim Larsen.



Jørgensen, Lars, 1792-1849, Landmand, 
er en Søn af Gaardejer Jørgen Andreasen og Karen Olsdatter
og fødtes 28. Jan. 1792 i Udlejre i Frederiksborg
Amt. Han dimitteredes fra Jonstrup Seminarium 1814,
begyndte at undervise, men opgav det for at kaste sig
over Landvæsenet. Fra 1818 bestyrede han Faderens
Gaard, som han overtog 1825. J. var en for sin Tid
sjælden oplyst og 
energisk Bonde, som derfor ogsaa havde mange
Tillidshverv at røgte: han var Sognefoged og
Lægdsmand, Medlem af og i 6 Aar Formand for
Sogneforstanderskabet for Ølstykke Sogn osv. Ved
Christian VIII's Tronbestigelse 1839 var han Medlem
af en Lykønskningsdeputation fra Frederiksborg
Amt, og han havde forfattet den Adresse, der
overraktes Kongen, og i hvilken der udtaltes Ønsket
om Indførelsen af almindelig Værnepligt. For sin
Egn var han en Foregangsmand, og ved hans Initiativ
oprettedes 1834 en landøkonomisk Forening, der bestod,
til «Frederiksborg Amts Landboforening» stiftedes
1843. J. ægtede 7. Sept. 1822 Johanne Margrethe
Sørensdatter (f 1864) og døde 12. Sept. 1849.

Selmer, Nekrolog. Saml. II, 442.    
Rugaard, Fremrag. danske Bønder.

H. Hertel.



Jørgensen, Lavrids, f. 1849, Afholdsmand. 
Han er født 29. Okt. 1849 i Nørre Kollemorten ved Vejle, hvor
Forældrene vare Gaardmandsfolk. Efter at han i en 3
Aars Tid havde opholdt sig som Landvæsenselev paa et
Par større Gaarde, kom han 1871 paa Lyngby Seminarium,
hvorfra han 2 Aar senere dimitteredes. Kort efter
overtog han Faarup Højskole, som han ledede,
indtil han fik et Lærerembede i Horsensegnen. Ved
Siden af sin Lærergjerning drev han en omfattende
journalistisk Virksomhed. Vendepunktet i J.s Liv
indtraf i Efteraaret 1880, da han paa et Møde
i Horsens hørte den norske Amerikaner, Farmeren
Joh. F. Hansen tale for den den Gang endnu her
hjemme ukjendte Afholdssag. J. blev strax vunden
for Sagen og satte fra nu af al sin kraftige Naturs
Energi ind paa at bryde Vej for den her i Landet. Og
det skyldes fremfor alle ham, at det Forsøg, der
fra Methodisternes Side gjordes paa at benytte
Afholdssagen i religiøst Øjemed, blev afværget,
og at den rent folkelige Fane blev hejst over
Arbejdet for denne Sag. For udelukkende at kunne
tjene den nedlagde han sit Lærerembede, og han har
senere under vanskelige økonomiske Forhold dels som
Foredragsholder og dels som Redaktør og Forfatter
udfoldet et meget energisk Arbejde i Afholdssagens
Tjeneste. Væsentlig i dette Øjemed oprettede han
1882 sammen med A. Holck det udbredte Ugeblad
«Ugens Nyheder», og han har udgivet en lang Række
af Skrifter, hvoraf mange ere udkomne i adskillige
Oplag og ere blevne oversatte paa flere Sprog. Han
er Medlem af flere udenlandske Afholdsselskaber. --
1875 ægtede han Karen Byrgesen (f. 8. Dec. 1849).
Han fører i Følge Navnebevilling nu Efternavnet: Ethelberg.

C. Christensen.



Jørgensen, Peter Nicolai, 1805-50, Forfatter, 
er født i Kjøbenhavn 24. Febr. 1805. I Græbes Officin lærte han 
Bogtrykkerkunsten og fik 1829 Bevilling til at maatte etablere sig som 
Bogtrykker i Hovedstaden næste Aar. Han døde i Kjøbenhavn 13. Maj 
1850. -- J. hører til de ditterære Bogtrykkere», som Danmark lige 
fra Christiern Pedersens Dage har haft ikke faa af. Hvad han skrev, 
var harmløse Ubetydeligheder -- mest af humoristisk Natur --, og
i en Tid, hvor Vittighedsblade, Revueviser og komiske Kalendere 
vare noget næsten ukjendt, vandt hans Monologer («Bonden i det 
russiske Dampbad», «Bonden og Hydro-Oxygen-Gas-Mikroskopet», 
«Bonden i Tivoli» o. fl.) et stort og taknemmeligt Publikum.

Sophus Bauditz.



Jørgensen, Sophus Mads, f. 1837, Kemiker. 
J. er Søn af Skræddermester Jens J. og Caroline f. Grønning og er født i 
Slagelse 4. Juli 1837. I 1847 blev han optaget i sin Fødebys lærde 
Skole, men 1852 overflyttedes han til Sorø Akademi. Hans Lyst 
til Studeringer og boglig Syssel blev allerede tidlig vakt ved 
Paavirkningen af hans Svoger Realskolelærer C. Chr. Carlsen og 
Søster (Institutbestyrerinde i Slagelse) og ved Omgangen i deres 
Hus. Opholdet i Sorø Skole, der var i Besiddelse af flere fortrinlige 
Lærere, navnlig i Naturfagene, virkede yderligere fremmende 
paa denne Lyst. I 1857 blev J. Student fra Sorø. I sin Studietid 
havde han Regensen, Kommunitetet og senere det Smithske
Stipendium. Han kastede sig strax over Studiet af den rent 
videnskabelige Side af Kemien og var den første her hjemme, der tog 
Magisterkonferensen i Kemi (1863). I 1864 vikarierede han som 
Assistent paa Universitetslaboratoriet og studerede og manuducerede
de følgende Aar, indtil han 1867 blev Bestyrer af den polytekniske 
Læreanstalts kemiske Laboratorium efter Jul. Thomsen. I 1869 
fremkom J.s Doktordisputats: «Overjodiderne af Alkaloiderne», og
2 Aar senere blev han Lektor i Kemi ved Universitetet. Samme 
Aar (10. Nov: 1871) ægtede han Louise Wellman, Datter af afdøde 
Divisionskvartermester ved Holmen Chr. W. og Marie f. Gleerup. 
1887 blev J. udnævnt til Professor i Kemi ved Universitetet (med 
Anciennitet fra 1871), og 1892 fik han Fribolig paa den nye 
polytekniske Læreanstalt. -- J.s store Arbejdsdygtighed, logiske Sans 
og omfattende Viden inden for hans Fags Omraade have i høj Grad 
været tagne i Brug af det offentlige ved mangfoldige Tillidshverv. 
Allerede 1870 blev han af Finansministeriet udnævnt til Medlem af 
«Sukkerkommissionen», 1871 kom han ind i Direktionen for Rosenborg 
Brøndanstalt, 1872 blev han teknisk Konsulent for Toldvæsenet, 
1885 Medlem af Carlsberg-Fondets Bestyrelse, 1889 Formand i
Carlsberg-Laboratoriets Bestyrelse og s. A. Medlem af den langvarige 
Farmakopékommission, der med Møder flere Gange ugentlig først 
afsluttede sin Virksomhed i Slutningen af 1892. 1893 blev J. Formand 
for den af Teknikere og Kunstnere bestaaende «Gipskommission»,
der var nedsat af Ministeriet for Kirke- og Undervisningsvæsenet 
for at tage forskjellige Forhold vedrørende Afstøbningerne 
i de offentlige Samlinger under Overvejelse.

Som Lærer i Kemi har J. øvet en meget stor Indflydelse paa 
Studiet af den Videnskab, han dyrker. Den Grundighed og i 
højeste Grad samvittighedsfulde Omhu i Udførelsen af Arbejdets 
kemiske Teknik, der have gjort J.s Undersøgelser til sande 
Mønsterarbejder inden for den nyere uorganiske Kemis Omraade, har han
forstaaet at indpode sine Elever, saa at man ikke alene ved Valget 
af Æmner, hvormed der arbejdes, men ogsaa ved hele 
Arbejdsmethoden kan henregne et relativt stort Antal yngre danske 
Kemikere til «den Jørgensenske Skole». Hans personlige Elskværdighed
og humane Optræden over for Elever og undergivne har naturligvis 
ogsaa bidraget betydelig til Studiernes Fremme. Gjennem 
sine Forelæsninger og fortrinlige Lærebøger («Uorganisk kvantitativ 
Analyse», 1869, «Organisk Kemi», 1880, «Uorganisk Kemi», 1888,
og en Række mindre Lærebøger) har han paavirket en endnu langt 
større Kreds af studerende. -- J.s egne videnskabelige Arbejder 
have i de senere Aar saa godt som udelukkende bevæget sig 
inden for den uorganiske Kemis Omraade og tilmed inden for et
begrænset Gebet, Metalammoniakforbindelserne. Hans første større 
Arbejde, «Nogle Analogier mellem Platin og Tin» («Vidsk. Selskabs 
Skrifter» 5. R., VI), staar noget mere isoleret, men kort derpaa
paabegyndte han en Række Undersøgelser over organiske og uorganiske 
Overjodider -- herunder henhører hans ovennævnte Doktordisputats --, 
og gjennem Opdagelsen og Undersøgelsen af en hel Række 
Overjodider af Koboltammoniakforbindelser blev han efter at have
fuldført Studiet af Overjodiderne ledet ind paa Studiet af selve Metalammoniakforbindelserne. Hans Undersøgelser ere offentliggjorte 
i «Journal f. prakt. Chemie» lige fra 1870 til 1892, da han
blev Medudgiver af det nystiftede «Zeitschrift f. anorgan. Chemie». 
Med mathematisk Stringens parret med en fortrinlig Teknik har J. 
forstaaet at gjennemføre sine vidtstrakte Undersøgelser over disse 
komplicerede Forbindelsers Konstitution og derved med Held 
overført Strukturkemiens Grundsætninger, der hidtil væsentlig kun vare 
gjorte gjældende for organiske Forbindelser, paa den uorganiske
Kemis Omraade. Hans Arbejder slutte sig i denne Henseende paa 
mange Punkter til de af andre skandinaviske Forskere -- navnlig 
Cleve og Blomstrand -- paa andre lignende Omraader samtidig 
udførte  Undersøgelser. J. har end videre bearbejdet 2. Bd.s
2. Afdeling og hele 3. Bd. (Metaller) af det af K. Kraut udgivne 6. 
Oplag af L. Gmelins store «Handbuch der anorganischen Chemie» 
(Heidelberg 1875-81). Enhver Kemiker er i Gjæld til J. paa Grund
af den enestaaende Nøjagtighed og Paalidelighed, hvormed dette 
Hovedværk i den kemiske Litteratur er blevet udført, men Arbejdet 
er des værre aldrig blevet sluttet. -- 1874 blev J. Medlem af det 
danske Videnskabernes Selskab og er desuden Medlem af flere
udenlandske lærde Selskaber.

Universitetsprogr. ved Reformationsfesten 1870.

K. Rørdam.



Jørgensen, Stephan, 1758-1834, juridisk Embedsmand og historisk Forfatter, 
er født 18. Sept. 1758 paa Vemmetofte, hvor 
hans Fader, Jørgen J., siden Ejer af Knabstrup, da var Forpagter. 
Hans Moder hed Magdalene f. Lindemann. Han blev Student 1776,
tog 1779 juridisk Embedsexamen og blev derpaa Medlem af det 
juridisk-praktiske Selskab. Efter en længere Udenlandsrejse 1782-83 
kjøbte han Rønnemosegaard ved Bogense, udnævntes 1785 til 
Vicelandsdommer i Fyn og Langeland og giftede sig 15. Juni næste Aar 
med Anne Sybille Borring (f 13. Nov. 1849), Datter af Kjøbmand 
B. i Bogense. 1789 blev han Byfoged i Rudkjøbing og Herredsfoged 
paa Langeland, 1802 Byfoged i Faaborg og Herredsfoged i 
Salling Herred, 1805 Assessor ved Landsoverretten i Viborg og
Justitsraad, 1819 Etatsraad. 1826 tog han sin Afsked og døde i 
Kjøbenhavn 3. Sept. 1834. -- J. var en dygtig Embedsmand og gav 
Stødet til mange Forbedringer i de Kjøbstæder og Landjurisdiktioner, 
hvortil han var knyttet. Han havde mangesidige Interesser og
studerede meget, hvorom Skriftet «Nogle Frugter af mit Otium som 
Olding og forhenværende Embedsmand» (1834) bærer Vidnesbyrd. 
Blandt hans Skrifter maa særlig nævnes «Efterretninger om 
Rudkjøbing» (1796) og «Efterretninger om Faaborg» (1815). Han
udgav ogsaa «Beviset for det formentlige Slægtskab mellem Dr. 
Martin Luther og Stamfaderen til den Lindemannske Slægt, med 
vedføjet Beskrivelse af mit eget Levnedsløb» (1827).

Erslew, Forf. Lex.

O. Nielsen.



Jørgensen, Søren, f. 1838, historisk Forfatter. 
J. er født af Bondestand 16. Juni 1838 i Ørbæk i Fyn. Efter Konfirmationen 
kom han ud at tjene, blev siden Gartner, men hans i Barndommen 
udviklede Læselyst drog ham videre frem, saa han 1860 blev optaget
paa Skaarup Seminarium, hvor han tog Afgangsexamen 1863. 
Derpaa blev han Hjælpelærer i Haarslev i Fyn og 1864 Lærer i 
Kistrup i Øster Hæsinge Sogn, i hvilken Stilling han siden er 
forbleven. Han var i nogle Aar Medredaktør af «Nord. Skoletidende» 
og holdt til 1870 en Fortsættelsesskole. 1886-92 var han Medlem 
af Sogneraadet og Formand fra 1889. Siden 1881 har han været 
Bibliothekar paa Hvedholm og ved Karen Brahes Bibliothek. 
Paavirket af N. Rasmussen Søkilde har han i mange Aar dyrket 
historiske Studier og i Forening med denne 1880 udgivet «Efterretninger 
om Hillerslev og Øster Hæsinge Sogne». En Mængde Bidrag, 
navnlig til det sydlige Fyns Herregaardes og Bondestands Historie, 
har han meddelt i forskjellige historiske Tidsskrifter og i «Fyns 
Stiftstidende». 1877 udgav han «Efterretninger om Faaborg Kjøbstad».

O. Nielsen.



Jørgensen, Valborg Bodil Emilie, f. 1872, Danserinde. 
Hun er født i Kjøbenhavn 19. Nov. 1872, Datter af optisk Instrumentmager 
Jørgen Adolf J. (f. 2. Dec. 1822) og Christiane Pouline f. 
Egelund (f. 13. Febr. 1835 d. 2. Juli 1890). Hun kom, næppe 7 Aar 
gammel, paa det kongl. Theaters Balletskole, undervistes først af 
Solodanser Krum, senere af Balletmester Emil Hansen, havde som Barn 
mange Smaaroller saa vel i Balletten som i Skuespillet -- f. Ex. 
Lille Margrethe i «Strandby Folk» og Zerline i «Alferne» --, 
dansede som 14aarig sit første Parti som Eskimopigen i «Fjærnt fra 
Danmark» og spillede senere Kadetten Edmund i samme Ballet. 
Hendes egentlige Debut var 24. Nov. 1891 som Sylfiden i Balletten 
af samme Navn, og her frapperede hun ikke blot ved sin betydelige 
koreografiske Færdighed, men tillige ved en fin, sjælfuld Mimik og 
var fra det Øjeblik selvskreven til de kvindelige Hovedpartier i 
Balletten. Blandt de større mimiske Roller, hun siden den Tid har
udført, kan nævnes Astrid i «Valdemar», Hilda i «Et Folkesagn», 
Ragnhild i «Brudefærden i Hardanger», Foraaret i «Foraarets Komme» 
og Sylvia i Pantomimen «Statuen».

Edgar Collin.



Jørgensen Jomtou, Johan, 1791-1866, Litterat. 
J., der var født 7. Marts 1791 i Maribo og Søn af Jørgen Pedersen Jomtou, 
blev Vævermester ligesom Faderen; men tidlig paavirket af Rousseau 
og lokket af sin store Lærenemhed, Forfængelighed og Enthusiasme 
søgte han anden Virksomhed. Han blev Skuespiller, tog derpaa
dansk-juridisk Examen (1818) og blev Sagfører i Maribo; senere var 
han Bestyrer af et Skriftstøberi i Kjøbenhavn, men opgav ogsaa 
dette for alene at vie sig til litterær Gjerning. Han skrev Digte 
og udgav Tidsskrifter («Tilskueren» 1831-34, «Skillingsbladet» 1834 
osv.), hvori han bl. a. behandlede offentlige eller sociale Forhold. 
Christian VIII havde allerede som Prins ladet sig blænde af den 
uegennyttige Mands Begejstring og hans mange, men lidet sammenhængende
Kundskaber; han sendte ham 1840 paa Udenlandsrejse til
Tyskland, Østerrig og Schweits og lod ham udarbejde et
«Udkast til en Kriminallov» (der udkom 1848). Efter Kongens Død 
ophørte den aarlige Understøttelse, som var givet J., og han levede 
nu alene af sine Skrifter (saaledes de historiske Bøger «Struensee»,
1852, «Caroline Mathildes Livshistorie», 1858); paa sine gamle Dage 
maatte han ved flere Maaneders Fængsel afsone nogle alt for 
frimodige Udtalelser om Frederik VII. Den noget forstyrrede Mand 
med det karakteristiske Udseende hørte til Kjøbenhavns Originaler. 
I «Diorama», paa hvis Titelbillede Christus, Rousseau og J. ere 
fremstillede (1858), gav han sin Selvbiografi. Han døde 30. Dec. 1866. 

Erslew, Forf. Lex.

Johannes C. H. R. Steenstrup.


*


Kaalund, Hans Vilhelm, 1708-67, Forfatter, 
blev født i Jersi (ved Kjøge), hvor Faderen, Jens K. (d. 1721), var Præst. 
Slægten stammer fra Kalundborg, hvorfra Familienavnet er taget. 
Moderen, Elisabeth Marie f. Eggers, indgik nyt Ægteskab med 
Eftermanden i Embedet, Mag. Barth. Schytte, som underviste Drengen, 
indtil denne blev sendt til Kjøbenhavn, hvor Farbroderen 
Konferensraad og Højesteretsassessor K., efter hvem han var 
opkaldt, tog sig videre af ham og lod ham privat dimittere til 
Universitetet 1727. 3 Aar efter fik han Attestats, laa paa Borchs 
Kollegium 1732-34 og var derefter udenlands i 2 Aar paa det 
Lassenske Stipendium. Under sit Ophold i Udlandet har han 
rimeligvis faaet Magistergraden. 1741 blev han ordineret som 
Feltpræst ved Fodgarden og kom med Hjælpetropperne til Hannover. 
1743 kaldedes han til Præst i Vorbasse og Grene i Ribe Amt, 
men blev allerede 1745 afsat og dømt fra Embedet for Lejermaal. 
Han flyttede til Kjøbenhavn og levede her til sin Død; 28. Juni 
1767, som berygtet Lejlighedsdigter, der ved Bryllupper og Ligfærd
brandskattede Hovedstaden med sine Rimerier, som han sendte 
rundt i Husene med vedlagt Regning. Jac. Baden fortæller, at 
naar denne Næring slog fejl, lod han sin Hustru dø og begrave 
og beskattede Byen med Sammenskud til hendes anstændige 
Begravelse, hvilken saaledes blev foranstaltet mere end én Gang. Man 
har fra hans Haand en stor Mængde trykte Lejlighedsdigte. 
Hustruen hed Alexandrine f. Tissing og døde i Kjøbenhavn 1765,
44 Aar gammel.

Danske Saml. III, 340.
Baden, Universitetsjournal II, 80.
Worm, Lex. ov. lærde Mænd.
Nyerup, Lit. Lex.

A. Jantzen.



Kaalund, Hans Vilhelm, 1818-85, Digter.
Jacob Langebeks Datter blev gift med Adelsmanden Oberst J. C. Kaalund, 
en Verdensmand, der satte mange Penge over Styr; deres Søn 
Premierlieutenant Marinus Nicolaus K. (f. 1790 d. 1832) ægtede en 
Skorstensfejerdatter fra Randers, Juliane Marie Schmidt, og fik nu 
Ansættelse som Toldbetjent i Kjøbenhavn. Den yngste af dette 
Ægtepars Sønner var Hans, der fødtes 23. Juni 1818 (paa hans
Daabsseddel staar der 27. Juni, men Moderen paastod, at han var 
født 23.). Sønnen arvede sin Faders Lune og sin Moders Frejdighed 
og udprægede Nerveliv, tidlig røbede han Begejstring. Han 
var forgudet af sin Fader, der ofte tog ham med til Ungkarlegilder,
hvor han skulde agere den gode Samvittighed; hjemme læste de 
sammen humoristiske Skildringer og morede sig udmærket derved. 
Han følte sig dog mest tiltrukken af sin Moders Slægt og elskede 
især Morfaderen højt; denne, der var flyttet til Kjøbenhavn, havde 
tit Sønnesønnen som Gjæst, og da hele Familien der var begejstret 
for Poesi, reve de Drengen med sig. -- Han var ikke gammel, da 
han blev sat i en lille Skole; senere kom han i det v. Westenske 
Institut; men Skolelivet fængslede ham kun lidet, hvorimod han
elskede at færdes i Naturen.

Da han var 14 Aar gammel, døde Faderen, og Moderen fik 
kun lidt at leve af; der voxede nu en vis Smaalighedens Aand 
frem i hende, og han følte, det snævrede ham ind. 15 Aar gammel 
blev han konfirmeret og lærte paa denne Tid at kjende Bogholder 
ved den grønlandske Handel C. A. Muhle, i hvis Hus der kom 
mange Kunstnere. Det var bestemt, at han gjennem sin Farbroder 
i Vestindien skulde anbringes ved en Plantage der; men saa traf 
han hos Muhle Billedhugger Freund, og da han havde røbet 
Anlæg for bildende Kunst, anbragtes han som Lærling i Freunds 
Atelier. Her fik han Kammerater som Jerichau, Conradsen osv.; 
men Arbejdet dreves lovlig frit og uden videre Kontrol, saa K. 
lærte ikke meget. Om Vinteren gik han paa Kunstakademiet, og 
her var det, at Jerichau hævdede, han havde mere Evne til at male 
end modellere, hvorfor K. tog Penselen i Haand, men drev det 
ikke til at frembringe mere end 2 Billeder. -- I disse Aar var han 
stærkt optagen af Grundtvig; han hørte ham prædike og gik til 
Lindbergs Foredrag paa Kalkbrænderiet, hvor han dog følte sig
saa meget uden for det hele, at han tegnede humoriske 
Karikaturportrætter af Forsamlingens Deltagere. 

Baade K. selv og hans nærmeste kunde nok skjønne, at han 
ikke var kaldet til at blive bildende Kunstner. Allerede i Freunds 
Atelier havde han forelæst Kammeraterne Digte, som vandt Bifald; 
saa traf det sig en Dag, at P. O. Brøndsted indfandt sig der og 
fattede Interesse for den unge Mand; han hørte, at K. havde Lyst 
til at «tage Artium», men fraraadede dette, samtidig med at han 
nærede sin Protegés Lyst til at studere Historie og Skjønlitteratur, 
under hvilket Studium han vejledede ham. I Sommeren 1838 gjorde 
K. Opsigt ved sit Digt til Thorvaldsen og endnu mere næste Aar 
ved Mindesangen over Frederik VI. Hans evige Higen udkastede 
store Planer om Udenlandsrejser og Liv blandt Nordamerikas
Indianere, og Vagabonddriften i ham fandt Tilslutning hos hans Ven 
Jerichau, som vilde, at de sammen skulde gaa til Rom. Denne 
Plan blev imidlertid kuldkastet ved, at K. fik stærk Nervefeber. 
Som Rekonvalescent flyttede han ud til Bagsværd og kom snart til 
at elske den smukke Egn om Fure- og Farumsøen saa højt, at han 
4 Aar igjennem tilbragte sin Tid i Farum fra Foraaret til langt ud 
paa Efteraaret og tit noget af Vinteren med. Hos Præsten Aagaards
var han hurtig hjemme og besang dem i sit Digt: «Til Familien i 
Præstegaarden». I Farum dirigerede han «et muntert Sommerfugleliv» 
i Hjem og Skov, paa Sø og Mark, og det var en stor, 
ungdommelig og frejdig Kreds, han førte an i en frisk, elskværdig
Tilværelse. Hans naturbeskrivende Digte ere saa godt som alle 
fremkomne der ude. Det gjærede stærkt i ham, og han var i 
uafbrudt aandelig Virksomhed. I enkelte Øjeblikke følte han en 
umaadelig Angest for, at hans Liv var forkvaklet, og at han aldrig 
mere skulde faa sammenknyttet de sønderrevne Traade i sit Indre; 
at der foregik en Udvikling i ham, var han sig bevidst, hans Aand 
og Hjærte følte større Harmoni, over for Verden svandt hans Fjendskab, 
og hans indre Væsen fornam Ro og Tillid; men møjsommelig 
søgte han efter digterisk Form for sit aandelige Liv. Han 
frembragte en Mængde Vers, Tragedier og Epopeer, som dog aldrig bleve 
overgivne Offentligheden. Derimod udgav han i 1840 «Samlede 
Digte» og «Kong Haldan den stærke», hvilke Bøger han indleder 
med varme Udtalelser om, hvad han skylder Oehlenschläger. 
Digtsamlingen modtages gjennemgaaende med Spot og Haan, og dog
indeholder den «Konen ved Leddet i Frederiksdal», «Frederik VI», 
«Niels Ebbesens Minde» osv. En mildere, men dog ikke meget 
anerkjendende Omtale faar hans Epos, der var stærkt paavirket af 
Oehlenschläger og Tegnér og mindre originalt end Digtene. Begge 
disse Bøger røbe Fantasi, Energi og Begejstring. Der gik nu 2 
Aar, saa udkom «Valkyrjen Gøndul», ligesom de før nævnte Bøger 
skrevet i Farum. Dette sidste Værk viser stort Fremskridt hos 
Forfatteren; trods det forfejlede i Digtets Sammensætning og trods 
det, at dets Aand er uadækvat med dets Stof, er her Oprindelighed, 
Flugt og Kraft, virkelig Storhed og Skjønhed, og der er megen
Dygtighed i Versslyngningen. Digtets Opgave er at vise, hvorledes 
Lysten til jordisk Hæder styrter det begavede Menneske i Fordærvelse; 
men med rette blev der gjort opmærksom paa, at denne 
Anskuelse er fremmed for den hedenske Livsbetragtning. Pressen
forbigik næsten ganske dette Arbejdes Fremkomst. -- Med «Fabler 
og blandede Digte» (1844) trængte K. langt mere igjennem. I 
Bladpressen fik han omtrent lutter Ros, og det var navnlig P. L. 
Møller, der i en længere Afhandling ydede ham stærk Anerkjendelse. 
Da han i Slutningen af 1844 sammen med J. Th. Lundbye 
udgiver «Fabler for Børn», bliver der ham mindre Ros til Del; 
men det gaar rigtignok ogsaa ud over Lundbye. I de følgende 
Aar producerede han ikke meget; han skrev nogle Anmeldelser af 
Kunstudstillinger og udkastede sammen med Poul Chievitz Planen 
til «En Fortid»; end videre udgav han fra 1845-47 sammen med 
J. C. Gerson «Maanedsskrift for Børn», hvori han skrev forskjellige 
Stykker i Prosa og Digte som «Den firbenede Gadestryger» (Proletar), 
«Bjørnen som Rytter», «Nisserne paa Vandring», «I Staden og
paa Landet» osv. -- Hans pekuniære Existensmidler vare ringe; 
dels støttedes han af Christian VIII, dels af Grev Moltke-Bregentved 
og sin Ven Kapitajn Fr. Schack, i hvis Hjem paa Christianshavns 
Kaserne han om Vinteren havde Ophold. Christian VIII vilde
gjærne have benyttet K. til i Pressen at virke for hans Sag; men 
da dette ikke vilde lykkes, trak Kongen sig tilbage fra ham. K. 
vilde aldrig træde i noget Partis Tjeneste; han holdt i disse Aar 
Omgang med Folk som Hostrup, P. L. Møller, Kr. Arentzen, J. P. 
Grüne, Dr. Dampe og M. Goldschmidt, hvilken sidste ofte befrugtedes 
af K.s mundtlig fremsatte Ideer, hvorfor Vennerne kaldte K. for 
«Goldschmidts Jordemoder». Han var fremdeles meget optagen 
af Grundtvig.

Saa kom 1848! Paa mange Maader greb Tidsaanden ham, 
og han skrev forskjellige patriotiske Digte. I 1849 blev han ansat 
som Hjælpeintendant, ved Armeen, og i denne Egenskab deltog 
han i Ryes Tilbagetog i Jylland. I 1850 opholdt han sig som 
Ambulanceforvalter mest i Kolding. Efter Krigen maatte han for 
at skaffe sig Existensmidler tage Plads som Huslærer hos Gaardejer
Larsens Enke paa Nordskov, nær Odins Høj ved Hellebæk,
hvor han førte et meget ensomt Liv blandt Mennesker, der end 
ikke anede, at han var Poet. Fra denne Periode stamme Digtene 
«Ensomt Liv» og «Vinteraften paa Landet». 

3 Aar havde han opholdt sig paa Nordskov, da hans trofaste 
og hjælpsomme Ven Etatsraad Edv. Collin overdrog ham at 
bestyre et ham tilhørende Teglværk paa Strandmosegaard syd for 
Humlebæk. Med sin gamle Iver og Interesse for det praktiske 
kastede K. sig over Gjerningen der og udkastede talrige Planer, 
med hvis Gjennemførelse han dog ikke havde Lykke. Ogsaa der 
tilbragte han 3 Aar; saa blev Teglværket solgt, og atter stod han 
uden Existensmidler. Til Kjøbmand J. B. Jensens Hus her ude var 
han bleven sympathetisk knyttet og forelskede sig i dets unge Datter 
Cathinca. Hans Digt «Maaske» forberedte deres Forlovelse, som 
fandt Sted 6. Juli 1856, lige inden hans Afrejse der fra.

For en kort Tid fik han nu Ansættelse ved Mønten i Kjøbenhavn, 
hvor han skulde optælle gamle Markstykker. Dette aandsfortærende 
Arbejde forlod han for at overtage en Plads ved 
Telegrafvæsenet i Haderslev; Gjerningen der enerverede ham meget, 
og han fik tillige gjentagne Anfald af Blodgang. Længselen efter 
hans Brud affødte det bekjendte Digt «Til hende». Hun raadede 
ham resolut til at opgive den Stilling, som aldeles ikke passede 
ham, og han fulgte hendes Raad. Det blev da hans Plan at 
nedsætte sig som Boghandler i Haderslev; men af Pengemangel maatte 
han opgive alle Forhaabninger i den omtalte Retning. Efter 1 Aars 
Ophold der ovre drog han tilbage til Kjøbenhavn. Her samlede, 
udvalgte og rensede han sine tidligere Digte, og Resultatet blev 
«Et Foraar», der udkom i 1858 og vakte stor Opmærksomhed og 
Beundring (6. Udg. 1886). «Selskabet for de skjønne Videnskabers 
Forfremmelse» udbetalte ham en Pengebelønning.

Det var hans Haab, at den Anerkjendelse, han nu havde 
vundet, skulde bevirke, at han kunde komme i en fast Stilling. 
Snart tilbød ogsaa Fængselsdirektøren C. N. David ham at blive 
Overlærer ved det nyoprettede Vridsløselille Fængsel, og denne 
Plads tiltraadte han i Dec. 1859, samtidig med at Anstalten blev
tagen i Brug. 6. Marts 1860 viedes han til nysnævnte Cathinca 
Julie Jensine Jensen (f. 16. Sept. 1836). -- Hans daglige Gjerning 
bestod nu i at holde Foredrag for, besvare Forespørgsler af, 
undervise og i Cellerne samtale med de mange forskjellige Fanger, holde 
Regnskaber og Oversigter i Orden osv. Den Omstændighed, at 
han altid helst havde villet indlade sig med problematiske Naturer, 
bevirkede, at de fleste Fanger interesserede ham; men han indsaa
snart, at det ikke var let at lære dem at kjende. Han troede paa 
Menneskenaturen, selv i dens dybeste Fornedrelse, og behandlede 
alle med stor Omhu, «med koldt Hoved, men varmt Hjærte». 
Tappert kæmpede han for Cellesystemet og havde paa flere 
Omraader haarde Kampe at bestaa for at gjennemføre sine
Principper. Fangerne fik han i Tale, vandt deres Tillid og erhvervede 
sig mange Venner iblandt dem. Det var et strængt, selvoptugtende 
Liv, han førte der, flere Gange gjennemgik han heftige Sygdomme
-- Blodgang, Kopper --, og hans Legeme svækkedes derved. 
Oplivelse og Styrke hentede han paa sine ugentlige Besøg hos 
Aandsfrænder i Hovedstaden og ved en større Rejse, som det 
Anckerske Stipendium bragte ham i Stand til at gjøre (1863), og 
paa hvilken han besøgte Stockholm, Schweits, Frankrig, London og 
Tyskland; den digteriske Frugt heraf var «Rejsetummel». Han 
siger ensteds: «Jeg er Menneske mer, end jeg er Digter», og det 
hørte ogsaa til de store Undtagelser, at han paa Vridsløselille skrev 
Vers. Imod Slutningen af sit Ophold der ude forfattede han Dramaet 
«Fulvia» (1875), nvis skjønne Enkeltheder og klassiske Aand 
alligevel ikke kunne dølge, at hans Begavelse gik i anden Retning 
end det dramatiske. 2 Aar efter udsendte han, ogsaa der fra, sin
fortrinlige Digtsamling «En Eftervaar» (4. Opl. 1889). Imellem denne 
og «Et  Foraar» laa hele hans lange Fængselsperiode; Fastheden, 
Sikkerheden, Viljekraften, Kortheden, det fuldmodne og optøjlede
i den nye Samling bære Præget deraf. Ligesom i «Fulvia»  
kæmper han her for Resignationen og Kompromiset. Versene ere 
mejslede af en Billedhugger. Snart efter omarbejdede han «Fulvia»,
saa det nu kunde opføres paa det kongl. Theater, hvor det længe 
har holdt sig paa Repertoiret og vundet betydelig Anerkjendelse.
-- Bemærkelig er dernæst den Sangerkrig, han førte mod den nye 
Digtnings Repræsentanter Schandorph og Drachmann. Af yderste 
Evne forfægtede K. Idealitetens Sag, og Kvintessensen af hans
Mening kan siges at rummes i disse hans Ord:

 Ildtilbederne af Realiteten
 dem rammer jeg lige i Planeten.

Han ender med i klare Ord at skrive sig ind blandt Kristendommens 
Tilhængere.

Paa samme Tid som han fører denne Strid, og netop som 
«Fulvia» skal opføres, bryder han (i Marts 1881) efter 21 Aars 
Arbejde paa Vridsløselille op der fra for at søge den Hvile, hans 
Legeme saa haardt trængte til. Med en Pension paa 1500 Kr., 
en Digtergage af 1000 Kr. og desuden nogle Rentepenge kunde 
han med sine nøjsomme Fordringer sikre sig et anstændigt 
Udkomme. Han tog nu Ophold i Valby, senere paa Frederiksberg, 
og følte da Poesien slaa med Vingerne, som om den først nu vilde 
udfolde sig i ham. De legemlige Kræfter strakte imidlertid ikke til. 
Ideer mylrede i hans Hoved, sit medfødte Lune og sin Evne for 
det epigrammatiske, som han mente ikke tilstrækkelig var kommen 
til sin Ret i hans Digtning, haabede han nu at skulle udfolde; han 
havde lagt Planen til en Roman og ønskede at benytte sine rige
psykologiske Erfaringer i et Lystspil; men alt dette blev kun 
Forsætter. En Sommerrejse, som han i 1884 gjorde til Modum, 
styrkede ham meget; men Vinteren bragte atter Nedgang med sig. 
Det viste sig nu, at han led af Mavekræft. Efter at han havde 
ligget til Sengs i en Maaned og lidt meget, døde han 27. April
1885. Over hans Grav er der ved Bidrag fra danske Mænd og 
Kvinder rejst et smukt Gravmonument. Hans «Efterladte Digte» 
udgav O. Borchsenius (1885).

K. var en primitiv Digter, fri for Skole og Principper, og alle 
Vegne elskede han det oprindelige; derfor førte hans Ungdoms 
Higen ham mod Oldtidslivet, i sin Manddoms Dage søgte han til
Bunds i Menneskelivet, og altid fandt han sin Trøst i Naturen. 
Han var Efteraarets Sanger; Foraaret, følte han, gjorde ham til en 
umandig Drømmer, og derfor laa det erotiske ogsaa fjærnt fra ham;
Høsten derimod vakte hans Eftertanke. Af al Magt søgte han 
gjennem ihærdigt Arbejde at forme sin egen Personlighed i 
Overensstemmelse med sin Digtning. Det højeste, han vilde naa, var 
«Klarhed i Sindet, Renhed, Sjælefred, Mod til at lide, Kraft til at 
undvære». I hans ethiske Livsanskuelse er der mandig Tro paa 
Livets højere Magter, mild Alvor og stor Sundhed. 

Borchsenius, To Digtere S. 106 ff. 
Z. Nielsen, H. V. Kaalund (1886) 
Kr. Arentzen, Danske Digtere i d. 19. Aarh. S. 212 ff. 
Samme, Fra yngre og ældre Dage S. 37 ff. 
N. Bøgh, Erindringer af og om J. A. Jerichau. 
Samme, Elisab. Jerichau-Baumann. Illustr. Tid. 1866, Nr. 359 f.; 1885, Nr. 31. 
Erslew, Forf. Lex.

Nic. Bøgh.



Kaalund, Peter Erasmus Kristian, f. 1844, nordisk Filolog. 
Kr. K., Søn af Sognepræst Caspar Ernst K. (d. 1853) og Anna 
Helene f. Riedewaldt (d. 1888),  er født 19. Avg. 1844 i Søllested 
paa Laaland, blev 1863 Student fra Herlufsholm og bestod 1869
Magisterkonferens i nordisk Filologi. 1872 tiltraadte han en 2aarig 
Rejse til Island, væsentlig med det Formaal at bestemme de i 
Sagaerne omtalte Lokaliteter. Hovedresultatet af Rejsen blev det 
monumentale Værk «Bidrag til en historisk-topografisk Beskrivelse 
af Island» I-II (1877-82), hvis 2. Binds 1. Hæfte (Nordfjerdingen) 
han 1879 forsvarede for den filosofiske Doktorgrad. Det antikvariske 
Udbytte af sin Islandsrejse nedlagde K. især i Afhandlingen 
«Islands Fortidslevninger» («Aarb. f. nord. Oldkynd.» 1882). -- Efter 
i nogle Aar (fra 1875) at have virket som Lærer (Adjunkt 1880) ved
Metropolitanskolen opgav K. denne Stilling 1883 for at tiltræde den 
nyoprettede Post som Bibliothekar ved den Arnamagnæanske 
Haandskriftsamling, i hvilken Egenskab han udarbejdede den udførlige
og nøjagtige Katalog over denne Samling (I-II, 1888-94). Sit 
fremragende Kjendskab til gamle islandske Haandskrifter har K. 
fremdeles lagt for Dagen ved Udgaverne af «Fljótsdoela hin meiri»
(1883) og «Laxdæla saga» (1889-91) -- af den sidste er en tysk 
kommenteret Udgave under Trykning --, og endelig har han i 
flere mindre Afhandlinger (især i «Aarb. f. nord. Oldkynd.» 1870 
og H. Pauls «Grundriss der german. Philologie», Afsnittet «Sitte:
Skandinav. Verhältnisse», 1890) behandlet Æmner vedrørende Islands 
Kulturliv under Sagatiden. -- K. er Sekretær i Samfundet til 
Udgivelse af gammel nordisk Litteratur siden dets Stiftelse (1879) og i 
det kongl. nordiske Oldskriftselskabs Oldskriftafdeling (fra 1891).

Levnedsbeskrivelser af de ved Kbhvns Universitets Firehundredaarsfest promov. Doktorer. Leth og Wad, Dimitterede fra Herlufsholm I-II.

Verner Dahlerup.



Kaarsberg, Hans Sophus, f. 1854, Læge og Forfatter. 
K. er Søn af Sognepræst Hans Berlin K. og Emma Elise Charlotte Hilda 
f. Reumert og blev født i Græse 26. Jan. 1854. Efter at være 
bleven Student fra Herlufsholm i 1873 tog han i 1880 medicinsk 
Examen og nedsatte sig s. A. som praktiserende Læge i Skjelby
ved Næstved. I Efteraaret 1882 blev han Kandidat paa Kommunehospitalet 
og foretog i 1883 en Rejse til Tyskland og Østerrig-Ungarn 
for at studere Kirurgi og Gynækologi. 1886 flyttede han til 
Glumsø. I 1889 blev han Dr. med. Foruden flere mindre 
Studierejser har han med offentlig Understøttelse gjort 2 større Rejser
for at studere de nosologiske og fysiske Forhold hos nogle af de 
af Kulturen uberørte Folkeslag. Den første Rejse (i 1890) gik 
gjennem Middelhavet over Konstantinopel og Tiflis til Kalmukhorderne 
paa de kirgisiske Stepper og den anden (i 1894) til Lapperne i den 
svenske Lapmark. -- K. har udfoldet en betydelig litterær Virksomhed 
i forskjellige Retninger. Foruden sin Doktordisputats har han 
skrevet flere populære hygiejniske Afhandlinger,
dernæst en større Skildring af Rejsen i 1890
(«Gjennem Stepperne -- til Hest og med Trespand»,
1891), og endelig har han dels under Psevdonymet «Hans
Juul», dels under Navn udgivet flere Samlinger af
Noveller («Daarlige Tider», 1887, «Fordærvede», 1888,
«Mutterrillen», 1889, og «Mennesker», 1892). Hans
Arbejder bære Vidnesbyrd om et ikke ringe Talent og
ere, til Trods for deres Alsidighed, gjennemgaaende
blevne modtagne med megen Anerkjendelse. -- Gift
1. 1880 med Elise Margrethe Komtesse Platen-Hallermund
(f. 30. Maj 1855, separeret 1888), Datter af
Kapitajn Rud. Emil Greve P.-H.; 2. 1891 med Agnes
Overbeck-Petersen (f. 28. Febr. 1864), Datter af
Godsforvalter P. paa Børglumkloster.

Wad, Dimitterede fra Herlufsholm II. 
Carøe og Selmer, Den danske Lægestand, 6. Udg.

A. Leigh-Smith.



Kaarup, Albert, 1826-1901, Handelsakademibestyrer. 
K. er født i Korsør 27. Nov. 1826. Hans Forældre vare
Skibsfører Hans K. og Anneke f. Bache. Efter
at have uddannet sig til Handelsmand dels paa
Handelskontorer i Kalundborg og i Hull og dels som
Elev paa Grüners Handelsakademi etablerede han 1854
sammen med en Ungdomsven en Kommissionsforretning
i Kjøbenhavn, der imidlertid maatte standse under
Krisen 1857. Det følgende Aar blev han ansat som
Lærer i Bogholderi ved Grüers Handelsakademi,
og da Grüner døde i Dec. 1858, blev Ledelsen af
Akademiet overdraget til K. I denne Stilling virkede
han indtil Maj 1893, da hans Helbredstilstand nødte
ham til at trække sig tilbage. Nærmest til Brug for
Akademiets Elever har K. udgivet flere Skrifter,
af hvilke kan nævnes «Almindelig Handelsvidenskab»
(5. Opl. 1895) og den lille, med særdeles godt
Blik for Forretningslivets praktiske Fordringer
udarbejdede vexelretlige Haandbog: «Vexelen efter
den nye Lovgivning» (3. Opl. 1886). 1855 ægtede han
Cathinka Eulalie Dige (d. 1891), Datter af Kjøbmand
D. i Skive. K. fik 1891 Titel af Justitsraad og døde 9. Juli 1901.

E. Meyer.



Kaas, Bjørn, --1581, til Staarupgaard, Rigsraad,
hørte til Sparre-Kaasernes Slægt og var en Broder til
nedennævnte Niels K. (d. 1594). I sine unge Dage var
han Hofsinde og var som saadan med i det Følge, der
1548 ledsagede Kongedatteren Anna til Sachsen. Senere
førte han et uroligt Liv i Udlandet (s. ndfr. under
Broderen Jens K.). Efter sin Hjemkomst havde han en
Række betydelige 

Forleninger, nemlig Vordingborg 1561-63, Helsingborg
1563-65, Malmøhus 1565-80 og Bygholm 1580-81,
hvortil kom forskjellige mindre Pantelen i Jylland
og Skaane. I Marts 1567 optoges han i Rigsraadet,
og kort efter sendtes han og Frands Brockenhuus til
Søs med 6 Fænniker Knægte til Norge, hvor de kæmpede
ved Oslo og efter at have faaet Forstærkning fra
Bergenhus tvang Svenskerne til at ophæve Belejringen
af Akershus. I Slutningen af samme Aar var han
en af Førerne for et Indfald i Smaaland, hvilket
imidlertid mislykkedes, da de Skaanske Bønder, Hærens
Hovedstyrke, gjorde Mytteri, saa at Toget maatte
opgives, og derefter kom han ikke til at spille nogen
større Rolle i Krigsførelsen. Paa Malmøhus havde han
i flere Aar (1568-73) det Hverv at bevogte den berømte
Statsfange Jarlen af Bothwell. Han døde 26. Marts 1581
paa Bygholm. -- Foruden Fædrenegaarden Staarupgaard
ved Skive, hvis endnu staaende Hovedbygning skriver
sig fra ham, ejede han Vangkjær, Kjærsgaard og
Ellinggaard i Vendsyssel, Vórgaard i Hellum Herred,
Tybjærggaard i Sjælland og Bjersøholm i Skaane, hvor
han ogsaa opførte en ny Hovedbygning, hvis Rester
endnu findes; i Hovedstaden ejede han ligeledes
en Gaard. En Del af denne Godsrigdom skyldte han
sin Hustru, Christence Nielsdatter Rotfeldt, der
overlevede ham (d. 1601). Det kan endnu anføres,
at Niels Hemmingsens bekjendte Skrift «Livsens Vej»
(1570) er tilegnet B. K.

C. F. Bricka.



Kaas, Erik, --1520, Biskop i Viborg, 
Søn af Hr. Niels K. til Taarupgaard og Kaas, Landsdommer i Jylland
(af Sparre-Kaasernes Slægt), og Else Glob, tog
Magistergraden, var Kannik i Viborg 1501, nævnes
allerede 1508 som «Electus» (udvalgt Biskop), var
maaske nogle Aar Koadjutor hos sin Formand, Niels
Friis (V, 445); som Rigsraad forekommer han oftere
i Tidens Statsakter, men synes ikke at have spillet
en større Rolle. 1514 var han tilstede ved Christian
II's Kroning i Oslo. Han døde 1520. 

A. Heise.



Kaas, Frederik Christian, 1725-1803, Søofficer,
Søn af Kommandør Hans K. (af Mur-Kaaserne) til
Rybjærg og Hastrupgaard i Jylland (f. 16. Jan. 1683
d. 21. Avg. 1737) og Agathe Rodsteen f. Banner
(f. 15. Juli 1697 d. 11. April 1733), er født
1. Dec. 1725. Han blev Sekondlieutenant i Marinen
1743, Premierlieutenant 1746, Kapitajnlieutenant 1753,
Kapitajn 1755, Kommandørkapitajn 1758, Kommandør 1766,
Kontreadmiral 1768, Viceadmiral 1772 og virkelig
Admiral 1775. I Aaret 1750 blev han desuden Hofjunker, 
1754 Kammerjunker, 1760 Kammerherre. Som Lieutenant
deltog han 1751 i Kapitajn Hooglants Expedition til
Marokko (VIII, 69), hvor der skulde underhandles
om Traktater. Medens hans Chef midlertidig var
rejst til Algier, havde K. Kommandoen over en Del
medbragte Koffardiskibe, men blev grebet i Land og
arresteret. Først i Maj 1753, da Traktatforholdene
vare ordnede, slap han fri igjen. Ved sin Hjemkomst
erholdt han Kongens Tilkjendegivelse af Tilfredshed
med hans Konduite. Indtil 1760 foretog K. flere
Rejser med Orlogsskibe til Middelhavet; efter sin
Forfremmelse til Kommandørkapitajn blev han jævnlig
benyttet som Linjeskibschef i de udrustede Eskadrer.
I denne Periode falder hans første Ægteskab, i det han 1757 blev gift
med Susanne Jacoba Fabritius (f. 26. Jan. 1741
d. 5. Nov. 1762), Datter af Handelsmanden Michael
F. (V, 37). 1764 foretog han for sit Helbreds
Skyld en Rejse til Pyrmont; efter Hjemkomsten 
giftede han sig s. A. paa ny, denne Gang med 
Christine Elisabeth Birgitte Juul (f. 22. Maj
1742 d. 1796), Datter af General Ove J. (VIII, 640).

1766 indtraadte K. i det kombinerede Admiralitets-
og Kommissariatskollegium, hvor han under de
hurtig vexlende Adskillelser og Sammendragninger af
Forvaltningsgrenene med en kort Afbrydelse hævdede
sin Stilling lige indtil 1781, sluttelig (fra 1775)
som 1. Deputeret og Referent for Kongen. 1768 blev
han Ridder af Danebrog. Det paafølgende Aar besluttede
Regeringen at sende en stærk Søstyrke til Algier for
dermed at tvinge denne Stat til at overholde sine
indgaaede Forpligtelser, og K., der var velkjendt
med Forholdene i Afrika, erholdt Overkommandoen over
Expeditionen. I Begyndelsen af Maj 1770 afsejlede
han med 4 Linjeskibe, 2 Fregatter, 2 Bombardergalioter 
og nogle mindre Fartøjer og naaede til
Bestemmelsesstedet i Begyndelsen af Juli Maaned.
Da Underhandlingerne intet Resultat hidførte,
vilde K. herefter begynde Fjendtlighederne; men
det viste sig snart, at han havde forregnet sig.
De medbragte Bombarderskibe vare daarlig udrustede
og hans store Skibe alt for dybtstikkende.
Med uforrettet Sag og efter at være bleven afløst
af Schoutbynacht S. Hooglant vendte K. hjem og
forlangte strax sit Forhold undersøgt ved Krigsret.
Denne kom til det Resultat, at saa vel K. som
Marinens øverste Leder, Danneskjold-Laurwigen,
og Udenrigsministeren J. H. E. Bernstorff samt
Holmens Chef alle vare mere eller mindre at dadle;
for K.s Vedkommende bebrejdede man ham, at
han havde ført et alt for truende Sprog  i
Forhold til den Magt, han kunde udfolde. Der 
faldt dog ingen Dom, da Undersøgelserne
standsedes af Regeringen. Saa vel Bernstorff
som Danneskjold-Laurwigen vare imidlertid blevne
afskedigede, K. havde mistet sit Sæde som Deputeret
i Admiralitetet og hans Fætter Kommandørkapitajn
W. Kaas sin Stilling som Holmens Chef. Da Struensee
var faldet (1772), gjenindsattes imidlertid
K. strax i sit tidligere Embede, hvorimod hans
Fætter W. Kaas først 4 Aar efter paa ny kom i
Virksomhed som Holmens Chef. Det paafølgende Aar
(1773) var K. Chef for en Eskadre i Østersøen,
udrustet i Anledning af det spændte Forhold til
Sverige; da dette imidlertid hurtig udjævnede sig,
oplagdes Skibene allerede i Sept., uden at nogen
større Begivenhed var indløben. K. vedblev herefter
at bestyre Admiralitetet, men afløstes i 1781,
kort efter at en ny Forvaltningsmaade var indført,
hvorved man forgjæves prøvede at bringe Orden i
Marinens stærkt derangerede Pengevæsen. Sine sidste
Aar henlevede han i Ro. 1790 dekoreredes han med
Elefantordenen. K. var Ejer af Fravgdegaard i Fyn og
døde 18. Jan. 1803. 

C. With.



Kaas, Frederik Christian, 1727-1804, Søofficer,
Søn af nedennævnte Admiral Ulrik K. (d. 1746),
blev født 1. Dec. 1727, indtraadte i Marinen som
Sekondlieutenant 1747, blev Premierlieutenant
1753, Kapitajnlieutenant 1755, Kapitajn 1758,
Kommandørkapitajn 1767, Kommandør 1775, Kontreadmiral
1781, Viceadmiral 1790 og virkelig Admiral 1800. Strax
efter sin Udnævnelse til Officer bestemtes han til at
studere Skibskonstruktion, hvorfor han indtraadte som
Avskultant i Konstruktionskommissionen og samtidig
undervistes af Overskibsbygmester Thuresen. 1752-56 
rejste han tillige med Lieutenant F. M. Krabbe i
Udlandet for at studere; de besøgte England, Frankrig, 
Italien -- det sidste Land for at sætte sig ind i 
Bygningen af Galejer -- og Holland. 1756 havde han
sin første Chefskommando, Fregatten «Hvide Ørn»
i Admiral Rømelings Eskadre. 1757 indgave han og
Krabbe Tegning til en Fregat konstrueret efter
nye Principper. Med Kommandør Lützow deltog
han s. A. i en Middelhavsrejse med Orlogsskibet
«Island»; baade Chef og næstkommanderende døde om
Bord, og K. hjemførte derefter Skibet. 1757-64
var han Chef for forskjellige Fregatter, mest i
Middelhavet. 1765 blev han gift med Sophie Elisabeth
Charisius (f. 25. Jan. 1743 d. 9. Sept. 1769),
Datter af Konferensraad Constantin August C. til
Constantinsborg (f. 1712 d. 1776) og Kirstine
f. Baronesse Güldencrone. 1765-66 var han paa en
diplomatisk Sendelse til Marokko, 1769 Chef 
for Linjeskibet «Mars». 1771 indtraadte han i Ægteskab med Edele 
Sophie Kaas (f. 10. Maj 1747 d. 22. Okt. 1800), Datter af Generalmajor 
Otto Ditlev  K. (d. 1778). S. A. afløste han Admiral Fontenay 
som Chef for Søkadetkorpset; i denne Stilling forblev han til 1781, da 
han udnævntes til Holmens Chef som Overekvipagemester. Som 
saadan virkede han med Dygtighed til 1792. Af en længere Redegjørelse 
af ham for hans Virksomhed paa Holmen («Nyt Arkiv f. Søvæs.» II) 
fremgaar det, at han fik Orlogsværftet, som ved alt for knappe 
Pengebevillinger var kommet en Del i Forfald, kjendelig oparbejdet, 
derimod ikke, at Resultatet vistnok for en stor Del skyldtes den
talentfulde Fabrikmester H. Gerner (V, 614). -- 1792 afgik K. fra 
Holmen og blev 3. Militærdeputeret i Admiralitets- og 
Kommissariatskollegiet. 1794 avancerede han til 2. og 1796 til 1. Deputeret. 
1795 °g 96 var nan tillige Chef for Eskadrer, som til Nevtralitetens 
Beskyttelse opererede i Østersøen sammen med svenske Eskadrer. 
Med sin anden Hustru fik han Nedergaard paa Langeland. Han
blev hvid Ridder 1780 og døde 28. Marts 1804. 

C. With.



Kaas, Frederik Julius, 1758-1827, Statsminister,
Søn af ovennævnte Admiral F. C. K. (d. 1803), blev født i Kjøbenhavn 
24. Avg. 1758. Han blev 1770 Page ved Enkedronning Juliane 
Maries Hof og udnævntes 4 Aar senere til Sekondlieutenant à la 
suite i Ingeniørkorpset, Aaret efter til virkelig Sekondlieutenant. 
K. havde imidlertid, uden at Bevæggrunden dertil kjendes, kastet 
sig over det juridiske Studium, hvilket han drev ved Universiteterne 
i Kjøbenhavn og Kiel. Men samtidig opgav han dog ikke 
Ingeniørvidenskaben, hvad der fremgaar deraf, at han fra 1780-82 
havde Inspektionen over Opførelsen af Søbatterierne ved Kronborg. 
Sidstnævnte Aar tog han, privat dimitteret, Examen artium, og s. A. 
blev han juridisk Kandidat ved Kjøbenhavns Universitet. 1783, 
samme Aar som han tog Afsked fra Ingeniørkorpset, udnævntes 
han til surnumerær Assessor i Norges Overhofret og blev s. A. 
virkelig Assessor i denne. 1786 blev han ved Ægteskab Besidder 
af Bærum Jærnværk, hvis Bestyrelse han selv overtog, og heri maa 
man formodentlig søge Grunden til, at han fra traadte sin Stilling
ved Overhofretten 1787. 1789 blev K. Assessor i Højesteret; men 
allerede 1790 opgav han dette Embede og beskikkedes nu til 
adjungeret Lagmand over Akershus Lagdømme. 1792 traadte han 
som Præsident i Spidsen for Christiania Kommunalbestyrelse, hvilken
Stilling han indtog indtil 1794, da han ansattes som 
Generalavditør og Deputeret i det norske Generalitets- 
og Kommissariatskollegium. Fra 1795-1802 beklædte K. Stillingen som Stiftamtmand 
over Akershus Stift. I dette Tidsrum, da Kysterne sattes i 
Forsvarsstand mod den britiske Sømagt, var K. fra 1801-2 Medlem 
af det norske Feltkommissariat, der skulde besørge Troppernes
Forplejning, Indkvartering og Fordeling. Skjønt juridisk 
Embedsmand bevarede K. sin militære Interesse usvækket. Med Iver 
medvirkede han til Organisationen af en Borgervæbning langs det 
sydlige Norges Kyst. Han rejste som Stiftamtmand rundt og holdt 
Mønstring over Korpserne, hvis Uniform han selv anlagde, og han
tilskyndede Borgerne til at danne Skydeselskaber. Ved denne 
militære Iver satte K. sig fast i Kronprinsens Gunst, hvad der ses 
deraf, at Kronprinsen i sin Korrespondance med ham undertegnede 
sig som hans «særdeles hengivne».

Efter at K. saaledes i et Tidsrum af 19 Aar successive havde 
beklædt de ovenanførte Stillinger, og efter at han havde levet sig 
fuldstændig ind i Christiania sociale Forhold og var bleven en 
Omgangsven af de anseteste Familier, f. Ex. Anker, Collett osv.,
kaldtes han 1802 ned til Danmark, i det han udnævntes til 
Justitiarius i Højesteret. 1804 skiftede K. atter Stilling, i det han blev 
Præsident for det danske Kancelli, under hvilket Bestyrelsen 
af Justits- og Politivæsenet samt Kirke- og Folkeskolevæsenet henhørte. 
I den første Periode af K.s Virksomhed som Kancellipræsident fandt 
ikke nogen større Reform Sted, da Regeringens hele Kraft blev 
beslaglagt af den Krig, hvori Rigerne droges ind efter Kjøbenhavns 
Bombardement 1807, først med England, senere ogsaa med Sverige. 
Da Svenskerne efter Gustav IV Adolfs Afsættelse i Marts 1809 
vilde vælge den kommanderende General i Norge, Prins Christian 
August af Augustenborg til Tronfølger, og da Frederik VI selv 
optraadte som Kandidat til Tronfølgen, ønskede han under denne 
ejendommelige Situation at have en Mand, der var ham trofast 
hengiven, i Norge. 11. April 1809 udnævntes da K. til Medlem
af Regeringskommissionen i Norge og til midlertidig Stiftsbefalingsmand 
over Akershus Stift og Amtmand over Akershus Amt. Kort 
efter blev han tillige Præses for den norske Overkriminalret. Mellem 
K. og Prins Christian August indtraadte et spændt Forhold, der
snart gik over til Fjendskab. K. misbilligede Prinsens Krigsførelse 
som kommanderende General og kunde ikke forsone sig med hans 
Valg til svensk Tronfølger, da han ønskede, at Sveriges Krone 
eventuelt skulde tilfalde Frederik VI. I Følge et udbredt Rygte, 
der fandt Tiltro, skulde K. have stemplet Prinsens Færd som 
landsforrædersk, hvad K. imidlertid nægtede at have gjort. Ved en 
Sammenkomst med den svenske General Armfelt i Svinesund drøftede 
K. en Plan om det skete Tronfølgevalgs Kuldkastelse. Frederik
VI skulde i Følge hin være svensk Kronprins og adoptere 
Gustav Adolfs Søn, der da skulde formæles med Prinsesse Caroline. 
Frederik VI fandt denne Plan under al Kritik. Efter Freden i 
Jønkøping og Prins Christian Augusts Afrejse til Sverige afskedigedes
K. i Jan. 1810 fra de nævnte Stillinger i Norge. Ved sin Holdning 
over for den folkeyndede Prins og ved en Optræden, der ikke kan 
frikjendes for Hovmod og Forfængelighed, havde K. forspildt den 
Gunst, hvori han tidligere havde staaet hos Christianias Befolkning. 
Han vendte nu tilbage til Kjøbenhavn og overtog sit tidligere 
Embede som Kancellipræsident.

I den følgende Krigsperiode, da Danmarks finansielle Kræfter 
bleve mere og mere udtømte, anvendtes K. i en diplomatisk Sendelse, 
hvortil Regeringen havde knyttet Forventninger, der dog 
fuldstændig skuffedes. Han overbragte Kejser Napoleon i April 
1811 en Lykønskning fra Frederik VI i Anledning af Kongen af 
Roms Fødsel. K. skulde søge at indlede Underhandling om 
Tilbagebetaling af de Penge, Danmark havde udgivet til det 
fransk-spanske Hjælpekorps; men det lykkedes ham aldeles ikke at faa 
Spørgsmaalet berørt. Heldigere var K. under sin Sendelse til 
Napoleon i Dresden i Juni 1813, da han skulde overtyde N. om, 
at de danske Troppers Angreb paa Franskmændene ved Hamborg 
i Maj 1813 kun havde været en Tilfældighed og ikke skyldtes et 
Systemskifte fra Kongens Side, for hvilket det dog i Virkeligheden 
havde været et Udtryk. Napoleon beroligedes af K.s Forklaring. 
I Dec. 1813 blev K. ogsaa Justitsminister. Efter Freden i Kiel 
udnævntes han 30. April 1814 til Gehejmestatsminister og i Avg. 1815 
tillige til Chef for Kjøbenhavns Politivæsen med O. H. Hvidberg 
som Politidirektør under sig. Hvad K.s Virksomhed i denne Egenskab
angaar, da taler Fr. Thaarup om hans «mægtige Vilje»; men 
under Jødefejden 1819 sporedes denne i det mindste ikke gjennem 
Politidirektørens Optræden. K. var Medlem af den 1818 nedsatte 
Kommission, der udarbejdede en Oktroi for Nationalbanken, ved 
hvilken han som Justitsminister blev kongl. Bankkommissær. Den
betydeligste Reform, der i den anden Periode af K.s Virksomhed 
som Kancelli præsident knyttedes til hans Navn, var Forordningen 
af 29. Juli 1814 om Omordningen af Almue- og Borgerskolevæsenet. 
K. var i Tidens Løb kommen i Besiddelse af en
Række Tillidshverv. 1802 blev han saaledes Medlem
af Direktionen for det Classenske Fideikommis og
1805 Forstander for Herlufsholms Skole og Gods,
1808 Ordensvicekansler, 1824 Ordenskansler og det
følgende Aar Æresmedlem af det kongl. nordiske
Oldskriftselskab, ligesom han allerede 1808 var bleven 
Æresmedlem af Kunstakademiet. K. blev Kammerjunker
1782 (fra 1781), Kammerherre 1792, hvid Ridder 1803 og
blaa Ridder 1815. Over for sine underordnede udmærkede
han sig ved en human Optræden. K. døde 11. Jan. 1827,
samme Dag som hans Hustru, Kirstine f. Nielsen
(f. 1757), Enke efter den norske Jærnværksejer Conrad
Clauson og Datter af Justitsraad, Lagmand Poul N. -- 
I K.S Ægteskab var en Datter; han adopterede desuden sin 
Hustrus Børn af første Ægteskab, og disse adledes 1804 under Navnet
Clauson-Kaas (jvfr. III, 635). Foruden Bærum Jærnværk,
som han solgte 1791, ejede K. en kort Tid (1813-17)
Bernstorff Slot.

Thaarup, Fædrenelandsk Nekrolog 1827. 
Tychsen, Fortifikations-Etaterne og Ingenieurkorpset 1684-1893. 
Meddelelser fra Geh. Ark. 1886-88. 
Meddelelser fra Krigsarkiverne IV og VI.

A. Thorsøe.

 o.1640-1700, Stiftamtmand">

Kaas, Hans, o.1640-1700, Stiftamtmand, 
ældste Søn af den tapre Oberst Jørgen K. (en Mur-Kaas)
til Hastrup, der faldt i Fyn 30. Jan. 1658, og Karen
Jørgensdatter Grubbe (d. 1695). Han er født paa Damsbo
i Fyn og udnævntes 1673 til Amtmand i Smaalenenes og
Frederiksstads Amter, hvilken Stilling han beklædte
til 1687, men konstitueredes i 1676 under Indfaldet
i Sverige som Generalkommissarius ved Feltarmeen og
var fra 1677-83 Overkommissarius i Norge. I 1683 blev
han Justitsraad og Assessor i Overhofretten samt
udnævntes i 1687 til Stiftamtmand i Throndhjem,
hvor hans Forhold til Generalmajor Johan Vibe
i længere Tid var spændt, indtil Grev Christian
Gyldenløve under sit Ophold der i 1695 istandbragte
en Forsoning. Hans alt for summariske Optræden mod
Throndhjems Magistrat 1691 under en skandaløs Sag
paadrog ham en Reprimande. Foruden Fædrenegaarden
Hastrup i Jylland havde han med sin Hustru faaet
Del i Elingaard i Onsø, som han beboede, medens han
var Amtmand i Smaalenene, men siden solgte, samt
end videre en Ottendedel i Kanestrøm paa Nordmøre,
hvorhos han ogsaa kjøbte nogle mindre Ejendomme i
Nærheden af Throndhjem. Imidlertid efterlod han kun
ubetydeligt ved sin Død, der indtraf under et Besøg
i Kjøbenhavn i Aaret 1700. Han blev 

6. Avg. 1673 gift med Sophie Amalie Bielke (f. 1650 d. 16. Juni 1703), 
en Datter af Rigsadmiral Henrik B. (II, 327).

Personalhist. Tidsskr. IV, 179. V, 284.
Nor 1893-94, S. 85 ff.

H. J. Huitfeldt-Kaas.



Kaas, Henrik Bielke, 1686-1773, Officer, 
Søn af den foregaaende, var født paa Elmgaard i Norge 7. Sept. 1686. 12 Aar 
gammel kom han til Danmark som Page hos den senere Storkansler 
Grev Conrad Reventlow. I sit 18. Aar traadte K. ind i 2. 
sjællandske Rytterregiment for fra neden af at uddanne sig i 
Krigshaandværket. I 6 Aar deltog han i den spanske Arvefølgekrig, 
var med i de berømteste Slag og blev Gang efter Gang haardt 
saaret. Efter Slaget ved Høchstedt (1704) udnævntes han til Kornet 
i Livregiment til Hest, efter Ramillies (1706) til Lieutenant, efter 
Malplaquet (1709) til Kapitajn ved sjællandske nationale Dragonregiment
og vendte nu hjem til Danmark. 1711 forfremmedes han 
til Major ved 2. fynske Rytterregiment og 1714 som Løn for sit 
«berømmelige Forhold» ved Gadebusch til Oberstlieutenant. I denne 
Stilling forblev han i 17 Aar, indtil han, efter i 1725 at have faaet 
Obersts Karakter, 1731 udnævntes til Chef for 2. jyske Rytterregiment. 
Dette hørte til det Korps, som i Anledning af den polske 
Tronfølgestrid 1734-36 sendtes til Rhinlandene, og K. blev her 
1735  Generalmajor. 1746 steg han til Generallieutenant, 1753 til 
General af Kavalleriet og dekoreredes 1740 med Danebrogs-, 1754 
med l'union parfaite-, 1760 med Elefantordenen. Under 
Mobiliseringen 1758 og følgende Aar var han designeret til Chef for et 
Reservekorps, der dog aldrig blev formeret. 1763 fratraadte han
Kommandoen over sit Regiment, men benyttedes endnu nogle Aar 
derefter ved Inspektioner o. 1. Efter henved 70 Aars hæderlig 
Tjeneste lukkede han sine Øjne 1. Juli 1773 paa Boltinggaard.

H. B. K. var en uforfærdet Soldat og en duelig, praktisk 
Officer med varm Interesse for sin Stand og sit Vaaben, men hans 
Begavelse som Fører har dog næppe staaet i Forhold til den høje Rang, 
han efterhaanden naaede op til. Hans Virksomhed under 
Felttogene ved Rhinen, den eneste Gang, han fik Lejlighed til 
aktivt at optræde i en højere Kommandopost, er i det mindste bleven 
skarpt kritiseret, og de Betragtninger, han fremsætter i sin 
Selvbiografi, tyde vel paa nogen Læsning, men ikke paa synderlig
strategisk eller taktisk Indsigt -- hverken naar han optræder som 
Forsvarer af den slappe Overledelse af titnævnte Felttog, eller naar 
han, saa sent som i 1765, paastaar, at den (af Frederik II's 
berømte Ryttergeneraler indførte) «opkommende Maxime at jage imod 
sin Fjende strider mod al Erfarenhed». Men K. var i det hele 
en lovlig konservativ Natur, ogsaa paa det administrative Omraade 
en født Modstander saa at sige af enhver Reform. Over for sine 
undergivne, særlig «den saakaldte gemene Mand», var han en 
rettænkende og velvillig foresat; derimod beskyldes han for under
Krigen i Tyskland at have gjort sig skyldig i slemme Udsugelser 
over for Beboerne.

K. var 2 Gange gift, men havde ingen Børn: 1. (1713) med 
Anne Vind f. v. d. Kuhla (f. 1684 d. 26. Marts 1744), Enke efter 
Kapitajn Erik Banner (d. ved Helsingborg 10. Marts 1710) og Datter 
af Bendix v. d. K. til Løgtved; 2. (30. Juli 1750) med Regitse Sophie 
f. Baronesse Güldencrone (f. 25. Maj 1710 d. 18. Dec. 1792), Enke 
efter Ritmester Christopher Frederik Ahlefeldt (d. 1749) og Datter 
af Jørgen Baron G. til Urup. Hun blev 1758 Dame de l'union 
parfaite. Med sin første Hustru fik K. Boltinggaard, med den 
anden Nordskov, begge paa Fyn. Den sidste Gaard solgte han; 
af den første tillige med Rynkebygaard, som han tilkjøbte, oprettede
han Stamhuset Kaaseslund, som nu, substitueret med en Fideikommiskapital, 
besiddes af Familien Huitfeldt(-Kaas). Som Godsejer virkede 
han ikke lidet for humane Formaal: istandsatte Kirkerne, udvidede
Skolerne og oprettede et Hospital.

Personalhist. Tidsskr. IV og V, 285.  
Leerbeck, Ringe Sogn.

H. W. Harbou.

Kaas, Jens, 1516-78">

Kaas, Jens, 1516-78, 
Broder til ovennævnte Bjørn K., sammen med hvem han synes at have ført et bevæget
Ungdomsliv i fremmed Krigstjeneste. Da en tredje Broder, Jørgen K., paa Grund 
af et under et Opløb i Byen Lüneburg begaaet Drab 1552 var 
bleven henrettet i denne By, og det skjønt Kong Christian III gik 
i Forbøn for ham, erklærede de 2 Brødre Byen aabenlys Fejde, 
og nu blev det 1554 dennes Tur forgjæves at bede Kongen om at 
formane Brødrene til at holde Fred. J. K. vendte dog snart 
efter hjem til sit Fødeland, thi 1555-58 havde han her det lille
Viskum Len. Da saa Krigen med Sverige nærmede sig, sendtes 
J. K. 1562 ud for at hverve Landsknægte, men snart fik hans 
krigerske Erfaring og Dygtighed en langt betydeligere Anvendelse, 
i det 1564 den fra Svenskerne i Begyndelsen af Krigen erobrede
vigtige Grænsefæstning Elfsborg blev ham betroet. Der stilledes 
ham her en yderst vanskelig Opgave, thi Slottet var brøstfældigt 
og slet forsynet med Folk, Proviant og Munition, hvortil endda 
kom jævnlige Mytterier blandt Landsknægtene, som knurrede over 
den hyppige Udebliven af deres Løn; men J. K. viste sig Opgaven 
voxen, og trods alle Anstrængelser lykkedes det ikke Fjenden at 
tage Elfsborg tilbage. Hans Skovgaard skrev allerede 1565 til 
Hr. Mogens Gyldenstjerne: «I Sandhed, J. K. gjør som en god 
Karl, man burde ikke at forlade ham», og det lykkedes da ogsaa 
altid at undsætte ham, inden det blev for silde. Først i Nov. 1569 
fratraadte J. K. Elfsborg, i det han var bleven Øverste over 
samtlige Landsknægte; han gjorde da endnu i Krigens Slutning et Par 
mindre Tog ind i Sverige. Sine sidste Leveaar tilbragte J. K. i 
Ro. Alt 1567 havde han faaet Lensbrev paa Gudumlund, som han
1573 afkjøbte Kronen; desuden ejede han Vórgaard i Helium 
Herred, som hans Moders Søskendebarn Fru Anne Bjørn havde 
testamenteret ham. Et Par større Len havde han dog, nemlig 
Silkeborg 1573-77 og Aalborghus fra 1577 til sin Død, 14. Dec. 1578. 
J. K. levede i barnløst Ægteskab med Margrethe Lange, Søster til
Alkymisten Erik L. og selv af Samtiden skattet for sin Lærdom. 
Hun ægtede 1584 Knud Brahe (II, 594) og døde 1622.

Thiset.



Kaas, Johan Rantzau, 1707-88, Officer, 
var født 1. Dec. 1707 i Vestsjælland. Hans Fader, Claus Sehested K. (af Slægten 
med Muren i Vaabenet), var Lieutenant ved 3. sjællandske 
Rytterregiment; Moderen hed Helene Dorothea f. v. Zerbst. Sønnen
blev 1731 Kornet ved 2. fynske, 1734 ved Neubergs Rytterregiment, 
1736 Lieutenant, 1741 forsat til Hestgarden, 1747 Major af Kavalleriet, 
1750 Ritmester af Gården, 1755 Oberstlieutenant og 1761 Oberst af 
Kavalleriet samt virkelig Major ved Garden, 1763 virkelig 
Oberstlieutenant ved oldenborgske Kyrasserregiment i Holsten. Da dette 
opløstes 1767, blev K. sat paa Ventepenge, forfremmedes 1773 til 
Generalmajor og afskedigedes 1781 med Generallieutenants Karakter. 
Han døde 11. Febr. 1788 i Itzeho. Gift 25. Avg. 1766 med 
Maximiliane Dorothea Juliane v. Schomburg (Schaumburg) (f. 25. Avg. 
1746 d. 17. Febr. 1795), Datter af Konferensraad B. L. V. v. S. til 
Mehlbek, Præsident i Altona. 

Personalhist. Tidsskr. V, 287.

H. W. Harbou.



Kaas, Jørgen, 1554-1619, 
Søn af Erik K. (af Mur-Kaaserne) til Gjelskov og Anne Emmiksen, blev født paa 
Gjelskov, til hvilken Gaard han selv siden skrev sig. 2 Aar gammel blev han 
faderløs og 7 Aar gammel moderløs, hvorfor han opdroges
først hos sin Broder Mogens, siden hos sin Moders
Fætter Otte Emmiksen til Refsø, der siden sendte
ham til Henrik Rantzau til Salzau, hvem han fulgte
i fremmed Krigstjeneste. Efter sin Hjemkomst fik
han 1578 Bestalling som Skibschef. Senere havde
han betydelige Forleninger: 1587-96 Vardøhus,
1608-14 Kjøbenhavn og 1614 til sin Død, 8. Maj 1619,
Aarhusgaard. 3. Avg. 1600 havde han ægtet Dorthe
Ovesdatter Juul til Mejlgaard, der overlevede
ham i mange Aar. Hun synes at have været en meget
selvstændig og driftig Kvinde, der foruden sin nævnte
Fædregaard besad Hedegaard, Hersomgaard, Laage,
Restrup og Skovsgaard. De havde ej Børn.

J. Gjødesen, Ligpræd. ov. J. K.

Thiset.



Kaas, Jørgen, 1610-1692, 
var Søn af nedennævnte
Mogens K. til Støvringgaard (d. 1656). Han arvede Del
i sin Fædrenegaard samt som Eneeje Gudumlund. 1649
fik han, der da var Kammerjunker hos Dronningen,
Jungshoved i Forlening, og 14. Avg. s. A. havde han
paa Kjøbenhavns Slot Bryllup med en af Dronningens
Hofjomfruer, Margrethe Cathrine Buchwald. Jungshoved
ombyttede han 1651 med Tune, Aabygge, Vemb og Hvaløer
Skibreder i Norge, som han atter fratraadte 1653, da
han blev Lensmand paa Rugaard. Under Krigen havde han
Befaling at føre Inspektionen over Fyns Defension. I
Okt. 1660 har han i Kjøbenhavn underskrevet
Haandfæstningens Kassation, hvorimod hans Underskrift
ikke findes under Souverænitetsakten. Da Lenene
omdannedes til Amter, udnævntes J. K. 1662 til
Amtmand over Rugaards Amt, men Stillingen var kun
ringe; 1691 regnedes den for den slettest lønnede
Amtmandspost i hele Landet. 1684 overdrog Kongen ham
Brugen af Aagaard og Aagaards Mølle som Afkortning paa
tilgodehavende Løn, og her er han formodentlig død,
thi hans Begravelse stod 17. Juni 1692 i Haarslev
Kirke. Skjønt Enken ejede Gudumlund til sin Død i
Nov. 1701, forblev hun dog ogsaa boende paa Aagaard.

Vedel Simonsen, Rugaard II, 2, 27 ff.

Thiset.



Kaas, Mogens, 1576-1656, til Støvringgaard, Rigsraad,
Søn af Erik K. til Lindbjærg og Kirsten Pedersdatter
Galt, tilhørte Sparre-Kaasernes Slægt. Om hans Ungdom
vide vi kun, at han har studeret i Heidelberg og
1590 i Leipzig. 1602-6 var han Hofjunker, forlenedes
det sidstnævnte Aar med Halmstadgaard til 1613,
fik derefter Ørum til 1619 og ombyttede saa dette
Len med Mariager. 
Som Lensmand her synes han at have udfoldet en ikke ringe 
Virksomhed og tog sig særlig af den forfaldne Mariager Kirkes Istandsættelse. 
1615 var han bleven Oberst for det jyske Regiment. I 
Marts 1624 udnævntes han til Rigsraad; s. A. sendtes han til 
Bützow i Meklenborg for at overvære Kongens Broder Hertug 
Ulriks Bisættelse og ledsagede i Sept. s. A. Christian IV til 
Gulland. Under Kejserkrigen fik han i Jan. 1626 Stillingen som
Krigs-kommissær, sendtes i Marts s. A. til Brunsvig og kaldtes ogsaa i 
Sommeren 1627 til Krigsskuepladsen i Nordtyskland. Ved sin Hjemkomst 
fandt han sit Len meget forarmet, snart fulgte den kejserlige 
Invasion, og han flygtede til Marstrand. Efter Freden i Lybek fik 
han det Hverv at undersøge Forholdene i Jylland, men 1631 
ombyttede han Mariager Len med det store Nyborg Len og regnedes 
fra da af til de fynske Raader. 1633 opnaaede han Værdighed 
som Ridder, var senere under Svenskekrigen mellem de Kommissarier, 
der havde den højeste Inspektion over Fyn, og forhandlede
i Maj 1645 sammen med Rigsmarsken Anders Bille med Provinsens 
Adel om Bevilling af en Hovedskat. Den Vrede, som Nægtelsen 
af denne nedkaldte fra Kongens Side over Anders Billes Hoved, 
synes dog ikke at have ramt K.; men nogen fremtrædende politisk 
Rolle har han næppe spillet i den følgende Tid.

Derimod har han i det hele udfoldet en betydelig Virksomhed 
som Godsejer; han vidste at samle de fleste af sin Slægts 
Ejendomme paa sin Haand, afkjøbte sin Broder Niels Støvringgaard og 
opførte 1622-23 Hovedbygningen der, skaffede sig tillige 
Enebesiddelsen af Hemmestrup, til hvilken Gaard han samlede Bøndergodset, 
ejede desuden Gudumlund og flere andre Gaarde i Jylland 
og paa Fyn. Som Lensmand paa Nyborg viste han Iver for at 
forbedre Avlingen til  Ladegaarden, men lod det gaa ud over 
Bønderne paa en haard Maade. Efter hans egne Udtalelser straffede
han de jordegne Gaardmænd med Hensættelse i Taarnet eller anden 
Revselse, paalagde dem imod vanlig Skik Tærskning og forøgede 
Gjæsteripenge og Ægter; sin Opfattelse udtalte han med de Ord, 
at hvis Bønderne fik Frihed til efter egen Vilje at sige nej til, hvad 
der befaledes dem med Hensyn til Avlingen til Ladegaarden, vilde 
ingen Lensmand kunne faa den dreven. Hans Fremfærd gav 
Anledning til en Række Klager fra Bønderne lige fra 1649-56. 
5. Okt. 1606 havde han ægtet Sidsel Friis, en Søster til Kansleren
Christian F. til Kragerup; hun døde 7. Juni 1646; han selv oplevede 
den høje Alder af 80 Aar, i det han først døde 3. Nov. 1656.

Saml. t. jydsk Hist. og Topogr. II, 343 ff.

J. A. Fridericia.



Kaas, Mogens, 1593-1639, 
blev født 3. Marts 1593 og var Søn af Jens K. (af Slægten med Sparren)
til Ørgaard og Ellen Stygge til Frøstrup. Til
begge disse Gaarde skrives han, men efter at han
1632 havde tilkjøbt sig Krabbesholm ved Skive,
blev denne Gaard hans Hovedbesiddelse. 1624 blev
M. K. Lensmand paa Kjøbenhavns Slot, og vistnok i
denne Egenskab beordredes han gjentagne Gange til at
tage Sæde i Admiralitetet. Han fratraadte Kjøbenhavn
1629, men fik i Steden Dueholm, som han beholdt til
sin Død, der allerede indtraf 15. Marts 1639 paa
Krabbesholm. Hans Hustru, Johanne Styggesdatter Høg
(f. 19. Jan. 1595, gift 8. Okt. 1626), overlevede
ham kun til 10. Maj 1639.

Thiset.



Kaas, Niels, 1535-94, til Taarupgaard, Kongens Kansler. 
Faa Navne fra det 16. Aarhundrede have en saa
sympathetisk Klang for os som denne Statsmands. Hos
ham vare Klogskab og Arbejdsomhed, Mildhed og Fasthed
forenede, og det Tidsrum, da han indtog den første
Plads i Statstjenesten, hører til de ærefuldeste og
lykkeligste i vor Historie.

Han var født paa Staarupgaard i Viborg Stift. Hans
Fader, der ogsaa hed Niels K. (og tilhørte Slægten
med Sparren i Vaabenet), var allerede død 7 Maaneder
før hans Fødsel, og Moderen, Anne Bjørn, døde, da
Sønnen var 5 Aar gammel. Under disse Forhold traadte
Farbroderen Mester Mogens K. til Taarupgaard, der var
Regnskabsprovst i Jelling Syssel og senere Kantor i
Ribe Kapitel, den forældreløse Dreng i Faders Sted
og satte ham i Viborg Skole, der den Gang styredes
af Rektor Oluf Nielsen Skytte, hvem N. K. altid
senere viste megen Taknemmelighed for den Vejledning
i Lærdom og gode Sæder, han havde givet ham i hans
unge Aar. Under en henved 9aarig Skolegang i Viborg
lærte han, hvad Skolerne den Gang kunde yde, nemlig,
ved Siden af en fyldig Kristendomskundskab, en god
Del Latin, noget Græsk samt nogle dialektiske og
rhetoriske Regler. Udrustet med denne Lærdom blev
han 1549 sendt til Kjøbenhavn, hvor han af sin ældre
Broder Bjørn K. (s. ovfr.), der efter Farbroderens Død
(1543) var hans Værge, blev sat i Huset hos Dr. Niels
Hemmingsen, der havde mange andre adelige og uadelige
Kostgængere. Under dennes Vejledning udvikledes
ret de fortrinlige Anlæg, som N. K. af Naturen var
begavet med. Hemmingsen kunde ikke noksom rose den
Skarpsindighed, hans senere saa berømte Lærling lagde
for Dagen ved de dialektiske Øvelser, han anstillede
med sine Disciple, og 
han spaaede, at der i Tiden vilde blive en mærkelig Mand af ham. 
Den Færdighed i at tale og skrive Latin, som K. medbragte fra 
Skolen, udvikledes end mere; han fik en vis Grad af theologisk 
Dannelse, gjordes bekjendt med Udtog af Verdens- og Fædrelandshistorien
samt begyndte paa ethiske og juridiske Studier. At han 
skjønnede paa den Vejledning, Hemmingsen havde givet ham, fik 
han i sit følgende Liv rigelig Lejlighed til at vise, og han bevarede 
altid et trofast Vennesind mod sin gamle Lærer, ogsaa efter at 
denne var kommen i Ugunst paa de højeste Steder og var bleven 
haardt ramt af Modgang.

Efter 4 Aars Ophold i Hemmingsens Hus var det N. K.s Ønske 
at drage til fremmede Højskoler. Først besøgte han sin Hjemstavn, 
hvor han siden Farbroderens Død rimeligvis var Ejer af Taarupgaard. 
Under Overrejsen til Lybek strandede Skibet, der førte 
ham, paa Femerns Kyst, og han bjærgede kun med Møje Livet. 
I Maj 1554 blev han immatrikuleret i Wittenberg, hvor han blev 
en af Melanchthons flittige Tilhørere. Ogsaa her tildrog han sig 
Opmærksomhed ved sin fortrinlige Begavelse. Senere studerede 
han i Frankfurt ved Oderen og i Løwen. Fra sidstnævnte Sted, 
hvor han dvælede en Tid lang, gjorde han en Udflugt til Krigsskuepladsen, 
da de franske og spanske Hære stode i Vaaben mod 
hinanden ved St. Quentin (1557). Endelig vendte han tilbage til
Fædrelandet, rigere udstyret med Kundskaber end de fleste 
samtidige unge Adelsmænd. Navnlig besad han en Indsigt i Historie 
og Statsvidenskab, som den Gang ingenlunde var almindelig, og 
en Færdighed i at tale Latin, der i hine Tider var af Vigtighed 
for den, som attraaede højere Poster i Statens Tjeneste, navnlig 
hvor det gjaldt Forhandlinger med Udlandet. 

Ikke længe efter sin Hjemkomst blev N. K. ansat i Kancelliet, 
og her gjorde han sig snart saa bemærket ved Forretningsdygtighed, 
at der blev betroet ham betydelige Hverv, særlig under den nordiske
Syvaarskrig, naar Kongen paa sine Rejser havde medtaget 
Kansler Johan Friis og den øverste Sekretær Hans Skovgaard, og 
det da tilfaldt ham at forestaa den Del af Kancelliet, som var 
forbleven i Kjøbenhavn. En gammel Beretning siger om den 
anstrængende Tjeneste, han under disse Forhold havde: «Der var 
mange Nætter, han og de andre af Kancelliet ikke kom ned, men 
maatte sidde og skrive hele Nætter over». 1568 og 69 deltog han 
i de frugtesløse Fredsforhandlinger med Svenskerne i Roskilde og 
paa Landegrænsen ved Ulfsbæk. 1570 vare han og Rigsraaderne
Peder Bille og Jørgen Rosenkrantz den danske Regerings Afsendinger 
ved Afslutningen af Freden i Stettin ligesom ogsaa ved Forhandlingen 
med Sverige i Brømsebro 1572.

Efter Johan Friis' Død i Dec. 1570 fungerede N. K. som 
kongelig Kansler, indtil han paa Herredagen i Randers i Maj 1573 
blev endelig beskikket til denne vigtige og ansvarsfulde Post, 
hvorved han, i alt Fald efter Rigshofmester Peder Oxes Død (1575), 
blev den første Mand i Riget næst Kongen. Som Embedsløn 
aflagdes han med St. Knuds Kloster i Odense; desuden havde han
nogle mindre Len (Knubbelykke Birk paa Laaland og Rynkeby i 
Fyn) samt Præbender i Roskilde og Viborg Kapitler. 1577 fik han 
desuden Asmild Kloster. 

I den lange Aarrække, N. K. forestod Kanslerembedet, 
indlagde han sig Berømmelse som en duelig og hæderlig Statsmand. 
Frederik II satte megen Pris paa ham og vilde gjærne altid have 
ham om sig. Kongen var ikke sjælden noget vanskelig at omgaas, 
men Kansleren forstod som oftest ved forsigtig Klogskab at bøje
hans Sind i den Retning, som var tjenligst for Rigernes Vel. Den 
Mildhed forenet med Fasthed, som N. K. besad, gjorde ham godt 
skikket til med Held at drive vanskelige Underhandlinger og at 
føre dem til et heldigt Resultat. Særlig kan fremhæves hans
Fortjenester ved Jævningen af de langvarige slesvigske Lensstridigheder 
(1579), Successionsspørgsmaalet efter Hertug Hans den ældre (1581) 
og Delingen med Hertug Hans den yngre (1582). Efter Freden i 
Stettin er en Fremgang kjendelig saa at sige paa alle Punkter af
Statslivet, og man tager næppe fejl ved at tillægge Kansleren en 
væsentlig Del af Æren derfor.

Som Kongens Kansler var N. K. tillige Universitetets Kansler 
eller «øverste Konservator», en Stilling, hvortil hans Kjærlighed til 
Videnskaben og dens Dyrkere gjorde ham fortrinlig skikket. Mange
ham tilegnede Skrifter vise, hvor stor en Tillid Skribenterne havde 
til ham. For Tyge Brahes og Anders Vedels videnskabelige 
Bestræbelser viste han kraftig Deltagelse. Selv besad han stor 
Kjærlighed til Historien. «Han har en saadan Hukommelse og Indsigt
i Historien», skrev Jacob Ulfeldt 1585, «at om han ikke overgaar 
disse Tiders Historieskrivere, kan han dog visselig lignes ved de 
forfarneste iblandt dem . og da han nu, skjønt han er beskæftiget 
med Rigets sværeste Forretninger, ikke des mindre viser sig at
have en usigelig Lyst til Historien, saa tvivler jeg ej heller paa, 
at han en Gang i sin Tid vil opmuntre de efterladne til at 
fortsætte vore Historier efter Saxo, paa det at, hvad i dette Land af 
store Bedrifter mærkværdigt er hændet, derved ogsaa kan blive 
kundbart for Udlændinger.» Med den lærde Dr. David Chytræus 
i Rostock, der syslede med Nordens Historie, stod han i 
Brevvexling, meddelte ham Vink og Raad og interesserede sig levende 
for hans Arbejders Fremgang. Der berettes, at K. selv skal have 
forfattet en kort Udsigt over de danske Kongers Historie, der dog 
næppe har været bestemt til at udgives. I det hele havde han et 
klart Blik for Historiens Betydning og mente, at Statsmænd og de, 
der havde Rigers Styrelse i deres Haand, ikke noksom kunde sætte 
Pris paa den og drage Lærdom af den. Ham skyldes det fremfor 
nogen anden, at en Lærer i Historien (Dr. Niels Krag) for første 
Gang blev ansat ved Kjøbenhavns Universitet. Overhovedet laa 
det akademiske Væsen ham varmt paa Sinde, om end selvfølgelig 
Omsorgen for hele Statens Vel var og blev det første for ham.

De sidste 6 Aar af N. K.s Levetid stillede større Krav til 
hans Klogskab, Fædrelandskjærlighed og Arbejdskraft end noget 
andet Tidspunkt af hans Liv. Da han stod ved Frederik II's Dødsleje 
(4. April 1588), lovede han den døende Konge at tage sig af 
hans efterladte, og han havde sikkert god Vilje dertil; men det 
viste sig senere, at det ikke altid var en let Sag at forene 
Pietetshensynet mod Kongehuset med Omsorgen for Fædrelandets Tarv, 
der dog utvivlsomt maatte være hans første Opgave, særlig efter 
at det samlede Rigsraad 15. April s. A. havde overdraget ham 
med 3 andre Mænd af dets Midte som Regeringsraad at forestaa 
Rigernes Styrelse, saa længe den udvalgte Prins (Christian IV) var 
i sine umyndige Aar. Det maatte vel betragtes som Løn for N. K.
s forøgede Arbejde, at han samtidig forlenedes med Lekkende og
senere (1592) tillige med Thistedgaard. Men det var ogsaa store 
Vanskeligheder, han fik at kæmpe med, og mangen en Gang har 
han vistnok følt Regeringens Byrde hvile tungt nok paa sig. 
Almindelig siges, at N. K. personlig ikke havde været utilbøjelig 
til at indrømme Enkedronning Sophie Andel i Styrelsen af Rigerne, 
men at Rigsraadet vilde det anderledes, hvoraf Følgen siden blev 
mange pinlige Forhandlinger med Enkedronningen og hendes Fader, 
Hertug Ulrik af Meklenborg, Forhandlinger, som vistnok jævnlig 
ere gaaede en saa mild Personlighed som N. K. meget nær, men 
under hvilke han dog viste en urokkelig Fasthed med Hensyn til, 
hvad han mente der tjente Fædrelandet og den udvalgte Konge 
bedst. Enkelte Historikere (f. Ex. G. L. Baden) have gjort 
Enkedronningens Udelukkelse fra Regeringen til en svær Anklage mod 
«Oligarkerne» i det hele og N. K. i Særdeleshed. Ligeledes er der 
anket over, at man saa længe forholdt den udvalgte Konge den 
selvstændige Regering, selv efter at han 1593 af Kejseren var 
erklæret for myndig i Hertugdømmerne, at man opgav Kongehusets 
Arveret til Slesvig og Holsten og lod Christian IV blive valgt til 
Hertug der, samt at Adelen begunstigedes paa de andre Stænders
Bekostning. Imod disse Anker kan der dog gjøres grundede 
Indvendinger. Vist er det i alt Fald, at den Politik, N. K. hyldede, 
var ægte dansk, maadeholden og forsigtig, saa lidt udæskende 
mod Udlandet som muligt og skaansom over for Folkets Skatteevne,
altsammen Egenskaber ved en Regering, som siden ofte haardt 
have været savnede. De Aar, da N. K. stod i Spidsen for 
Landets Styrelse, danne ikke en Modsætning til de lykkelige Aar i 
Slutningen af Frederik II's Tid, men ere en hæderlig Fortsættelse 
af dem. Med Sandhed blev der sagt om ham ved hans Jordefærd: 
«Han haandhævede Lov og Ret og vilde, at det skulde gaa vel 
til i Land og Riger. Han raadede til og afvendte, at ingen af 
Rigets Stænder skulde forurettes imod deres Friheder og Privilegier, 
men herved beskyttes og beskjærmes. I daglig Omgang var han 
venlig og omgængelig, ingen for god. Han gjorde hver Mand til
gode, fattige og rige, og sønderlig haandhævede han Guds Ære 
og vor kristelige Religion. Han forfremmede lærde Folk og havde 
dem i sin Omgængelse. Hans gode Navn og Rygte er ikke aleneste 
bekjendt iblandt os, men og i fremmede Lande, blandt Herrer og 
Fyrster og deres Raad, med hvilke han formedelst den gode
Kommunikation og Forstaaelse, han har haft med dem, har holdt dette 
Rige i godt Venskab og Enighed.» 

Det strænge Arbejde, som Kanslerens ansvarsfulde Stilling 
medførte, og de for hans milde og ædle Sind saa pinlige Stridigheder 
med Enkedronningen bevirkede, at N. K. tidlig ældedes. 
Han havde i et Aars Tid følt sig svag uden dog at ville give efter 
derfor; endnu i Forsommeren 1594 ledede han, skjønt syg, 
Rigsraadets Forhandlinger paa Herredagen Uger igjennem, forhørte
Sager paa Rettertinget og afsagde Domme; men ved Midsommertid 
vare hans Kræfter udtømte. Han lod da Præsten ved Nicolai Kirke, 
Mester Isak Grønbæk, kalde til sig, at han skulde betjene ham 
med den hellige Nadvere. Det er tiltalende at læse, hvorledes den
gamle Statsmand beredte sig til at vandre bort her fra. Nogle Dage 
før hans Død kom den unge udvalgte Konge efter hans Ønske til
ham; de øvrige Medlemmer af Regeringsraadet vare paa samme 
Tid tilstede; i bestemt Forudsætning af sin nær forestaaende Bortgang 
gav da N. K. den unge Herre forskjellige Raad med Hensyn 
til Regeringens fremtidige Førelse, navnlig bad han ham at bære
Omsorg for Flaaden, hvorpaa Rigets Forsvarskraft saa væsentlig 
beroede, underviste ham om, hvilke Stater og Naboer han helst 
skulde holde Venskab med, samt gav ham et kort Overblik over 
de bestaaende Forbund og Overenskomster med fremmede Magter. 
Endelig overrakte han ham Nøglen til Hvælvingen, hvor Statens 
Arkiv og Rigsklenodierne gjemtes, i det han føjede til: «Eders 
Naades Herre Fader, højlovlig Ihukommelse, lovede jeg paa hans 
yderste, at jeg med al Magt, Raad og Troskab skulde sørge for, 
at Kronen kom paa eders Hoved. Men nu hindrer Døden mig 
deri efter Guds Vilje; dog vil jeg gjøre, hvad jeg kan, og leverer
derfor herved i eders Naades egne Hænder Nøglen til Hvælvingen, 
hvor Krone, Spir, Sværd og Æble siden hans Død have ligget 
forvarede. Tager derfor Rigets Klenodier af Gud selv, bærer 
Kronen med Pris og Ære, regerer Spiret med Visdom og Naade, 
fører Sværdet med Retfærdighed og Magt og holder Æblet fast 
med Raad og Forsigtighed. Gud velsigne Kongen! Far nu vel 
Konge, far vel Riger og Lande, far vel al Verden! Kom nu, o Jesus, 
naar du vil, nu dør jeg gladelig.» 

29. Juni 1594 døde N. K., 60 Aar gammel. Hans Bisættelse 
fandt 28. Juli Sted i vor Frue Kirke i Kjøbenhavn; Sjællands Biskop, 
P. J. Vinstrup, talte sande Ord om denne sjældne Mand, «skjænket 
og given af Gud til at tjene sit Fædrenerige og at bruges udi
verdslige og politiske Bestillinger, hvis Lige man ikke finder mange». 
«Sin Herre og Konning haver han tjent aarle og silde saa vel 
som Undersaatterne med al Troskab og Flittighed og haver været, 
saa at sige, en Træl udi denne Verden, saa at det ikke er at 
forundre, at han paa det sidste er bleven mat og træt.» Efter 
Bisættelsen førtes Liget til Viborg Domkirke for at jordes der. Ved 
Universitetets Sørgefest talte Dr. Hans Slangerup og gav en udførlig 
og smuk Fremstilling af den bortgangne Kanslers Levnedsløb og 
Fortjenester. Han havde al sin Tid levet ugift, som det paa hin 
Tid ofte var Tilfældet med de Mænd, der nøje vare knyttede til 
Kongens Person og maatte følge ham paa hans Rejser. Historieskriveren 
Niels Slange giver ham det Vidnesbyrd: «Han stræbte ikke
efter Midler eller Formue, men hans eneste Øjemærke var at 
tjene Gud, sit Fædreland og sin Næste og at efterlade sig et godt
og berømmeligt Navn. Dette slog ham heller ikke fejl; thi hans 
Navn er endnu den Dag i Dag indenlands udødeligt, og mange 
udenlandske Historier tale om ham med største Berømmelse som 
en Mand, der i de Dage blev holdt for en af de klogeste i Evropa.»

Rørdam, Kbhvns Universitets Hist. 1537-1621 II. 
T. Lund, Christian IV's Skib p. Skanderborg Sø.

H. F. Rørdam.



Kaas, Ulrik, 1677-1746, Søofficer, Stiftamtmand, 
af Mur-Kaasernes Slægt, Søn af Amtmand over Lundenæs og Bøvling 
Amter Jørgen Grubbe K. (f. 22. Jan. 1643 d. 11. Dec. 1711) og 
Birgitte Sophie Sehested (f. 1643 d. 22. Okt. 1721), blev født i Sommeren 
1677, indtraadte som Lærling i Marinen 1690, var først ansat under
Niels Juel, senere et Aars Tid med Broderen Jens Juel i Sverige. 
1695 gjorde han et Togt til Frankrig med Ivar Huitfeldt, var 
derefter i Middelhavet med Kommandør Bjørn og overgik efter sin 
Hjemkomst i hollandsk Tjeneste, hvor han 1696-1700 i Orlogs- 
Kaper- og Koffardiskibe som Matros, Underofficer og Styrmand 
uddannede sig grundig til praktisk Sømand. 1697 avancerede han 
til Underlieutenant, 2 Aar senere til Premierlieutenant, ved 
Hjemkomsten 1700 forfremmedes han til Kapitajnlieutenant; som saadan 
gjorde han nogle Togter, bl. a. med Kongen til Norge (1704), og 
blev 1708 Kapitajn. 1705-9 var han paa Indrullering i Jylland, 
Aaret efter sendtes han til Holland for at hverve; han havde Held 
med sin Expedition, men maatte døje mange Farer og Gjenvordigheder, 
da Hollænderne havde forbudt fremmede at antage Søfolk.
1710 deltog K. som Chef for Orlogsskibet «Prins Carl» i Slaget 
paa Kjøge Bugt. I de paafølgende Krigsaar var K. bestandig 
Skibschef og lige saa anset som heldig. 1715 forfremmedes han til 
Schoutbynacht (efter 1710 at være bleven Kommandørkapitajn og
1711 Kommandør) og var s. A. med sin Svoger Admiral Raben i 
Slag med Svenskerne ved Jasmund. I Følge Riegels skal han her 
forgjæves have opfordret sin Chef til at benytte Sejeren; ud paa 
Vinteren holdt han med en mindre Eskadre Østersøen ryddelig og 
kom først hjem efter Nytaar. Det paafølgende Foraar gik han 
atter til Søs, stødte i Taage paa en langt overlegen svensk Styrke 
under D. Wilster og maatte flygte; ved en lige saa dristig som 
dygtig udført Retræte inden om Grundene ved Falsterbo undslap
han sine Forfølgere og kom vel beholden til Sundet. 1718 blev han 
Viceadmiral. 1723-26 var han Indrulleringschef i Jylland. I en 
Indberetning, som den i russisk Tjeneste overtraadte D. Wilster 
giver om Forholdene i den danske Marine, betegner han K. som 
en af dennes dygtigste Officerer («K. est sur tous les autres mon 
héros»). 1732 fik K. -- rimeligvis ved Intriger af Admiral Rosenpalm 
-- Afsked med Titel som Admiral og ansattes som Stiftamtmand 
i Bergen, hvor han forblev indtil 1737, da han flyttede til 
Gaarden Sandvig ved Frederiksborg; her boede han med svækket 
Helbred og knuget af Næringssorger hos sin talrige Familie, hvem 
han foregik med det smukkeste Exempel paa mandig og taalmodig 
Karakter, indtil sin Død, 28. Dec. 1746. -- K. var gift 2 Gange: 
1. (1715) med Karen Sophie f. Rubring (d. 1724); 2. (1726) med Mette 
f. Matthisen (f. 1694 d. 1770), Datter af Klokker Søren M. (f. 1653 
d. 1740) og Maren Nielsdatter Banner (d. 1719) og Enke efter Major Eberlin.

C. With.



Kaas, Ulrik Christian, 1729-1808, Søofficer, 
Søn af foran nævnte Admiral Ulrik K. og født 21. April 1729, blev 1749 
Sekondlieutenant i Marinen, 1755 Premierlieutenant, 1758 Kapitajnlieutenant, 
1763 Kapitajn, 1770 Kommandørkapitajn, 1781 Kommandør, 1790 
Kontreadmiral, 1797 Viceadmiral og 1804 virkelig Admiral. 1771 
udnævntes han derhos til Generaladjudant og 1780 til Kammerherre. 
-- 1760 ansattes K. som Interimsekvipagemester ved Dokken, men 
havde samtidig med denne Stilling en Del Udkommandoer som 
Fregatchef indtil 1765. Han deltog 1770 som Chef for Linjeskibet 
«Mars» i Schoutbynacht F. C. Kaas' mislykkede Togt til Algier og 
1773 i sammes Togt til Østersøen som Chef for Linjeskibet 
«Ebenezer». Efter en Del andre Togter udsendtes K. 1779 som Chef 
for Linjeskibet «Holsten» til Kap for der fra at konvoiere 
hjemadvendende Ostindie- og Kinafarere samt for at afgive Forstærkningsmandskab
til de danske Kolonier i Guinea, som Hollænderne den 
Gang havde fortrædiget. Paa denne Rejse døde 84 Mand af 
Besætningen, i hvilken Anledning man efter Skibets Hjemkomst lod 
anstille Undersøgelser af K.s Forhold. Følgen af disse blev, at 
han frikjendtes for Skyld, men at Besætningernes Behandling og 
Bespisning herefter væsentlig forbedredes. 1778, da Kommandør 
Walterstorff overtog Stillingen som Holmens Chef, ansattes K. i 
hans Sted som virkelig Ekvipagemester paa Nyholm og blev 
samtidig Kommitteret i Konstruktionskommissionen. Efter nok en 
Udkommando i 1782 overtog han 1788 Kommandoen over Sødefensionen
paa Kjøbenhavns Red, men aftraadte kort efter igjen fra 
dette Hverv for at blive Kommandant paa Toldboden, i hvilken 
Stilling han forblev indtil sin Død, 22. Marta 1808. 
-- K. blev 1768 gift med Frederikke
Amalie Charisius (f. 29. Dec. 1749 d. 18. Marts
1828), Datter af Konferensraad Const. Aug. C.

C. With.



Kaas, Wolfgang, 1724-78, Søofficer, 
af Mur-Kaasernes Slægt og Søn af Kapitajnlieutenant i Marinen Ahasverus
K. (f. 15. Nov. 1693 d. 5. Marts 1744) og Anne Birgitte
f. Scheen (f. 1696 d. 17. Maj 1765), er født 1724
(døbt 10. April), blev Sekondlieutenant i Marinen
1743, Premierlieutenant 1746, Viceekvipagemester
ved Holmen 1749, virkelig Ekvipagemester paa
Nyholm 1751, Kapitajnlieutenant 1754, Aaret efter
Interimshavnemester og Medlem af Havneraadet
samt Medlem af Konstruktionskommissionen, 1758
Kapitajn. S. A. overtog han som ældste Ekvipagemester
Opsynet med Dokken; 1762 og 63 var han udkommanderet
med Linjeskibe; 1765 fik han Tilsyn med Havnens
Opmudringsvæsen og blev Medlem af en Kommission
angaaende Tøjhusets Adskillelse fra Landetaten. 1767
avancerede han til Kommandørkapitajn og ansattes
Aaret efter i den vigtige Stilling som Holmens
Chef. Efter hans Fætter Schoutbynacht F. C. Kaas'
uheldige Expedition til Algier foranledigede
Struensee ham afsat fra denne Post, fordi han havde
været forsømmelig med Udrustningen af de medgivne
Bombarderfartøjer (s. ovfr. S. 54 f.). 1774 og
75 bestyrede K., som 1769 var bleven Kommandør,
derefter som Interimschef Værftet ved Frederiksværn,
men da hans Modstander Gehejmeraad og Admiral
Rømeling 1775 var død, og K.s Stedfortræder,
Kontreadmiral F. Reiersen, var bleven afskediget,
blev K. paa ny udnævnt til Holmens Chef 1776, hvilken
Stilling han med Dygtighed vedblev at beklæde til
sin Død, 15. April 1778. Aaret forinden var han
bleven forfremmet til Kontreadmiral. -- K. var
gift 2 Gange: 1. (1753) med Anne Marie f. Larsen
(f. 1734 d. i April 1760); 2. (1761) med Frederikke
Amalie f. Hagen (f. 1743 d. i Febr. 1831), Datter af
Apotheker i Kjøbenhavn Bernhard H. (f. 1696 d. 1747)
og Anne Margrethe f. Cøllner (f. 1714 d. 1748).

C. With.



Kaasbøll, Eiler Christopher, 1682-1754, Præst, 
Søn af ndfr. anførte Præsident P. K. (d. 1693), blev født
i Throndhjem 2. Maj 1682. Han blev Student fra Sorø
1701 og tog Attestats 1707. I Aarene 1703-8 var han
Alumn paa Borchs Kollegium. Sidstnævnte Aar blev han
Kateket ved den lutherske Kirke i London. 1711 var
han atter hjemme og blev nu nederste Kapellan ved
Frue Kirke i 
Kjøbenhavn, i hvilket Embede han forblev i 21 Aar. 1712
fik han Magistergraden. 1732 forflyttedes han til
Sognekaldet ved Helliggejstes Kirke i Kjøbenhavn og
døde 13. Marts 1754. K. var en vel begavet Prædikant,
der nød Anseelse som Taler, men samtidig kjendt som en
meget verdsligsindet Mand, der, naar han havde lagt
Præstekjolen, kunde bande som den værste Matros. Han
var ivrig Modstander af Pietismen og havde en Mængde
Stridigheder med dens Tilhængere, bl. a. med Præsten
Enev. Ewald (IV, 621). Han var 2 Gange gift: 1. (1712)
med Johanne Sophie f. Møller (d. 1713); 2. (1715)
med Bodil Elisabeth f. Hjorth (d. 1767).

Büsching, Nachrichten von d. Zustande der Wissenschaften II, 277 ff. 
Helveg, Den danske Kirkes Hist. eft. Reform., 2. Udg., II, 29 f. 
For Litteratur og Kritik III, 235. 
Personalhist. Tidsskr. III, 307 f.

A. Jantzen.



Kaasbøll, Peter, --1693, Præsident, 
Søn af Niels K., Amtsforvalter i Odense, der skal have haft sit Navn
fra Kogsbøllegaard (nu Holckenhavn) i Fyn, hvilken han
dog ikke, som det angives, kan have ejet. Sønnen var
først en kort Tid Foged i Orkedalen og blev o. 1676
Stiftamtsskriver i Throndhjem, hvormed han fra 1686
forenede Embedet som Præsident sammesteds. Han opholdt
sig i længere Tid i Kjøbenhavn i Anledning af en
Proces med Rentemester Müller og senere hans Arvinger,
hvem han som Bjærgværksparticipant skyldte 30-40000
Rdl., hvorhos han som Stiftamtsskriver var bleven den
kongelige Kasse over 20000 Rdl. skyldig. Han mistede
derfor 1693 ikke alene begge sine Bestillinger,
men kom endog i Arrest, hvor han s. A. døde. Han
synes en Gang at have været en formuende Mand,
maaske til Dels gjennem sit Ægteskab med Milde
Schøller (f. 21. Sept. 1655), med hvem han blev gift
30. Dec. 1674; hun var Datter af Eiler Caspersen S. og
Gunhild Melchiorsdatter Falch. Enken og 3 Døtre døde
i Kjøbenhavn af Pesten 1711.

Personalhist. Tidsskr. III, 307; 2. R. V, 224. 233; 3. R. III. 
Giessing, Jubel-Lærere II, 2, 336. 
H. Dahle, Røros Kobberværk S. 154.

H. J. Huitfeldt-Kaas.



Kaasbøll, Peter, 1689-1767, Officer og Genealog,
er født i Throndhjem og Søn af ovennævnte Præsident
Peter K. Efter sine egne Opgivelser traadte han i
1704 ind i Artilleriet, efter andre blev han 1707
Volontær. 1709 blev han Fyrværker og 1711 Stykjunker
paa Akershus. Han maa senere være bleven reduceret,
thi 1713 udnævntes han fra reduceret Stykjunker til
Lieutenant ved 
Bergens Kompagni; her fra forflyttedes han i 1715 til Livkompagniet 
og laa med dette i Krigsaarene i Frederiksstad. Udnævnt til karakt. 
Kapitajn i 1717 forflyttedes han i 1718 til Danmark som virkelig
Kapitajn og laa med sit Kompagni paa Kronborg. 1726 blev han 
karakt.  og kort efter virkelig Major og fik Kompagni i Kjøbenhavn. 
Da han i 1732 blev Oberstlieutenant, forlagdes han til Citadellet. 
1740 fik han Obersts Karakter. 1744 ansattes han som Chef for 
det norske Artillerikorps. Strax efter at han var kommet op til 
Norge, lod han Artillerimateriellet i alle de norske Fæstninger 
nøjagtig gjennemgaa af Artilleriofficererne og deltog endogsaa ofte selv 
i disse Eftersyn, naar han paa sine Expeditionsrejser var tilstede 
i en Fæstning. Derefter indsendte han den sidste Dag i 1745 en 
fuldstændig Beskrivelse over Materiellet og en Klage over dettes i 
mange Retninger slette Tilstand. Han tog heri varmt Ordet for, 
at man ligesom indtil for o. 30 Aar siden skulde lade 
Jærnkanonerne støbe i Norge. Efter K.s Indstilling tog 
Generalkommissariatet Sagen, som det alt 1739 havde forhandlet om, op paa ny, 
men den kom dog først i Gang, da Anker og Wærn i 1749 fik 
Monopol paa at støbe Kanoner m. m. for 20 Aar; først nogle Aar
efter lykkedes det imidlertid at fremstille Kanoner, som kunde 
udholde Prøverne. K. naaede at se de norske Fæstninger forsynede 
med en stor Del i Norge nystøbte Jærnkanoner; om han har været 
fuldt tilfreds med disse nye Kanoner fra Moss, turde dog maaske 
være tvivlsomt.

I 1756, da Posten som Chef for det danske Artillerikorps blev 
ledig, var det paa Tale at sætte K. i Spidsen for det, men Kongen 
vilde have en anden, og K. blev i Norge. Han var imidlertid 
1752 bleven Generalmajor og blev 1759 Generallieutenant. Da de
3 Artillerikorpser i 1764 bleve slaaede sammen til ét, fik K. sin 
Afsked med 1200 Rdl. i Pension. Han trak sig tilbage til Præstø, 
hvor han døde 12. Febr. 1767. Datteren søgte om militær 
Begravelse for ham, hvad der afsloges. -- I Konduitelisterne fra
30erne siges han at være af god Middelstatur og godt Exterieur 
samt «von ganz guter Begriff», men ellers flittig, vigilant og at 
forstaa sine Ting. Som Chef i Norge viste han sig at være 
temmelig paastaaelig, laa flere Gange i Strid med de kommanderende 
Generaler, da han vilde være eneraadende over Materiellet, hvorved 
han opnaaede at paadrage sig Reprimander. -- Han var 1725 
bleven gift med Cathrine Sophie Bille (f. 1693 d. 7. Dec. 1732), 
Datter af Justitsraad Henrik B. til Mejlgaard og
Ingeborg Kirstine f. Pentz.

Personalhist. Tidsskr. II, 2.
Giessing, Jubel-Lærere II, 2, 366.

P. C. Bang.

-- Generallieutenant P. Kaasbøll var en overmaade
flittig Genealog, thi hans efterladte Samlinger,
der nu findes i Rigsarkivet, udgjøre 18 meget tæt
beskrevne Bind og Hæfter. De egentlige Stamtavler
over danske, norske og holstenske Adelsslægter
ere dog gjennemgaaende af meget ringe Værd, og de
Oplysninger fra hans egen Tid, hvormed han supplerer
sine Kilder, ere saa spredte og tilfældige (det er
betegnende, at han end ikke for sin Hustrus og hendes
Søskendes Vedkommende giver blot tilnærmelsesvis
fyldestgjørende Oplysninger), at ogsaa de kun
gjøre ringe Nytte. Da hans Samlinger imidlertid
omfatte fremmed Adel, der har været her i Landet,
og en stor Del Officers- og andre ansete Slægter,
om hvilke ellers ikke let findes samlede Oplysninger,
vil man stedse ty til dem.

Lex. over adelige Fam. I, S. xxxi.

Thiset.



Kabell, Ludvig Christian Brinck-Seidelin, 
1853-1902, Landskabsmaler. 
Han er født 21. Juli 1853 i Vejlby
ved Grenaa, hvor hans Fader, Petrus K., gift med
Christiane f. Brinck-Seidelin, var Præst. Efter
at Faderen var bleven forflyttet til Sjælland,
kom han i sit 10. Aar til Herlufsholm og var der
i 6 Aar; da kom G. C. Hilker der til; ved at se
paa dennes Arbejder fik Drengen Lyst til selv at
blive Maler, og kort derpaa gik han i Lære hos en
kjøbenhavnsk Mester. Samtidig med at han arbejdede
under denne, var han -- fra 1873 -- Elev af Akademiet,
men opnaaede aldrig Afgangsbeviset; paavirket af
Godfred Christensen dreves han altid stærkere mod
Landskabsmaleriet, malede flittig Studier i det frie
og mødte paa Foraarsudstillingen 1878 med 2 Billeder,
som modtoges med Opmærksomhed; i det følgende Aar
solgtes hans «Vandingssted uden for en Bondegaard»
til Kunstforeningen, som ogsaa senere flere Gange
erhvervede Arbejder af ham. Sammen med Brødrene
Skovgaard, hvis solide Teknik fik ikke ringe Betydning
for hans Udvikling, foretog han i 1880 en Rejse til
Paris; senere var han med Akademiets mindre Stipendium
i Tyrol og Italien. Efter sin Hjemkomst ægtede han
i 1887 Rudolphine Baronesse Wedell-Wedells-borg
(f. 1856), Datter af Overførster Julius Baron
W.-W. og Frederikke f. Baronesse Holck. Den Sødringske
Opmuntringspræmie 
havde han vundet allerede i 1881; i 1883 blev
den Neuhausenske Præmie ham tildelt. K. døde 1. Febr. 1902.
-- K. hører som Kunstner nærmest til den Retning, der er
repræsenteret af P. C. Skovgaard. Han er en fin og
aandfuld Kompositør og Tegner, hvis Arbejder altid
udmærke sig ved selvstændigt Natursyn og ved Klarhed
i Stemningen, ofte desuden ved ualmindelig ren og
samlet koloristisk Virkning. Det er mest hjemlige
Friluftsmotiver, han har behandlet; dog har han ogsaa
opnaaet fortrinlige Resultater under Redegjørelsen
for lukkede Rum; hans lille Sovekammerinteriør fra
Nestelsø Præstegaard hører saaledes i sin Art til de
allerværdifuldeste danske Farvestudier.

Sigurd Müller.



Kagge (eller Kaki), Aage, --1296, 
hørte til de 9 Mænd, der paa Danehoffet i Nyborg 1287 bleve udlagte som
Erik Glippings Banemænd; han nævnes sidst i Rækken
og var ikke Ridder. Ligesom de øvrige fredløse søgte
han Tilflugt i Norge; men da det ved Forliget 1295
tillodes Kongemorderne atter at vende tilbage, kom
ogsaa K. til Danmark. Her blev han imidlertid 1296
overfaldet og dræbt af Bymændene i Viborg, der tillige
fangede hans Broder Henrik Adsersen.

Suhm, Hist. af Danm. XI, 9 16 224.

Kr. Erslev.



v. Kalckreuth (Kalckreutz, Kalckreuter), Samuel Ludvig, 
o.1690-1762, Officer, 
var af en bekjendt schlesisk Slægt, Søn af Georg v. K.s 1. Ægteskab, med en Renata Marie. Georg v. K. døde 1702 i Flandern som
Oberstlieutenant ved holstenske Rytterregiment,
og i samme Regiment blev Sønnen 1705 Kornet og 1707
Lieutenant. 1709 kom han til Hestgarden, blev
1715 Ritmester, 1723 Oberstlieutenant ved 1. fynske
og, efter 1731 at være forfremmet til Oberst, 1734
Chef for 3. jyske Rytterregiment. 1737 blev han
Staldmester hos Kongen, men traadte 1740 tilbage i
Hæren som Chef for 1. jyske (1747 kaldt sjællandske)
Rytterregiment i Slesvig. Resten af sit Liv var K. --
der 1742 udnævntes til Generalmajor, 1747 til Ridder
af Danebrog, 1750 til Generallieutenant, 1753 til
Kammerherre og 1754 til virkelig General -- med en
kort Afbrydelse knyttet til Hertugdømmerne, i det han
først i 12 Aar stod i Spidsen for nævnte Regiment
(som 1741-42 deltog i Expeditionen til Hannover)
og dernæst 1752-53 var Kommandant i Rensborg. I 1 1/2 
Aar kommanderede han saa Livgarden til Hest, men kom
1754 tilbage til Slesvig som Kavalleriinspektør i de
nævnte Provinser. 1758 fik han Kommando over de 10
Rytter- og Dragonregimenter, 
der hørte til den i Holsten samlede Hær, var
tillige Chef for Livregiment Dragoner 1759-61 og
derefter paa ny Kommandant i Rensborg til sin Død,
23. April 1762. Trods den høje Stilling, K. kom
til at beklæde, vides han ikke at have udrettet
noget ud over det almindelige. Han var 3 Gange
gift: 1. med Dorothea f. Skinkel (f. 1698 d. 1729),
Datter af Oberstlieutenant Steen S. til Bækkeskov;
2. med Hilleborg Sophie f. v. Offenberg (f. 1707
d. 1741), Datter af Kommandør Hans Christopher
v. O. til Vestergaard; 3. (1744) med Eleonore Marie
f. v. Ahlefeldt (f. 1707 d. 1785), Datter af gottorpsk
Gehejmeraad og Overjægermester Claus v. A. til
Maarkjær.

Broder til fornævnte var Legatstifteren Rabe v. K. 
Han var først kongl. Page, blev 1711
Lieutenant i 2. fynske Rytterregiment, 1715 i
Hestgarden, 1721 Major ved Schubarths (senere
holstenske) Kyrasserregiment, 1732 Oberstlieutenant
og 1737 Oberst. R v. K., der døde ugift i Assens
13. Nov. 1743, ejede Hellestrup i Alsted Herred og
Nidløsegaard i Merløse Herred paa Sjælland, hvilke
Godser han legerede til en Stiftelse for 10 aldrende
og trængende, vel fortjente Officerer «eller andre
skikkelige Mennesker» og 10 fattige paa Godserne,
ligesom han traf en Række Bestemmelser for at sikre
en human Behandling af Fæsterne. Godserne bleve 1751
henlagte under Sorø Akademi med de dem efter K.s
Testamente paahvilende Forpligtelser.

Personalhist. Tidsskr. 3. R. I, 254 (jvfr. 3. R. III, 317). 
Hofman, Fundationer VII, 594 ff.

H. W. Harbou.



Kalf, s.  Kalv.



Kalhauge, Sophus Viggo Harald, 1840-1905, Komponist. 
Fra Faderen, Joh. Chr. K., f. 1803, d. 1871 som Organist ved Vartov Kirke (Moderen hed Sophie Charlotte f. Sundbye), og Farfaderen,
Niels K., oprindelig Musikantersvend, fra 1782
Organist ved Frederikskirken, d. 1821 som Organist
ved Helligaandskirken, har Viggo K., som er født
12. Avg. 1840 i Kjøbenhavn, arvet sine musikalske
Anlæg, der bleve udviklede af Lærere som P. Heise og
Joh. Chr. Gebauer. Allerede som Dreng begyndte han
at komponere -- den smukke og kjendte Salmemelodi:
«Urolige Hjærte» stammer saaledes fra hans 16. Aar --,
og fra han i 1871 efterfulgte Faderen ved Vartov, har
han gjort sig meget fortjent af Kirkesangen, særlig
i de grundtvigianske Menigheder, ved Udgivelsen af
Melodierne til Grundtvigs «Kirkesalmebog», hvortil
han senere har knyttet 3 
Tillæg. En Udenlandsrejse, foretagen 1868 for
det Anckerske Legat, paavirkede hans Lyst til at
skrive for Scenen, og han er en af de faa yngre
danske Komponister, der have forsøgt at omplante
den finere Opera-comique-Genre paa dansk Grund; paa
Kasino opførtes hans Operette «Zouavens Hjemkomst»
(1868) og paa det kongl. Theater Syngestykkerne «Paa
Krigsfod» (1880) og «Mantillen» (1889). End videre har
han skrevet et Par Ouverturer, 6 Lejlighedskantater
m. m. samt en Del Sange, hvoraf dog kun faa Hæfter
ere udkomne. Til V. Fabers og C. Møllers bekjendte
Visesamling «Sang og Klang» (2 Bind, 1873) nar nan
været den musikalske Redaktør. -- Efter at hans første
Hustru, Johnette Kirstine f. Hamann, hvem han havde
ægtet 1861, var død 1875, ægtede han s. A. Augusta
Vilhelmine Ryberg. K. døde 19. Febr. 1905.

Dags-Telegrafen 1882, Nr. 144.
Schytte, Musiklex.

S. A. E. Hagen.



Kalips, Oluf, --1592, norsk Kansler. 
I det 14. og 15. Aarhundrede forekomme af og til
Personer, der have Tilnavnet Kaliber og høre
hjemme i Vigen og Borgesyssel; til denne Slægt
henregnes bl. a. Lagmanden i Oslo Peder Herlogsen
(1534-48). Som Adel har den næppe været anset, og
sidstnævnte brugte kun Bomærke, men har uden Tvivl
været en nær Slægtning, om ikke Fader, til O. K.,
thi Kalsøen (i Skjeberg Sogn), hvortil denne skrives i
1550-Aarene, synes kort forinden at have tilhørt Peder
Herlogsen. Hermed stemmer det ogsaa, at O. K. 1550
faar Adels- og Vaaben-brev og 1552, da han benævnes
Væbner, bliver forlenet med Onsø Len. 1553 fik han
Befaling til at være Høvedsmand paa et af de Skibe,
der skulde følge Poul Huitfeldt til Island, og 1558
beordredes han til Flækkerøen. Da Kansleren Peder
Huitfeldt under Syvaarskrigen anvendtes til Søs,
beskikkedes O. K. i Maj 1565 midlertidig som Kansler
og fik samtidig Kronens Anpart af Tienden af Skjeberg
og Thorsnæs Sogne i Borgesyssel, men allerede om
Høsten s. A. fik han som virkelig Kansler Følgebrev
til Bønderne i det til Embedet liggende Mariekirkens
Provsti og Mossedal. Under Syvaarskrigen fik han
oftere Befaling at sende Skibsfolk til Danmark
og i 1568 selv at føre dem til Kjøbenhavn, hvor
han derpaa ansattes som Lieutenant paa Peder Munks
Orlogsflaade. 1569 fik han Forleningsbrev paa en Del
Gaarde i Borgesyssel foruden de ovennævnte Tiender
og i 1575 paa Aabygge (til 1578) og Verne Skibreder
samt halve Rakkestad (til 1582), ligesom han ogsaa
havde en Del Gaarde i Skibthvet og Spydeberg Sogne
i Forlening til 1588. 
I Aaret 1592 afgik han ved Døden paa sin Gaard Thorshof i Borge, 
hvortil han skrives i 1580-Aarene, medens han i 1570-Aarene skrives 
til Kjølberg (i Onsø). Han efterlod ikke Børn af sine 2 Ægteskaber:
1. med Birgitte Iversdatter (Jernskjæg eller Baden), f. 1536 paa 
Hofvin (Hovindsholm), d. paa Thorshof 10. Nov. 1566; 2. med Inger 
Jørgensdatter (Litle eller Basse), der endnu levede som en gammel 
og skrøbelig Enke i 1624. Hun havde faaet Livsbrev paa alt hans 
Gods, da han havde solgt, hvad hun ejede i Danmark, til sin Gjælds 
Betaling.

H. J. Huitfeldt-Kaas.



Kalkar, Christian Andreas Hermann, 1803-86, Præst,
var en Søn af den stockholmske Rabbiner Simon Isak K. og Hedda 
f. Nathan (d. 1842). Han blev født i Stockholm 27. Nov. 1803, men 
da hans Fader, der stammede fra Altona, kort efter Kongeriget 
Westfalens Oprettelse blev udnævnt til Konsistorialraad for den 
jødiske Menighed i Kredsen Eschwege, kom han til Kassel, hvor 
han gik i Skole til Faderens Død (1812). Da tog Svogeren 
Kancelliraad og Prokurator ved Hof- og Stadsretten i Kjøbenhavn M. 
Delbanco sig af den faderløse Dreng, og af ham blev han sat i 
den kjøbenhavnske Borgerdydskole, som den Gang styredes af 
Professor M. Nielsen. 1819 blev han Student, og det var først 
hans Agt at studere Jura; men Paavirkning fra forskjellige Sider 
havde bragt ham i en religiøs Gjæring, under hvilken han søgte
til Kapellanen ved vor Frue Kirke J. P. Mynster, og af ham blev 
han 7. Febr. 1823 ved Daaben optagen i den kristne Kirke. 
Derefter opgav han det juridiske Studium og vendte sig til Theologien.

1826 underkastede han sig theologisk Attestats, og derpaa var 
han en kort Tid Lærer i de klassiske Sprog ved den christianshavnske
Borgerdydskole. V. Birkedal, som var en af hans Disciple 
der, giver ham det Vidnesbyrd, at han forstod at vække og nære 
de unges Kjærlighed til den klassiske Litteratur, og det Vidnesbyrd 
er blevet stadfæstet af dem, der fik ham til Lærer, da han 1827 
var bleven Adjunkt i Odense med Latin, Hebraisk og Religion 
som Hovedfag. I den gamle Stiftsstad tilbragte han 16 Aar med 
Lærervirksomhed, efter 1834 som Overlærer, og i den Tid udgik 
der fra hans flittige Pen en Række, til Dels ret omfangsrige, 
Skrifter, der alle bære Præg af hans livlige Aand og hans udbredte 
Læsning. De aarlige Indbydelsesskrifter til Skolens Højtider 
ndeholdt jævnlig mindre Afhandlinger fra hans Haand; efter de 
Bibellæsninger og Foredrag, han holdt i Odense, udgav han en 
«Exegetisk Haandbog til det gamle Testamente» (1836-38), der 
naaede til Dommernes Bog, og «Forelæsninger over den bibelske 
Historie» (I-II, 1837-39; paa Tysk, Kiel 1839) og over den 
apostoliske Kirkes Historie (1840); i flere Aar (1832-35) var han
Medudgiver af «Kristelig Kirketidende», i hvilken han skrev mange 
større og mindre Artikler; for Fyns Stifts litterære Selskab udgav 
han «Stemmer fra den danske Kirkes Reformationstid» (1836) og 
var Medudgiver af «Aktstykker til Oplysning især af Danmarks 
indre Forhold i ældre Tid» (1841). 1833 vandt han i Kiel den
filosofiske Doktorgrad for en Afhandling om Deboras Sang, 1836 i 
Kjøbenhavn, ved Reformationsfesten, den theologiske for en 
historisk-kritisk Undersøgelse af det gamle Testaments «Klagesange». 
1841 modtog han fra det hollandske (Haager) Selskab for 
Kristendommens Forsvar dets Guldmedaille for en Besvarelse af en
Prisopgave om det jødiske Theokrati, som blev oversat paa Hollandsk 
af Professor v. Hengel (Leiden 1842).

Fra sidst i April til Dec. 1842 foretog han med kongelig 
Understøttelse en Rejse gjennem Holland, Belgien, England, Frankrig, 
Spanien og Tyskland, væsentlig med det Formaal i udenlandske 
Arkiver og Bibliotheker at samle Bidrag til Danmarks Historie i 
Reformationstiden. Efter sin Hjemkomst blev han (Marts 1843) 
udnævnt til Sognepræst i Gladsaxe og Herlev paa Sjælland, og dermed 
begyndte et nyt Afsnit af hans Liv. Han havde længtes efter at 
ombytte Lærervirksomheden med Præstegjerningen, og han haabede, 
at den flittige Udnyttelse af Dagen, til hvilken han tidlig havde 
vænnet sig, skulde gjøre ham det muligt i en stille Præstebolig at 
bearbejde de Samlinger, han havde hjembragt, især fra Escurial;
og Gladsaxe Præstegaard laa Hovedstaden saa nær, at han jævnlig 
vilde kunne ty til dens rige Bogsamlinger og færdes blandt dens 
Videnskabsmænd. Men det var hans Tanke først og fremmest at 
være Præst. Sammen med Biskop Tage Müller og Præsten L. D. 
Westengaard udgav han en «Opbyggelsesbog for Kristne til Brug 
ved den private og huslige Andagt» (1844; 2- Opl. 1855), der senere 
(1852) blev oversat paa Islandsk; i Forbindelse med Professor C. 
Hermansen og Præsterne F. Helveg og C. Levinsen tilvejebragte 
han den saakaldte «Pragtbibel», en med Indledninger og 
Anmærkninger forsynet ny Oversættelse af hele Bibelen, ledsaget af 
Staalstik, Lithografier og Kort (1844-47). Som en Førstegrøde af sine 
Rejsefrugter udsendte han, med Understøttelse af Videnskabernes 
Selskab, et Bind «Aktstykker, henhørende til Danmarks Historie i 
Reformationstiden» (1845), og han havde i Sinde med Tiden at lade 
følge et «Corpus reformatorum Danicorum». Men da Gladsaxe 
Præstegaard brændte 28. Jan. 1849, mistede han ikke alene alle sine
Samlinger, men ogsaa flere paabegyndte Arbejder, saa at en 
Afhandling om Isabella (Elisabeth) af Østerrig og den ovfr. nævnte 
Samling af Aktstykker bleve det eneste litterære Udbytte af hans 
Flid og Møje i Udlandet.

Ogsaa hans store Bibliothek med de kjære Klassikere brændte; 
og deri saa han et Vink om, at han nu skulde tage andre Arbejder 
op. Et Par Samlinger, indeholdende «Livsbilleder af Guds Riges 
Historie» (1856 og 58), viste, at han ikke havde mistet den gamle 
Kjærlighed til Historien; men fra Fædrelandets Reformationstid 
vendte hans Tanker sig mere og mere til Missionshistorien. 1861 
blev han (indtil 1873) det danske Missionsselskabs Formand, og 
derved kom der mere Bevægelse i Arbejdet for Missionen. Under
hans Ledelse blev der afholdt Missionsmøder i forskjellige Egne af 
Landet, og gjennem de tarvelige Fællesspisninger, som i Regelen 
fulgte med disse, fik Missionens Venner blandt Præster og Lægfolk 
Lejlighed til at lære hverandre nærmere at kjende. Slag i Slag
fulgte fra hans Haand Skildringer af den evangeliske og den 
katholske Mission og af Missionen blandt Jøderne og Muhammedanerne; 
de 2 første bleve senere (1879) omarbejdede til en udførlig 
Fremstilling af «Den kristelige Mission blandt Hedningerne» i 2 Dele, 
og Fortællingen om Jødemissionen blev til et større Skrift: «Israel 
og Kirken» (1881). Som Missionshistoriker har K. samlet et stort 
Stof, men ikke sjælden har man Grund til at ønske en bedre 
Sigtelse, mere Kritik og en dyberegaaende Undersøgelse. Disse 
Missionshistorier, der saa godt som alle ere blevne oversatte paa Tysk, 
have dog baade her og i Udlandet gjort en god Gjerning ved at 
vække og nære Interessen for Missionens Sag.

1868 søgte K. sin Afsked som Sognepræst i Gladsaxe og 
flyttede til Kjøbenhavn, hvor han, som endnu var i høj Grad arbejdsfør, 
vilde ofre sig helt for Missionssagen og litterære Sysler. Fra 
dette sidste Afsnit af hans Liv stamme Omarbejdelserne af hans 
større missionshistoriske Skrifter, og i det fuldendtes den Revision 
af det gamle Testament (1865-70), som Professor C. Hermansen 
foretog med ham og Stiftsprovst C. Rothe som Bisiddere. 1871 
begyndte han Udgivelsen af et «Theologisk Tidsskrift», der blev 
fortsat til 1880. Som Theolog var K. nærmest en Discipel af 
Mynster og Martensen, men mere bredkirkelig og mæglende i det
theologiske, mere reformvenlig i det kirkepolitiske; derfor kom hans 
Tidsskrift til at udføre en lille Forligelsens Tjeneste inden for vor 
Folkekirke. Hans bredkirkelige Synsmaade gjorde ham ogsaa til 
den evangeliske Alliances Talsmand. Allerede 1855 gav han paa 
dens Møde i Paris Beretning om de danske Kirkeforhold, og endnu 
i 1879 var han, trods sin høje Alder, tilstede i Basel. 1884, da 
Alliancen ønskede at samles i Norden, trodsede han sine nærmeste 
Venners konfessionelle Betænkeligheder, og dens Møder her bleve 
holdte under den 81aarige Oldings Præsidium. Ogsaa i de 
skandinaviske Kirkemøder tog han Del, og hans gjæstfrie Hus stod altid 
aabent for fremmede Theologer, Missionsvenner eller Missionærer,
som gjæstede vor Hovedstad. Da der (1871) blev indført faste 
Censorer ved den theologiske Attestats, blev K. en af disse, og 
lige til sin Død røgtede han dette Hverv med stor Nidkjærhed. 
Med livlig Deltagelse fulgte han den opvoxende theologiske 
Ungdom, og han udtalte ofte sin Glæde over den Ændring til det
bedre, der var foregaaet med den danske Præstestands Medlemmer 
siden hans egen Ungdom. Til det sidste bevarede han sine Aandsevner, 
sin Arbejdskraft og sin livlige Interesse for alle aandelige 
og kirkelige Spørgsmaal, og han færdedes gjærne, som en Patriark,
i de yngres Kreds. Da han efter en kort Sygdom døde 2. Febr. 
1886, fulgtes han til Graven af en stor Skare, i hvilken man saa 
Repræsentanter for alle kirkelige Afskygninger i vort Fædreland. -- 
1828 havde han ægtet Eggertine Dorothea Tryde (f. 1804), Datter 
af Lotterikollektør Anders Holst T., og med hende holdt han 1878 
Guldbryllup under almindelig Deltagelse, ikke mindst fra 
Enkedronning Caroline Amalies Side, til hvis nærmere Kreds K. i 
mange Aar havde hørt.

Erslew, Forf. Lex. 
Illustr. Tid. 1878, Nr. 968. 
Til Minde om C. A. H. Kalkar (1886). 

Fr. Nielsen.



Kalkar, Karl Otto Herman Tryde, f. 1837, Præst og Sprogmand. 
O. K., Søn af ovfr. nævnte C. A. H. K., er født i Odense 
9. Juni 1837. Efter at have gaaet i Borgerdydskolen i Kjøbenhavn 
blev han Student 1854 ved privat Dimission. Skjønt tiltrukken af 
det sproglige undlod K. at studere Filologi, nærmest af Ulyst til
Lærergjerning, især for Børn. Cand. theol. 1859. Som Student og 
som Alumnus paa Borchs Kollegium (1859-60) lagde K. sig efter 
semitiske Sprog, men Studiet afbrødes af en stærk Øjensygdom. 
K. var i nogle Aar Huslærer, paa et Par Herregaarde. Han 
deltog frivillig i Krigen 1864 og udnævntes i Forsommeren d. A. til 
Lieutenant i Reserven. 1865 blev K. Forstander for Oddense 
Folkehøjskole i Salling, 1866 Andenlærer ved Lyngby Skolelærerseminarium,
1870 forflyttet til samme Stilling ved Jonstrup
Seminarium, 1884 Inspektør og Overlærer ved Viborg Kommunes Skolevæsen 
og 1886 Sognepræst for Himmelev og Roskilde adelige 
Jomfrukloster. 2. Avg. 1866 ægtede K. Ursula Glud (f. 2. Maj 1843 
d. 30. Nov. 1875), Datter af Sognepræst Hans Jacob G.; 14. Dec. 
1877 ægtede K. Ida Augusta Nielsen (f. 14. Dec. 1845), Datter af 
Sognepræst Peter Frederik N. -- Stærkt paavirket af Rask og N. M. 
Petersen begyndte K. 1868 at samle Stof til en Ordbog over det 
gamle danske Sprog, hvoraf 1. Hæfte udkom 1881. K. har, til Dels
under meget besværlige Forhold, fortsat Arbejdet, og der foreligger 
nu af hans «Ordbog til det ældre danske Sprog (1300-1700») 
Bogstaverne A-N (Begyndelsen af 3. Bind). Ordbogen indeholder 
særlig det i det gamle Sprog fra Nutidens Sprogbrug afvigende.

Oversigt ov. Vidensk. Selsk. Forhandl. 1873, S. 34 ff.

P. K. Thorsen.



Kall, Abraham, 1743-1821, Historiker, 
var Søn af nedennævnte Professor J. C. K. og fødtes 2. Juli 1743 i Kjøbenhavn. 
Kun 13 Aar gammel blev han Student og i sit 19. Aar theologisk 
Kandidat (1762). Derpaa rejste han i o. 4 Aar udenlands, men 
opholdt sig kun i Tyskland, især i Gøttingen. Under sin Rejse 
udnævntes han til Universitetsbibliothekar (1765) og blev efter
Hjemkomsten tillige Professor designatus i Græsk (1770). Da imidlertid 
Professorposten i Historie og Geografi blev ledig, og ingen syntes 
mere værdig hertil end K., medens den græske Professur lettere 
lod sig besætte, maatte K. 1781 overtage denne Stilling, som han 
beholdt i 40 Aar til sin Død. S. A. blev han tillige Professor i 
Mythologi og Kunsthistorie ved Kunstakademiet.

K. havde en Hukommelse, der intet slap; han  var end videre 
en overordentlig flittig Læser og Tilhører, og da omtrent ethvert 
Fag faldt lige let for hans store Tilegnelsesevne, naaede han tidlig
en overordentlig Viden. Han havde i Ungdomsaarene haft størst 
Kjærlighed til Mathematik, men paavirket af sine Omgivelser skød 
han disse Studier til Side for at kaste sig over den græske Filologi. 
Hans første Arbejder vare da ogsaa Udgaver af græske eller 
romerske Forfattere eller Afhandlinger i disse Æmner, og selv efter 
at Historie var blevet hans Embedsfag, kom han gjærne tilbage til 
de græske Studier og sine lexikalske Samlinger. Hans første 
historiske Arbejde var «Den almindelige Verdenshistorie til Skolernes 
Brug» (1776), der skulde afløse Holbergs «Historia universalis» og 
i mange Udgaver holde sig gjennem et halvt Aarhundrede som 
den almindelige Lærebog i de lærde Skoler. Det var haard Kost, 
der bødes Disciplene; den med Enkeltheder overfyldte Bog 
meddelte paalidelig Kundskab i god Aand, men den stræbte kun i 
ringe Grad efter at lette Tilegnelsen, de store Mænd og de 
betydelige Begivenheder traadte ikke klart frem, og Fantasien kunde 
Bogen ikke sætte i Bevægelse.

K. har skrevet nogle faa Afhandlinger og udgivet en Del 
Aktstykker, men et større Arbejde foreligger ikke fra hans Haand. 
Han besad ingen selvstændige Synspunkter og arbejdede mest efter 
ydre Opfordring; hans gode kritiske Sans ledede ham ikke ud over
Løsningen af de enkelte Spørgsmaal til videnskabelige Sætninger 
af større Vidde eller til systematisk Behandling af almindeligere 
Opgaver. Der manglede K. Udholdenhed til at føre et selvvalgt Maal 
til Ende; nye Interesser kvalte de ældre, og Ærgjerrighedens
Drivefjeder besad han ikke. Hans Undervisning fra Kathedret var efter 
alles Vidnesbyrd lidet beaandet, i formel Henseende mangelfuld. 
Ikke des mindre blev K. af sin Samtid, til Dels med gode 
Grunde, opfattet som en af Universitetets største Prydelser, han var 
ogsaa en af de sidste Repræsentanter for de gamle Tiders 
ubegrænsede Erudition. Den Viden, som bar saa liden Frugt for K. 
selv, kom ved hans sjældne Redebonhed og Arbejdsvillighed til at 
tjene mangfoldige. Ikke blot Universitetet benyttede i høj Grad 
hans Kundskaber ved Programmer og andre Skrifter -- 1798 
beregnede han endog Almanakken --,  enhver spørgende og søgende 
kunde være sikker paa hos K. at faa Hjælp og vejledende Vink. 
Han paatog sig Udgaven af 8. og 9. Bind af Suhms Danmarkshistorie
og ledsagede dem med værdifulde kritiske Noter. I 
Videnskabernes Selskab, hvori han optoges 1780, gav han nogle 
Meddelelser, og i Danske Selskab for Fædrelandets Historie og Sprog, 
hvoraf han blev Medlem 1793, og hvis Formand han var fra 1816, 
gav han en Række Bidrag til «Nye danske Magasin».

Humanitet, Velvilje og Frimodighed vare Hovedegenskaber i 
K.s Karakter, og de lyste ud af hans venlige Ansigtstræk; de bragte 
ham ogsaa til jævnlig at tage fat paa sociale Opgaver. Han var
en af Stifterne af Selskabet for Borgerdyd (1785), han skrev efter 
Branden 1795 om den kjøbenhavnske Brandkasse, efter Bombardementet 
1807 om samme Æmne, 1802 om et Understøttelsesselskab
for ugifte Fruentimmer, 1810 udgav han en Advarsel mod Livrenteselskaber, 
og samtidig holdt han Forelæsning over Enkekassernes 
Theori.

K. var ualmindelig agtet og afholdt af sin Samtid. 1808 
udnævntes han til Ordenshistoriograf, 1811 til Etatsraad, 1816 fritoges 
han for sin Forelæsningspligt. Universitetet fejrede 1817 med 
Program, Kantate og Tale hans 52 Aars Embedsjubilæum, og nogle 
Dage senere hyldedes han paa sin Fødselsdag af et stort Antal 
Borgere ved en Fest paa Skydebanen, hvor man i Sang og Tale 
priste den lærdeste Mand siden Grams Dage. -- K. var gift med 
Marie Anna Sophie f. Rosenstand-Goiske (gift 1774 d. 1825), Datter 
af Professor P. R.-G. (VI, 122); han døde 5. Dec. 1821. Han efterlod
sig foruden et stort Bibliothek en betydelig Formue. Hans 
Haandskriftsamling kjøbtes til det store kongl. Bibliothek og udgjør 
en særlig Afdeling af dettes Manuskriptsamling.

Erslew, Forf. Lex. 
Dansk Lit.-Tid. 1822, Nr. 7 f. 
Høst, Politik og Historie V, 300 ff. 
Dansk Minerva  V (1817), S. 51 ff. 129 ff.

Johannes C. H. R. Steenstrup.



Kall, Johan Christian, 1714-75, Orientalist, 
født 24. Nov. 1714 i Charlottenburg (ved Berlin), hvor hans Fader, Abraham K., 
var Præst. Kommer 1719 til Flensborg, hvortil hans Fader 
forflyttedes. Gaar i Flensborg Skole til 1731, undervises derpaa i
Hjemmet af Faderen i Theologi, Filosofi og semitisk Filologi. 
Studerer 1732-35 i Jena. Kaldes 1735 af Christian VI til Lærer 
for de kongl. Pager, 1738 til Lærer for Kronprinsen, paa hvis 
Bogsamlings Sammensætning han i den følgende Tid øver den 
afgjørende Indflydelse. Udnævnes 1738 til Professor i orientalske Sprog 
ved Universitetet. Var Rector magnificus 1753-54, 1761-62, 
1770-71. Død som Konferensraad 6. Nov. 1775. Var gift med 
Elisabeth f. Wøldike (d. 12. April 1791), Datter af Biskop Andreas W. 
i Viborg. -- K. nød betydelig Anseelse som Universitetslærer. Af 
den 1739 nedsatte Kommission til Udarbejdelse af en ny selvstændig 
Bibeloversættelse var han Medlem sammen med de theologiske 
Professorer samt Hans Gram og E. Ewald. I Forbindelse med de
theologiske Professorer foretog han til Brug for de Kennicottske 
Samlinger Kollation af de ved den af Staten foranstaltede orientalske 
Expedition til Indkjøb af orientalske Haandskrifter erhvervede 
7 hebraiske Haandskrifter til det gamle Testamente, som han tillige 
beskrev i et Program 1766. Af litterære Arbejder foreligger desuden 
fra hans Haand bl. a. en arabisk Grammatik for Begyndere, «Fundamenta 
lingvæ Arabicæ» (1760); fremdeles en med Noter forsynet 
Udgave af Fr. Rostgaards «Arabum philosophia popularis»,
Kommentar til en Samling arabiske Ordsprog (4 Hæfter, 1757-60, samlet 
1764), samt en Række Programmer. 

Nyerup, Lit. Lex. 
Büsching, Nachrichten von d. Zustande der Wissenschaften I, 429 ff.

J. C. Jacobsen.



Kall, Johan Christian, 1795-1858, Jurist, 
var Søn af Lægen Marcus Wøldike K. (foregaaendes Søn) og Marie Christiane 
Frederikke Johanne f. Bruun og fødtes i Roskilde 23. April 1795. Han 
blev Student fra Roskilde 1812, juridisk Kandidat 1816, Lic. juris
1819, s. A. Notarius ved det juridiske Fakultet, 1820 tillige Avditør, 
Regnskabsfører samt Lærer i Moral og Folkeret ved det kongl. 
Søkadetkorps, 1822 tillige Sekretær og Bureauchef i Direktionen for 
Universitetet og de lærde Skoler, 1828 Dr. juris, s. A. Kammerraad. 
I Begyndelsen af 1830 konkurrerede han efter Hurtigkarls Død med
P. G. Bang om et juridisk Professorat ved Kjøbenhavns Universitet. 
Bang sejrede i Konkurrencen; K. udnævntes s. A. til Byfoged og 
Byskriver i Vordingborg samt Birkedommer og Birkeskriver i 
Vordingborgs søndre Birkedistrikt. 1834 maatte han opgive sit Bo til
Skiftebehandling, blev suspenderet, og der blev indledet offentlig 
Undersøgelse imod ham, som endte med, at der ved Vordingborg 
Byrets Dom 1839 blev paalagt ham en Bøde for Uorden og 
Forsømmelighed i Embedsførelse; Uordenerne skyldtes dog til Dels
mangelfuld Overleverelse af Embedet fra Formandens Side. Efter 
Ansøgning bevilgedes der ham s. A. Afsked i Naade med Pension. 
Derefter levede han i Kjøbenhavn og Frederiksberg, beskæftiget 
med litterære Sysler og journalistisk Virksomhed, navnlig som
politisk Medarbejder ved «Berlingske Tidende». 1822 ægtede han 
Ellen Barbara Abigael Monrad, Datter af Konferensraad David M. 
og Clara f. Jørgensen; 1839 bleve Ægtefællerne separerede. 14. April 
1858 døde han i Frederiksberg.

Sin ovenomtalte Afskedsansøgning motiverede K. ved Ønsket 
om at kunne ofre sig til Arbejder, «der stemme overens med min 
oprindelige Livsplan, mine Evner og min Fortids Forhold». Der 
kan ikke være nogen Tvivl om, at han i sine første Arbejder,
navnlig «Systematisk Fremstilling af den almindelige Retsvidenskab» 
1. D. (1825), lagde videnskabelige Evner for Dagen. Men 
Fortsættelsen kom ikke, hans Udvikling var brudt, og hans Begavelse 
fandt kun spredte Udtryk i -- ofte  anonyme  og
psevdonyme -- Smaating, navnlig i Tidsskrifter og
Aviser.

Erslew, Forf. Lex.

Jul Lassen.



Kall, Nicolai Christoffer, 1749-1823, Orientalist,
den ovennævnte J. C. K.s Søn. Fødtes 25. Sept. 1749
i Kjøbenhavn, 1762-65 Discipel i Randers Skole,
hvorfra han dimitteredes som Student. 1768 Alumnus paa
Borchs Kollegium. 1769 theol. Kandidat. 1771 Dekan
ved Kommunitetet, af hvis Disputatsers Formalisme
og Ordgyderi han er ivrig Modstander. Studerer
orientalske Sprog, 1775 Magister. Derpaa
Udenlandsrejse 1775-77 med længere Studieophold
i Gøttingen, kortere i Wien, Rom og Paris. Var
imidlertid 1776 blevet udnævnt til Professor i
orientalske Sprog ved Kjøbenhavns Universitet. 1778-81
Kommunitetsprovst. Rector magnificus 1792-93 og
1804-5. Død som Etatsraad 4. Okt. 1823. Var gift med
Agnethe Mechtildis f. Stendrup (d. 5. Avg. 1817),
Datter af Etatsraad Jacob S. Litterære Arbejder
bl. a.: «De Molecho» (1769), «Commentatio in Haggæum»
I-III (1771-73) samt nogle Programmer.

Erslew, Forf. Lex.

J. C. Jacobsen.



Arnesen-Kall, Benedicte Martinette, 1813-1895, Forfatterinde. 
Hun er Datter af Paul Arnesen (I, 336) og dennes anden Hustru og er født i Slagelse 13. Nov. 1813. Da Faderen som entlediget Rektor tog
Ophold i Kjøbenhavn, blev hun sat i Skole her og var
snart som hjemme i Abraham Kalls Hus. I Sommeren 1831
opholdt hun sig i Tyskland og tilbragte Vinteren
1831-32 hos sin Moders Slægt i Christiania. Et
Bekjendtskab med Fru A. M. Schandorff, Stifterinden
af Eugenia-Stiftelsen i Christiania, virkede æggende
paa hende i Retning af Arbejdsliv, og hun overtog
nu en Gouvernanteplads i Oberst Wilsters Hus. I
Efteraaret 1839 fik hun et Familielegat og opgav da sin
Lærerindevirksomhed for at drage til Tyskland, hvor
hun besøgte Venner i Bielefeld. Her førtes hun ind
paa litterært Arbejde, navnlig med spansk Litteratur,
og fik stor Interesse for Arbejderspørgsmaalet. En
alvorlig Halssyge bragte hende til et Aar igjennem
at tage Ophold i en westfalsk Præstegaard, og først
i Juni 1841 vendte hun tilbage til Danmark, hvor hun
fik sit Hjem i det Kallske Hus. I 1844 var hun atter
i Bielefeld, og i Avg. s. A. døde hendes Plejefader,
Kammerraad, Registrator J. C. Kall (af hvem hun
5. Marts s. A. 
var bleven adopteret), hvorpaa hun sammen
med den afdødes Søster dannede et Hjem paa
Frederiksberg. Her begyndte hendes egentlige
Forfattervirksomhed med Æventyr, Noveller og
Udkast til Skuespil. Oehlenschläger opmuntrede
hendes Talent. -- I 1857 døde hendes Plejemoder,
Frøken Elisabeth Kall, og hun foretog sig saa en
etaarig Rejse til Rom, Neapel, Konstantinopel,
tilbage over Grækenland, Tyrol, Schweits, Paris og
Tyskland. I Sommeren 1860 var hun rundt i Norge,
og fra 1862-70 tog hun Ophold paa Holbergs gamle
Tersløsegaard, hvorfra hun gjorde Udflugter til
Schweits og (i 1867) til Island. Siden 1872 har
hun boet i Kjøbenhavn og atter i 1875 været paa
Island. Hun har holdt Foredrag, bl. a. i Kvindelig
Læseforening. A-K. døde 26. Sept. 1895. -- Anonymt og under 
Mærket «Benedicte» eller med fuldt Navn har hun udgivet: «Grev Bothwell
i Norge» (1853), «Min Søns Breve», en Novelle (1853),
«Zillerdal», en Tyrolerfortælling (1855), «Smaaskitser
fra en Islandsrejse» I-II (1869 -71), «I Sorg og
Glæde», Digtsamling (1870), «Gjennem Kirkeaarets
Evangelier» (1872), Dramaet «Robert Bruce» (1873),
«Fru Gyllembourg og hendes Værker i Forhold til
vor Tid, tre Prøveforedrag» (1875), «For eller imod
Kvindesagen?», Foredrag (1881), «Den spanske Trilogi,
Studie over Cervantes, Lope de Vega og Calderon»
(1884), «Fra det stille Liv», Digtsamling (1883),
og «Livserindringer» (1889). I 1869-70 udgav hun
en Oversættelse i 3 Bind af Moliéres Komedier.

Nic. Bøgh.



Kallundborg, s. Kalundborg.



v. Kalnein (Calnein), Henrik Ernst, 
o.1657-1726, Stiftamtmand, 
kom 1695 her til Landet med Kronprinsesse Louise af Meklenborg, hos 
hvem han blev Kammerjunker, og udnævntes 1703 til Overhofmester
ved det af Christian V stiftede kongl. Ridderakademi
i Kjøbenhavn; han var den sidste Overhofmester ved
dette Akademi, som faa Aar efter, 1710, ophævedes
af Frederik IV, da de nødvendige Pengemidler
til Institutionens Vedligeholdelse manglede. I
K.s Styrelsestid talte Akademiet o. 30 Elever. Da
Akademiet gik ind, udnævntes K., som 1703 var bleven
Etatsraad, 1711 til Stiftsbefalingsinand i Ribe Stift
og Amtmand i Ribe Amt. 1725 blev han Konferensraad
og afgik paa samme Tid fra sit Embede i Ribe. Han
døde 13. Nov. 1726, 69 Aar gammel. I 1704 havde han
ægtet Margrethe v. Bern (d. 1746). -- Hans Enkes Kaar
have næppe været glimrende, thi o. 1748 levede Sønnen
Frederik Christian v. K. paa Ribe Ladegaard «i meget
kummerlige Omstændigheder».

Personalhist. Tidsskr. 2. R. IV, 11.

F. J. Meier.



v. Kalnein, Wolf Henrik, --1690, Officer, 
hørte til en østpreussisk Adelsslægt; hans Fader, Albrecht v. K., var 
Overregeringsraad og Overborggreve, Moderen hed Anna v. Kreitzen. W. H. v. K. 
kom i dansk Tjeneste 1677 som Kapitajn ved Lehndorffs Regiment,
som s. A. blev hvervet i Brandenborg og derefter kæmpede paa 
Rygen og ved Stettin. 1678 blev han Oberstlieutenant mod at 
hverve en «Frieskadron» paa 2 Kompagnier til Fods, og da disse, 
med hvilke han bl. a. deltog i Helsingborgs Forsvar 1679, bleve
stukne ind i sjællandske Regiment, udnævntes K. 1680 til Kommandant 
i Korsør. Her fra kom han 1683 til Marineregimentet som 
virkelig Oberstlieutenant, men i Sept. 1685 blev han kaldet til et 
Hverv af ganske anden Art. Der var indkommet en Del Klager over 
det dansk-ostindiske Kompagnis Gouvernør i Trankebar, Axel Juel 
(VIII, 559), og K., der som ung havde tjent i de hollandske Kolonier, 
antoges for at være den rette Mand til som kongelig Overkommissarius
at undersøge Forholdene. K. lod sig alligevel skuffe og 
erklærede først Klagerne for ugrundede, men da Juel i Tillid hertil 
var rejst til Madras, kom K. under Vejr med, at meget dog ikke 
havde været, som det burde. Under et tomt Foregivende lokkede 
han saa Juel tilbage for at stille ham for en Krigsret, og da dennes 
Kjendelse gik Juel imod, tog K. ham i 1687 som Fange med til 
Kjøbenhavn. En Kommissionsdom her gav dog ikke K. ganske 
Medhold i hans Adfærd mod Juel, og hans Handlemaade hist ovre 
har næppe heller i andre Retninger været helt normal, selv om 
Kompagniet var vel tilfreds med den Maade, hvorpaa han havde
varetaget dets Interesser. Bl. a. havde han, uvist hvorledes, 
bemægtiget sig 5 Fartøjer fra «Fjender og Kapere» og ført dem med 
hjem til bedste for Selskabet. Han traadte 1688 tilbage i Hæren 
som Oberst og blev Aaret efter Chef for den Bataillon af Prins
Frederiks Regiment, som gik med Auxiliærtropperne til Irland. Her 
faldt han 27. Avg. 1690 ved Stormen paa Limerick i Spidsen for sin 
Bataillon. Gift: 1. med Maren Charisius, Datter af Peder C. (III, 439), 
2. med Anna Dorothea Munk (f. 1664 d. 1689), Datter af Generalmajor 
Laurids M. 

Museum 1894, I, 254 ff.

H. W. Harbou.



v. Kaltenborn, Frands Albrecht, --1758, Officer,
var Søn af Georg Albrecht v. K. til Hundsfeld i Schlesien. Han blev Page 
hos Hertugen af Sachsen-Meiningen og fulgte, da Hertugen 1712 
solgte Danmark en Fodfolksbataillon, som Premierlieutenant med 
denne. 1713 kom han til Grenaderkorpset, hvor han siden tjente 
i 45 Aar og forfremmedes til Kapitajn 1728, Major 1730, karakt. 
Oberst 1735, Kommandør for Korpset 1738, Generalmajor 1751 og 
Generallieutenant 1758. 10. Avg. s. A. døde han ugift i Kjøbenhavn. 
-- Hans Brodersøn var Carl Frederik v. K., født i Oels i Schlesien
4. Avg. 1723, d. i Christiania 25. Marts 1800 som Generalmajor og 
Chef for akershusiske Regiment, Stamfader for den nulevende 
norske Familie K.

H. W. Harbou.



Kalthoff, Peter, --1672, Overtøjmester. 
Som Bøssemager har han 1646 forfærdiget en Bagladeriffel. Her ind i Landet kom 
han 1648 med Frederik III og blev ansat som tilsynshavende, senere 
Rustmester, paa Sparepenge. 1654 blev han Arkelimester paa
Tøjhuset, og, som Forholdene vare, blev K. den, der i Virkeligheden 
den meste Tid stod i Spidsen for Tøjhuset. Denne under 
Belejringens Begyndelse især vigtige Plads vides han at have udfyldt
særdeles tilfredsstillende. Tillige havde han Overbefalingen over 
Artilleriet paa Slotsholmen og specielt Løngangsbatteriet. 1659 
udnævntes han til Overtøjmester. Som saadan skulde han have 
Tilsyn med Ammunition osv. i alle Rigets Fæstninger; der foreligger 
dog intet som helst Vidnesbyrd om, at han i Virkeligheden har 
udøvet et saadant Overtilsyn. Han døde som Overtøjmester 1672 
(begravet 22. Sept.). K. har været særdeles yndet af Frederik III 
og synes at have været en nærsom Tysker. Uagtet alle Gager 
efter Krigens Ophør reduceredes, beholdt han dog de ham en Gang 
tillagte 900 Rdl. lige til sin Død. 1664 overlod Kongen ham 
Raavaddam Mølle og siden dertil 2 Gaarde i Stokkerup By. Der 
indrettede han en Slibemølle og en Krudtmølle og afsluttede i 1666
en fordelagtig Kontrakt med Regeringen om Reparation af blanke 
Vaaben og Levering af fint Krudt. Hans Enke, Magdalene, og Søn 
solgte efter hans Død Møllen til Staten.

P. C. Bang.



Kalundborg (Calundanus), Hans Pedersen, 1599-1671, Rektor, 
født i Kalundborg, Søn af Peder Jacobsen (f. 1571 i Varde, 
senere Væver i Kalundborg, d. 1641) og Hustru, Bodil Christensdatter. 
Han dimitteredes 1624 fra Roskilde Skole til Universitetet med
ypperligt Vidnesbyrd og blev efter et Par Aars Studium 1627 Hører 
i Roskilde og derpaa 1630 Rektor i Kalundborg. 1633 gav han 
Afkald paa Rektoratet og rejste til Wittenberg for at studere der. 
Han kom hjem igjen 1635 og tog Magistergraden, men rejste endnu 
s. A. paa ny bort som Hovmester for 2 unge Adelsmænd, Niels 
Kaas og Ove Ulfeldt, og opholdt sig med dem indtil 1637 i 
Holland, England og Frankrig; paa Hjemrejsen døde Niels Kaas i Blois 
i April 1637, og K. forfattede til hans Minde en «Dialogus 
elegiacus». Efter sin Hjemkomst blev han Konrektor i Roskilde 1638 
og derpaa Rektor i Malmø 1639; her giftede han sig s. A. med 
Bodil Danclef, en Kjøbmandsdatter der fra Byen. 1641 blev han 
udnævnt til Rektor i Roskilde imod Biskop Brochmands Ønske, 
og han havde ogsaa i sin Rektortid flere Stridigheder med ham; 
hans Stilling under Svenskekrigen 1658 ff. var meget besværlig, da 
han næsten ingen Indtægter fik af sit Embede og havde en stor 
Familie at forsørge. 1641 var han ogsaa ble ven valgt til Kannik 
ved Kapitlet i Roskilde og blev 1660 i Sept. paa dettes Vegne 
sendt til Kjøbenhavn for at deltage i Rigsdagen; s. A. overdrog 
Frederik III ham Forvaltningen af Kapitlets Gods. Med sin Hustru 
havde han 16 Børn, af hvilke 7 overlevede ham; de antoge alle 
Navnet Schade. I hans Alderdom blev hans Søn Mag. Peder 
Schade hans Vicarius 1666 og bekræftedes 1669 i dette Embede 
med Exspektance paa Rektoratet, som han ogsaa fik efter Faderens 
Død, 10. April 1671. Som Rektor i Roskilde forfattede K. flere 
grammatiske Lærebøger i Latin, Græsk og Hebraisk; noget før sin 
Død skrev han et af Reminiscenser fra Seneca opfyldt Trøsteskrift
for sin vordende Enke. Hun giftede sig for øvrigt igjen med Mag. 
Arnold Rhumann, Konrektor og Lector theologiæ i Roskilde, og 
døde først 1700. 

A. R. Ryge, Mag. H. P. K.s Levnets Beskriv. (1759). 
Giessing, Jubel-Lærere II, I, 183. 
Bloch, Roskilde Domskoles Hist. I, 55 ff. 
Rietz, Skånska skolväsendets hist. S. 367 ff.

M. Cl. Gertz.



Kalundborg (Calundanus), Søren Pedersen, 1607-57, Professor, 
yngre Broder til ovennævnte H. P. K., fødtes i Kalundborg 
23. Okt. 1607, blev Student 1626, rejste derpaa udenlands og disputerede 
i Jena, blev ved sin Hjemkomst 1633 kreeret til Magister og Provst paa 
Klosteret, derefter 1635 Konrektor ved Kjøbenhavns Skole og 1638 
Rektor sammesteds. 1646 udnævntes han til Professor ethices ved 
Universitetet og skrev som saadan en Række ethiske Afhandlinger; 
han døde 25. Nov. 1657. Han ægtede 1639 Kirsten Jespersdatter 
Buchmand (f. 27. Jan. 1614 d. 20. Maj 1659); deres Børn antoge 
Navnet Hjort.

Hundrup, Lærerstanden ved Metropolitanskolen S. 21 f.

M. Cl. Gertz.



Kalv, Erland, --1373--, 
var en af de urolige jyske Herremænd, som i Valdemar Atterdags Tid Gang efter
Gang rejste Oprørsfanen imod deres Konge. I Forening med sine Brødre Anders 
og Jens deltog han allerede 1350 i Jydernes Oprør; ligeledes sluttede 
han sig nogle Aar efter til Hertug Valdemar af Sønderjylland, men 
efter Niels Bugges Drab finde vi ham 1360 som Kongens Mand, 
der paa dennes Vegne forhandler med de holstenske Grevers 
Udsendinger i Ribe. Paa Danehoffet i Kalundborg, hvor den indre 
Fred besegledes ved gjensidige gode Løfter, var ogsaa han tilstede,
og at Kong Valdemar nu nærede Tillid til ham, viser sig deri, at 
han blev Befalingsmand paa Skanderborg Slot og var Kongens 
Fuldmægtig ved Underhandlingerne med Hansestæderne 1365. Om 
hans Forhold i de følgende Aar hersker der Uklarhed. Kun saa 
meget tør anses for givet, at han ikke strax har sluttet sig til 
Oprøret 1368, men først i Løbet af det følgende Aar, maaske
nødtvungent, er gaaet over til Holstenerne. At han i saa Tilfælde 
har bragt den af ham bestyrede Borg, sandsynligvis Aalborghus, 
i Fjendernes Hænder og faaet den igjen som Forlening, er 
utvivlsomt. Og at hans Frafald blev paaskjønnet af de holstenske Grever,
viser sig deraf, at disse 1372 forlenede ham og hans Søn Jacob 
med det vigtige Grænseslot Riberhus. Som Indehaver af disse 2 
betydelige Fæstninger optoges han efter Valdemars Sejer over 
Greverne 1373 i den med disse sluttede Fred og forpligtedes til at stille
begge de nævnte Slotte til Valdemars Raadighed. Da var det, at 
Kongen modtog ham med det bekjendte vittige Udbrud, som har 
bragt E. K.s Navn til Efterverdenen. Efter Huitfeldt skal han have 
sagt: «Kalv er en god Ko, i Fjor gik han bort som en Kalv; nu 
er han som en Ko kommet igjen med 2». Efter den holstenske 
Krønnike løde Ordene derimod saaledes: «Atterdage! det er en 
god Kalv, med 2 Huse stak den af, som en Stud kommer den 
igjen med 3!» I Vejrum Sogn (Ringkjøbing Amt) fandtes 1638 en 
Gaard, Ravnborg, med Volde og Grave, som sagdes at have
tilhørt E. K.

Thrige, Hist. Aarbog 1878, S. 219 ff. 
Reinhardt, Valdemar Atterdag S. 553 ff.

Mollerup.



Kalv, Jens, --1260--, Marsk hos Christoffer I (i det mindste Aar 1255) 
og dernæst i en Aarrække hos den unge Erik Glipping, 
kom til at spille en Rolle i den Tids Stridigheder. Da Jacob 
Erlandsen havde indviet Arnfast (I, 337) til Biskop i Aarhus (1260), 
troede Dronning Margrethe, at denne Kongehusets
Fjende havde fundet Ly i Øm Kloster, og 7 Gange
mødte J. K. ved Klosteret for at gribe Arnfast,
om det saa skulde være foran Højalteret; men hans
Efterforskninger vare forgjæves. Klosterets Uven
var han dog ikke; han søgte endog at mægle mellem
Abbeden i Øm og Biskop Tyge af Aarhus. Senest 1272
ophørte han at være Marsk, og 1274 skjænkede han
Stubber Kloster sin Gaard Vinderup; men han er ikke
identisk med den J. K., der ved samme Tid lod sig
optage blandt de Lægbrødre, som sluttede sig til Sorø
Kloster. Han døde vistnok før 1302, og i alt Fald
inden 1304, da hans Hustru, Cæcilia Nielsdatter (af
Slægten Galen), nævnes som Enke; hun gav i dette Aar
Penge for at løse sig fra Løfte om Pilegrimsfærd og
testamenterede Godser og store Summer til mange Kirker
og Klostre, men hendes Død indtraf først 28. Juli
1318. J. K. og Cæcilia havde mindst 3 Sønner. Den ene,
som bar Faderens Navn (d. 1308), blev Kannik, siden
Dekan, ved Lunds Domkapitel og stod Jens Grand nær,
medens derimod Broderen Jacob var med til at fængsle
Ærkebispen. I sit Skjold førte J. K., ligesom flere
indvandrede tyske Slægter, Arpen (o: Harpyjen).

Script, rer. Dan. V.
Weeke, Lundekapitlets Mindebøger.

Hans Olrik.



Kamp, Jens, 1845-1900, Folkemindesamler. 
K. er født 11. Febr. 1845 paa Selvejergaarden Kamp-Hovedgaard 
i Stadil Sogn ved Vesterhavet; han gik
i Almueskolen, men «fik sin egentlige Uddannelse
paa Staby Højskole» under (senere Provst)
A. Sørensen; 1867 tog han Skolelærerexamen fra
Blaagaard. Som Lærer ved forskjellige Højskoler
1868-76 (Røgen, Høng, Marielyst) samlede han
Stoffet til «Danske Folkeminder» (1877), et
anerkjendelsesværdigt Arbejde; af sine senere
Samlinger som Lærer paa Bogø har han udgivet
2 Bind «Danske Folkeæventyr» (1879-91). Han
lever siden 1891 i Kjøbenhavn som afskediget
Lærer. Ægtede 1884 Marthe Juliane Neergaard.
K. døde 22. Maj 1900.

Axel Olrik



Kampe, Vincentius, --1521--, Biskop, 
oprindelig en nederlandsk Graabroder, Munk i Kalundborg, stod
vistnok allerede i Forbindelse med Christian I's
Enke, Dorothea, som havde Kalundborg til Enkesæde og
begunstigede Graabrødreordenen. Dette var imidlertid i
endnu højere Grad Tilfældet med Kong Hans' Dronning,
Christine, hos hvem Broder V. indtog en betydelig
Stilling. Han blev af Paven udnævnt til Titulærbiskop
af Grønland, hvilket 
synes at staa i Forbindelse med de Planer, Christian II i Aaret 
1514 havde med Hensyn til dette Land. Som indviet Biskop fik 
V., ligesom flere tidligere Titulærbiskopper af Grønland, en vis 
Betydning, i det han benyttedes som «Viebiskop» af flere af de 
udvalgte Biskopper, som aldrig fik pavelig Bekræftelse, eller under 
Bispeledighed. Saaledes fungerede han som Biskop i Fyn under 
Biskop Jens Andersen Beldenaks Fraværelse i Sverige 1520 og under 
hans senere Fangenskab 1521. Dronning Christine skal ved sin 
Død (1521) have indsat ham til Testamentarius; men han skal have 
tilvendt sig en Del af Kostbarhederne, hvorfor han skal være 
bleven kastet i Fængsel af Christian II. Han forsvinder derpaa for 
os i nogle Aar, indtil han dukker op i Sverige og Finland, først 
som Viebiskop i Upsala, senere (1526) i Aabo, hvor han tillige fik 
Stiftets 3 Graabrødreklostre «i Værge og Befaling». Ogsaa Gustav 
Vasa havde en Tid lang holdt ham i Fængsel, men senere atter 
taget ham til Naade. Da Joachim Rønnov 1529 blev indtrængt i
Roskilde Bispesæde af Frederik I uden at kunne opnaa pavelig 
Indvielse, forpligtede Biskop V. sig 1530 til at tjene ham «og ingen 
anden» som Viebiskop samt ikke at forlade Stiftet uden Rønnovs 
Tilladelse. Til Gjengjæld forlenedes han 1531 med vor Frue Alter 
i vor Frue Kirke i Kjøbenhavn; dette Præbende havde han endnu i 1537.

Grønlands hist. Mindesmærker III, 193 ff. 
Ny kirkehist. Saml. V, 746 ff. 
Kirkehist. Saml. 3. R. III, 240. 

A. Heise.



Kamphøvener, Bernhard Casper, 1813-46, Botaniker,
født 10. Maj 1813 i Kjøge, hvor hans Fader, Bendix K., var Prokurator, 
og hvor han, 14 Aar gammel, blev sat i Apothekerlære. Aaret 
efter kom han til Viborg Apothek, men befandt sig saa ulykkelig 
der, at han flygtede der fra uden at have Midler til at bane sig 
en anden Vej. Det lykkedes ham dog at blive Student 1831. Han 
studerede først Medicin, senere udelukkende Botanik. Han ernærede 
sig væsentligst som Manuduktør, og i 1837 kaldtes han af 
Rentekammeret til at docere Forstbotanik, hvilket han fortsatte i flere 
Aar, uden dog at have egentlig Ansættelse som Forstdocent. 
Hans fleraarige Sygelighed forøgede hans medfødte Pirrelighed, og 
hans Bitterhed giver sig bl. a. til Kjende i en Række polemiske 
Artikler i «Fædrelandet» (1840 og 1841). I 1842 tiltraadte han
med offentlig Understøttelse en Rejse til Sydevropa, dels for sine 
Studiers, dels for sit nedbrudte Helbreds Skyld, fra hvilken Rejse 
han noget styrket vendte tilbage i 1844, hvorefter han atter 
overtog sin tidligere Virksomhed. I 1845 udvalgtes han til som Botaniker 
at deltage i «Galatheas» Jordomsejling, fra hvilken han hjemsendte 
betydelige Samlinger; han følte sig imidlertid utilfreds med 
Forholdene om Bord, hvilket i Forbindelse med hans vedvarende 
Sygelighed bevirkede, at han efter at have opnaaet Hovedformaalet,
Nikobarøernes Undersøgelse, forlod Expeditionen i Kalkutta og 
naaede hjem til Kjøge, hvor han døde faa Uger senere, 20. Juli 
1846. K. var af Naturen meget lidet meddelsom, og hans trykte 
Arbejder ere, skjønt han var en flittig og ivrig Botaniker, faa og 
smaa, væsentlig vedkommende Forstbotanik. Den forholdsvis store 
Bogsamling, han efterlod, indeholdt mange sjældne og værdifulde 
Værker af ældre dansk Litteratur, og i Følge hans testamentariske
Bestemmelse overdroges det Universitetsbibliotheket at udtage uden 
Vederlag, hvad det manglede. 

Schouw, Dansk Tidsskrift I, 77. 
Nord. Lit. Tid. 1846, S. 366. 
Erslew, Forf. Lex. 
Botan. Tidsskr. XII, 131.

E. Rostrup.



Kampmann, Hack, 1813-78, Herredsfoged og Politiker,
født 5. Marts 1813 paa Hovedgaarden Sneumgaard i Ribe Amt, Søn af 
Godsejer Niels Øllgaard K. (f. 1786 d. 1828) og Ane Christiane 
Hedevig f. Jessen (f. 1784 d. 1854), blev 1831 Student fra Ribe Skole, 
1835 juridisk Kandidat og 1837 Volontær i Rentekammeret, men 
tog i Maj 1839 til Frijsenborg for at manuducere den senere 
Konseilspræsident Grev C. E. Frijs til juridisk Examen (afløstes heri 1840 
af Hall) og blev efter Indstilling af sin Elevs Fader 1839 
Birkedommer i Frijsenborg Birk. Her fra forflyttedes han 1852 som 
Herredsfoged i Rovgsø o. fl. Herreder ved Randers, et Embede, 
han beholdt til sin Død. Ved Siden heraf havde han i Aarenes 
Løb mange offentlige Hverv. Han blev 1845 Suppleant og 1848-52 
Medlem af Skanderborg Amtsraad, 1850-52 Formand for Afløsningen
af Husmandshoveriet i Aarhus Amt, 1851 Medlem af Komiteen for 
Gudenaas Sejlbargjørelse, 1861 Formand for Bestyrelsen af Gudenaa, 
1869 Medlem af Randers Byraad, end videre Formand for Randers 
Sparekasse og 1876 for Randers-Grenaabanens Bestyrelse. Ogsaa 
tog K. i flere Aar livlig Del i det politiske Liv: han var 
Folketingsmand for Viborg Amts 4. Kreds 1849-52 og paa ny 1855-56 
samt for Randers Amts 3. Kreds 1852-53 og Medlem af 
Rigsraadets Folketing for sidstnævnte Kreds 1864-65. I de første 3 
Aar tog K. meget virksom Del i Forhandlingerne, var Medlem af 
flere vigtige Udvalg om Landboforhold og stod ligesom Bregendahl 
i flere Spørgsmaal (især i Fæstespørgsmaalet) Bondevennerne 
nærmere end Flertallet af det national-liberale Parti, hvortil han ellers 
hørte. Det var K., som i Nov. 1851 stillede Forespørgselen til 
Ministeriet om dets politiske Plan og i Marts 1852 var Ordfører for 
Adresseforslaget om Januar-Kundgjørelsen. Ogsaa stemte han i Jan. 
1853 imod Toldloven. -- K. blev 1869 Etatsraad og 1877 Kommandør 

af Danebrog. Død 17. Dec. 1878. Han ægtede 1840 Christiane Elisabeth 
Willemoes (f. 1815), Datter af Stiftsfysikus Fred. Vilh. W. i Aarhus. 

Barfod, Rigsdags-Kal. 
N. Ø. Kampmann, Stamtavle ov. Fam. Kampmann S. 10 f.

Emil Elberling.



Kampmann, Hack, f. 1856, Arkitekt. 
K. er Søn af Provst Christian Peter Georg K. (f. 17. Avg. 1816) og Johanne Margrethe 
Marie f. Schmidt (f. 27. April 1824) og er født i Æbeltoft 6. Sept. 
1856. Han er opdraget som Murer og har gjennemgaaet Kunstakademiet,
hvor han fik den lille Guldmedaille 1882 og den store 
1884; fra 1887 har han været Medlem af Plenarforsamlingen. K. 
har foretaget mange Studierejser: 1882 til Norditalien med 
Understøttelse af det Reiersenske Fond, 1883 til Paris, hvor han gik paa 
Kunstakademiet og samtidig tegnede hos Arkitekten Jacques 
Hermant, 1884 til Sverige, 1885-86 til Tyskland, Frankrig og Italien 
paa Akademiets store Stipendium, 1887 til Grækenland med Carl 
Jacobsen, 1894 til Holland. Blandt hans Arbejder kan nævnes:
Landstedet «Miramare» ved Vedbæk (1887-88), Sygehuset i Hjørring 
(1888-89), Sneslev Kirkes Istandsættelse (1890), Teknisk Skole i 
Hjørring (1891), forskjellige Præstegaarde, Kjøbmandsgaarde og 
Ligkapeller rundtom i Landet. Som konstit. kongl. Bygningsinspektør
(fra 1892) for Jylland har han under Arbejde bl. a. Istandsættelsen 
af Helligaandshuset i Randers samt en ny Toldkammerbygning i 
Aarhus. Hans Hovedværker ere det originale og pragtfulde Provinsarkiv 
i Viborg (1890-91) og Carl Jacobsens yndefulde Villa ved 
Ny Carlsberg (1892-93). Sammen med Martin Nyrop har K. tilført 
moderne dansk Bygningskunst nyt Blod gjennem et helt nyt 
Syn paa dens Opgaver; som Elev af Hans J. Holm nærer han en 
dyb Respekt for den Kunst, vore Forfædre have efterladt os, og 
værner varsomt om dens Spor; som selvstændig Personlighed hævder 
han principielt det indres, det konstruktives berettigede 
Fremtræden i det ydre. 1888 ægtede han Johanne Holm (f. 4. Juli 1868), 
Datter af Professor Hans J. H. (VII, 569). 

Erik Schiødte



Kampmann, Henrik, 1750-1828, Præst, 
Søn af Sognepræst Jens K. og Ide Sophie f. Cramer, er født i 
Østbirk i Aarhus Stift 6. Maj 1750. Han blev dimitteret
fra Horsens 1768 og tog efter en Tid at have været
Huslærer theologisk Attestats 1773. Derefter blev han
Huslærer for Suhms Søn og efter sin Elevs Død (1778)
Sognepræst til Farum og Værløse (1779). Her levede han
ugift «i stille Ensomhed, fortrolig med Videnskaberne
og den skjønne Natur, der blomstrer om hans Bolig,»
til sin Død, 4. April 1828. E. Storm, Suhm, Pram og
Rahbek hørte mellem hans Omgangsvenner. -- K. har
skrevet en Lovtale over Christian III (1779), en
Oversættelse af Virgils «Georgica» (1797), om hvilken J. Baden
siger, at Oversætteren har vidst at gjøre sig sin
Originals Maleri og Foredrag lige mægtig, samt
endelig talrige Salmer, af hvilke 47 optoges i den
evangeliske Salmebog, hvor de høre mellem de bedste
af de nye Salmer, denne indeholdt. 13, deriblandt
«Som Morgendug mit Liv henrinder», ere gaaede over
i «Salmebog for Kirke- og Husandagt».

Erslew, Forf. Lex.

L. Koch.



Kamstrup, Ole, d. 1762, s. Camstrup (III, 351).



Kande, Jens, --1326, en skaansk Adelsmand, 
synes først at have staaet i Ærkebispens Tjeneste, siden det
1303 var ham, der skulde modtage Skjødet paa Rønne
og Herrestad Herreder, som vare udlagte Ærkestolen
for den Straffebøde, hvortil Paven havde dømt Erik
Menved. Senere var han dog Kongens Mand og hørte
til Kong Eriks mere fremragende Raadgivere. I 1310
var han saaledes sendt til Estland, hvor han paa
Kongens Vegne hævede Penge af Vasallerne og traf en
Anordning om Byen Revals Befæstning. Senere optraadte
han under Eriks Strid med Ærkebisp Esger Juul; han
rejste til Hammershus for at forhandle med denne,
og Kongen overdrog ham siden Styrelsen af Ærkestolens
beslaglagte Godser, ligesom han medvirkede til i 1319
at faa Bornholm overdraget til Kongen. Ogsaa under
Christoffer II hørte han til de kongelige Raader og
opholdt sig atter i Aarene 1323-24 som Høvedsmand
i Reval. Kort efter døde han 21. Sept. 1326. I sit
Vaabenskjold førte han en Kande.

Weeke, Lunde Domkapitels Gavebøger S. 243.

Kr. Erslev.



Kanne, Søren Mikkelsen, 1801-60, Bonde, 
er bleven bekjendt ved sin, af St. St. Blicher besungne Daad,
da han (16. Febr. 
1835) reddede Skipperen paa en i Nærheden af
Grenaa strandet Jagt, i det han, da Storm og Søgang
gjorde det umuligt at naa ud til Skibet med Baad,
svømmede der ud med sine Heste og saaledes hentede
den forkomne Mand i Land. Kongen belønnede Daaden
med Redningsmedaillen og en lille Pengesum, og
Beboere af Aarhus skjænkede K. et Sølvbæger. Han
var født 10. Febr. 1801 i Hessel Strandhus ved
Grenaa, som han senere fæstede, og hvor han boede
til sin Død, der indtraf 10. Nov. 1860, da han
druknede. 

Hist. Tidsskrift 6. R. I. 
Jylland 1891-92, S. 156 ff.

C. F. Bricka.



Kaper, Johannes, 1838-1905, Sproglærer og Lexikograf. 
K. fødtes 28. April 1838 i Lindholm, Tønder Amt, hvor Faderen, E. L. K., 
var Skolelærer. Han gik i Flensborg Latinskole, hvorfra
han dimitteredes 1857; tog theologisk Embedsexamen
1862. 1863 blev han ansat som Adjunkt i Flensborg, men
afsat under den tyske Okkupation i Febr. 1864. Efter
at have privatiseret ved Mariboes og Melchiors Skoler
blev han ansat som Adjunkt ved Metropolitanskolen
1873 og udnævnt til Overlærer 1889. Gift 1. (1863)
med Anna Cathrine Albertine f. Wensien (d. 1864),
2. (1866) med Mariane Petrine f. Branner. K. har
vundet et af de mest ansete Navne som Tysklærer;
han har udgivet en stor Mængde tyske Lærebøger,
til Dels i Forening med andre, men hans betydeligste
Arbejde er hans dansk-norsk-tyske og tysk-dansk-norske
Haandordbog (1870 og 1878), som allerede have oplevet
3. Udgave. Uden for sin Lærervirksomhed er K. Medlem
af Direktionen for de Massmannske Søndagsskoler og
Skoleforeningen af 1866, Examinator ved almindelig
Forberedelsesexamen og Censor ved Skoleembedsexamen.
K. døde 17. Jan. 1905.

Hundrup, Lærerstanden ved Metropolitanskolen  S. 211 f.

C. A. Nissen.



v. Kardorff, August Nicolai Carl, 1756-1820, Officer, 
født 22. Avg. 1756, Søn af Oberstlieutenant
i Kavalleriet Hans Vilhelm v. K. (d. 1757 i Præstø)
til Pannekow m. fl. Godser i Meklenborg og Ida
Margrethe Charlotte f. v. Kardorff, begyndte sin
militære Løbebane som Vicekorporal i 1. sjællandske
Regiment Ryttere, hvor han 1774 blev Sekondlieutenant
med Vagtmesters Lønning. Aaret efter blev han forsat
til Livgarden til Hest, og ved dette Elitekorps
avancerede han 1780 til Premierlieutenant, 1784
til Ritmester, 1787 til Major, 1791 (expederet
1796) til Oberstlieutenant, og 1798 afløste han
General Castenschiold som Kommandør for Korpset. Ved
Giftermaal 10. Juli 1789 med Hedevig Sophie Margrethe
v. d. Lühe (døbt i Rostock 27. Okt. 1771, d. 17. Marts
1829), Datter af 
Kapitajn Frederik v. d. L. (f. 1737 d. 1784) og Margrethe Cathrine 
f. v..d. Lühe (f. 1741 d. 1828), var K., udnævnt til Kammerherre 1792,
imidlertid kommen i Besiddelse af Godset Bøhlendorff i Meklenborg, 
og for at varetage dets Administration fratraadte han 1802 
Kommandoen over Hestgarden og lod sig stille à la suite i 
Kavalleriet. Ved Englændernes Overfald 1807 meldte K., der 1803 havde 
faaet Obersts Karakter, sig dog øjeblikkelig tillige med en Søn til 
Tjeneste hos Kronprinsen, og 7. Sept. tillagdes der ham fra 
Hovedkvarteret i Kiel Ordre til med et kombineret Korps fra Fyn at
gaa over Store Bælt, rejse en Landstorm til Hest og Fods paa 
Sjælland og søge at bringe Orden til Veje under den der efter 
Castenschiolds Nederlag ved Kjøge herskende Forvirring. Da Hovedhæren 
samledes paa Sjælland, fik K. Kommando over en Brigade, 
der først bevogtede Sydkysten, senere forlagdes til det nordvestlige 
Sjælland, hvor den i Avg. 1808 var virksom ved de spanske Troppers 
Afvæbning. S. A. var K. bleven udnævnt til Generalmajor, 1809 
blev han Chef for Livregiment Ryttere, 1810 for Livregiment lette 
Dragoner, hvilken Chefspost han beklædte til sin Død. Ved den 
1809 paatænkte Overgang til Skaane var K. udset til at føre 
Hærens 4. Division, og 1812 overtog han Kommandoen over denne 
Hærafdeling, der da havde Bevogtningen af Laaland-Falster m. v. 
I Begyndelsen af 1814 tildeltes ham i Kongens Fraværelse 
Overkommandoen paa Sjælland, og senere paa Aaret blev han, udnævnt 
til Generallieutenant, Chef for det 12000 Mand stærke Hjælpekorps, 
som Frederik VI ved Kieler-Freden havde maattet forpligte sig til 
at udruste mod Napoleon. 1815 hædredes han med Storkorset af 
Danebrog. 19. Jan. 1820 døde K., maaske den af Generalerne fra 
den omhandlede Periode, som Frederik VI saa vel fra Hjærtets 
som Forstandens Side skattede højest. Allerede fra Tjenesten i
Hestgarden roses K. som en sjælden duelig Officer; Kongen kan 
ikke glemme, at han 1807 i Nødens Stund strax stillede sig ved 
hans Side, og 1813, i Brev til Frederik af Hessen, hvori denne 
anmodes om under Felttoget i Meklenborg at skaane K.s Godser 
saa meget som muligt, fordi «det er os magtpaaliggende, at han 
ser, at vi sætte den Værd paa ham, som han fortjener», siger 
Kongen tillige: «han er ustridigen vor første Kavallerigeneral». 
Kongen paatænkte ogsaa den Gang at gjøre ham til Gouvernør 
over Rygen, Pommern m. v., hvis disse Landsdele, som der var 
Tale om, tilfaldt Danmark.

G. M. C. Masch, Gesch. der Fam. v. Kardorff (1850).
Medd. fra Krigsark. IV-VI.

S. A. Sørensen.



Karl, s. Carl.



Karlebye, Jens, d. 1812, s. Carlebye (III, 376).



Karsemose, Oluf Lauridsen, 1488-1565, Abbed. 
Fra sin Ungdom af tilhørte han Cistercienserordenen. Da Byen Karsemose 
i Vinderød Sogn ligger nærmest Esrom, er det rimeligt, at han 
først har været Munk i Esrom Kloster, inden han gik over til Sorø. 
Her blev han, skjønt højt oppe i Aarene, efter Abbeden Niels 
Jespersens Død 1556 valgt til Abbed. Klosteret bestod, om end 
reformeret, til Dels i sin gamle Skik. Abbeden havde Styrelsen af 
det udstrakte Klostergods samt Omsorgen for Klosterets Kirker -- 
paa Skriftestolen i Alsted Kirke findes endnu hans Navn -- og 
for den Skole, der var knyttet til Klosteret. I denne Stilling 
virkede han med Ære i 9 Aar indtil sin Død, 10. Maj 1565.

Løffler, Gravskrifter i Sorø.

H. F. Rørdam.



Karstens, Jørgen, d. 1717, s. Carstens (III, 407).



Karup, Carl Frederik Wilhelm Ignatius, 1829-70, Forfatter, 
er Søn af Skræddermester Johan Heinrich Ferdinand K. og 
Nicoline Sophie f. Elgstrøm og fødtes i Kjøbenhavn 26. Dec. 1829. Sin 
Barndom tilbragte W. K. i sin Fødeby og i Næstved. Efter sin
Konfirmation i 1844 søgte han forgjæves at komme til Theatret, 
blev saa anbragt i Boghandlerlære, men gik snart over til at blive 
Bogtrykker, hvilken Gjerning han efter 2 Aars Forløb opgav for at 
virke som Skribent. I 1848 blev han optagen paa Jonstrup 
Seminarium, men s. A. forlod han dette for med Understøttelse af flere 
at tage Artium, hvilket imidlertid heller ikke blev til noget. I 
Foraaret 1852 betalte Frederik VII hans Rejse gjennem Tyskland,
Belgien og Frankrig til London. Efter sin Hjemkomst studerede 
han Kirkehistorie, og han, som oprindelig havde sluttet sig til 
Kristendommen og dernæst været dens Fjende, blev nu i 1853 
Katholik; snart var han med til at stifte Ansgarius-Foreningen, og det blev
overdraget ham at udgive en skandinavisk Kirketidende for 
Katholikkerne, hvilket Arbejde han ligeledes snart lod fare. Netop som 
han nu i 1854 vilde søge sig en Levevej i Udlandet, blev han 
ansat som Lærer ved den katholske Kirkeskole; han udgav flere
Digtninger og Forsvarsskrifter for Katholicismen, men blev i Juli 
1855 afskediget fra Skolen. Snart overdrog den katholske Kirke 
ham at udarbejde en ny Salmebog, og for at skaffe sig Ro hertil 
drog han til Tyskland. Efter sin Hjemkomst her fra kom han i 
Pennefejde med Præfekt Grüder, hvilket havde til Følge, at han 
trak sig tilbage fra sin Virksomhed i Kirkens Tjeneste; han 
ernærede sig nu som Sproglærer og ved at sysle med Litteratur og 
Politik. I 1857 var han kommen saa langt ned, at han blev 
Medarbejder af Smudsbladet «Rappée». Han holdt Foredrag i 
«Arbejderforeningen» og blev Redaktør af Foreningens Blad. I 1858 blev 
han Medlem af og Repræsentant for «Folkeforeningen»., men det varede 
ikke længe, før han fjærnedes fra begge disse Foreninger. Nu 
begyndte han at udarbejde den danske Kirkes Historie under 
Katholicismen (udkom 1859, overs. paa Fransk og Tysk) og ernærede sig 
for Resten ved Informationer. I 1859 rejste han som Sekretær for 
den apostoliske Præfektur for Nordlandene der til, men efter 4 
Maaneders Forløb opgav han denne Stilling. I Kjøbenhavn begyndte 
han nu paa et æsthetisk Ugeblad, «Danmark», men slap snart dette 
for at holde «folkelige Foredrag», der stadig bragte ham i 
Konflikt med Politiet; et nyt Blad, «Folkelige Foredrag eller sort paa 
hvidt», i hvilket han angreb Avtoriteterne, skaffede ham til sidst 
paa Grund af Udtalelser mod Grevinde Danner offentlig Tiltale for 
Fornærmelser mod Kongen. Midt under alt dette, hvorved han 
havde gjort sig umulig her hjemme, blev han, der havde skaffet 
sig Indsigt i Forsikringsvæsenet, Inspektør for Livsforsikringsanstalten 
«Imperiale» i Dresden og flyttede 1864 der til. Han døde der 19. April
1870. Han har forfattet en Masse Litteratur af theologisk, juridisk, 
politisk, filosofisk, historisk, geografisk, kritisk og æsthetisk Indhold;
men intet af dette synes at have haft Livskraft i sig. Sine 
«Udvalgte poetiske Skrifter» udgav han 1869 i Leipzig. -- 1853 ægtede 
han Nielsine Cathrine Rasmussen.

W. I. Karup, Mit Livs Roman (1864). 
Erslew, Forf. Lex. 
Allg. Deutsche Biographie XV. 
A. Nielsen, Seminarieliv i Fyrrerne S. 86 ff.

Nic. Bøgh.

-- Nogle Aar før C. F. W. I. Karup bosatte sig i Tyskland, 
havde han faaet Interesse for Forsikringsvæsenet og begyndte i Aaret 
1862 Udgivelsen af «Skandinavisk Forsikringstidende», som han dog
af Mangel paa Tilslutning maatte lade gaa ind det følgende Aar. 
Under Fortsættelsen af sine Studier leverede han en Del Bidrag til 
forskjellige tyske Forsikringstidsskrifter og udgav mod Slutningen af 
sit Liv foruden et mindre Skrift: «Die Lebensversicherung auf den 
Todesfall im Kriege» (1869) et større Arbejde: «Handbuch der 
Lebensversicherung» (1868-70; 2. Udg. 1874). Dette Værk vidner 
om en ikke ringe Belæsthed og har ikke uden Grund været en Del 
benyttet. Vel er Forfatteren ikke fri for Ensidighed, og paa flere 
Punkter, saaledes i hans Benyttelse af Litteraturen over Dødelighedsstatistik,
savner man en dyberegaaende Kritik, ligesom hans 
Behandling af Forsikringsvidenskaben standser paa det vigtigste Punkt: 
Spørgsmaalet om Gyldigheden af Forudberegningerne og 
Bestemmelsen af Reservefonds til Dækning af uforudsete Tab; men hans 
Fremstilling udfyldte ved sin Fremkomst et Savn i Litteraturen, og 
den har bidraget ikke saa lidet til Fremme af forsikringsvidenskabelige 
Studier i Tyskland.

K.s Søn Johannes Ferdinand Georg K., f. 9. Maj 1854 i
Kjøbenhavn, flyttede med sin Fader i 1864 til Dresden, hvor han nød 
Skoleundervisning, indtil han i 1869, da hans Fader begyndte at 
skrante, forlod Skolen for at være denne behjælpelig med hans 
litterære Sysler. K., der allerede tidlig røbede mathematiske Anlæg, 
fandt efter sin Faders Død Anvendelse for disse i det store 
Livsforsikringsselskab «Gotha», hvor han har været ansat siden 1871. 
1878 ægtede han Caroline Hess (f. i Gotha 1854), Datter af 
Geheimeregierungsrath J. A. H. 1891 fik han Titel af Professor. K. har 
gjort sig bekjendt ved grundige Arbejder i Livsforsikringsvæsenet;
saaledes har han (i Forbindelse med Dr. med. Gollmer) udgivet 
flere Undersøgelser over Dødeligheden i forskjellige Samfundsklasser 
efter Gothaselskabets Erfaringer; 1893 udgav han en Undersøgelse 
over den gothaiske Embedsmandsenkekasses Status, hvori han kommer 
udførlig ind paa Spørgsmaalet om Saadanne Kassers rationelle Indretning.

H. Westergaard.



Katholm, Rasmus, --1581, Professor, Præst, 
er vistnok født i Aalsø Sogn i Nærheden af Grenaa og blev Student fra Aarhus 
Skole. 1558 ff. nød han som fattig og flittig Student akademisk 
Understøttelse. 1559 tog han den filosofiske Bakkalavrgrad, og 1561 
drog han til Wittenberg, hvor han studerede nogle Aar med 
Statshjælp. Efter at have taget Magistergraden her blev han efter 
Herluf Trolles Anbefaling 1563 kaldet til Professor i Rhetorik ved 
Kjøbenhavns Universitet. Snart ombyttede han dog dette Fag med 
Dialektik, og samtidig overdroges det ham, naar Sjællands Biskop 
var fraværende paa Visitatsrejser, at holde de theologiske Forelæsninger, 
som ellers paalaa denne. 1565-72 var han forlenet med 
et Kanonikat i Aarhus Kapitel. 1570 var Raden til ham at blive
Universitetets Rektor; men Professorerne undsloge sig for at vælge 
ham, fordi han ikke var gift. Maaske har denne Tilsidesættelse 
været en Tilskyndelse for ham til at indtræde i Ægteskab; thi 
19. Nov. s. A. holdt han Bryllup med Elisabeth, Datter af den fhv. 
kongl. Kirurg Jacob Hasebard. 1572 blev han af Dr. Niels Hemmingsen
kreeret til Bakkalavr i Theologien, og 1574 faldt Valget paa 
ham som Sognepræst ved Frue Kirke og Sjællands Stifts øverste 
Provst. I denne Stilling vandt han stor Berømmelse som en 
udmærket, ja som sin Tids ypperste danske Prædikant, ligesom 
Samtiden ogsaa i stærke Udtryk fremhæver hans dybe Religiøsitet. Da
hans ovennævnte Hustru døde i en ung Alder, ægtede han 1575 
Magdalene Madsdatter, Enke efter hans Formand i Præsteembedet, 
Salmedigteren M. Hans Thomesen, for hvis Børn han blev en god 
Stififader. 1580 befalede Kongen Universitetet ved Lejlighed at
tildele ham den theologiske Doktorgrad. Det skete dog ikke, da K. 
allerede døde 7. Nov. 1581. Hans Forfattervirksomhed indskrænkede 
sig til akademiske Theses og nogle danske og latinske Digte. Den
endnu yndede Salme «Guds Godhed vil vi prise» er af K. oversat fra Tysk.

Rørdam, Kbhvns Universitets Hist. 1537-1621 II, 557 ff. 
Brandt og Helweg, Den danske Psalmedigtning.

H. F. Rørdam.



Kathrine, s. Cathrine.



Kattrup, Rasmus, f. 1848, Landmand, 
er født i Skjelskør 21. April 1848 og Søn af Sogneforstander Nis Christian K. og Zara Wilhelmine Christiane f. Kryger. 18 Aar gammel kom han til 
Landbruget, og efter en omhyggelig Uddannelse paa de bedste
Læresteder, bl. a. hos Tesdorpf paa Ovrupgaard og Carøe paa Skjærvad, 
overtog han i 70ernes Slutning  Hovedgaarden Hellerup paa Fyn i 
Forpagtning. K. har gjort Hellerup bekjendt som et af Landets 
første Avlscentre. Han har med den fødte Opdrætters Blik for 
det enkelte Dyrs Individualitet dannet en fremragende Stamme af 
rødt dansk Malkekvæg, der ved Dyrskuer har taget høje Præmier 
og ved Landmandsforsamlingen i Randers 1894 bragte Kongepræmien 
til Hellerup. K. har bl. a. været medvirkende ved Dannelsen 
af Kvægavlsforeningen «Fyn», gjennem hvilken Exporten af fynsk 
Malkekvæg til Rusland i de sidste Aar har taget et betydeligt 
Opsving. Han er Medlem af forskjellige Landbrugsudvalg og siden
1890 Medlem af Statshingsteskuekommissionen. -- 3. April 1879 
ægtede han Eline Marie Josepha Wognsen, Datter af Godsforvalter W.

H. Hertel.



Kauffmann, Heinrich August Theodor, 1819-1905, Officer. 
K. hører til en Slægt, som under
Trediveaarskrigen udvandrede fra Nedre Østerrig og i
over 200 Aar stadig har tjent de danske Konger. Han
fødtes 13. April 1819 i Rensborg; Forældrene vare
Oberstlieutenant Nicolaus Gustav Hermann K. og
Marie Sophie Frederikke f. Falkenberg. Efter at have
gjennemgaaet den kongl. militære Højskole fra 1836-40
kom han til Artilleriet som Sekondlieutenant med
Aldersorden fra 1836, blev efter 2 Aars praktisk
Tjeneste Premierlieutenant, gjennemgik 1842-44
Generalstabsafdelingen og udnævntes i Marts
1848 til Kapitajn af Generalstaben. Som født
Holstener fik han ingen Udkommando af Tscherning,
men maatte rekognoscere Kjøbenhavns Omegn til et
Befæstningsanlæg, indtil han paa egen Foranledning
allerede i Maj blev Stabschef hos Kommandoen paa Als
under Generalmajor Hansen og saaledes havde væsentlig
Andel i Kampene ved Nybøl og Dybbøl. I Marts 1849 blev
han Souschef ved «Flankekorpset» og deltog i Kampene
ved Adsbøl, Ullerup og Dybbøl, i hvilken sidste
han, assisteret af Lieutenant S. Rosen, i 10. lette
Bataillons Skyttelinje fratog Sachserne 2 Kanoner. Med
General Bülow fulgte K. fra Flankekorpset til Armeens
Overkommando som Souschef og var med i Kampene ved
Kolding, Gudsø, Udfaldet fra Fredericia 13. Maj og
Slaget 6. Juli, hvorefter han deltog i Forhandlingerne
angaaende Fastsættelsen af en Demarkationslinje
i Slesvig. Udnævnt til Major i Avg. blev han kort
efter Stabschef ved Generalkommandoen i Jylland og
det følgende Aar atter Souschef ved Overkommandoen;
han fik saaledes Andel i Ledelsen af Slaget ved Isted
og af Danevirkestillingens Besættelse og Forsvar,
medens han under Angrebet paa Frederiksstad sendtes
til denne By.

Efter Krigen blev K. Stabschef ved Generalkommandoen
i Slesvig og ægtede 29. Juni 1851 Mathilde Louise
Jensine Fønss, Datter af Kammerherre Niels Basse
F. til Hindsgavl. I 1854 forfremmedes K. til
Oberstlieutenant i Generalstaben og blev Chef for
sammes taktiske Sektion, men udnævntes Aaret efter til
Amtmand over Amterne Kiel, Cronshagen og Bordesholm,
hvormed fulgte Stillingen som Kurator for Kiels
Universitet og som kongl. Kommissær for Klosteret
Preetz og 25 adelige Godser, samt Kammerherre. Medens
K. gjennemgaaende vandt den store Befolknings Velvilje
-- han valgtes i 1857 til Medlem af Rigsraadet --, var
Stænderforsamlingen i Itzeho ham mindre venligsindet,
og Regeringen bevægede ham derfor i 1860 til at træde
tilbage imod at gaa som 
militærbefuldmægtiget til Frankfurt; samtidig udnævntes han til 
Oberst i Generalstaben og Kommandør af Danebrog. Fra Frankfurt 
kaldtes K. i Dec. 1863 til Kjøbenhavn for at overtage 
Stabschefsposten ved Overkommandoen, som betroedes General de Meza. 
Efter Dänevirkes Rømning blev K. Kommandør for 2. Infanteribrigade, 
hvormed han deltog i Dybbøls Forsvar samt i Kampen 
om Als, ved hvilke Lejligheder han viste sig som en modig og 
dygtig roppefører. Ankommen til Fyn overtog K. Befalingen over 
1. Division og benyttedes derefter som Underhandler med det 
fjendtlige Hovedkvarter, senere sammen med Kammerherre Quaade som 
befuldmægtiget ved Fredsforhandlingerne i Wien. Efter Hjemkomsten 
her fra overtog han Funktionen som Chef for Generalstaben, men 
udnævntes 1865 til Generalmajor og Generaladjudant for Landetaten 
og Chef for Kongens Adjudantstab. Som saadan tiltraadte han 
1866 en Udenlandsrejse med Kronprins Frederik til Hofferne i Paris, 
Brüssel, Holland og England. Samme Efteraar attacheredes K. atter 
Kronprinsen i Anledning af dennes Tilstedeværelse ved Prinsesse 
Dagmars Formæling i St. Petersborg og senere Besøg ved Hoffet i Berlin.

Ved Gjennemførelsen af Hærloven af 1867 tog K., der var 
mismodig over dens Mangler, imod Tilbudet om Afsked, hvorefter 
han stilledes à la suite og  udnævntes til Storkors af Danebrog. 
Han opholdt sig derefter for sine Børns Uddannelses Skyld 4 Aar 
i Schweits og fandt efter Hjemkomsten Virksomhed i det civile Liv, 
i det han medvirkede til Lammefjordens Tørlægning og valgtes til 
Formand for Livsforsikringsselskabet «Hafnias» Direktion og til 
Kontrolkomiteens Formand i Forsikringsselskabet «Skjold», ligesom 
han blev Æresmedlem af Selskabet «de danske Vaabenbrødre». 
Desuden attacheredes han i 1873 Kronprinsen af Preussen, i 1875 
den russiske Storfyrsttronfølger og i 1888 Kong Albert af Sachsen
under deres Ophold her i Landet.

K. har gjentagne Gange afslaaet Opfordringen om at overtage 
Krigsministerportefeuillen; derimod virkede han paa anden Maade 
til Fremme af Forsvarssagen, i det han i 1886 efter Professor A. 
Steens Død overtog Stillingen som Formand for «Forsvarsforeningen 
for Sjællands Stift». Som saadan har han gjentagne Gange taget 
til Orde i Bladet «Vort Forsvar», medens han alt tidligere, i 1884, 
havde taget Initiativet til Udstedelsen af et Opraab: «Til vore 
Vaabenfæller», i hvilket Hærens og Flaadens samtlige overordnede
Førere i Krigen 1864 (for saa vidt de vare i Live og afskedigede) 
indtrængende hævdede «Nødvendigheden af Befæstningssagens 
Gjennemførelse». I 1886 erholdt K. Generallieutenants Karakter 
og døde 17. Juni 1905.

Nationaltid.  Nr. 3738.

P. N. Nieuwenhuis.



Kauffmann, Wilhelm Frederik Ludvig, 1821-92, Officer,
Broder til den foregaaende, er født 25. Marts 1821 i
Rensborg og kom 1838 paa den kongl. militære Højskole
som Sekondlieutenant. Afgaaet der fra i 1842 blev
han Premierlieutenant i Artilleriet og ansattes 2
Aar senere ved Landkadetakademiet som Skoleofficer
og Lærer. I 1847 ægtede han Annette Tronier,
Datter af Grosserer, Major i Livjægerkorpset Carl
Chr. T. Ved Krigens Udbrud 1848 blev han Adjudant
hos den kommanderende Artilleriofficer paa Fyn,
men efter at være forfremmet til Kapitajn ansattes
han ved 2. Batteri, og hermed rykkede han ogsaa
ud i 1849 efter at have fortsat sin Virksomhed
ved Landkadetakademiet i Løbet af den foregaaende
Vinter. K. deltog i Kampen ved Kolding, i Ryes
Tilbagetog og i Slaget ved Fredericia, hvornæst han
fik Befalingen over et 24pundigt Granathalvbatteri,
hvormed han deltog i Slaget ved Isted 1850. Efter
Krigen blev han ansat som Lærer i teknisk Mekanik
og Teknologi ved den kongl. militære Højskole,
hvilken Stilling han beholdt til 1866, men varetog
ved Siden heraf forskjellig anden Tjeneste. Indtil
1852 var han saaledes ved Tøjetaten, indtil 1854
ved Brigadestaben, hvorefter han blev Chef for
4. Batteri. Som Medlem af forskjellige Kommissioner
og som Forfatter til flere Artikler i «Tidsskrift
f. Krigsvæsen», hvis Chefredaktør han var fra 1865-73,
udfoldede han desuden en betydelig Virksomhed. I 1856
foretog han en Udenlandsrejse til Sverige, Østerrig,
Sardinien, Frankrig og Belgien, overværede i 1858
en Troppesamling i Skaane og erholdt i 1860 Majors
Karakter, medens han i 1862 under Troppesamlingen
ved Slesvig attacheredes de fremmede Officerer.

Da Krigen udbrød 1864, var K. endnu Chef for
4. Batteri, der var udrustet med 12pundige
Riffelkanoner, hvilke gjorde Tjeneste som
Positionsskyts under Dybbøls Forsvar. Tillige blev
K. i Marts Kommandør for Batterierne langs Als
Sund og senere næstkommanderende Artilleriofficer i
Dybbølstillingen. Efter at vort Skyts i Skanserne
for største Delen var bragt til Tavshed, fattede
han den Tanke fra Als at forulempe Preussernes
natlige Arbejder med sine Kanoner ved Bueskud ud over
Dybbølbanken. Denne saakaldte «indirekte» Skydning fik
ved denne Lejlighed sin første Anvendelse i Krigen,
og dermed tilføjedes Preusserne ikke ringe Tab. Efter 
Dybbøls Fald blev K. højstkommanderende Artilleriofficer paa Als, 
men beordredes i Slutningen af Maj til London for at yde de 
derværende danske Afsendinger ved Konferencen den nødvendige 
militære Vejledning. I Sept. sendtes han i særlig Mission til 
General Falckenstein, den Gang civil og militær Gouvernør i det af 
Preusserne besatte Jylland. 

Efter Hjemkomsten blev han Formand for en Kommission til 
at tage Spørgsmaalet om Fodfolkets fremtidige Bevæbning under 
Overvejelse og beordredes i den Anledning i 1865 til England, 
Frankrig, Amerika og Belgien, hvornæst han blev Stabschef hos
sin mangeaarige, fortrolige Ven, Artilleriets Chef, Oberst de 
Jonquières og Medlem af flere Kommissioner. Overvejelserne og 
Forsøgene førte i 1867 til Indførelsen af Remingtonriflen. Samtidig
deltog han i den offentlige Drøftelse om Ordningen af Landets 
Forsvar og udgav 1865: «Om det danske Monarkis Forsvar i 
Almindelighed og Armeens Organisation i Særdeleshed» samt s. A. 
et Skrift om Tilbagetoget fra Danevirke, hvori han optraadte skarpt 
mod den tidligere Regering. I 1867 blev K. -- som i 1865 havde
opnaaet virkelig Majors Grad -- ved Gjennemførelsen af den nye 
Hærlov Oberst, men da Krigsminister Raasløff frygtede hans Modstand 
mod denne, blev han fjærnet fra Stabschefsposten og ansat 
som fungerende Tøjmester, hvilken Stilling han dog i 1868 
ombyttede med den som Chef for 1. Artilleribataillon og Kommandør 
for Kjøbenhavns Søbefæstning, en Post af stor Vigtighed, da det 
gjaldt om at møde de Krav, som Skibskanonernes voxende 
Størrelse stillede til Kystbefæstninger. I de 11 Aar, K. beklædte den, 
arbejdede han stadig paa Værkernes Forbedring, men da 
Lovgivningsmagten ikke vilde bevilge de dertil nødvendige Pengemidler, 
maatte han for det meste lade sig nøje med at fremsætte de Krav, 
som han ansaa for nødvendige, hvis Værkerne skulde gjøre Fyldest. 
Dertil fik han Lejlighed som Medlem af en Række Kommissioner: 
den «store Forsvarskommission» (1872), den for Hæren og Flaaden
fælles Søminekommission (1874), Kommissionen til Ordningen af det 
gjensidige Forhold mellem Kjøbenhavns Havn og Søbefæstningen 
(1874), som Formand i en Kystskytskommission, Medlem af en 
Søminekommission (1875) og Formand i en Kommission til Forsøg med
elektrisk Lys (1878). Desuden overtog han flere andre Hverv og 
ledede 2 Vintre et Fæstningskrigsspil. 

Da General Dreyer (IV, 354) i Begyndelsen af 1879 traadte 
tilbage som Krigsminister, var det naturligt, at Valget af hans 
Eftermand faldt paa K., der paa Grund af sin overlegne Begavelse, 
sin uforstyrrelige Ligevægt i Sindet, sin Fordomsfrihed og sin Evne 
til strax at gribe en Sags Kjærnepunkt nød almindelig Anseelse i 
Hæren. Han blev saaledes Krigsminister 4. Jan., i det han Dagen 
forinden var udnævnt til General uden for Nummer. Hans 
Bestræbelser gik strax ud paa at ordne vort forsømte Forsvarsvæsen, 
og det lykkedes ham endnu i Rigsdagssamlingen 1878-79 at 
bevæge en Del af Venstre til at slutte sig til Forslaget om en 
Bevilling paa 2400000 Kr. til Anskaffelsen af 6 14 Tommers Kruppske 
Bagladekanoner til Kjøbenhavns Søbefæstning. Efter at have 
nedsat 2 Kommissioner, begge under Kronprinsens Forsæde, indbragte 
K. i Overensstemmelse med de af dem afgivne Betænkninger i 
Samlingen 1879-80 et Lovforslag om Hærens Ordning, ledsaget af 
Forsvarsplanen, og samtidig støttede han paa forskjellig Maade,
ikke mindst ved at stille sig velvillig til Tanken om at lade 
Officerer holde offentlige Foredrag, den saakaldte «Forsvarsbevægelse». 
Det lykkedes dog ikke K. at gjennemføre sit eget Hærlovforslag, 
vel nærmest fordi han havde søgt Støtte hos den Del af Venstre,
der havde Berg til Fører, hvorimod Folketingets Højre i Forbindelse 
med de moderate af Venstre i den ellevte Time vedtog et nyt 
Udkast, som 25. Juli 1880 ophøjedes til Lov. K. forblev, da Loven 
indeholdt enkelte Fremskridt, paa sin Post i Haab om at kunne
løse Spørgsmaalet om Landets Befæstningsvæsen, men da Rigsdagens 
Flertal ogsaa i den paafølgende Samling stillede sig meget kølig 
til dette (derimod gjennemførtes en ny Straffelov for Krigsmagten),
traadte han 4. April 1881 tilbage som Krigsminister og udnævntes 
Dagen efter til Generallieutenant og kommanderende General i 
1. Generalkommandodistrikt.

Indtil han i 1891 naaede Aldersgrænsen, varetog han denne 
Stilling med Ære, og i 1888 udnævntes han til Storkors af Danebrog. 
2 Gange, i 1883 og i 1887, var han Chef for Øvelsesdivisionen 
paa Sjælland, medens han i 1888 var Kejser Vilhelm II 
attacheret under dennes Besøg ved det danske Hof. Efter at K. 
med sin Konges og sine undergivnes Paaskjønnelse af hans 
Virksomhed havde forladt Tjenesten, flyttede han til sin eneste Datters 
Hjem i Nordsjælland og bortkaldtes efter et kort Sygeleje ved en 
stille Død 7. Jan. 1892.

Nationaltid. Nr. 4454. 
Dagbladet 13. Jan. 1892. 
Illustr. Tid. 17. Jan. 1892. 
Vort Forsvar Nr. 290.

P. N. Nieuwenhuis.



Kaufmann, Asmus, 1806-90, Landskabsmaler, 
var Søn af Mølleejer og Kornhandler Philip K. og Cecilie f. Frederiksen og 
fødtes i Nærheden af Haderslev 6. Okt. 1806. Han kom i 
Malerlære i Haderslev og uddannede sig tillige til Dekorationsmaler,
saaledes at han senere i Kjøbenhavn kunde deltage i Udsmykningen 
af Dronningens Apartementssal paa Amalienborg. Han gik omtrent 
samtidig Kunstakademiets Skoler igjennem og vandt 1828 dets mindre 
Sølvmedaille; men da han ikke fandt tilstrækkeligt Livsophold som 
Maler, lagde han sig efter Lithografien og udførte i Kapitajn 
Krossings Stentrykkeri en Del Portrætter. Med offentlig 
Understøttelse rejste han 1836 til Tyskland, hvor han arbejdede som 
Lithograf i Dresden og Munchen, men samtidig vendte tilbage til sit 
egentlige Livsmaal, Landskabsmaleriet. I Tyskland ægtede han en 
dansk Dame, Hofsangerinde Laura Hass (d. 1875). Efter Hjemkomsten 
arbejdede han en kort Tid som Lithograf for det Bærentzenske 
Institut, men udstillede ellers ret flittig som Landskabsmaler (1842-72). 
Han vedblev samtidig at dyrke Dekorationsmaleriet, havde et Par 
Gange Understøttelse til Rejser i dette Fag, saaledes for at lægge 
sig efter Brugen af «Vandglas». Han har ikke fremragende 
Betydning som Kunstner, men har gjort sig fortjent ved at testamentere 
Kunstakademiet sin Formue (over 43000 Kr.) til Anvendelse 
som Rejselegat. K. døde 24. Juni 1890.

Weilbach, Konstnerlex.

Ph. Weilbach.



Kaufmann, Carl Richard Johannes, 1846-94, Forfatter og Journalist. 
Richard K., Søn af praktiserende Læge i Assens (senere 
i Nexø) Fred. Ferd. K. (f. 1813 d. 1866) og Hustru, f. Jacobsen, er 
født i Assens 19. Sept. 1846. Han tog 1. Del af Artium ved Rønne
Skole og blev i 1865 Student fra Sorø. Efter at have taget 
Philosophicum ofrede han sig for Journalistik og anden 
Forfattervirksomhed; i «Berlingske Tidende» og «Dagens Nyheder» skrev han 
Feuilletoner, Causerier og Anmeldelser. Under Mærket «Paul Pry» 
udgav han flere Biografier og oversatte meget, f. Ex. Paul Heyse 
og W. Jensen. Sammen med Vilh. Møller udgav han det illustrerede 
Ugeblad «Nutiden». Midt i Halvfjerdserne bosatte han sig i 
Paris, hvor han 14. Nov. 1883 ægtede den bekjendte Sangerinde og
Sanglærerinde Anna Dons. Hendes Position i Parises Kunstnerverden 
støttede ham, og deres Hjem aabnede sig for adskillige bekjendte 
Mænd og Kvinder. Selv udfoldede K. en stor Virksomhed som 
Korrespondent for danske, norske, svenske, finske, tyske og maaske 
flere Landes Blade; hans Jærnflid og Sporsans vare ham til stor 
Nytte, og hans lette, livlige Stil skaffede ham mange Læsere. Ved 
Siden af den her omtalte Virksomhed fik han dog Tid til at skrive 
og udgive en Del Bøger: «I Norge» (1869), «Noveller» (1874), «Fra 
det moderne Frankrig» (1882), «Pariserliv i Firserne» (1885), «Paris 
under Masken» (1887) og «Paris under Eiffeltaarnet» (1889). 
Sammen med William Bloch har han skrevet «Konsekvenser» (1881),
der først spilledes paa det kongl. Theater, senere under Titelen 
«Ungdomssynder» paa Folketheatret, og til den sidstnævnte Scene 
«Hvem er han?»; til Kasino skrev han «Valdemar Sejer». Desuden
foreligger der fra hans Haand en talrig Mængde Oversættelser og 
ikke faa Digte. Under et Besøg i Danmark døde han i Kjøbenhavn 
1. Avg. 1894. -- Fru Anna Elisabeth K. (f. 23. Jan. 1863), Søster til
Sangerinden Elisabeth C. C. Dons (IV, 298), uddannet af Fru Sophie 
Keller, senere af Fru Marchesi i Paris, optraadte først som 
Operasangerinde i Florents, virkede siden som Sanglærerinde i Paris og 
er nu efter Mandens Død bosat i Kjøbenhavn.

Illustr. Tid. 1894, Nr. 46
Nationaltid. 1. Avg. 1894.

Nic. Bøgh.



Kaus, Baltser, --o.1583, Boghandler, 
forekommer første Gang 1549 og driver fra 1561 sin Boghandel i St. Rochi Kapel ved 
vor Frue Kirke i Kjøbenhavn; 1567 kjøber han det Hus, han boede 
i, af Universitetet, som han stod nær. Til Oplysning om hans 
Virksomhed kan meddeles, at han 1560 faar 5 Aars Privilegium paa 
at udgive Niels Hemmingsens Katekismusforklaring og latinske
Postille, en Bog, han 16 Aar efter udgiver paa Dansk; 1575 bekoster 
han Anders Sørensen Vedels Oversættelse af Saxo trykt og 1577 
Henrik Smids Lægebøger. Hvad han forlagde, synes at have slaaet 
an, thi 1573 maatte der et Kongebrev til for at beskytte ham mod 
udenlandske Eftertryk, og hvad hans Driftighed i det hele angaar,
kan det mærkes, at han 1577 overtager Frederik II's Papirmølle 
ved Hvidøre. Han dør 1582 eller 1583. -- Han var 2 Gange gift, 
sidst med Johanne Nielsdatter. 

Rørdam, Kbhvns Universitets Hist. 1537-1621 II, 680 ff. 
C. Nyrop, Den danske Boghandels Hist. I, 131 f. 

C. Nyrop.



Kayser, Carl Johan Henrik, 1811-70, Læge, Nationaløkonom og Politiker, 
fødtes i Kjøbenhavn 20. Dec. 1811 og var en 
Søn af Sadelmager Carl Christian K. og Johanne Cathrine f. Hertz. 
Han dimitteredes 1828 fra det v. Westenske Institut, tog i 1834 først 
den kirurgiske, derpaa den medicinske Examen, var i de følgende 
Aar medicinsk Kandidat paa Frederiks Hospital og foretog 1836-39 
en Studierejse til Tyskland, Schweits og Frankrig med langt Ophold 
i Paris, hvor han fængsledes af Medicinens nye exakte Æra og 
ligesom sin Ven og Rejsefælle C. E. Fenger i lige Grad kastede sig 
over alle de egentlige lægevidenskabelige Discipliner og 
Statistikken, hvis udstrakte Anvendelse for Lægevidenskaben netop den
Gang var den nye Pariseræras Løsen. Hjemvendt satte han strax 
sin Kraft og fremragende Begavelse ind paa at reformere den stagnerende 
danske Medicin i fransk Aand og grundede endnu i 1839 
sammen med sin lidt ældre, intelligente Kollega A. A. B. Ahrensen 
(I, 160) «Ugeskrift for Læger» som Kamporgan for de nye videnskabelige 
Anskuelser. 1840 tog han Licentiat-, ved Kroningsfesten 
1841 Doktorgraden ved 2 Afhandlinger fra den af ham den Gang 
med særlig Forkjærlighed dyrkede Fødselsvidenskabs Omraade; 
samtidig udgav han den franske Forfatter Gavarets Værk om Lovene 
for Statistikkens Anvendelse i Medicinen i dansk Oversættelse og 
lagde derved Grunden til «den numeriske Methodes» Anvendelse
ogsaa i dansk Lægevidenskab. Efter i 1841 at være bleven Medlem 
af det kongl. medicinske Selskab og Distriktslæge i Kjøbenhavn 
hædredes han det følgende Aar med Valget til Præses i det nye 
reformatoriske Lægeselskab «Filiatrien» og udnævntes samtidig til 
Underacchouchør og Reservelæge ved Fødsels- og Plejestiftelsen, 
hvilken Post han i 1843 ombyttede med Reservekirurgikatet paa 
Frederiks Hospital, i det han samtidig fratraadte Redaktionen af 
«Ugeskrift for Læger».

Hans Hu stod nu til Lærervirksomhed ved Universitetet, og 
udrustet med alsidig lægevidenskabelig Kundskabsfylde ligesom Fenger 
var han i Stand til at overtage omtrent hvilken som helst Disciplin. 
Da et Lektorat i kirurgisk Pathologi 1843 blev ledigt ved A. Callisens 
Fratræden, tog han Del i den udskrevne Konkurrence sammen 
med A. Buntzen og Bricka, gav ogsaa ved denne Lejlighed Vidnesbyrd 
om sin fremragende Begavelse, men var uheldig ved den sidste 
Prøve, Undersøgelsen af en Patient med Øjensygdom, og trak sig 
derfor til almindelig Beklagelse frivillig tilbage. Derefter kastede 
han sig med fordoblet Iver over statistiske Arbejder, saa vel paa 
den særlig medicinske som den almindelige Statistiks Omraade
(s. ndfr.). Megen Opmærksomhed og Bevægelse vakte hans 1845 
udgivne Skrift: «Den kongl. Fødselsstiftelse i Kjøbenhavn og den der 
herskende ondartede Barselfeber»; det gav Stødet til 
Fødselsstiftelsens paafølgende Reorganisation og Omordning, om end des værre 
ikke til de forfærdelige Barselfeberepidemiers Ophør. I øvrigt 
virkede han, efter 1845 at være fratraadt sin Stilling paa Frederiks 
Hospital, som praktiserende Læge i Kjøbenhavn og vandt ved sin 
elskværdige Karakter megen Yndest. I Sommeren 1845 rejste han 
i offentlig Sendelse til Nordgrønland (Diskobugten) for at undersøge 
en ved Kolonien Jacobshavn herskende epidemisk Sygdom. 1848 
udnævntes han til Stiftsfysikus for Fyn, men blev endnu samme Aar
Professor extraord. i Statistik og Statsøkonomi ved Universitetet 
(1850 Professor ordin.), og dermed forlod han definitivt 
Lægegjerningen, om end ikke Lægevidenskaben, i det hans omfattende 
statistiske Studier og Arbejder i de følgende Aar fremdeles for en 
Del behandlede den medicinske Statistik. Ogsaa til politisk 
Virksomhed bleve i den følgende Tid hans betydelige Evner tagne stærkt 
i Brug, indtil en uhelbredelig, tiltagende Hjærnesygdom lammede
hans Kraft og efterhaanden gjorde ham til aandelig og legemlig 
Invalid. Allerede 1865 maatte han afskediges fra sin 
Universitetsstilling, men Døden indtraf først 28. Avg. 1870. -- Han var ugift. 

Erslew, Forf. Lex. 
Smith og Bladt, Den danske Lægestand, 4. Udg. 
Ugeskr. f. Læger 3. R. X, Nr. 12. 4. R. XIX, Nr. 27. 
Bibl. f. Læger 6. R. I, 155 f.

Jul Petersen.

-- C. J. H. Kayser som Nationaløkonom og Statistiker. K.s 
Ungdom falder i en Tid, da Statistikken var ved at komme paa 
Mode; rundt om i Verden blomstrede den officielle Statistik op,
og overraskende Fænomener bleve dragne frem og benyttede, 
ganske vist til temmelig forhastede Slutninger om Love, der skulde 
beherske hele Samfundet med samme Nødvendighed som Naturlovene. 
Det var navnlig Quetelet, der bar disse Tanker frem med
bestikkende Veltalenhed og aldrig svigtende Tro paa sine Theoriers 
Sandhed. Det var ikke saa underligt, at disse Studier maatte øve 
Tiltrækning paa K., der igjennem den medicinske Statistik havde 
en Overgang fra sit oprindelige Fag til Statistik og andre 
Samfundsvidenskaber. 1840 udgav han en Oversættelse af en fransk Bog, 
Gavarets «Om Lovene for Statistikkens Anvendelse i Medicinen». 
Disse Studier fortsatte han i de følgende Aar. I «Det kongl. 
medicinske Selskabs Skrifter» Ny Række I (1848), der skulde begynde 
en ny Æra i den medicinske Statistik, hidrøre 2 Afhandlinger fra 
K. («Om Maanedernes og Aarstidernes Indflydelse paa Dødeligheden» 
og «Om Fødselsforholdene i Danmark»). Med særlig Interesse 
kastede han sig over «Moralstatistik» og bearbejdede for den 
statistiske Kommission Selvmords- og Kriminalstatistikken (i 11. og 13. 
Hæfte af «Statistisk Tabelværk», begge fra 1847). I disse saa vel som 
andre Arbejder, beregnede paa en større Kreds, saaledes en Række 
Artikler om Selvmord i «Dansk Folkeblad» for 1846 -- der bl. a. 
indeholder en interessant Række Breve fra Selvmordere -- behandlede 
han sit Stof med megen Ædruelighed uden at lade sig friste 
til forhastede Slutninger.

K. har end videre udarbejdet en Nationaløkonomi: «Om 
Arbejdets Ordning» (1857; 2. Opl. 1865). Denne Bog bringer i og for 
sig ikke nye Tanker; Standpunktet er nærmest den samtidige franske 
og engelske Nationaløkonomi; men i den danske nationaløkonomiske
Litteratur udfyldte den et Savn; den er skrevet med stor Kjærlighed 
til Æmnet, i et roligt og behersket Sprog, og med god Grund har 
den derfor været stærkt benyttet og kan endnu anbefales til 
forberedende Studium af Nationaløkonomiens Theori, selv om mange
Synspunkter ere forandrede, og selv om man nu -- med en Menneskealders 
Udvikling mellem denne Bog og Nutiden -- kan paavise mange 
Uklarheder deri. Paa Grund af sit tidlig svækkede Helbred naaede 
K. ikke at efterlade sig noget andet større nationaløkonomisk Arbejde.

H. Westergaard.

-- I den Omgangskreds, i hvilken C. J. H. Kayser færdedes, 
bleve efter 1848 saa mange fremtrædende og begavede Personer 
hendragne til Politikken, at det var ganske naturligt, at ogsaa han, 
hvis statistiske og nationaløkonomiske Studier laa Politikken saa 
nær, følte Lyst til at virke i samme Retning. Det var dog først, 
efter at han i nogle Aar havde virket som Professor ved Universitetet, 
at han gjorde Alvor deraf. 4. Avg. 1852 stillede han sig og 
valgtes i Kjøbenhavns Amts 2. Valgkreds (Lyngby). Folketinget 
opløstes 13. Jan. 1853 som Følge af en Afstemning, hvis indirekte 
Følge var en Forkastelse af Regeringens Forslag om Toldgrænsens 
Flytning. Arvespørgsmaalet og Toldsagen havde fremkaldt en stærk 
Modsætning mellem Ministeriet Bluhme-Sponneck og Flertallet i 
begge Ting, og en lidenskabelig Agitation førtes fra begge Sider. 
Bondevennerne havde sluttet en Alliance med Helstatsministeriet 
imod det national-liberale Parti, og Tscherning, der gik i Spidsen, 
erklærede det for Opgaven ved de nye Valg at fortrænge saa vidt 
muligt alle de 50 Folketingsmænd, der havde stemt imod Regeringen. 
Han forlod derfor sin sikre Valgkreds i Holbæk Amts 2. Valgkreds 
og stillede sig imod K., der var en af de
50. Valgkampen i Lyngby førtes med stor Heftighed
og fulgtes med levende Interesse. Den endte med,
at K. valgtes med 689 Stemmer imod 506, der faldt
paa Tscherning. Efter den anden Opløsning i April
1853 gjenvalgtes K. 27. Maj, men ved Valgene efter
Opløsningen i Okt. 1854 afløstes han i Lyngby af
Proprietær A. David til Rungstedlund, og siden deltog
han atter 1861-64 i det aktive politiske Liv i Folketinget som 
Repræsentant for 2. Kreds i Kjøbenhavn, hvorimod han 1858
valgtes af Landstinget til Statsrevisor. -- K. indtog
ikke nogen fremragende Plads i det national-liberale
Parti, som han fulgte i alt væsentligt, men han var
en af de solide, kundskabrige og arbejdsdygtige Mænd,
som udgjorde Kjærnen i Folketinget og bidroge saa
meget til den hurtige og sikre Lovgivningsvirksomhed,
der udmærkede Rigsdagens første Aar. Saa længe han sad
i Folketinget, var han Ordfører for Finansudvalget, en
Post, som han arvede efter C. E. Fenger. Det var det
vigtigste og besværligste Hverv, som Folketinget kunde
give nogen; Udvalgsbetænkningen var i hin Tid ikke
et Optryk af Skrivelser og Andragender med en kort
Angivelse af, om et Forslag tiltrædes eller ikke, men
en ræsonnerende Bearbejdelse af det store Materiale
og en Motivering af Udvalgets Indstillinger, saa at
Ordføreren havde et stort Arbejde, men til Gjengjæld
ogsaa blev fortrolig med enhver Enkelthed. K. var
en særdeles dygtig Ordfører, kortfattet og klar, og
medens han ikke var i Besiddelse af nogen egentlig
Veltalenhed, vidnede hans Foredrag altid om en Omhu
og Grundighed, der sikrede dem Opmærksomhed og gave
dem Vægt.

C. St. A. Bille.



Kayser, Harald Hartvig, 1817-1895, Tømmermester og Politiker. 
Han er født 6. Marts 1817 i Kjøbenhavn og
er Broder til den ovfr. nævnte Læge og Statsøkonom
Carl Johan Henrik K. Hjemmet, hvorfra de udgik, var
stærkt trykket af de daarlige Tider, men flittigt og
nøjsomt, og K. tog tidlig disse Egenskaber i Arv. Da
han efter sin Konfirmation (1831) kom i Tømmerlære,
arbejdede han saa ihærdig, ogsaa uden for den
almindelige Arbejdstid, at han 4 Aar efter selv kunde
bestride Udgifterne ved at blive Svend. Han skaffede sig 
nu Undervisning i Mathematik, og da han over for sine 
Omgivelser ønskede at faa ligesom et Bevis for sine Kundskaber, 
indstillede han sig 1837 til den polytekniske Examinandexamen 
og fik den, skjønt han kun havde forberedt sig i sin Fritid. Han
ophørte nu at arbejde som Tømmersvend, blev en ganske
søgt Mathematiklærer og (fra 1838) desuden Tegnelærer 
ved en af Kunstakademiet oprettet
Søndagsundervisning. 1842 tog han polyteknisk Examen
i Mekanik, men hans Maal, at blive Tømmermester i
Kjøbenhavn, maatte endnu udsættes noget. Foreløbig
kom han til Norge, hvor han i Vinteren 1842-43
vikarierede som Lærer ved Christiania Tegneskoles
Bygningsklasse for J. H. Nebelong, medens denne var i
Udlandet, og i Nov. 1843 blev han den første Lærer,
som antoges af det nyoprettede tekniske Institut
i Kjøbenhavn. Han underviste her i Tegning og
holdt Foredrag over Mathematik, hvad der lod ham
udgive 2 smaa mathematiske Vejledningsbøger (1844,
1847). Først 1845 naaede han at etablere sig som
Tømmermester, ved hvilken Lejlighed han, skjønt
polyteknisk Kandidat, ikke slap for at gjøre et
Mesterstykke og afholde forskjellige af de Udgifter,
som han i et lille anonymt Skrift («Om de nuværende
Mesterprøver i Haandværkslavene») Aaret før havde
udtalt sig imod. 1845 fik han tillige det første af
sine senere saa talrige Tillidshverv: han blev Medlem
af Kontrolkomiteen for Fredens Mølles Fabrikker, hvad
han var til 1890, den længste Tid som Formand. Hans
altid klare, taktfulde og dygtige Maade at optræde paa
begyndte at gjøre sig gjældende. 1847 blev han Medlem
af Industriforeningens Repræsentantskab og allerede
Aaret efter dens Formand. 1848 staar i det hele som
et Mærkeaar i hans Liv. I Febr. valgtes han ind i
Borgerrepræsentationen, i Maj blev han, som nævnt,
Formand i Industriforeningen og i Okt. Medlem af den
grundlovgivende Rigsforsamling, ligesom det endnu
kan nævnes, at han i Juni blev Sekondlieutenant i
Brandvæsenet, som han var knyttet til fra 1835-64. Den
hidtil ubekjendte Tømmermester begyndte at blive
en betydende Person. Ved Kunstakademiet fik han
en nyoprettet Stilling som Docent i Mathematik og
Konstruktionslære (1853-64).

Efter hele hans Udvikling er det naturligt, at han
ved Valget til den grundlovgivende Rigsforsamling
stillede sig som nationalliberal, men desuagtet
anbefaledes hans Valg -- hvad der var enestaaende --
ogsaa fra den demokratiske Side, og der er da næppe
Tvivl om, at han kunde have opnaaet Valg ogsaa til
Rigsdagen, hvis han havde stillet sig. Men han undlod
det. Han følte sig mindre draget af Virksomheden i
Rigsdagssalen end i Kjøbenhavns Borgerraad, hvor hans
kommunale Interesse i Forbindelse med hans praktiske
Indsigt og utrættelige Arbejdsomhed hurtig skaffede
ham en indflydelsesrig Stilling, saaledes som det
exempelvis kan oplyses ved, at han som et endnu
forholdsvis ungt Medlem under 
Koleraepidemien i 1853 fik Sæde i den overordentlige
Sundhedskommission, som da oprettedes. Hans Betydning
voxede i det hele saa stærkt, at han i 1863 valgtes
til Borgerrepræsentationens Formand, hvad han var
til 1873 og derefter endnu 1884-85, da den senere
Formand, Højesteretsadvokat Henrichsen (VII, 355),
pludselig var afgaaet ved Døden. Fra 1875-94 var
han Næstformand i Forsamlingen, som han stadig er
Medlem af, og som i 1888 i levende Paaskjønnelse af
hans lange og dygtige Virksomhed lod hans Billede
male. I Længden fik han imidlertid ikke Lov til at
staa uden for Politikken. I det bevægede Aar 1854
kaldte det national-liberale Parti paa ham, og fra
1854-64 havde han nu for Christianshavn Sæde i Folketinget.
Saa traadte han igjen tilbage, til han 1871 blev kongevalgt 
Medlem af Landstinget, hvad han endnu er. Og ogsaa
paa Tinge lærte man hurtig at sætte Pris paa ham.
I Folketinget var han saa godt som uafbrudt Medlem
af Finansudvalget, i Landstinget var han en Tid
den ene af dets Næstformænd, og fra 1879 har
det stadig valgt ham til Medlem af Rigsretten.
Særlig Betydning har hans Stemme haft ved alle
Byggeforetagender, bl. a. da ved Behandlingen af
Kjøbenhavns Byggelove af 1856, 1871 og 1889. Men her
staa vi ogsaa ved et kjøbenhavnsk Forhold,  som han
omfattede med stor Interesse. Paa given Foranledning 
oplyste og fortolkede han de 2 førstnævnte Love i 
Industriforeningens Tidsskrift, og som Medlem af 
Kjøbenhavns Bygningskommission (1857-85) deltog han 
i Reguleringen af deres praktiske Anvendelse. Det skal 
ogsaa nævnes, at han i 1857 i Overensstemmelse med, 
hvad han havde udtalt i sin Bog fra 1844,
stemte for Næringsloven, der bl. a. fandt Støtte
i Industriforeningen, til hvis styrende Kreds han
hørte indtil 1866, fra 1857-63 som Næstformand
efter endog 2 Gange at have været Formand, 1848-51 og
1853-57.

Industriforeningen er i det hele et godt Vidne om
hans rolige, men altid uafbrudte og frugtbringende
Arbejde. I hans Tid fik den nye Love og sin egen
Ejendom, ikke at tale om, at den for første Gang
kom til at medvirke ved Danmarks Deltagelse
i en Verdensudstilling. Hvad der dog særlig
præger hans Virksomhed her, er hans Forhold
til Haandværkerundervisningen; hans mangeaarige
Lærergjerning førte det naturlig med sig. I et
af Foreningen 1847 nedsat Udvalg til Fremme af
Søndagsmøder for unge Haandværkere valgtes han til
Formand, og i alle Foreningens senere Skridt for
Sagens Udvikling tog han ivrig Del, hvad der førte
til, at Indenrigsministeriet i 1859 valgte ham til
dets delegerede i
Bestyrelsen for Teknisk Institut, hvis Formand
han var 1872-74. I det tekniske Selskabs Skole,
der 1876 afløste det tekniske Institut, stod han
som Næstformand 1876-82, og dette Næstformandskab
var fra 1879 paa Grund af Gehejmeraad Halls Sygdom
et fungerende Formandskab, bl. a. ved Indvielsen af
Skolens nye Bygning i 1881.

Som det heraf vil ses, har K.s Liv været en uafbrudt
Virksomhed, og Rækken af de ham betroede Hverv
kan endda forøges ganske betydelig. 1873-82 er
han saaledes en af de 3 Direktører for Frederiks
Hospital, 1874-83 er han Medlem af Kjøbenhavns
Overligningskommission, 1864-93 Kontrolkommitteret
i Nye danske Brandforsikringsselskab, som han er
Medstifter af, osv. Og han er stadig endnu Medlem
af Overformynderiets Laanebestyrelse (fra 1872),
Direktør i Kjøbenhavns Brandforsikring (fra 1885),
borgerlig Værge for Frue Kirke (fra 1889) samt Medlem
af en Række mere private Bestyrelser, t. Ex. for
den Letterstedtske Forening, Efterslægtselskabets
Skole, Fængselsselskabet i Kjøbenhavn, Kjøbenhavns
Handelsbank, Nørrebros Sporvejsselskab, de forenede
Oplagspladser og Værfter osv. Overalt har man ønsket
hans Hjælp, overalt har han ydet et Arbejde, og saa
har han endda altid været særlig virksom i alt,
hvad der vedrører den sønderjyske Sag og paa en
ejendommelig, intensiv Maade vidst at gjøre vel i vide
Kredse saa vel direkte som f. Ex. gjennem Kjøbenhavns
Understøttelsesforening, i hvis Hovedbestyrelse han
stadig har haft Sæde. Hans Livs lykkelige Udvikling
i Forbindelse med den ham givne store Arbejdsevne lod
ham tidlig føle det som en Pligt villig at træde til,
hvor hans Medborgeres Tillid kaldte ham, saaledes at
han for samvittighedsfuldt at kunne udrette alt, hvad
der herved kom til at paahvile ham, lod det blive Skik
hos sig at tage endog meget tidlige Morgentimer til
Hjælp. Men saa er han paa den anden Side heller ikke
nogensteds, selv ikke i indflydelsesrige Stillinger,
bleven længere, end han følte, at han gjorde den
vedkommende Institution virkelig Nytte. K. staar som
en fuldt ud sympathetisk og helstøbt Personlighed
i sin humane Tænkemaade, bramfri Paalidelighed og
utrættelige Virksomhed. Da han 1895 havde været 50
Aar Borger i Kjøbenhavn, fejredes han paa forskjellig
Maade, bl. a. optog Kjøbenhavns Tømmerlav ham som
Æresmedlem. -- 1885 blev han Kommandør af Danebrog
af 2. Grad og 1892 af 1. Grad. -- 28. Maj 1850
ægtede han Birgitte Alette Elisabeth Arctander
(f. 1. Febr. 1828),
Datter af Fuldmægtig i Nationalbanken Vilhelm
August A. og Caroline Vilhelmine Christiane
Margrethe f. v. Linstow. -- K. døde 10. Okt. 1895.

Erslew, Forf. Lex. 
Barfod, Dansk Rigsdags-Kal. 
Illustr. Tid. XXVIII, Nr. 23. XXXVI, Nr. 22. 
C. Nyrop, Kbhvns Tømmerlav. 
Samme, Industriforeningen i Kbhvn. 
Samme, Bidr. t. dansk Haandværkerundervisnings Hist. 
Berlingske Tid. 1895, Nr. 45.

C. Nyrop.



Keiser, jvfr. Keyser.

 1674-1739, Komponist">

Keiser, Reinhard, 1674-1739, Komponist, 
fødtes i den lille sachsiske By Teuchern og blev døbt
12. Jan. 1674. Faderen var Musiker, paa Mødreneside
var han af adelig Slægt. 1685 optoges K. som Alumnus
i Thomasskolen i Leipzig og fik her Joh. Schelle,
Skolens Kantor, til Lærer i Sang og Musik. Sin videre
Uddannelse erhvervede han sig især ved at studere
gode italienske Forbilleder. Han var næppe sluppen
ud af Skolen, før han komponerede sin første Opera,
der 1691 opførtes ved Hoffet i Brunsvig, og da han
nogle faa Aar senere havde knyttet sig til Operaen
i Hamborg, begyndte han, opmuntret af Publikums
Yndest, at udfolde en forbavsende Produktionsevne,
der, hvad Idérigdom og genial Inspiration angaar,
stiller ham blandt de mest fremragende tyske
Operakomponister. K. var en forfængelig Mand. Da
han i 1703 sammen med en anden havde overtaget
Bestyrelsen af Operaen, stege Kunstnerlykken og
Adelsblodet ham saaledes til Hovedet, at han efter
at have komponeret og opført en Musik i Anledning af
Frederik IV's og hans Dronnings Fødselsdage ansøgte
Kongen om at «ville ophøje ham i Adelstand og med
Skjold og Vaaben benaade som andre Virtuoser eller og
antage ham til Hofjunker», hvilket imidlertid ikke
førte til det ønskede Resultat. Derimod lykkedes det
ham i en senere Periode at komme i Berøring med det
danske Hof. I 1721 indkaldtes nemlig et hamborgsk
Operaselskab til Kjøbenhavn, og K. kom da ogsaa her
til, uden at det er ganske klart, i hvilket Forhold
han stod til dette Selskab, som var under Ledelse
af Musikdirektør Johan Kayser, en navnlig senere
temmelig ilde berygtet Person. K. var under sit
Ophold i Kjøbenhavn Grev Wedells Gjæst og fik som
Anerkjendelse for de Værker af forskjellig Art, han
komponerede til Brug ved Hoffet, Titel af kongl. dansk
Kapelmester. For Joh. Kaysers Selskab, der spillede
i 2 Sæsoner, skrev han Operaerne «Ulysses», hvortil
Partituret findes paa det kongl. Bibliothek i Berlin,
og «Der Armenier». Desuden havde han paa denne Tid
en Opera «Sancio» under Arbejde, men om den 
kom frem paa Scenen, er ubekjendt. Af hans ældre Værker vides 
Operaerne «Die unvergleichliche Psyche» og «Antoninus, römischer 
Kaiser», den sidste en forkortet Omarbejdelse af K.s ældre Opera
«Julia», at være opførte i Kjøbenhavn. Efter at Operaforestillingerne 
vare ophørte, vedblev K. at staa i Forbindelse med Hoffet i 
Kjøbenhavn, hvor han antages jævnlig at have opholdt sig i de nærmest
følgende Aar og bl. a. at have fuldført Oratoriet «David». 
1726 komponerede han en Serenade eller dramatisk Kantate: «Das 
um den Rang streitende Friedensburg, Friedrichsberg, Friedrichsburg
u. Rosenburg», der opførtes paa Fredensborg Kongens Fødselsdag. 
En stor Del Kompositioner af ham gik tabt ved Christiansborgs 
Brand 1794. 1728 udnævntes K. til Kantor ved Domkirken i 
Hamborg, og han komponerede fra nu af især Kirkemusik. Hans sidste 
Arbejde for Scenen var Operaen «Circe», opført 1734; Antallet af
hans Operaer var da naaet op til ikke lidt over 100.

K. døde i Hamborg 12. Sept. 1739. Med sin Hustru, som var 
født Oldenburg og ofte er bleven forvexlet med den samtidige 
Operasangerinde Mad. K., havde han en Datter, Sophia Dorothea 
Louise K., der ved Faderens Død blev ansat som dansk Hofsangerinde,
men allerede 1742 trak sig tilbage til Privatlivet og døde i 
Kjøbenhavn 1768.

Mattheson, Grundlage einer Ehrenpforte. 
Moller, Cimbria lit. II. 
Gerber, Lex. og Neues Lex. der Tonkünstler. 
Lindner, Die erste stehende deutsche Oper. 
Allg. deutsche Biographie XV. 
Vierteljahrsschrift f. Musikwissenschaft VI (1890), S. 151 ff. 
For Ide og Virkelighed 1873, S. 513 ff.

V. C. Ravn.



Keller, Johan Christopher Henrik Rummelhoff,
1830-84, Døvstumme- og Aandssvagelærer, 
var Søn af Fængselsinspektør paa Christianshavn Christian Nicolai K. 
og Sophie Henriette Magdalene f. Pers og fødtes 7. Juni 1830 i Kjøbenhavn. 1849 blev han
Student fra Borgerdydskolen paa Christianshavn og 1855 Cand. theol. 
Ved sin varme og ægte humane Følelse for al Slags menneskelig 
Lidelse blev han snart tiltrukken af de filanthropisk-pædagogiske 
Ideer, hvis Virkeliggjørelse blev hans Livs Opgave. Fra 1851 havde 
han været Lærer ved Kjøbenhavns offentlige Skolevæsen, men da 
han 1856 overtog Bestyrelsen af den lille private Døvstummeskole
efter Talemethoden, som V. Dahlerup og H. P. Duurloo (IV, 367) 
hidtil havde ledet, viede han alle sine Kræfter til Abnormskolen. 
1858 opgav han sine Timer ved Kommuneskolerne, og Aaret efter 
foretog han en Rejse til Tyskland, hvor han især paavirkedes af 
Hill og blev yderligere indtaget i Talemethoden ved at se de 
heldige Resultater, den der havde medført. Efter sin Hjemkomst 
paaviste han i Afhandlinger og Bladartikler dens Fortrin og virkede 
praktisk for den ved energisk Arbejde i sin Skole, hvor han var 
en livlig og vækkende Lærer. Paa Anbefaling af Professor S. J. 
Heiberg (VII, 265) oprettede Staten 1860 de første Fripladser for 
uegentlige døvstumme i K.s Skole, der fra nu af kaldtes 
«Døvstummeskolen grundet paa Talemethoden». 1865 foreslog K. 
Ministeriet, at alle Indkaldelser af døvstumme Børn for Fremtiden skulde 
ske til hans Skole, hvor det skulde afgjøres, hvilke der skulde 
undervises efter Tale- og hvilke efter Tegnmethoden; men først ved 
ministeriel Resolution af 5. Jan. 1867 anerkjendtes K.s Skole som 
et officielt Led i vor Døvstummeundervisning, i det der efter 
Forslag af Forstander Malling Hansen (VI, 634) og K. skete det 
væsentlige Fremskridt, at de egentlige døvstumme Børn bleve henviste 
til det kongl. Institut, de uegentlige til K.s ældre Skole og de 
aandssvage døvstumme til en særlig, ny Skole hos K. Hans 2 
Døvstummeanstalter, der nu bleve satte under Tilsyn af en af Staten 
udnævnt Kommission, voxede hurtig; de benyttedes i stigende 
Omfang af Staten, ligesaa af Kjøbenhavn og andre Kommuner samt
af private. Da det faldt vanskeligt at skaffe lejede Lokaler, laante 
Staten 1880 de Kellerske Anstalter en betydelig Sum til Opførelse 
af Nybygninger. 1869 fik K. stiftet en «Forening til Fremme af 
den døvstumme Piges Selvvirksomhed», der oprettede en Arbejdsanstalt
til Uddannelse af disse Piger for senere at skaffe dem 
Erhverv.

Da der ofte blev sendt K. Børn, som viste sig ikke at være 
døvstumme, men idiotiske, og da Anstalten paa GI. Bakkehus kun 
formaaede at optage en mindre Del af Danmarks aandssvage, 
oprettede han 1865 en Afdeling for aandssvage Børn, baade Sinker, 
uegentlige Idioter og døvstumme aandssvage. Med sin sædvanlige 
Energi kastede han sig over denne Sag; 1867 blev denne Skole en 
selvstændig Anstalt, og Elevantallet voxede efterhaanden til over 
200, dels skolesøgende og dels plejenydende. K. var utrættelig i 
sin mundtlige og skriftlige Virksomhed for de aandssvage, og da 
han havde en lykkelig Gave til at bevare en ungdomsfrisk, 
forhaabningsfuld Frejdighed under sin overvældende daglige Gjerning, 
fremførte han sine Planer med en Varme, der skaffede dem mange 
Venner og vakte Erkjendelsen af, at der burde gjøres langt mere 
for disse Samfundets Stifbørn. Ved K.s Initiativ nedsattes 1867 og 
1873 private Udvalg og 1876 en ministeriel Kommission, hvor han
sammen med de andre Abnormskolers Forstandere drøftede
Aandssvagesagen. Den sidste Kommission adopterede
i sin Betænkning næsten fuldstændig det af K. 1869
i en Piece, «Om Idiotsagen», fremsatte Udkast til
en gjennemført Ordning: Indførelse af almindelig
Skoletvang, Anbringelse af de udviklingsdygtige
Individer i Skoler og Arbejdsanstalter og de
øvrige i Asyler og hos Familier, alt paa Statens,
Kommunernes og Amternes Bekostning. Foreløbig
førte Kommissionens Arbejde kun til Lov af 24. Maj
1879, der bevilgede K. et anseligt Laan og et
fast aarligt Tilskud af Staten til et Asyl for
uhelbredelige aandssvage. Dette, kaldet «Karens
Minde», oprettedes 1880 i Hvidovre Sogn, medens
alle K.s Skoler laa paa Nørrebro. Fra 1879 fik han
Staten til at bevilge et aarligt Beløb til voxne,
flinkere aandssvages Anbringelse i Familier for at
uddanne dem til Haandværk og Landbrug. Hans Plan om
at oprette en Landbrugskoloni for slige Individer
blev ikke virkeliggjort, medens han levede. Inden
hans Død, der indtraf pludselig 20. Maj 1884, var
K.s Virksomhed fra en lille Privatundervisning paa et
Kvistkammer voxet til at omfatte en Række Anstalter
med henved 500 Mennesker, og hans Navn var blevet
kjendt over hele Danmark og tillige i Nabolandene,
saa at han ved det skandinaviske Abnormskolemøde i
Stockholm 1876 valgtes til dettes Præsident. Ogsaa
paa anden Maade lagdes der Beslag paa K.s store
Arbejdskraft, saaledes i flere humane Foreninger og
fra 1883 i Kjøbenhavns Borgerrepræsentation. 1878
blev han titulær Professor. K. skrev i sin Ungdom
et Par Digtsamlinger, og i private Kredse var
han Lejlighedsdigter, saa længe han levede. Han
udgav flere Lærebøger for Abnormskolen og deltog
i Redaktionen af «Nord. Tidsskrift for Blinde-,
Døvstumme- og Idiotskolen» 1867-84. -- 30. Marts
1856 ægtede han Cathrine Elisabeth Deborah Graae
(f. 5. Okt. 1833), Datter af Provst Christian G. i
Tranekjær.

A. Prytz, Til Minde om Prof. J. K. (1885).

Joakim  Larsen.



Keller, Sophie Helene Henriette, f. 1850, Sangerinde. 
Som Datter af Komponisten, Syngemester Henr. Rung (f. 31. Marts 1807 
d. 12. Dec. 1871) og Sangerinden Frederikke Charlotte Pauline R.,
f. Lichtenstein (f. 21. Juli 1818 d. 10. April
1890), blev Frøken S. R., der er født i Kjøbenhavn
14. Nov. 1850, opdragen i et gjennemmusikalsk Hus,
og Faderen uddannede hendes udmærkede Stemmemidler,
saa at hun allerede havde et fra Cæciliaforeningens
Koncerter fordelagtig bekjendt Navn som Sangerinde,
da hun 8. Dec. 1869 
debuterede paa det kongl. Theater som Agathe i «Jægerbruden». 
Hendes høje, fortrinlig skolede Mezzo-Sopran var af et betydeligt 
Omfang, og i vokal Henseende kunde hun lige fra sin Debut siges 
at være en fuldt uddannet Sangerinde. Hendes dramatiske Evner
stode dog endnu langtfra paa samme Udviklingstrin, endskjønt hun 
ved sit tiltalende og tækkelige Væsen strax behagede Publikum; 
men ved Flid og Rutine forstod hun i Aarenes Løb at udvikle sig 
ogsaa i dramatisk Henseende og har i de sidste 25 Aar været en 
af den danske Operas bedste Støtter ved sine smukke Stemmemidler, 
sin udmærkede Sangkunst, sit overordentlig solide musikalske 
Foredrag og sit udmærket fine Øre. Ved sit Jubilæum som Sangerinde 
i 1894 blev hun udnævnt til kongl. Kammersangerinde. Hun blev 
14. Nov. 1877 gift med Cand. jur. Emil Charles Thorvald Keller, 
f. 12. Avg. 1835 (Broder til ovennævnte Professor J. C. H. R. K.), 
og har jævnsides sin Virksomhed paa det kongl. Theater virket meget
som Sanglærerinde. Blandt hendes vigtigste Roller paa Theatret 
kan nævnes: Rose i «Den lille Rødhætte», Iphigenia i «Iphigenia 
i Aulis», Benjamin i «Joseph og hans Brødre i Ægypten», Jomfru 
Kirsten i «Liden Kirsten», Tove i «Tove», Colomba i «Colomba», 
Aase og Ingeborg i «Drot og Marsk», Benita i «Spanske Studenter», 
Donna Anna og Donna Elvira i «Don Juan», Ragnhild i «Oluf», 
Charmion i «Cleopatra», Fidelio i «Fidelio», Anna og Bjærgdronningen 
i «Hans Heiling», Cherubino og Grevinden i «Figaros 
Bryllup», Rosina i «Barberen i Sevilla», Siebel i «Faust», Senta i «Den
flyvende Hollænder», Elisabeth i «Tannhäuser», Elsa i «Lohengrin», 
Sieglinde i «Valkyrjen», Mathilde og Gemmy i «Vilhelm Tell», Aïda 
i «Aïda» og Leonore i «Troubadouren».

Edgar Collin.



Kellermann, Caroline Vilhelmine, 1821-81, Danserinde. 
Jfr. Fjeldsted, som var født i Kjøbenhavn 26. Febr. 1821 og Datter 
af kongl. Lakaj R. H. F., kom som Barn paa det kongl. Theaters
Balletskole, hvor hun uddannedes hovedsagelig under Bournonville. 
Første Gang gjorde hun sig fordelagtig bemærket 10. Dec. 1837, da 
hun som Fatme i «Brama og Bajaderen» heldig konkurrerede med 
en saa betydelig Danserinde som Lucile Grahn, og efter at denne
havde forladt det kongl. Theater, var Jfr. F., som blev fast ansat 
1838, i flere Aar Ballettens bedste Kraft paa Spindesiden. Hun 
var ikke nogen Skjønhed, men besad en udmærket Figur og 
udviklede i Aarenes Løb sin koreografiske Færdighed saaledes, at 
hun som Solodanserinde vandt et anset Navn, ikke blot i 
Kjøbenhavn, men paa flere af Udlandets større Scener. Da hun tillige 
var i Besiddelse af et net mimisk Talent, blev hun meget anvendt 
i Bournonvilles Balletter, og blandt hendes Roller kan anføres: 
Fiskerens Brud i «Napoli», Alix i «Den nye Penelope», Aditscha 
i «Zulma eller Krystalpaladset» og Palmyra i «Abdallah». Hun
optraadte sidste Gang paa det kongl. Theater i. Marts 1861 og 
afskedigedes ved Sæsonens Udgang. Hun var 1849 bleven gift med 
nedennævnte Violoncellist C. L. K. og døde 20. Maj 1881.

Edgar Collin.



Kellermann, Christian Laurentz, 1815-66, Violoncelvirtuos, 
blev født i Randers 27. Jan. 1815. Faderen, en Kjøbmand fra 
Angel, havde oprindelig bestemt Drengen til Handelen, men da 
Forældrene 1822 bosatte sig i Wien, og man havde bemærket hans 
betydelige musikalske Anlæg, gjennemgik han fra 1828-32 det 
derværende Konservatorium, hvor han under den bekjendte Jos. Merks 
Vejledning særlig uddannedes som Violoncellist. Kort efter fik han
Ansættelse i Hofkapellet og senere i Carltheatrets Orkester, men 
da hans Hu stod til at se sig om i Verden og til at uddanne sit 
Talent yderligere, opgav han sin faste Stilling og begyndte paa 
sine vidtløftige Koncertrejser, som med faa Afbrydelser fortsattes 
indtil 1864, da Sygdom lammede hans Kraft. Han er saaledes 
optraadt 1836 i Pesth, hvor han gav sin første offentlige Koncert, 
1837 i Paris, hvor han tillige med Strauss spillede for Borgerkongen
Ludvig Philip, 1839 i Finland og Stockholm, 1840 i Christiania, de 
følgende Aar i Tyskland og Polen, 1844 i Holland, 1846 i London 
osv. I 1852 gik Rejsen til Donaufyrstendømmerne, hvor han i 
Bukarest sejerrig konkurrerede med Datidens Violoncelkonge, 
Belgieren Servais, og han gjorde derefter forskjellige Rejser i Rusland 
og Tyskland, indtil han 1857-58 i Italien naaede Højdepunktet af 
sin Berømmelse. Der er i det hele taget kun faa Lande i Evropa, 
han ikke har besøgt, og alle Vegne modtoges han med enthusiastisk
Bifald, men han- besad ogsaa en sjælden Evne til at kunne 
«synge» paa sit Instrument, og det var derfor særlig som Adagiospiller, 
at han vandt sine bedste Lavrbær. Her hjemme spillede han 
første Gang Nytaarsdag 1839 paa det kongl. Theater, blev strax
ansat som kongl. Kammermusikus, og trods sin stadige Omflakken 
og fristende Tilbud om faste Ansættelser i Udlandet ansaa han dog 
Danmark som sit blivende Hjem. Her til tyede han for at finde 
Hvile efter sine Triumftog, her fra hentede han ogsaa sin Hustru, 
ovennævnte Danserinde C. V. K., til hvem han, betegnende nok, 
blev viet i Throndhjem 1849 Paa en Koncertrejse i Norge. 1864 
blev han, efter at have spillet paa en Koncert i Mainz, ramt af 
et Slagtilfælde, tilbragte saaledes et Par sørgelige Aar -- hans 
møjsommelig sammensparede Formue var imidlertid gaaet tabt ved en 
Fallit - og døde i Kjøbenhavn 3. Dec. 1866. Af sine Kompositioner,
der alle ere beregnede paa Koncertbrug, har han, beskeden 
som hans Karakter var, kun udgivet en enkelt: «Souvenir de Wilna», 
Koncert-Mazurka for Violoncel.

Illustr. Tid.  VI,  Nr. 291.
Schytte, Musiklex.

S. A. E. Hagen.



Kellermann, Olaus Christian, 1805-37, Arkæolog. 
Søn af Sekretær i Finanskollegiet P. J. W. K. og Marie Magdalene f. Broager. 
Født i Kjøbenhavn 27. Maj 1805 og undervist der indtil sit 15. Aar. 
Blev derpaa af Faderen, som var bleven Amtsskriver og Toldforvalter
i Neumünster, sat i Skole i Gymnasiet i Pløen. I 1825 dimitteredes 
han privat til Kjøbenhavns Universitet, hvor han studerede 
i 2 Aar. Efter et Ophold hos Faderen paa Grund af Sygdom 
fortsatte han sine Studier i Kiel i et halvt Aar (under Nitzsch),
derpaa i 2 Aar i München (under Fr. Thiersch) og erhvervede 
Doktorgraden der ved et latinsk Skrift (om Arkadernes Krigsvæsen, 
1831). Rejste 1831 med dansk Stipendium til Italien og tog Bolig 
i Rom. Her kom han snart i Berøring med det arkæologiske 
Institut, som var stiftet faa Aar tidligere af den tyske Arkæolog
Gerhard, og denne overdrog ved sin Bortrejse i 1833 bl. a. 
Udgivelsen af Instituttets Tidsskrifter til K., som i det nævnte Selskabs 
«Bulletino» i dette Aar udgav en Samling etruriske Indskrifter. 
Denne Virksomhed bragte ham i Forbindelse med de fleste 
derværende fremmede og italienske Arkæologer; særlig sluttede han 
sig nær til den højt ansete italienske Indskriftkjender og Numismatiker 
B. Borghesi. Her fattede han den store Plan til en 
fuldstændig Samling af de latinske Indskrifter. Som en Art Prøve paa 
et saadant Værk udgav han i Rom 1835 et Skrift («Vigilum
Romanorum latercula duo»), hvori han behandlede 2 kort før fundne 
latinske Indskrifter og forenede dermed alle andre Indskrifter, der 
drejede sig om samme Æmne. Dette dygtige Skrift blev anmeldt 
bl. a. af Madvig, og da K. selv var rejst til Kjøbenhavn, opnaaede 
han her, at Videnskabernes Selskab anbefalede ham til kongelig 
Understøttelse, ligesom Selskabet selv ydede et Tilskud. Ogsaa i 
Berlin og München opnaaede han af Akademierne der 
Understøttelse til sit paatænkte store Værk. Saaledes udrustet kom han 
tilbage til Rom i Jan. 1837. Han tog atter ivrig fat paa sit Arbejde; 
som Medarbejder havde han vundet Professor Sarti i Rom, og 
ogsaa Borghesi havde lovet ham sin Medvirkning. Men allerede 
1. Sept. 1837 blev han revet bort af Kolera i Rom. 2 efterladte
Afhandlinger af ham udgav Otto Jahn til hans Minde med en 
Levnedsskildring.

O. Jahn, Specimen epigraph. in memoriam Olai Kellermanni (Kiel 1841). 
Erslew, Forf. Lex. 
Molbech, Videnskabernes Selskabs Hist.

C. Jørgensen.



Kellinghussen, Peter Engelbert, 1753-1820, Farver,
Søn af Hans K., en Tid Ejer af Vejstrupgaard, og dennes 2. Hustru, Mette 
Marie f. Peters, var født i Kjærteminde 6. Avg. 1753, lærte 
Farveriet i Nyborg og Kjøbenhavn og nedsatte sig o. 1778 som Farver
i Odense. Som en driftig og fremadstræbende Mand, der til 
Fuldkommenhed forstod sin Profession og havde knyttet gode 
Forbindelser med Udlandet, lykkedes det ham at arbejde sig op til at 
blive en af Byens mest velhavende Borgere; det fra hans Farveri 
og Trykkeri udgaaede uldne Tøj var i lange Tider over hele Fyn
en meget søgt Vare. Sin Formue anbragte han dels i Huse i 
Odense, dels i Marker, og i nogle Aar var han endog Medejer af 
en større Parcel af den udstykkede Herregaard Marienlund. Hans 
Formuenhed i Forbindelse med hans Retsindighed og levende 
Interesse for Byens Anliggender skabte ham efterhaanden en betydningsfuld
Stilling i hans Kommune; 1793 valgtes han ind blandt de 
eligerede Borgere, hvis Formand han var 1803 og 1808, senere var 
han en af Tilsynsmændene ved den 1812 i Landstingshuset 
indrettede nye Borgerskole; men det anseligste Hverv overdroges 1816 
K., da han, der længe havde været Officer ved den ridende Borgergarde 
og siden 1809 dennes Chef, udnævntes til Stadshauptmand
eller Chef for Byens hele Borgervæbning. Efter et arbejdsomt Liv 
døde K. 16. Juni 1820. Hans Dattersøn C. F. Wegener skildrer 
ham som en noget hidsig, men hjærtensgod Mand, hvem mange 
skyldte Tak for Hjælp i trange Tider. Gift 26. Okt. 1781 med 
Anne Marie Stiller (d. 26. Maj 1830), hvis Fader, Cand. theol. Johan 
Jørgen S., var Degn i Ejby.

Saml. t. Fyens Hist. og Topogr. VIII, 31 ff. 
Engelstoft, Odense Byes Hist., 2. Udg., S. 367.

G. L. Wad.



Kellner, Ludvig Stephan, 1796-1883, Officer og Mathematiker, 
var Søn af Lieutenant Stephan David K. (f. 1748 d. 1797) og 
Gertrude f. Fjeldsted (f. 1759 d. 1838) og er født i Aalborg 3. April 
1796. Han blev Landkadet 1810, 1813 Pagekadet med reserveret 
Sekondlieutenants Anciennitet af 24. Dec. s. A. i 3. jyske
Infanteriregiment og ansattes 1815 ved Kronens Regiment, ved hvilket han 
erholdt Premierlieutenants Karakter i 1824 og blev virkelig 
Premierlieutenant i 1826. Fra 1828-29 opholdt han sig i Paris for at
studere Deskriptivgeometri og forberede sig til Lærer, hvorefter han 
i 1830 indtraadte i den til Udarbejdelsen af en Plan for den kongl. 
militære Højskole nedsatte Kommission. Efter Skolens Oprettelse
s. A. blev han Lærer i Deskriptivgeometri ved samme, hvilken 
Virksomhed han fortsatte indtil 1861. Ved den nyoprettede polytekniske 
Læreanstalt var han Lærer i samme Fag, først konstitueret fra 1830 
og senere fast fra 1838-61. Ved Siden af denne Lærergjerning
underviste han tillige i Krigsbygningskunst paa Højskolen fra 1846-61. 
Han var imidlertid i 1834 bleven Sekondkapitajn à la suite 
i Ingeniørkorpset og blev ved Hærloven af 1842 Kapitajn à la suite 
i samme Korps, forfremmedes 1848 til Major à la suite, erholdt 
i 1851 Oberstlieutenants Karakter og i 1858 Obersts Karakter. Fra 
1860-63 var han Chef for den kongl. militære Højskole, og han 
erholdt sin Afsked af Krigstjenesten 19. Dec. 1864. Efter sin Afsked
opholdt han sig i Kjøbenhavn og døde pludselig uden foregaaende 
Sygdom 17. Jan. 1883. Han blev Kommandør af Danebrog 1863. 
-- K. ægtede 26. Juli 1833 Augusta Sophie Elisabeth Zuber (f. 20. Okt. 
1803 d. 19. Maj 1857), Datter af Oberst Aloysius Ferdinand Z. (f. 1748
d. 1823) og Cecilie Cathrine f. Liebman (f. 1783 d. 1815).

Erslew, Forf. Lex. 
Tychsen, Fortifikations-Etaterne og Ingenieurkorpset 1684-1893.

V. E. Tychsen.

-- Som Mathematiker har L. S. Kellner Æren af at have
indført den deskriptive Geometri her i Landet. Var det end nærmest 
et ydre Kald, han fulgte, da han drog til Frankrig, satte sig 
ind i dette Fag og gjorde sig bekjendt med den Rolle, det der 
spillede i den højere tekniske Undervisning, har han derefter med
Troskab foredraget det for de hinanden afløsende Hold paa den 
militære Højskole og Polyteknisk Læreanstalt. Og har han end aldrig 
gjort Fordring paa Originalitet i sin Forskning, saa har han med
stor Flid sammenføj et de geometriske Theorier, som da vare 
udviklede af Mænd som Poncelet og Dupin, med Deskriptivgeometrien, 
som den oprindelig var udgaaet fra Monge og hans Skole. Derved 
er hans trykte Lærebog i Deskriptivgeometri («Den beskrivende 
(deskriptive) Geometris theoretiske Del», 1836, «anvendte Del», 1837-39; «Deskriptivgeometri», 2. Udg., 1850-51) bleven vel egnet til at give 
et Overblik over de første betydningsfulde Skridt i det 19. 
Aarhundredes geometriske Udvikling, og trods nogen Mangel paa 
Præcision i Fremstillingen vidner den om tidlig Opmærksomhed her 
hjemme for denne Udvikling. 

H. G. Zeuthen.



Kemp, Johan Gottfried, 1751-95, Skuespiller. 
Johan K., hvis Forældre vare Toldbetjent Johan Peter K. (begr. 29. Juli 1773) 
og Inger f. Graae (d. 31. Jan. 1795), døbtes 30. Nov. 1751 i Kjøbenhavn,
blev 1772 Student og debuterede Aaret efter 2. Nov. som 
Frontin i «De 3 Friere». Ved sine rige Naturgaver mere end ved 
flittigt Studium blev han en af Publikum yndet og af Kjendere 
-- bl. a. Rosenstand-Gøiske og Rahbek -- anset Fremstiller af 
stærkt komiske Figurer, som han med sin naturlige Løjerlighed 
gjorde sjælden levende; K. spillede baade Henrik- og Arv-Roller, 
bedst vistnok de sidste, ligesom ogsaa hans «pantsatte Bondedreng» 
og Jacob Skomager i «Jeppe paa Bjærget» roses stærkt. Hans
Kunstnerbane afbrødes brat: formedelst letsindig Omgang med en 
funden Pengepungs Indhold afskedigedes K. af Hensyn til 
Skuespillerstandens borgerlige Anseelse; han optraadte sidste Gang 
16. Jan. 1792 som Lars i «De Vonner og Vanner». Der tilstedes 
ham -- nominelt hans Moder -- en lille Understøttelse af Theaterkassen, 
og 22. Nov. 1795 døde K. i meget smaa Kaar. Han var 
gift med Magdalene Margrethe f. Møller (begr. 11. Okt. 1784, 28 Aar gammel).

Overskou, Den danske Skueplads III. 
Collin, Holbergske Skuespillere. 
P. Hansen, Den danske Skueplads I.

Arthur Aumont.



Kempe, Anders, --1689, Sekterer, 
var født i Jæmteland i de første Aartier af det 17. Aarhundrede; om hans Slægt og 
Herkomst vides intet. Da han foruden Tysk ogsaa kunde i alt Fald 
lidt Latin, maa han vistnok have været Elev af en eller anden
højere Læreanstalt. Efter at han havde slaaet ind paa den 
militære Løbebane, tjente han sig op til Styklieutenant under Kommandanten 
i Jæmteland Drakenstjerna, «en fornemme Chymicus», af 
hvem han lærte «den chymiske Kunst». Fra Alkymien blev han
snart ført videre ind i den mystisk subjektivistiske Retning, der paa 
Reformationstiden var bleven repræsenteret af Casp. Schwenkfeld 
og senere videre udviklet af Val. Weigel, Chr. Hoburg og Konsorter. 
Navnlig blev han stærkt paavirket af nogle Skrifter, forfattede af 
Paul Felgenhauer. I dennes Skrifter finder man alle de Tanker,
der møde os hos A. K., denne brogede Blanding af alkymistiske 
og kabbalistiske Drømmerier, kiliastiske Udskejelser, rationaliserende 
Fornægtelse af Christi Guddom, gnosticerende Opfatning af Christus 
som optrædende paa Jorden iført et Skinlegeme, den falske Aandeligheds 
Fordømmelse af baade den gejstlige og militære Stand osv. 
Efter at være bleven grebet af det mystiske Sværmeri opgav K. 
sin militære Løbebane. Uvist hvad Aar rejste han saa til Amsterdam, 
hvor han lærte Felgenhauer personlig at kjende, og hvor han 
udgav 2 paa Svensk affattede Bøger: «Perspicillum bellicum» og 
«Probatorium theologicum», begge af det ovfr. skildrede 
mystisk-sværmerske Indhold. Med disse sine 2 trykte Skrifter vendte han 
saa tilbage til Jæmteland, hvor han imidlertid snart vakte slig en 
Storm af Forfølgelse mod sig, at han selv maatte rømme, medens 
en af hans Tilhængere, en Præstesøn, der havde udspredt hans 
Lærdomme, efter hans eget Sigende skal være bleven halshugget. 

Rømt fra sit Hjemland bosatte A. K. sig paa Gaarden Heggstad 
i Værdalens Præstegjæld ved Tiden omkring 1664. Her levede 
han nogle Aar i Stilhed, i det han blot indlod sig i «private
Diskurser» og for Resten fortsatte sin Virksomhed som Skribent. 1671 
besøgte han atter Amsterdam, hvor han foruden en svensk 
Oversættelse af et af Felgenhauers Skrifter («Harmonia fidei») tillige
lod trykke en af ham selv forfattet Bog: «Dedikation og Konfession», 
hvoraf han hjembragte «adskillige Exemplarer» til Norge. Dette 
K.s Forsøg paa at gjøre Propaganda for sine samfundsnedbrydende
Synsmaader vakte selvfølgelig snart Avtoriteternes Opmærksomhed. 
1672 blev han udelukket fra Nadveren, paa samme Tid som Biskop 
Arnold de Fine søgte at omvende ham fra hans vildfarende 
Meninger, selvfølgelig uden noget Resultat. Strax efter at Erik 
Pontoppidan (den ældre) i 1673 var bleven Biskop over Throndhjems 
Stift, paabød han samtlige Provster at anstille Undersøgelser med
Hensyn til Udbredelsen af K.s Skrifter, ligesom han ogsaa lod 
afæske ham en Erklæring om, hvorvidt han vilde tilbagekalde sine 
kjætterske Meninger og bekjende sig til den augsburgske Konfession 
eller ej. Enden paa disse Forhandlinger blev den, at K. ved et 
kongeligt Reskript af 24. Juli 1674 blev landsforvist fra Norge og 
hans Skrifter konfiskerede. Nogen Udbredelse havde imidlertid 
hans Lærdomme ikke faaet hverken i Værdalen eller paa andre 
Steder inden Throndhjems Stift. 
Sin sidste Tid skal K. have tilbragt i Hamborg, indtil han, angivet af
en rig Jøde, til hvem han havde dediceret et Skrift, paa Grund af
dettes kjætterske Indhold dømtes til Landsforvisning. Han gik da
til Altona, hvor han kort efter afgik ved Døden i Aaret 1689.

Daae, Nogle nye Bidrag t. den norske Kirkes Hist. (1860) S. 36 f. 
Kirkehist. Saml. 3. R. VI, 564 f.

A. C. Bang.



Kempe, Poul Pedersen, --o.1537, Magister, 
maaske en Slægtning eller Søn af Peder K., der 1510-34 
dels var Raadmand, dels Borgmester i Kjøbenhavn
og Tilhænger af Christian II og Hans Tausen samt
en af Hovedmændene for Billedstormen i Frue Kirke
1530. Dog kaldes P. K. ved Indskrivningen ved
Rostock Universitet 1521 «fra Børglum Stift »
og ved Wittenberg Universitet 1524 «af Ribe Stift
». En Tid lang skal han have holdt Skole i Torgau
i Sachsen og kom her i nærmere Forhold til Luther,
der, i Modsætning til den mildere Melanchthon, skal
have sat Pris paa den djærve og fanatiske P. K., samt
i et forbavsende fortroligt Forhold til Christian II
og dennes Søster, Kurfyrstinde Elisabeth. 1525 kaldte
Kongen ham til Belgien som Lærer for sin Søn Hans; men
da Regentinde Margrethe ikke vilde taale den fanatiske
Lutheraner ved Hoffet, maatte han allerede s. A. vende
tilbage til Tyskland, hvor han fandt Understøttelse
hos Elisabeth og hos Kurfyrsten af Sachsen. Efter
Kongens Opfordring begyndte den sprogkyndige P. K. en
Bibeloversættelse fra selve Grundsprogene, hvoraf
dog kun de 3 første Evangelier og 5. Mosebog bleve
færdige. Hans fortrolige Brevvexling med Kongen
vidner om hans Lærdom og Iver for Evangeliet, men
ogsaa om hans heftige, fanatiske og mod Katholikkerne
hadefulde Sindelag. 1531 tog Kongen ham med til Norge
som Kansler; medens Kongen her skulde optræde som
Katholicismens Forsvarer, skildrede P. K. ham i sine
salvelsesfulde Skrivelser som den bodfærdige Synder,
der var blødgjort af Evangeliet. Efter Kongens
Tilfangetagelse 1532 synes han at være bleven i
Danmark. 1535 og 36 var han Forstander for det rige
St. Hans Kloster i Viborg af Johannitternes Orden,
men synes død før 7. Maj 1537, da Klosterets Gods
henlagdes under Hald Len.

Allen, De rebus Chr. II exulis S. 33 ff. 
Allen, Breve og Aktstykker t. Chr. II's og Fred. I's Hist. I, 391 ff. 
Allen, De tre nord. Rigers Hist. V, 281 ff. 
Eline Gøyes Jordebog S. 346.

A. Helse.



Kepken, Daniel, --1460--, Kansler, der betegnes som Klerk 
af Lüttich Stift, forekommer 1450 som Sekretær hos Tyskeren 
Marcellus, Biskop af Skalholt og postuleret Ærkebiskop af Throndhjem. 
Samtidig nævnes han som offentlig Notar med pavelig og kejserlig
Bemyndigelse samt Kannik i Throndhjem. Kong Christian I brugte 
ham i vigtige Hverv. Saaledes sendtes han 1453 til Rom for at 
udvirke Pavens Anerkjendelse af Henrik Kalteisens Aftrædelse fra 
Throndhjems Ærkestol. 1456 var han Kongens Sendebud til Køln
i Anledning af Underhandlinger med Frankrig. Fra denne Tid 
betegnes han som kongl. Sekretær eller Kansler. 1458 var han med 
i Danzig at slutte en Stilstand mellem Danmark og Polen; 1460 
gjorde han med Dr. Knud Mikkelsen, Biskop i Viborg, en 
Gesandtskabsrejse til Frankrig; 1462 var han med i Lybek at slutte en 
forlænget Stilstand mellem Danmark og Polen, Preussen og Danzig. 
Endnu 1463 nævnes han som Kantor i Kjøbenhavns Kapitel og 
Kongens Kansler; men dermed ophøre Efterretningerne om ham.

Rørdam, Kjøbenhavns Kirker og Klostere i Middelald. S. 117 f.

H. F. Rørdam.



Ketilsson, Magnús, o.1731-1803, Sysselmand, 
er Søn af Præsten Ketill Jónsson til Húsavik i det nordlige Island og dennes 
Hustru, Gudrun Magnúsdatter, og  opføres ved sin Immatrikulation ved 
Universitetet i Dec. 1751 som 20 Aar gammel. Efter flersidige
Universitetsstudier udnævntes han 1754 til Sysselmand i Dala Syssel i det 
vestlige Island, hvor han ved Forbindelser og Dygtighed skaffede 
sig en sikret og indflydelsesrig Stilling. Han var en myndig og 
driftig Mand med gode Kundskaber og Interesse for Oplysningens
Fremme. Da der 1773 var blevet oprettet et Bogtrykkeri paa den 
til samme Syssel hørende Ø Hrappsey, overtog M. K. dettes 
Bestyrelse og udgav her fra adskillige Bøger. Mærkes kan «Islandske 
Maanedstidender» 1773-76, det første Forsøg til et Tidsskrift paa 
Island, væsentlig af økonomisk og administrativt Indhold i 
Forbindelse med Tidsnyt og mærkelig nok skrevet paa Dansk, samt 
«Forordninger og aabne Breve til Island under den oldenborgske 
Kongestamme» i 3 Bind (1776-87, III dog trykt i Kjøbenhavn). 
Afhandlinger af landøkonomisk og lignende Indhold har han dels
ladet udgaa her fra, dels offentliggjort i det islandske Litteraturselskabs 
Skrifter. Han, der døde 18. Juli 1803, var 2 Gange gift: 1. 
med Ragnhildur Eggertsdatter, 2. med (Enken) Elín Brynjólfsdatter.

Worm, Lex. ov. lærde Mænd III.  
Espolín, Árbækur Íslands.

Kr. Kaalund.



Ketting, Schweder, --1563--, lybsk Foged paa Bornholm 1556-73,
har gjort sit Navn bekjendt ved sit dygtige Forsvar af 
Øen i den nordiske Syvaarskrig 1563-70. Han afværgede 
gjentagne Gange fjendtlige Landgangsforsøg, organiserede et Kystforsvar 
af Øens egen Befolkning, udrustede Kapere og holdt den danske 
Konge stadig underrettet om den svenske Flaades Bevægelser. Kong
Frederik II paaskjønnede hans Virksomhed, i det han gav ham og 
hans Søn adelige Friheder til hans Gaard Vallensgaard og 1565 
udnævnte ham til sin Jurisdiktionsfoged paa Øen. Denne Dobbeltstilling
som Repræsentant baade for Lybek og for den danske 
Konge nødvendiggjordes vel af Krigsforholdene, men i Længden 
var den ikke holdbar. De lybske Fogder paa Bornholm havde 
aldrig været velsete af Indbyggerne, og S. K. dannede ingen 
Undtagelse. Allerede 1562 var der strømmet saa mange Klager ind 
over ham, at han blev tilsagt til at møde paa Herredagen 1563 
for at staa til Regnskab. Krigen dæmpede Ophidselsen imod ham;
men efter at Krigen var endt, løde Klagerne paa ny, og Lybekkerne 
maatte sende en Kommission til Øen for at undersøge dem. Vel 
slap han helskindet fra denne Undersøgelse; men da det viste sig 
uhensigtsmæssigt efter Krigen at have de 2 Embeder som kongelig
og lybsk Foged forenede i én Person, og han som Følge heraf 1571 
blev afsat fra sit Embede af Kong Frederik, sendte denne en dansk 
Kommission til Øen for at undersøge hans Forhold. Han dømtes 
nu til at yde Klagerne Erstatning, og Kongen krævede ham derpaa 
ogsaa afskediget fra sit Embede som lybsk Foged. Lybekkerne 
maatte indvillige heri, og 1573 blev han afsat. Han levede nu paa 
Vallensgaard et Aars Tid, men undveg da hemmelig fra Øen uden 
at have udredet de ham idømte Bøder. Sine sidste Aar henlevede 
han i Lybek. I Aakirke ses endnu den af ham over hans 2 
Hustruer rejste Ligsten, paa hvilken han selv findes afbildet i fuld Rustning.

Museum 1894, II, 347 ff.
Hübertz, Aktst. t. Bornholms Hist.

Mollerup.



Keyper, Anton Joseph Christian, f. 1833, Officer. 
K. er født i Kjøbenhavn 30. Maj 1833 og Søn af Artillerikapitajn Anton 
Pauli Vilhelm Nicolai K. (Broder til efterfølgende) og Bernhardine 
Josephine f. Dreyer. Han blev Sekondlieutenant i Infanteriet 1851, 
men traadte efter at have gjennemgaaet Højskolen 1857 over i 
Ingeniørkorpset, i hvilket Vaaben han efterhaanden avancerede til 
Premierlieutenant (1861), Kapitajn (1868), Oberstlieutenant (1882) og 
Oberst (1890). Hans Dygtighed som praktisk Ingeniør er bleven 
anvendt paa flere Maader: 1878 blev han Bestyrer af Søværnets 
Bygningsvæsen og 1890 Formand i Kontrolkomiteen for det nye 
Kunstmusæums Opførelse; Aaret efter indtraadte han i samme 
Virksomhed for Ny Carlsberg Glyptotheks Vedkommende, ligesom han 
ogsaa er Medlem af Kommissionen til Udarbejdelse af en samlet 
Plan for de af Staten paatænkte Byggearbejder i Kjøbenhavn. Som 
en varm Ven af det kristelige Menighedsliv har han stillet sine 
Evner ogsaa i dettes Tjeneste; han har saaledes virket med ved 
Opførelsen af St. Stephanskirken (1873-74), St. Jacobskirken (1876-78) 
og Missionshuset «Bethesda» (1881-82). Fra 1879 har han været 
Medlem af Bestyrelsen for «Kirkelig Forening for indre Mission i 
Kjøbenhavn». -- Hans Kjærlighed til Indre Mission og dens 
Arbejde deles i fuldt Maal af hans Hustru, Therese Johanne Josephe
f. Schiøtz, som han ægtede 15. Juni 1869. Hun er født 14. Febr. 
1847 og Datter af Sognepræst til Haslev og Frerslev Otto Manderup 
S. Fru Th. K., der 1876-89 var Medlem af den ovfr. nævnte 
Missionsbestyrelse, har navnlig indlagt sig Fortjeneste af Arbejdet
for Søndagsskolesagen i Kjøbenhavn. I Okt. 1875 oprettede hun 
den første Søndagsskoleafdeling under Indre Mission, og naar 
der nu i Forbindelse med den kjøbenhavnske Mission bestaar 46 
Søndagsskoler og Bibelklasser med over 500 Lærere og Lærerinder 
og med 8 à 9000 Børn, da skyldes denne Udvikling for en stor 
Del hendes og hendes Mands Omsorg og Udholdenhed.

Tychsen, Fortifikations-Etaterne og Ingenieurkorpset 1684-1893 S. 104. 
Aarsberetningerne fra Indre Mission i Kbhvn.

V. Schousboe.



Keyper, Leopold Joseph Friederich, 1793-1854, Officer, 
Søn af Kontrabassist i det kongl. Kapel Frants Leopold Anton 
Joseph K. (f. i Neurode i Grevskabet Glatz i Schlesien, d. 7. Juni 
1815) og Jacobine Christiane Elisabeth f. Sørensen (d. 1839), er født 
i Kjøbenhavn 11. Sept. 1793. 1808 indtraadte han paa 
Artillerikadetinstituttet, hvorfra han 1812 udgik som Sekondlieutenant i
Artilleriet med Anciennitet af 1810. 1818 blev han karakt., 1821 
virkelig Premierlieutenant. I 1822 blev han som Haandværkerlieutenant 
Medlem af Artillerikonstruktionskommissionen. Ved Hærplanen
1828 blev han Kapitajn og Kommandør for begge 
Haandværkeretaterne og tillige Kalkulatør og Konstruktør ved Artilleriet, men 
fratraadte 1834 Pladsen ved Haandværkeretaten og blev udelukkende 
Konstruktør og Chef for Artilleriets Materielbureau. Fra 1822 
arbejdede han sammen med Kapitajn J. S. Fibiger (V, 135) paa 
Fremstillingen af det nye Materiel, der blev vedtaget som Systemet 1834. 
Sammen med Fibiger udgav han de fortrinlige ballistiske Tabeller
(1834); selv skrev han i «Militært Repertorium» nogle Afhandlinger 
om russiske Militærforhold, og da han kunde noget Russisk, blev 
han i 1838-39 med Fibiger sendt til Rusland for at skaffe Oplysninger
om militære Forhold der. I 1840-41 var han kaldt over 
til den store Militærkommission i Odense, hvis Arbejde førte til 
Hærplanen af 1842. Ved denne blev K. sat à la suite i Artilleriet 
og med Majors Karakter ansat som 3. Deputeret i 
General-Kommissariatskollegiet, fra hvilken Stilling han i 1848 ved Krigsministeriets Nyordning gik over i dette som Departementschef for Departementet 
for det materielle og havde som saadan Overledelsen af Materiellets 
Udvikling i de 3 Krigsaar. Han var imidlertid bleven karakt. 
Oberstlieutenant og Oberst i 1848 og Kommandør af Danebrog i 
1849. Han tog sin Afsked i 1854 og døde kort efter, 24. Juni 1854,
ved at vælte med en Vogn. K. var ugift.

K. interesserede sig ivrig for Artilleriets tekniske Virksomhed 
og Materiellet og var ogsaa næsten hele sin Tjenestetid knyttet 
hertil, men ved Siden heraf havde han stor historisk Interesse. 
Han er saaledes den, der i 1833 først fremsatte Forslaget om 
Oprettelsen af et Artillerimusæum; Sagen blev dog lagt til Side som 
den Gang uudførlig. Han havde samlet et stort Bibliothek, især 
fortrinligt til Artilleriets Historie. Ved hans Død splittedes det 
dog ad, hvorimod den Kortsamling, navnlig bestaaende af ældre 
Kort, han besad, hel gik over i Kammerherre Scavenius' Samling paa Gjorslev.

Erslew, Forf. Lex.

P. C. Bang.



Keyser, jvfr. Kayser og Keiser.



Keyser, Antonius, --1553, Superintendent, 
blev 1533 indkaldt af Hertug Christian (III) for at være Præst i Haderslev. 
Rimeligvis havde han tidligere været Præst et eller andet Sted i 
Nordtyskland. 1537 deltog han i Forhandlingerne om Affattelse af
Kirkeordinansen. S. A. blev han Superintendent i Nordslesvig, 
men vedblev fremdeles at være Sognepræst i Haderslev. Da 
Tileman v. Hussen (VIII, 178) 1542 blev beskikket til Biskop i Slesvig 
Stift, ophørte K.s Funktion som Superintendent; men han virkede 
fremdeles som Provst, og som saadan forfattede han en Anvisning
for Præsterne med Hensyn til deres Embedsgjerning («Informatio pro 
parochis simplicibus»). Ved den Landdeling i Hertugdømmerne, 
som foregik 1544 mellem Kong Christian III og hans Brødre, kom 
Nordslesvig under Hertug Hans. Følgen var, at K. i dennes 
Tjeneste atter blev Superintendent i en Del af de hertugelige
Besiddelser. -- Han døde i Haderslev 29. Juni 1553.

Kirkehist. Saml. 3. R. I, 57 ff.

H. F. Rørdam.



Keyser, Jens Jacob, 1780-1847, Fysiker, 
var Søn af Kjøbmand i Drammen J. J. Krum; hans Fødenavn var altsaa Krum, 
som han i 1814 forandrede til Keyser. Han blev født 1. Okt. 1780, 
kom 1794 i Huset hos sin Farbroder, nedennævnte J. M. Keyser 
i Christiania, fra hvis Kathedralskole han 1798 blev Student. 1800 
blev han Elev i det pædagogiske Seminar i Kjøbenhavn for at 
uddanne sig for Lærerfaget og ansattes 1806 som Adjunkt ved 
Metropolitanskolen med Mathematik og Fysik som Lærefag; 
samtidig hermed studerede han Jura og blev 1810 juridisk Kandidat. 
En Tid fungerede han som H. C. Ørsteds Stedfortræder under 
dennes Udenlandsrejse. Efter at han 1812 var blevet Overlærer, 
entledigedes han 1813 for at forberede sig til at overtage et
Professorat ved Universitetet i Christiania og ansattes 3. Juni 1814 som 
Professor i Fysik og Kemi. I denne Stilling virkede han til sin 
Død, 18. Jan. 1847, men det sidste Fag var han allerede 1837 bleven 
fritagen for at foredrage. Han var gift med Maria Frances f. 
Fre-derici (f. 1802 paa Barbados, d. 29. Okt. 1829). -- K.s videnskabelige 
Virksomhed er ikke af stor Betydning; foruden et Par Oversættelser
har han givet nogle mindre videnskabelige Meddelelser 
ved de første Naturforskermøder; han har derimod nydt stor 
Anseelse som Universitetslærer og har været meget virksom paa det 
administrative Omraade, paa hvilket en Mængde vigtige Opgaver overdroges ham.

Norsk Mag. f. Læge vidensk. 2. R. II, 574 ff.
Halvorsen, Norsk Forf. Lex.

C. Christiansen.



Keyser, Johan Michael, 1749-1810, Biskop, 
fødtes 15. Jan. 1749 paa Bragernæs. Faderen, Christen Nielsen, var Kjøbmand, 
Moderen, Anne Rosine f. Keyser (d. 1754), var Datter af en Vinhandler 
fra Frankfurt. Da han tidlig blev forældreløs, kom han i Huset 
til Mormoderen, der satte ham i Skole hos Præsten Peder Hesselberg,
en fremtrædende Repræsentant for den herrnhutiske Retning 
i Norge. 1763 blev han sendt til Frederiksborg Skole, hvorfra 
han dimitteredes 1765, og fik Examen philos. 1766. Fattigdom 
nødede ham til at drage hjem til Norge som Huslærer, og først efter 
2 1/2 Aar kunde han atter drage til Kjøbenhavn, hvor Informationer 
atter optoge hans Tid. 5 Aar havde han været Huslærer hos 
Møntdirektør Knoph, da han fik Tilbud om at ledsage 2 unge Grever 
Wedel fra Ostfriesland til Halle. Sygdom og Vanskeligheden ved 
at styre de unge Grevers Økonomi nødede ham snart til at vende 
tilbage til Kjøbenhavn, hvor han 1777 fik Attestats. Hjemkommen 
til Norge vandt han snart Biskop Schmidts Yndest og blev ved
hans Anbefaling 1777 resid. Kapellan til Ullensaker, hvor han 
forblev til 1791, da han blev Sognepræst til Oslo og Tugthuset. Her 
havde han den Smerte, at Oslo Hospital med Kirken brændte 1794, 
hvorpaa han flyttede ind til Christiania, hvor han Aaret efter blev 
udnævnt til Slotspræst og Sognepræst til Aker. Her fik han efter 
Plan af den resid. Kapellan Peder Juul (1804) i Stand en bedre 
Ordning af Fattigvæsenet, hvorved Indtægterne forøgedes, og -- 
som hans Eftermand Pavels siger -- Sognet bebyrdedes med mange 
indstrømmende Fattiglemmer. Færdig med dette vilde han begynde
paa en forbedret Ordning af Skolevæsenet, da han 12. Juli 1805 
uventet blev kaldet til Christianssands Bispestol, hvor han døde 
1. Dec. 1810.

Han var en mild, sagtmodig, gjennempastoral Personlighed, 
der vandt Hjærterne overalt. Som Prædikant fik han af sin 
Biskop 1777 det Vidnesbyrd, at de enfoldige kunde forstaa ham, og 
de lærde kjededes ikke ved at høre ham. I de Prædikener fra
hans senere Aar, der findes, ses han at have lagt sig efter det 
moraliserende Foredrag, hvori han uden at afvige fra Kristendommens 
Grundsandheder stundum optager rationalistiske Talemaader. 
Som Biskop var han den hele Tid saa sygelig, at han kun lidet 
fik udrettet. Gift: 1. (7. Okt. 1781) med Karen Frederikke Vilhelmine 
f. Poppe (f. 1758 d. 15. Dec. 1787), Datter af Bergmester, Assessor P. 
paa Kongsberg; 2. (26. Juni 1792) med Kirsten Margarethe f. Wangensteen 
(f. 1768 d. 25. Nov. 1820), Datter af Foged Ove Henrik W. og Margrethe f. Bue.

Faye, Christianssands Bispe- og Stiftshist. S. 449 ff.

D. Thrap.



Kie-, jvfr. Kje-.



Kieler, Laura Anna Sophie Müller, f. 1849, Forfatterinde, 
Datter af daværende Foged i Senjen og Tromsø, senere i Inderøen, 
Morten Smith Petersen (v. Fyren) (f. 1797 d. 1872) og Anna 
Hansine Kjerulf f. Müller (f. 1812 d. 1889). Hun er født paa Tromsø 
9. Jan. 1849. I 1870 forlod hun sit Hjem, Lø ved Stenkjær, og rejste 
til Kjøbenhavn, hvor hun lærte Henrik Ibsen at kjende; Vinteren 
1870-71 tilbragte hun i Stockholm og tog saa over Kjøbenhavn, 
hvor hun blev forlovet med den, der senere blev hendes Ægtefælle,
til München, Prag, Wien, Dresden og Berlin. Efter sin Faders 
Død i Marts 1872 forlod hun for bestandig Stenkjær og bosatte 
sig med sin Moder i Kjøbenhavn, 1. Maj 1873 ægtede hun Victor 
Thomas Joachim Kieler (f. 28. Juni 1843), med hvem hun i 1874 
bosatte sig i Viborg, ved hvis lærde Skole han var bleven Adjunkt,
siden i Hillerød, hvor han nu er Overlærer. En Del af Vinteren 
og Foraaret 1876 rejste de sammen i Elsass, Schweits og Italien. 
Blandt hendes senere Rejser bør nævnes den, hun i 1893 foretog 
til Amerika for der at repræsentere Danmark paa Verdenskongressen
for repræsentative Kvinder; under stor Tilslutning har hun i 1894 
rundt i Danmark holdt Foredrag over sine Iagttagelser i Amerika. 
I 1883 fik hun af den danske Statskasse en livsvarig Understøttelse 
paa 500 Kr. aarlig.

Hun har udgivet «Brands Døtre, et Livsbillede af Lili» (1869), 
«Skitser» (1875), «Everil», Fortælling (1876), «André fra Kautokejno, 
en Fortælling fra Ultima Thule» (1879), «Laurekas Korhoinen, en 
Fortælling fra Ultima Thule» (1881), «Min Broder Amtmanden»
(1882), «En Oppositionsmand», Fortælling (1886), «Silhouetter», 
biografiske Skitser (1887), «Mænd af Ære», et Skuespil i 3 Akter (1890), 
«I en Lysengels Skikkelse», Skildring af Pietismens Udartning i
Norge i Halvtredserne (1892), og «Han faldt ved Helgoland», 
Fortælling (1894). «Mænd af Ære» var et Indlæg mod Bohêmen og 
blev i Marts 1890 opført paa Kasino og i Foraaret 1891 paa 
Christiania Theater; paa begge disse Steder fremkaldte dette Arbejde,
der i Forvejen havde vakt stor Debat, Ytringer af skarp Meningsforskjel. 
«I en Lysengels Skikkelse» fremkaldte stærk Opposition 
i Forfatterindens Fødeland, hvorimod den i Danmark hilstes med
Anerkjendelse; den gav hende Anledning til i det norske 
«Morgenbladet» at stemple sig som særlig dansk Forfatterinde. Foruden 
de ovennævnte Værker har hun skrevet mangfoldige Afhandlinger 
i Tidsskrifter og Aviser.

Halvorsen, Norsk Forf. Lex.

Nic. Bøgh.



Kielman v. Kielmansegg, Frederik Christian Friherre, 1639-1714, Statsmand, 
Søn af nedennævnte Kansler Johan Adolf K. v. K. 
Han var født i Slesvig i. Febr. 1639, studerede 1655-56 i 
Leiden og Siena og udnævntes efter at være hjemvendt til Kammerjunker 
hos Hertugen af Gottorp og Vicehofmester. Som saadan 
administrerede han Biskop August Frederik af Lybeks Ejendomme 
og ledsagede Fyrsten paa Rejser i Udlandet. Ved Faderens Side
begyndte han snart at spille en betydelig Rolle i den gottorpske 
Politik. Han tog ivrig Del i Oprettelsen af Universitetet i Kiel 
1665, var Aaret efter Gesandt i Berlin og tilskyndede Christian 
Albrecht til Forbindelsen med Prinsesse Frederikke Amalie, Frederik
III's Datter, 1667, i hvilken Anledning han udnævntes til 
Gehejmeraad. 1670 havde han væsentlig Del i Forhandlingerne med 
Danmark om den pløenske Arvestrid og var som Vicepræsident 
for den holstenske Regering uden Tvivl udset af Faderen, hvis 
Kræfter begyndte at tage af, til at blive dennes politiske Arvtager. 
1676 toges han med Faderen og Brødrene til Fange og hensad 
nogen Tid i Nyborg. I April 1677 udnævntes han til Amtmand 
i Trittau og Reinbek og tog Ophold i Hamborg, hvor Hertugen 
beboede det Kielmanske Hus, men allerede i Juli fik han Befaling 
at trække sig tilbage til sine Godser. Saa varmt Hertugen i 
Begyndelsen havde taget sig af Brødrene, saa uforsonligt var nu hans 
Had til dem. Han havde set, hvor let de havde formaaet at 
udrede den store Løsesum til Kongen af Danmark, og deres Fjender 
søgte at overtyde ham om, at deres kolossale Formue var erhvervet 
ved Udsugeiser af hans Land. Truede med en Fiskalproces til 
Undersøgelse af deres Administration gave de sig under Christian V's
Beskyttelse. I Aarevis dannede Brødrene K. et Tvistens Punkt 
mellem de 2 Fyrster, uden at der indtraadte en forsonligere 
Stemning hos Hertugen. 1679 ophøjedes han og hans Brødre i den 
tyske Rigsfriherrestand. 1701 udnævntes han til dansk Gehejmeraad. 
Han henlevede sine sidste Aar i Hamborg, beskæftiget med lærde
Sysler, og døde her 25. Sept. 1714. K. efterlod et Bibliothek paa 
over 50000 Bind, der ved hans Død spredtes ad. Han ejede Satrupholm, 
Opdrup, Wandsbek og Kohøved. 1666 ægtede han Maria 
Elisabeth Ahlefeldt (f. 1643 d. 1709), en Datter af Claus A. til Gelting.

v. Kielmansegg, Familien-Chronik der v. Kielmansegg S. 106 ff.


Louis Bobé.



Kielman v. Kielmansegg, Hans Henrik Friherre, 1636-86, Gehejmeraad, 
Broder til forrige, fødtes 29. Sept. 1636, studerede fra 
1655 sammen med sin yngre Broder ved fremmede Universiteter, 
var 1658-59 hertugelig Afsending i London og udnævntes 1662 til 
Kammerraad og 1664 til Gehejmeraad samt Aaret efter til Landraad 
og Amtmand paa Gottorp. 1670 fik han Amterne Kiel og Bordesholm. 
Efter Faderens Død blev han fra dansk Side udset til at 
mægle mellem Danmark og Gottorp, men Hertugens Uvilje mod 
ham og Brødrene umuliggjorde hans Stilling. Ogsaa han gik over 
til Danmark og udnævntes 1680 til Landraad, ligesom han optoges 
i den danske Adelstand, efter at han Aaret tilforn af Kejseren
var ophøjet i Rigsfriherrestanden. 1683 blev han Gehejmeraad og 
Aaret efter dekoreret med det hvide Baand. Han døde 2. Juni 
1686, næppe 50 Aar gammel, paa Quarnbek. Godske v. Buchwald 
fremhæver hans fremragende personlige Egenskaber og retsindige
Karakter. K. ejede Godserne Quarnbek, Cronshagen, Bramstedt og 
Marutendorf, men efterlod sig dog betydelig Gjæld. Han var 2 
Gange gift: 1. (1663) med Mette v. der Wisch (f. 1645 d. 1674) og 
2. (1675) med Dorothea Reventlow (f. 1657 d. 1697). 

Louis Bobé.



Kielman v. Kielmansegg, Johan Adolf, 1612-76, gottorpsk Statsmand, 
blev født 15. Nov. 1612 i Itzeho af en borgerlig 
Familie; hans Fader, Hans Kielman, var Foged for Jomfruklosteret 
i den nævnte holstenske By, hans Moder hed Anna Runge. Han 
gik i Skole i Lybek, kom der fra til Leiden og flere tyske Universiteter, 
blev Dr. juris i Jena 1632 og foretog en Udenlandsrejse til Holland og 
Frankrig. Derpaa nedsatte han sig i Holsten som Advokat og blev
1636 slesvig-holstensk Landsyndikus, indtil Hertug Frederik III i Jan.
1637 udnævnte ham til sin Raad. I denne Egenskab benyttedes 
han til flere Gesandtskaber, baade til Christian IV, til Kejseren og 
til forskjellige tyske Fyrster; han repræsenterede sin Herre paa 
Rigsdagen i Regensburg 1640 og blev det følgende Aar af Kejseren 
ophøjet i den tyske Rigsadelstand samt udnævnt til Pfalzgreve; 
1652 fik han Ret til at bære Navnet v. Kielmansegg, et Navn, der 
allerede i Forvejen bares af en østerrigsk Adelsslægt,  som han skal 
have indgaaet en Familiepagt med. 1641 blev han Gehejmeraad, 
1644 Kansler hos Hertug Frederik, og fra denne Tid begynder hans 
store Indflydelse og Magt. Han blev Amtmand over flere Amter, 
saaledes Barmstedt (til 1650), Reinbek og Trittau, Forstander for 
det adelige Jomfrukloster i Slesvig By, desuden 1650 Domprovst 
ved Kapitlet i Hamborg; af Godser ejede han Satrupholm i Slesvig 
og Cronshagen i Holsten. De forskjellige Stillinger skal han have 
benyttet til at skaffe sig betydelige Rigdomme; fra dansk Side 
paastodes det senere, at han i rigt Maal havde solgt Embeder, 
modtaget store Gaver fra Udlandet og drevet Aager med Udlaan af 
sine Midler.

Størst historisk Betydning knytter der sig imidlertid til hans 
politiske Virksomhed. Thi han blev den ivrigste Tilhænger af den 
Forbindelse mellem Huset Gottorp og det svenske Kongehus, som 
allerede tidligere var begyndt; i denne Forbindelse saa han Midlet 
til at hæve Hertughuset til langt større Magt og fremfor alt til 
langt større Uafhængighed af den danske Krone, end det tidligere 
havde haft. Ægteskabet mellem Kong Carl Gustav og Frederik III's 
Datter Hedevig Eleonora (1654) blev et kraftigt Støttepunkt for hans 
Politik, og jo mere Udsigten til et Brud mellem Danmark og 
Sverige voxede i de nærmest følgende Aar, jo intimere blev 
Tilnærmelsen mellem Hofferne paa Gottorp og i Stockholm. K. deltog 
i de Forhandlinger, der i Foraaret 1657 fandt Sted i Flensborg 
mellem den danske Konges deputerede og Hertugens Raader, og 
hvor disse uddybede det kølige Forhold, der var begyndt mellem 
Kong Frederik III og hans gottorpske Navne; heftige Klager 
fremsattes over den danske Indkvartering og de haarde Skattepaalæg i 
Hertugdømmerne. Snart efter udbrød Krigen mellem Danmark og 
Sverige, Carl Gustav faldt ind i Halvøen, og Forbindelsen mellem 
ham og Hertugen besegledes nu ved en Overenskomst i Sept. 1657 
i Kiel, hvor K. og Levin Moltke paa gottorpsk Side enedes med 
de svenske befuldmægtigede om et Forbund mellem deres Herrer 
for den begyndte Krig. Det var uden Tvivl et Udtryk for K.s 
politiske Stræben, naar det fra svensk Side her lovedes ved en 
eventuel Fred at skaffe Hertugen Løsning af Vasalforholdet til 
Danmark for Slesvigs Vedkommende, Afstaaelse af Svabsted Amt 
og Ophævelse af Fællesregeringen i Hertugdømmerne. Det blev 
ogsaa det store Øjeblik i K.s Liv, da han ved de Forhandlinger, 
som vare paabegyndte i Roskilde i Febr. 1658 umiddelbart efter 
den dansk-svenske Fredslutning og derpaa fortsattes i Kjøbenhavn, 
i Spidsen for de gottorpske befuldmægtigede og støttet til Carl 
Gustav og den svenske Hærs vedblivende Ophold i Danmark 
arbejdede paa at tvinge den danske Regering til at gaa ind paa, 
hvad der var lovet Hertugen i Sept. 1657. Man glemte ham ikke 
fra dansk Side, at han i de Dage udbrød: «Jeg vil inden 24 Timer 
have en kategorisk Resolution, eller jeg sender strax den Ordre, 
jeg har i min Taske, til den svenske Hær, at den paa ny skal 
optræde som Fjende». 2. Maj opnaaede han, at Kongen gik ind 
paa Afstaaelsen af Svabsted og Anerkjendelsen af Hertugen som 
souveræn Hertug i hans Del af Slesvig. Saaledes havde K.s og 
hans Herres hensynsløse Stræben efter Uafhængighed ført til et 
stort Resultat. Ved et Dobbeltspil lykkedes det dem ogsaa at 
komme over de Vanskeligheder, som Carl Gustavs Fredsbrud voldte. 
K. billigede uden Tvivl den Nevtralitetsoverenskomst af Nov. 1658, 
som dækkede Hertugen mod de allierede Hære, der vare rykkede 
ind i Halvøen til Hjælp for Danmark; men ikke desto mindre
vedblev der at bestaa et fortroligt Forhold mellem Gottorp og 
Sverige, og Freden i Kjøbenhavn i Maj 1660 sikrede paa ny 
Gottorp de 1658 vundne Fordele.

Imidlertid var Hertug Frederik III død (1659) og efterfulgt af 
Christian Albrecht, men K.s Indflydelse blev ikke rokket herved. 
Han blev 1662 udnævnt til Kammerpræsident, optoges s. A. i det
slesvig-holstenske Ridderskab og mødtes med sin nye Herre i 
Virksomheden for Oprettelsen af et Universitet. Han forhandlede med 
Staden Kiel om de Byrder, denne skulde paatage sig til Vederlag 
for den Gavn, den vilde have af at være Sæde for den nye 
Institution, og ved Indvielsen af Universitetet 5. Okt. 1665 spillede han 
en Hovedrolle; han repræsenterede Kejseren og holdt flere latinske
Taler. I politisk Henseende fortsatte han foreløbig den hidtil 
betraadte Bane; uden Tvivl var han Hovedmanden for det i Maj 
1661 mellem Christian Albrecht og Carl XI's Formynderregering 
afsluttede Forbund, hvorved Sverige ikke alene lovede Gottorp
Hjælp, naar Hertugen trængte til den, men ogsaa Nevtralitet for 
Hertugdømmerne i deres Helhed under en eventuel Krig mellem 
det og Danmark; han ønskede endog optaget i Traktaten et Løfte 
om, at hvis Danmark bukkede under i en saadan Krig, skulde 
Hertugen komme i Besiddelse af den kongelige Del af Slesvig,
men maatte lade sig nøje med en uden for Traktaten given skriftlig 
Forsikring desangaaende. Om end man fra dansk Side ikke vidste 
fuld Besked herom, var Mistanken til K. dog stadig levende, og 
man gav ham Skylden for Udgivelsen af et i Slesvig 1666 trykt,
af en tidligere svensk Officer forfattet Skrift, i hvilket man saa et 
skarpt Angreb paa Danmark.

Ikke desto mindre foregik der netop i disse Aar en 
Tilnærmelse mellem Danmark og Gottorp, der satte sin Frugt i en 
Overenskomst i Glückstadt af Okt. 1667 og Christian Albrechts Ægteskab 
med Frederik III's Datter Frederikke Amalie. K. havde støttet 
denne Tilnærmelse og selv været i Kjøbenhavn. Imellem ham og 
den mægtige danske Statholder Christoffer Gabel fandt ogsaa en 
livlig og fortrolig Brevvexling Sted, og de mødtes i alt Fald i én 
politisk Tanke, Ønsket om ad retslig Vej ved enig Medvirkning at
erhverve for Kongen og Hertugen hver sin Andel i Arveretten til 
Grevskaberne Oldenborg og Delmenhorst med fælles Optræden mod 
Hertugen af Pløens Krav derpaa. Men hvad der saaledes syntes 
at skulle forsone Gottorp og Kongen, kom imidlertid til at ende 
med et fuldstændigt Brud. Gabels Politik {havde en Modstander i 
Hertugdømmernes Statholder Frederik Ahlefeldt, der var K.s Fjende, 
og fik det snart efter ogsaa i Peder Schumacher. Man vendte sig 
fra kongelig Side til direkte Forhandlinger om Arvespørgsmaalet 
med Pløen, hvilket havde til Følge, at K. atter optog sin gamle 
Politik om Gottorps Tilslutning til Sverige; i Febr. 1670 truede han 
over for en dansk Gesandt med denne Magts Bistand, og da 
Christian V sluttede en Overenskomst med Pløen i Dec. 1670 og 
derefter ved Forhandlinger i Kjøbenhavn i Marts 1671 med Hertug
Christian Albrecht søgte at faa denne inddragen i disse Aftaler, 
fik K. efter Hertugens Tilbagekomst til Gottorp ham til at gaa 
bort fra de Løfter, han havde givet Kongen. Forgjæves søgte man 
fra dansk Side at bestikke K. Men ved det gottorpske Hof gik
forskjellige Strømninger; K. følte sig i højeste Grad usikker, han 
frygtede endog danske Efterstræbelser mod sin Person, og i Okt. 
1671 bestemte han sig til foreløbig at forlade Gottorp og tage 
Ophold i Hamborg, medens han overlod sine Forretninger til sin Søn
Vicepræsidenten Frederik Christian.

Det mærkelige indtraadte nu, at K. i Hamborg gik over til 
Tanken om en Overenskomst med Danmark. Det kom stærkt frem 
under Forhandlinger angaaende Oldenborg mellem ham og Ulrik 
Frederik Gyldenløve, der strakte sig fra Efteraaret 1672 til Marts 
1673; men de Aftaler, Gyldenløve enedes med ham om, vandt ikke
Tilslutning hos Regeringen i Kjøbenhavn. Uvist naar vendte K. 
tilbage til Gottorp, og i den følgende Tid søgte han at holde 
forskjellige Veje aabne. I Maj 1674 sluttedes et nyt Forbund mellem 
Sverige og Hertugen, hvorved den 1661 lovede Hjælp forøgedes, 
og han til Gjengjæld forpligtede sig til ikke at indgaa nogen
Overenskomst med Danmark om Oldenborg og Delmenhorst uden 
Sveriges Samtykke. Men i Dec. s. A. fandt der et Møde Sted ved 
Stenderup Aa mellem K. og Statholderen Frederik Ahlefeldt; dette 
førte vel ikke til noget Resultat, men umiddelbart derpaa indledede
K. Forhandlinger med Griffenfeld med det Formaal at komme til 
en Udsoning ved et Mageskifte, saaledes at Kongen af Danmark 
skulde opgive sine Krav paa Grevskaberne mod et Vederlag i den 
gottorpske Del af Hertugdømmerne; samtidig lod han Griffenfeld 
forstaa, at denne personlig skulde kunne vente en Erkjendtlighed 
fra Hertugen, hvis det kom til Forlig.

K. havde under dette atter taget Ophold i Hamborg og ført 
Brevvexling der fra med Griffenfeld. Situationen nærmede sig 
imidlertid til sin Afgjørelse; fra dansk Side paatænkte man at overraske 
Hertugen af Gottorp, hvis Forbindelse med Sverige man mere og
mere frygtede. Efter Indbydelse kom nu K. 18. Juni 1675 til 
Rensborg, hvortil Kongen og Griffenfeld vare indtrufne. Den 
følgende Dag forhandlede han ene længe med den danske 
Rigskansler, og Forhandlingerne drejede sig om det omtalte Mageskifte,
i det K. tillige for Griffenfeld antydede, at Hertugen vilde overlade 
ham Steinhorst Amt. Fra Rensborg tog K. Dagen efter til Gottorp 
og anbefalede her Christian Albrecht at komme til et Forlig med 
Kongen. 25. Juni vendte de begge tilbage til Rensborg, men 
hurtig viste det sig her, at man fra dansk Side vilde benytte
Øjeblikket. Medens Hertugen blev tvungen til store Indrømmelser, 
afnødtes der K. en Forsikringsakt, som han og hans Sønner maatte 
underskrive 13. Juli; han forpligtede sig ved denne til ikke at 
forlade Hertugdømmerne, ikke tage Ophold i Hamborg, men tjene 
Kongen og hans Søster, Hertuginden af Gottorp, med Troskab, 
under Tab af Ære og Formue. I den følgende Tid gjorde K. 
flere Forsøg paa at faa sig løst fra denne Forpligtelse, men uden 
Resultat. Snart efter kom ogsaa den afgjørende Time for ham. 
I de danske Regeringskredse gik to Strømninger imod ham, dels
frygtede man hans fortsatte Intriger mod Kongen, dels saa man i 
ham en fortrolig af Griffenfeld, hvis Tilstaaelser kunde bruges mod 
denne. 6. Marts 1676 vedtog Gehejmeraadet hans Fængsling, d. 11. 
arresteredes Griffenfeld, d. 17. anholdtes K. og hans Sønner i 
Slesvig, og han førtes til Kjøbenhavn, hvor han først fik anvist 
Bolig i et Hus ved den nuværende Frederiksholms Kanal og senere
førtes til Citadellet. Under Griffenfelds Proces fik man en 
Erklæring af ham om hans Forhandlinger med Kansleren angaaende 
Steinhorst. Der var Tale om at anlægge kriminel Sag mod ham, 
men han frikjøbte sig ved at gaa ind paa at betale 1 Td. Guld 
som Bidrag til Krigsomkostningerne. 8. Juli 1676 døde han i 
Citadellet af et Slagtilfælde; 16. Juli bisattes han i St. Petri Kirke i 
Kjøbenhavn, hvorfra hans Lig senere overførtes til Slesvig 
Domkirke. -- 2. Nov. 1635 havde han ægtet en Datter af Landkansleren 
Heinrich v. Hatten (VII, 131), Margrethe (f. 25. Avg. 1617), 
der døde 12. Dec. 1656.

Send-Schreiben eines Dennemärckischen von Adel an einen guten Freund in Deutschland (1676). Moller, Cimbria lit. I. 
v. Kielmansegg, Familien-Chronik der v. Kielmannsegg S. 61 ff. 
Allg. Deutsche Biographie XV. 
A. D. Jørgensen, Peter Schumacher Griffenfeld I, 104 f. II, 18 f. 233 f. 248 ff. 446 f. o. fl. St.

J. A. Fridericia.



Kielsen, Frederik Christian, 1774-1850, Skolemand, 
var Søn af Organist ved Garnisonskirken i Kjøbenhavn Oluf K., en 
Skaaning af Fødsel, og Valentine Margerithe f. Dresler og fødtes 
i Kjøbenhavn 7. Febr. 1774. Han blev Student fra Helsingør Skole 
1790 og begyndte at studere Kirurgi, men opgav snart Examensstudiet 
og lagde sig udelukkende efter Naturhistorie. I dette Fag 
blev han Lærer i Efterslægt- og Borgerdydskolen og 1797 ved 
Metropolitanskolen. Her blev han Adjunkt 1806 og Overlærer 1812. 
Af økonomiske Hensyn søgte han Afsked 1819, bosatte sig i 
Vordingborg og undervislte som Timelærer ved Latinskolen i denne By,
saa længe hans svækkede Syn tillod. 1833 flyttede han tilbage til 
Kjøbenhavn og døde her 18. Jan. 1850. Han ægtede 29. Maj 1808 
Louise Charlotte Amalie Jacobsen (f. 2. Juni 1789). -- K. oversatte 
en Række tyske Børnebøger, til Dels af naturbeskrivende Indhold,
men gjorde sig især fortjent som Lærer og Forfatter af Lærebøger 
i Naturhistorie. Dette Fag var den Gang nyt i Skolerne og 
Behandlingen famlende. K. førte det ind i et pædagogisk Spor og 
skrev de første brugelige Lærebøger i Naturhistorie hos os. Han
omarbejdede 1797 Funkes tyske Naturhistorie, som bl. a. brugtes 
ved Seminarierne, og skrev selv en større, systematisk Lærebog 
(1802-4) og en lille Vejledning for Begyndere (1807). Den sidste 
holdt sig i Skolerne en hel Menneskealder.

Erslew, Forf. Lex.

Joakim Larsen.



Kielsen, Ole Valentin, 1775-1843, Mathematiker, 
er en Broder til den foregaaende og fødtes i Kjøbenhavn 10. Sept. 1775. 
Efter sammen med Broderen at have nydt privat Undervisning af 
fremragende Lærere, blandt hvilke Digteren Baggesen, kom han i 
1787 i Efterslægtselskabets Realskole, hvor han til Mathematiklærer 
havde den dygtige Overlærer ved Metropolitanskolen Linderup. 
Samtidig undervistes han i de gamle Sprog af Professor Dichman 
(IV, 259), der i 1793 dimitterede ham til Universitetet (med 
Udmærkelse). Her lagde han sig strax efter Mathematik og erholdt 
2 Gange Guldmedaillen for Besvarelse af dets Prisspørgsmaal (1798 
og 1802). Efter i nogen Tid at have ernæret sig ved Undervisning 
i Skoler og privat blev han 1822 kaldet til Lektor i Mathematik 
ved Sorø Akademi, i hvilken Stilling han døde 5. Febr. 1843. 
Han ægtede 1823 Karen Engeline Christensen, Datter af Farver C. Hun 
døde 1830. -- Foruden 1. Del af en Lærebog i den rene Mathematik
(1822) har K. publiceret forskjellige personlige Undersøgelser 
i Sorø Akademis Indbydelsesskrift. Han har udarbejdet dem uden 
synderligt Hensyn til den da existerende mathematiske Litteratur, 
hvad der vel gjør flere af hans temmelig vidtløftige Undersøgelser
overflødige, rnen giver andre (navnlig i Skriftet: «Om et helt Tals 
Opløsning i Faktorer», 1841) et ejendommeligt Præg.

Erslew, Forf. Lex.

H. G. Zeuthen.



Kierkegaard, Niels, f. 1853, Højskoleforstander og Forfatter. 
Han er født i Haderup Sogn ved Holstebro 6. Okt. 1853; Forældrene 
vare fattige Husmandsfolk, der begge døde meget tidlig, og fra sit 
5. Aar opfødtes han hos fremmede i Hodsager Sogn ved Holstebro. 
Efter sin Konfirmation tjente han et Par Aars Tid, blev derefter 
Elev paa Staby Højskole og virkede saa en lille Tid som Vinterlærer 
i Vestjylland, blev 1872 Elev paa Emdrupborg Højskole, 1873 
Vikar i Andenlærerembedet i Asminderød ved Fredensborg, 1873-75 
Elev paa Blaagaards Seminarium, tog 1875 Skolelærerexamen og 
var derefter et Par Aar Lærer paa forskjellige Steder. 12. Nov. 
1877 paabegyndte han Kjøng Folkehøjskole i Vestfyn, hvor han 
siden uafbrudt har virket. Siden 1881 har han udgivet Ugebladet 
«For Hjemmet og Ungdommen» (hed oprindelig indtil 1. Jan. 1889 
«For Hjemmet og Skolen»), har end videre udgivet «Fire Fortællinger»
(1884), «Morten Luther og hans Tid» (1884), «Den mandlige 
Ungdom» (4. Opl. 1894), «Om Ægteskabet» (2. Opl. 1893), «Om 
Livet i Hjemmet» (4. Opl. 1894), «Om vore Folkefester» (2. Opl. 
1894), «Den kvindelige Ungdom» (5. Opl. 1892), «Bedstemoderen»
(6. Opl. 1894). -- Han ægtede 6. Nov. 1877 Signe Skyum fra 
Viborg (f. 2. Marts 1855).

Dansk Ugeblad 1873, Nr. 11.
Vor Arne  1885-86, S. 28.

C. Christensen.



Kierkegaard, Peter Christian, 1805-88, Biskop, 
var en Søn af Hosekræmmer Michael Pedersen K. og Ane Sørensdatter f. Lund. 
Moderen var en Husmandsdatter fra Brande Sogn, Faderen Søn af 
en fattig Fæstebonde i Sæding Sogn, 3 Mil syd for Ringkjøbing. 
10 Aar gammel blev Michael Pedersen K. (f. 1756) sat til som 
Hjorddreng at vogte Faar paa Sæding Hede, og pint, som han var, 
af den knugende Ensomhed, af Sult og Kulde steg han en Dag 
op paa en Høj og forbandede Gud. Saa snart det gik op for
ham, hvad han havde gjort, faldt det Tungsind, der tidlig havde 
sat Mærker paa hans barnlige Sind, dobbelt tyngende over ham; 
og han glemte aldrig Oplevelsen paa Heden. Den gav hele hans 
Liv en indadvendt Retning og voldte ham haarde Anfægtelser; til 
Tider anklagede han sig selv for at have begaaet Synd imod den 
Helligaand. Begge Sønnerne, og ikke mindst den ældste, modtoge 
ved Omgang med den dybt religiøst bevægede, tungsindige Fader 
Indtryk, som ikke tabte sig, selv efter at den gamle K. som en
82aarig Olding havde lukket sine Øjne i Fred (1838), og «det 
forfærdelige» med Faderen kastede mørke Slagskygger over begge 
Sønnernes Liv.

12 Aar gammel var Michael Pedersen K. kommen til Kjøbenhavn 
til sin Morbroder Niels Andersen Sæding, og i hans Bod 
havde han lært Handelen. 1780 tog han Borgerskab som Hosekræmmer 
i Kjøbenhavn, men o. 1803 flyttede han til Hillerød, 
blandt andet fordi han haabede, at den venlige Natur kunde 
bidrage til at sprede de Skygger, der lejrede sig om hans Sind. 
Der fødtes 6. Juli 1805 P. C. K., men kort efter hans Fødsel toge 
Forældrene tilbage til Hovedstaden. 1816 kom P. C. K. i Kjøbenhavns 
Borgerdydskole, og der fra blev han 1822 dimitteret til 
Universitetet med Udmærkelse. 1826 underkastede han sig den 
theologiske Embedsexamen, og derpaa tilbragte han et Par Aar i sit 
Hjem, sysselsat med Undervisning og Studiet af den nyere Filosofi. 
Ved Midsommertid 1828 rejste han udenlands med J. F. Fenger, 
og i 5 Fjerdingaar opholdt han sig i Berlin for at høre Neander, 
Hengstenberg, Schleiermacher og Hegel og studere Kirkefædrene 
og Skolastikerne. Fra Berlin tog han til Gøttingen, hvor han 
vandt den filosofiske Doktorgrad for en Afhandling om «Løgnen», 
som baade røber hans dialektiske Evner og hans Fortrolighed med 
Grublerier over det ondes Væsen. Fra Gøttingen, hvor Mindet om 
«der Disputierteufel aus dem Norden» i flere Aar levede i 
akademiske Kredse, tog han over Bonn, Utrecht og Løwen til Paris. 
Der var han i Julidagene 1830, og da Folket byggede Barrikader, 
blev han tvungen til at bygge med; han mindedes i sene Aar det 
betydningsfulde Smil, med hvilket en forbigaaende stak ham 2
Kugler i Haanden til Brug under den forestaaende Kamp. I denne 
tog han dog ikke Del. Ikke uden Suk forlod han skyndsomst Paris 
med dets rige Bogskatte for over Strasburg, Tübingen, München 
og Leipzig at naa hjem til det fredelige Fædreland.

Efter Hjemkomsten til Kjøbenhavn sidst i 1830 tog han atter 
fat paa Skoleundervisningen, og samtidig forberedte han enkelte af 
sine yngre Venner til Attestatsen. 1833 var han bleven udnævnt 
til Sognepræst for Vejerslev og Blidstrup paa Mors; men strax efter 
Udnævnelsen fik han Betænkeligheder, og en anden (den senere 
Biskop C. F. Balslev) fik Kaldet. 1834 blev der, med Godkjendelse
af den gøttingske filosofiske Doktorgrad, givet ham Tilladelse 
til at holde Forelæsninger over Moralfilosofi, men for ogsaa at kunne 
udvide Lærervirksomheden til de theologiske Discipliner maatte han 
vinde den theologiske Licentiatgrad. I Jan. 1836 disputerede han 
for denne med C. Hermansen som Respondens. Hans Afhandling, 
der, rimeligvis paa Grund af Forfatterens theologiske Grundanskuelse,
kun med Nød og næppe blev antagen -- «admitti posse credidit 
ordo theologorum Hafniensium», hedder det i Censuren paa Titelbladet --, 
omhandler det theologiske Systems rette Grundvold og 
Konstruktion, og den røber stærk Paavirkning af Grundtvig. Det 
er Grundtvigs Opfattelse af Daab og Nadver, af Trosbekjendelse
og Skrift, der paa en ejendommelig Maade er gjort til Udgangspunkt 
for en Kritik af den overleverede Theologi og til Grundvold 
for Opførelsen af et nyt System.

Som Licentiat holdt K. exegetiske og kirkehistoriske Forelæsninger, 
og fra 1840 udgav han, i Begyndelsen sammen med Th. V. 
Oldenburg, «Nordisk Tidsskrift for kristelig Theologi» (1840-42, 
4 Bd.), til hvilket han skrev en Række aandfulde Afhandlinger, 
der røbe hans Fordybelse i den hellige Skrift og en blændende
Skarpsindighed, der dog ikke sjælden kunde udarte til Spidsfindighed. 
Han var efterhaanden bleven et meget skattet Led af 
den grundtvigske Kreds; ved «Danske Samfunds» Møder holdt han 
ofte Foredrag, og for Asylsagen nærede han, som andre af Grundtvigs
yngre Venner, en varm Interesse. Derved kom han i 
Forbindelse med Dronning Caroline Amalie, og for hende gjentog han 
i udvidet og populariseret Form flere af sine Universitetsforelæsninger. 
27. Okt. 1836 havde han ægtet Elise Marie Boisen, Datter af Biskop
P. O. B. (II, 482), men hun døde allerede 18. Juli 1837. 12. Juni 
1841 indgik han et nyt Ægteskab, med Sophie Henriette Glahn, 
Datter af resid. Kapellan ved Garnisons Kirke Poul Egede G., og 
han begyndte da atter at tænke paa at søge en Præstegjerning.

1842 blev han kaldet til Sognepræst for Pedersborg og Kindertofte 
ved Sorø, og dermed indlededes et nyt Afsnit af hans Liv. 
Hans Sognefolk forstode ikke ret at skjønne paa deres lærde og 
aandfulde Præst, men fra det nære Sorø var der hver Søndag 
Udvandring til Pedersborg for at høre hans Prædikener. I den 
landlige Stilhed fortsatte han ogsaa Studierne og de litterære Arbejder, 
og gjennem et nyt theologisk Tidsskrift, «Fortsættelser fra Pedersborg» 
(1849-53, 2 Bd. og Begyndelsen af et 3.), traadte han igjen 
i stadigere Forbindelse med Læseverdenen. «Dansk Kirketidende»
indeholdt desuden jævnlig Bidrag fra hans Haand, og paa de 
sjællandske Præstekonventer var han en hyppig og gjærne hørt Taler. 
Kort efter at han var flyttet til Pedersborg, saa det ud, som om 
han skulde miste sit Embede; han nægtede nemlig at døbe de Børn 
af baptistiske Forældre, der bleve bragte ham ved Politiets Hjælp. 
Men Uvejret drev over, skjønt han var indstillet til Afskedigelse, 
og da Grundloven havde bragt Religionsfrihed, var der ingen, som 
kunde byde ham at døbe Børn mod Forældrenes Vilje.

Da der skulde vælges Medlemmer af den grundlovgivende 
Rigsforsamling, stillede K. sig i Sorø Amts 2. Distrikt, men han 
faldt for Lektor C. E. Mundt. Bedre Held havde han ikke ved
Folketingsvalget 4. Dec. 1849, men 29. Dec. s. A. blev han valgt 
til Landstingsmand for 3. Landstingskreds, og som saadan gav han 
Møde paa de 3 første Rigsdage samt i 4. Rigsdags 1. og 2. Session 
(1850-53) og var i dette Tidsrum ogsaa Medlem af Rigsretten. 
Paa Rigsdagen fremtraadte han som «Repræsentant for dem, der 
hverken vare Ejderpolitikere eller Helstatspolitikere, men tavse, 
stille Undersaatter, der ikke selvstændig havde deltaget i de store
Begivenheder». Han lod oftere sin Røst høre baade i kirkelige 
og politiske Spørgsmaal, som i Arvefølgesagen, og hans Veltalenhed 
forfejlede heller ikke paa Tinge sin Virkning. Men han var for 
meget Dialektiker til at føle sig tiltalt af den praktiske Politik, og 
med Rigsdagsopløsningen 19. April 1853 var hans politiske 
Virksomhed foreløbig til Ende.

Allerede da Martensen blev ansat ved Universitetet, var der 
Tale om at knytte K. til dette, og 1851, da Engelstoft var bleven 
Biskop over Fyns Stift, modtog han fra en Kreds af theologiske 
Studenter Opfordring til at søge det ledige Professorat. Han afslog
imidlertid denne Opfordring og blev i Pedersborg, indtil han 19. Nov.
1856, paa Biskop Martensens Tilskyndelse, blev udnævnt til Biskop 
over Aalborg Stift. Dermed oprandt det tredje, betydningsfuldeste 
Afsnit af hans Liv. Vort Fædreland har uden Tvivl haft faa 
Biskopper, der i den Grad som K. i alle Henseender have formaaet 
at fylde deres Plads. I Stiftsstaden øvede han en vidtrækkende
Indflydelse gjennem sine Prædikener og Bibellæsninger, og han var 
en aandelig Kraft i Byen; det mærkedes ikke alene, naar Sekterere 
som M. A. Sommer udkastede deres Garn, men ogsaa naar 
Borgerne samledes til festlige Lag. Da var K.s Tale i Regelen Festens 
Glanspunkt, og han forstod at løfte alle tilstedeværende op i et
renere Luftlag, hvor alt smaat og smaaligt blev glemt over Kjærligheden 
til Fædrelandet, dets Sprog og dets Minder, der i ham havde 
en begejstret Tolk. Han var, som han selv sagde, «tungmælet i 
Pennen», og den, der læser, hvad han har skrevet, vil ofte snuble 
over knudrede Perioder og idelige parenthetiske Afbrydelser af 
Tankens Traad; men som Taler var han henrivende og blændende. 
Sin største oratoriske Triumf fejrede han vel, da han paa 
det 1. skandinaviske Kirkemøde (1857) i 2 Foredrag, der havde 
Improvisationens Ynde over sig, forsvarede den grundtvigske 
Kristendomsopfattelse over for Rudelbach; da havde selv Modstandere 
Møje med at værge sig imod hans Ords Magt. Men det var ikke 
alene, naar han stod Ansigt til Ansigt med en udvalgt Tilhørerkreds, 
at han udfoldede sin sjældne Veltalenhed. I mange af 
Aalborg Stifts Landsbykirker har han paa sine Visitatser, der vare 
Festdage for Egnen, holdt store Kredse af jævne Bønder saa fangne
ved sin Tale, at de lyttede til i aandeløs Tavshed uden at mærke, 
at Time gled efter Time. 

Gjennem de aarlige Landemoder kom han i stadig Forbindelse 
med den største Del af Stiftets Præsteskab, og paa dem fik han 
Lejlighed til at udtale sig om de kirkelige Spørgsmaal, der satte 
Sindene i Bevægelse. Der fremlagde han gjentagne Gange sin
Opfattelse af sin Broder Sørens Grundanskuelse og af den psevdonyme 
Litteratur (jvfr. allerede Foredraget i «Dansk Kirketidende» V, 
175 ff., der bedømmer Søren K. og Martensen ud fra 2. Kor. 5, 13), 
og paa Landemoderne i 1866 og 67 udtalte han sin Sympathi for 
Principperne i det i Rigsdagen fremsatte Forslag til Lov om udvidet 
Adgang til Sognebaandsløsning. Disse Udtalelser havde til Følge,
at Konseilspræsidenten Grev Frijs 12. Avg. 1867 tilbød ham 
Kultusministerportefeuillen, og 4. Sept. modtog han Tilbudet, efter at
Styrelsen af Theatret og det kongl. Kapel midlertidig var henlagt 
under Justitsministeren.

Det Program, paa hvilket han indtraadte i Ministeriet, var 
den paatænkte Udvidelse af Sognebaandsløsningen, som var bleven 
paatrængende nødvendig paa Grund af Konflikten i Ryslinge (II, 
306 f.). 16. Dec. 1867 forelagde han et Udkast til «Lov om Valg- 
og Hjælpemenigheder», og Tankerne i dette forsvarede han i Tinget 
med Opbud af hele sin Skarpsindighed og med den Veltalenhed, 
over hvilken han endnu stadig raadede. Han mente, at Tilladelse 
til Dannelsen af Valg- eller Hjælpemenigheder inden for Folkekirken
ikke alene kunde løse den foreliggende Knude, men ogsaa skaffe 
Landet nogle af de mange Præster, det trængte til, og under en 
ny rationalistisk Stormflod gjøre det muligt for gammeldags troende
Mindretal at samle sig om Fædrenes Tro uden at fremkalde Spaltninger, 
som behøvede at overleve det rationalistiske Uvejr. K. 
havde nok ventet Modstand mod det Lovforslag, der udgjorde 
Hovedpunktet i hans Program; men han havde ikke ventet en saa 
voldsom Opposition. Det gjorde navnlig et stærkt Indtryk paa
den ængstelige og legemlig svage Mand, da alle de andre Biskopper 
i Febr. 1868 fremkom med en Udtalelse, i hvilken de højtidelig 
nedlagde Indsigelse mod det af deres Kollega fremlagte Lovudkast 
og fralagde sig enhver Medansvarlighed, endogsaa Tavshedens. 
6. Marts 1868 blev han, efter at have indgivet sin Demission,
fritagen for Ministeriets Byrde og vendte da tilbage til Bispestolen i 
Aalborg.

I Okt. 1868 var han atter i Kjøbenhavn som Medlem af den 
ved kongl. Resolution af 18. Juni nedsatte Kirkekommission, og 
paa den spillede han en fremtrædende Rolle. Han var udgaaet 
fra Grundtvig, men han var ingenlunde det, man den Gang kaldte 
«Grundtvigianer». Det fra Faderen arvede Tungsind havde givet 
hans Kristendom en ejendommelig mørk Grundtone, og hans om 
Vestjydernes Sejhed mindende Konservatisme gjorde ham til en 
ubarmhjærtig Modstander af alle umodne og uoverlagte Reformforslag. 
Efter at Kirkekommissionens Forhandlinger (Maj 1870) vare 
til Ende, var hans bedste Tid forbi. Det tilbagetrængte Tungsind 
faldt over ham, og svare Anfægtelser formørkede hans Dage. I 
sit Hjem havde han ingen Opmuntring; hans Hustru var næsten i 
hele sit 40aarige Ægteskab (d. 1881) sengeliggende. I Ensomheden 
vendte han sin skarpe Kritik og sin sønderlemmende Dialektik mod 
sin egen Person og sin egen Livsgjerning, og «det forfærdelige
med Faderen» bragte ham til at føle sig som Led af en fortabt 
Slægt. Han fandt sig selv uværdig til at være Biskop længer, 
og 1875 søgte og fik han sin Afsked. 

Derefter fulgte nogle Aar med store sjælelige Lidelser, under 
hvilke det var hans bedste Trøst at prædike for Fattiglemmerne i 
Aalborg, hvor han blev boende, da hans Venner skjænkede ham 
et Hus og en Have paa Grønnegade. Af og til holdt han ogsaa 
Foredrag i forskjellige Egne af Landet; men hans Tungsind fik
større og større Magt, og hans Selvanklager bleve mere broddede. Da det 
theologiske Fakultet ved Jubelfesten 1879 tilbød ham den theologiske 
Doktorgrad, frabad han sig den tiltænkte Ære, navnlig fordi han 
følte sig uværdig til at kaldes «Lærer». 27. Maj 1883, paa Kejser 
Alexander III's Kroningsdag, prædikede han for sidste Gang, om 
alle Tings Ende, der nærmer sig (1. Pet. 4, 7). Det Spand af Dage, 
han endnu havde tilbage, var én stor Anfægtelse, der hensatte ham 
i en Nat uden Stjærner. De forfærdeligste Selvanklager og 
Selvfordømmelser afløste hinanden, og han brændte af Begjærlighed efter 
at tømme den menneskelige Foragts Bæger indtil den sidste Draabe. 
1884 indvilligede han i sin Umyndiggjørelse; sine Ordenstegn -- 
han var Kommandør af 1. Grad og Danebrogsmand -- vilde han fries 
for, fordi han efter sit eget Skjøn var uværdig til at have dem, 
og han forlangte i sit Vanvid at stilles for Retten for at afgive en
Tilstaaelse, ikke om nogen borgerlig Brøde, men om sin Synd og 
Uværdighed. Da han ikke arbejdede mere, turde han heller ikke 
spise; Dage igjennem nægtede han sig Føde, og naar den overvældende 
Sult havde fristet ham til at røre den tilbudte Mad, brød 
Selvanklagen atter voldsomt frem. Han tvivlede ikke om Kristendommens 
Sandhed, men han turde ikke selv tilegne sig Evangeliets 
Forjættelser paa Grund af «det forfærdelige», der var vævet ind i 
hans Faders, hans Broders og hans egen Historie. Endelig, 24. Febr. 
1888, friede Døden den gamle Biskop fra de store aandelige Kvaler.

K. har, i Tidsskrifter og Blade, efterladt sig en stor Mængde 
Afhandlinger og Taler, som kunde fortjene at samles, ikke alene paa 
Grund af deres eget Værd, men ogsaa fordi de afspejle en Aand, der 
var i Slægt med og dog forskjellig fra hans Broders. De betydeligste 
ere vel hans Studier over «Klippemanden og Klippetroen» 
(«Nord. Tidsskr. f. kristl. Theol.» I), hans «Ældre Smaaskrifter» (1860) 
og hans 2 Afhandlinger om Almueskolens Lærebøger (1871 og 72).

Erslew, Forf. Lex. 
Elvius, Danmarks Præstehist. 1869-84 S. 1 f. 
H. P. Barfod, Til Minde om Biskop P. C. K. (1888).

Fr. Nielsen.



Kierkegaard, Søren Aabye, 1813-55, 
æsthetisk-filosofisk-religiøs Forfatter, 
er født i Kjøbenhavn 5. Maj 1813 og Broder til 
ovennævnte Biskop P. C. K. Faderen var en ualmindelig begavet
Mand, som i sin Fritid syslede med Filosofi og Theologi og var 
en varm Beundrer af Biskop Mynster; men han havde tillige et 
tungt Sind og en mørk religiøs Livsanskuelse, Træk, som gik i 
Arv til Sønnen og end yderligere befæstedes hos denne ved
Opdragelsen. S. K. nærede en næsten ubegrænset Ærefrygt og 
Hengivenhed for sin Fader; men han har  tillige flere Gange udtalt, 
at denne menneskelig set havde opdraget ham «afsindigt» og gjort 
ham ulykkelig for Livstid ved allerede i hans Barndom at have 
læsset religiøse Forestillinger og Opgaver paa ham, der vilde have 
bragt næsten enhver voxen til at segne. Til Tider kunde K. føle 
det som en Lænke. Kristendommen kunde for ham aldrig blive 
det usande eller det ligegyldige, end ikke den beundringsværdige 
Lærebygning eller den kjærlige Haandsrækning; thi allerede i hans 
Barndom var den forkyndt ham som et majestætisk: du skal!, og 
denne Opfattelse stod saa fast og hellig for ham som selve hans 
Faders Minde.

8 Aar gammel kom K. i Kjøbenhavns Borgerdydskole. Mellem 
hans og Kammeraternes inderste Tankekreds var der allerede 
da et svælgende Dyb. «Barn har jeg aldrig været», siger han 
selv. Om fortrolige Forhold kunde der derfor ikke blive Tale. 
K. stod for de øvrige som en underlig indesluttet og hovmodig
afvisende Karakter, og da han var lille, spinkel og yderlig kejtet, 
blev hans Utilgængelighed straffet med Knubs fra alle Sider. Ved 
saadanne Lejligheder kunde han da, selv med Fare for det værste, 
hævne sig paa Angriberen ved hensynsløs Spot og Ironi; allerede
den Gang lærte han at sætte sin Stolthed i altid at faa Latteren 
paa sin Side. I øvrigt viste han sig i Skolen som en flink 
Latiner og blev Student 1830.

Som Student blev han indskrevet i Kongens Livkorps; men 
allerede faa Dage efter blev han afskediget som utjenstdygtig. Han 
vedblev hele sit Liv at være «legemlig set umulig». Brøchner 
fortæller, hvor vanskeligt det var at følges med ham paa Gaden,
fordi han paa Grund af en Skjævhed i sin Bygning bestandig 
pressede sin Ledsager ind mod Muren eller ud i Rendestenen. 
I dette skrøbelige Legeme boede imidlertid en efter hans egen Ytring 
fuldstændig sund Aand. Dog er der ogsaa her et Men at føje 
til. K. var sikkert udrustet med den mest glimrende, frodige og 
kjække Fantasi, der nogen Sinde er set i dansk Aandsliv. Rig fra 
Fødselen af var den næret ved Faderens Opdragelse. K. fortæller, 
hvorledes Faderen ofte nægtede ham en lille Udflugt, men til 
Gjengjæld tog ham ved Haanden og, medens de gik op og ned ad
Gulvet, fremtryllede den hele Vandring med alle dens Enkeltheder 
lyslevende for hans Fantasi, saa at selve Virkeligheden ikke 
kunde have været tydeligere eller rigere. Og snart lærte Sønnen 
ham Kunsten af, saa at de nu foretoge Rejsen, samtalende med 
hinanden om, hvad der passerede. K. havde ligeledes en ypperlig
klar og skarp Tænkning. Dog blev denne aldrig skolet ved noget 
strængt videnskabeligt Studium. Efter at være bleven Student 
kastede han sig over æsthetiske, filosofiske og theologiske Studier,
fordybede sig navnlig i hele den tyske romantiske Litteratur, den 
græske og den Hegelske Filosofi, nyere og ældre Theologi og de 
gamle kristelige Opbyggelsesskrifter. For Naturvidenskaberne havde
han Afsmag; kun «Aandens, Frihedens Problemer» vakte hans 
Interesse. Intet Under derfor, at hans Tænkning egentlig sjældnere 
blev Organet for en virkelig uhildet Sandhedssøgen, end den blev 
den ganske vist overordenlig smidige og opfindsomme Talsmand 
for Rigtigheden af alle hans Ønsker og Længsler, en eminent 
Sagfører snarere end «et eminent Polititalent». Med sand Virtuositet 
forstod K. at dukke ned i sig selv og hente op for Lyset, hvad 
han fandt; men ogsaa denne psykologiske Iagttagelsesevne 
forvirredes tit, navnlig over for andre Objekter, af hans overvældende 
Fantasi. Ikke blot omtrent enhver af hans digtede Figurer er i 
allerhøjeste Grad hans eget Billede; men ogsaa Sokrates, Lessing, 
og hvem han ellers taler om, omformes mere eller mindre til det
samme. Og over for fjærnere Fænomener bliver han endnu usikrere. 
Snart ser han alt for meget, snart næsten intet. Han aner dette 
selv. Det er, siger han, som om en ond Aand havde sat ham et 
Par Briller paa Næsen, hvis ene Glas forstørrer, medens det andet 
formindsker efter en uhyre Maalestok. -- Og en Fantasi som 
denne maa give en tilsvarende Følelsesrigdom, der, da al
Handlekraft udad til her mangler, let vil opdæmmes til et lidenskabeligt 
Tungsind. K. erklærer selv et saadant Tungsind for sit inderste, 
dybeste Væsen, «den Pris, for hvilken han blev det overordentlige». 
Som saa alt overvældende staar det for ham, at det kun kan 
sammenlignes med «hans uhyre Evne til at skjule det» bag Ironi 
og Humor, Latter og Kaadhed. Allerede i Skolen har han jo 
opdaget, at de andre Mennesker ikke ere som han, men travle og
ynkelige Endelighedsvæsener, der uden Rest gaa op i deres latterlige 
smaa Beskæftigelser. Som en ængstelig syg eller som en 
Fyrste, der rejser i et fremmed Land, ifører han sig derfor det 
ene beskyttende Lag oven paa det andet for ikke at komme i 
direkte Berøring med denne fremmede Verden, naar han af og til 
styrter sig ud i den. I hans Skrifter ligger Psevdonym bag Psevdonym, 
og deres Tale er som oftest «indirekte Meddelelse». Helst
sidder han hjemme paa sin «Ridderborg», fjærnt fra alt forstyrrende. 
Langs Væggene staa Reoler med Shakspeare, det gamle 
Testamente og alle hans Yndlingsskrifter, og hans Tjener holder 
Vagt ved den laasede Dør. Lykkeligvis har han Penge nok, og 
hans Fantasi er som «en flittig lille Pige», der godt kan sørge for 
hans aandelige Underhold. Og dog kan han ikke undvære den 
foragtede Verden, hvor han føler, at han ikke passer, hvor han 
befinder sig som «den nyhollandske Hare, hvis Forben ere alt for 
smaa, og hvis Bagben ere alt for store». Thi bag alt det polemiske 
i hans Natur, der stræbte at fortære næsten alt og alle, var endnu 
et allerinderste: en dyb Sympathi, en Længsel efter at være med, 
en Længsel efter at være Menneske sammen med virkelige Mennesker
og -- egentlig ogsaa en vis Længsel efter at blive paaskjønnet, 
beundret for den uudtømmelige Rigdom, han sad inde 
med. Med den menige Mand kunde han godt tale; blot ved 
Tanken om «de fremragende» kom han strax polemisk i Harnisk, 
og Mynster, «hans Faders Præst», var vistnok den eneste af de 
samtidige, der i alt Fald en Tid lang fandt Naade for hans Øjne. 
Den afdøde redelige og ærlige Poul Møller tilbad han; for Heiberg 
og Martensen havde han kun ringe Respekt; men han 
beundrede Heibergs æsthetiske Magt og Myndighed. 

For dog at gjøre noget, havde han givet sig til at studere 
Theologi. Men han vaandede sig under Examenslæsningens 
Pinagtighed, og var Faderens Død (1838) ikke bleven ham som en 
Opfordring til dog at holde ud, havde han næppe, som det nu 
skete (1840), faaet Examen, Aaret efter disputerede han for 
Magistergraden.

Men samtidig var et af Vendepunkterne i hans Liv indtraadt. 
I Sept. 1840 forlovede han sig med en ganske ung, livsglad Pige. 
13 Maaneder efter hævede han atter Forholdet. Hun «kunde ikke 
bryde hans Tungsinds Tavshed». Atter havde han prøvet paa at 
faa Fodfæste i Virkeligheden, og atter var han strandet. Ogsaa 
hun var ganske forskjellig fra ham, og det stod hurtig klart for
ham, at han blot vilde gjøre dem begge ulykkelige. For at mildne 
Bruddet stræber han ved alle Haande Kunster at gjøre sig saa slet 
som muligt i hendes Øjne. Efter i 14 Dage, som han siger, at 
have trodset Folkesladderen, rejser han fortvivlet og oprevet til
Berlin, hvor han forblev Vinteren over.

«Hvad jeg har tabt», skriver han i sin Dagbog: «det eneste, 
jeg elskede; -- hvad jeg har tabt: i Menneskers  Øjne mit ridderlige 
Ord; -- hvad jeg har tabt: det, jeg altid har sat og altid 
skal, ogsaa uden at frygte dette Stød, sætte min Ære, min Glæde, 
min Stolthed i: at være trofast.» -- «Havde jeg haft Tro,» hedder 
det senere, «da var jeg bleven hos hende.» «Troen haaber
ogsaa for dette Liv, men vel at mærke i Kraft af det absurde.»

Men ved dette Tab havde han vundet i alt Fald begyndende 
Klarhed over «sin Bestemmelse». Forgjæves havde han hidtil 
grubiet over, «hvad Vorherre egentlig havde ment med ham». Til 
«en endelig Gjerning» duede han sikkert ikke. At han i aandelig
Begavelse kunde tage det op med enhver i Samtiden, havde han 
længe følt sig forvisset om. At han var en født Digter, stod ham 
ogsaa klart; men allerede fra Ungdommen af havde han jo tumlet 
med Problemer og Opgaver, mod hvilke Digternes «kun ere idel 
Spøg og Barnagtighed». Men naar han nu tog en af selve disse
Opgaver op, -- den sværeste af dem alle: Kunsten at leve, at 
magte Existensens uhyre Vanskeligheder, de Vanskeligheder, han 
selv kæmpede med til Døden, og om hvilke hans samtidige end 
næppe havde Anelse! Her var en Livsgjerning, stor nok for ham: 
at lære det enkelte Menneske og da først og fremmest sig selv at 
blive en Kristen. Thi netop deri bestod jo Kunsten. Opgaven
er ikke at bevise Kristendommens Sandhed; thi det vilde være en 
«Frækhed», en «Judasgjerning», en «Besvigelse», da Kristendommen 
jo er det for Tanken absurde, paradoxe, hvad der netop redelig 
skal fremhæves med. Og Opgaven er heller ikke en objektiv, 
theologisk Redegjørelse for, hvad Kristendommen lærer; thi slig 
Lærdom er kun Sinkelse, der hindrer Individet i at komme til at 
handle. Nej, en levende, konkret, «existentiel» Fremstilling af, 
hvorledes man bliver en Kristen, en Fremstilling, der bruger 
Digterens højeste Pathos for at vække den fornødne Lidenskab og en 
gjennemført Ironi og Humor for at hindre Læseren i at blive 
staaende blot objektivt begejstret -- over  for Fremstillingen; en 
Fremstilling, der bruger al Tankens Kløgt til at fremhæve og tydeliggjøre 
det absurde, -- det er Opgaven. At K. var som skabt
til at overtage denne Opgave, staar nu tydeligt for ham. I selve 
det religiøses Tjeneste kunde han da udtømme hele det uendelige 
Væld af lidenskabelige Stemninger og dristige Tanker, der gjærede 
i ham og næsten truede med at sprænge ham, og samtidig havde
han en ophøjet Livsgjerning: sin egen og Samtidens religiøse 
Opdragelse. Med en lidenskabelig, alle endelige Hensyn tilsidesættende 
Energi skred han til Løsningen og frembragte i de faa Aar, 
inden han sprængtes, en Produktion, saa omfangsrig, saa
indholdsejendommelig, saa oprindelig, fængslende, æggende og vækkende, 
at den vistnok inden for enhver anden Litteratur forgjæves søger 
sin Lige.

Allerede i Faderens Dødsaar, 1838, havde han udgivet et lille 
Skrift: «Af en endnu levendes Papirer», en Kritik af H. C. Andersens: 
«Kun en Spillemand». Hvor underligt det end kan lyde, 
var der mellem Andersen og K. dog ikke faa Lighedspunkter: 
Ubehjælpsomheden i det ydre, det bevægede lyriske Indre, den 
stærke Følelse af eget Værd, Lysten til at blive beundret og
Sorgen over ikke at være det efter Fortjeneste. Men lige saa 
afgjørende var Forskjellen mellem den af Omverdenens Solskin 
levende H. C. Andersen og den i polemisk-religiøs Selvstændighed 
sikkert hvilende K. Betydningen af en saadan Forskjel vilde K. 
slaa fast, og han hævder derfor mod Andersens Geniopfattelse: 
Geniet er ikke et «Flæb»; nej, «Geniet gaar ligesom Tordenvejret 
imod Blæsten». I sin Magisterafhandling: «Om Begrebet Ironi med 
stadigt Hensyn til Sokrates», havde han søgt at paavise, hvorledes 
den berettigede, den gjennemføre Ironi fremkommer, ved at et 
endeligt, der uden videre vil gjælde for noget, bliver stillet lige 
over for et uendeligt og derved belyst i sin Intethed. En saadan
berettiget Ironi fandt han, om end endnu med lidt Vaklen, hos 
Sokrates, der tilintetgjorde Betydningen af al den samtidige endelige 
Viden og Handlen ved at stille den lige over for den indre 
Uendelighed i Individet, der er det første anelsesfulde Udtryk for 
det sande Gudsforhold, for «Individets evige Gyldighed». Derimod 
fandt han den tysk-romantiske Ironi uberettiget, da denne 
mod Virkelighedens Endelighed kun stiller Fantasiens Uendelighed,
hvad der blot var at sætte et lavere i Steden for et højere. K. 
optræder i det hele her endnu som en temmelig trofast Tilhænger 
af Hegel. Endeligheden, Virkeligheden, «Verdenshistorien» har 
endnu i ikke ringe Grad hans Sympathi. I Bogen om Andersen ere
hans Aands Vinger endnu uudfoldede; i Disputatsen er der hist
og her endnu en vis Ungdommelighed. I «Enten-eller, et Livsfragment 
af Victor Eremita» er det en fuldfærdig Forfatter, der 
træder os i Møde.

«Som et Lyn fra klar Himmel» slog denne «store» Bog, det 
første af de sammenhørende Skrifter, i Foraaret 1843 ned i den 
danske Læseverden. En saa lidenskabelig betagende Lyrik, en 
saa himmelstormende Fantasi, en saa sejersikker Tænkning, kort 
en saa imponerende Aandsoverlegenhed havde man hverken 
tidligere set eller fra nogen Side ventet. Bogen lamslog næsten i
første Øjeblik, ikke mindst ved det hemmelighedsfulde Slør, der 
for de fleste Læsere endnu hvilede over, hvad den skjulte Forfatter 
egentlig vilde. K. har imidlertid her blot udviklet videre, hvad 
han alt havde antydet i Disputatsen. Gjennem «A's Papirer»
fremstiller han Mennesket, som det ideelt set efter hans Opfattelse var 
i Samtiden: det «æsthetiske», nydende, i Fantasien berusede, højt 
over Endeligheden hævede, romantiske Menneske. Han behøvede 
blot at udelade visse Sider af sit eget Væsen, saa havde han i 
sig selv en glimrende Model. Omtrent alle de lyriske Strøtanker 
(Diapsalmata) ere uden væsentlige Forandringer skrevne ud af hans
Dagbøger. Begejstringen over «Don Juan» var hans egen og 
Afhandlingen allerede tidligere til i Udtog. Afhandlingen om 
Antigone, Skyggeridsene og Recensionen af «Den første Kjærlighed» 
ere lutter mere eller mindre frie Fantasireflexioner over hans eget 
erotiske Forhold, der jo endnu næsten var hans eneste positive 
Oplevelse, men for en Fantasi som hans tilstrækkeligt som Grundlag 
for en hel Litteratur. Kun «Forførerens Dagbog», der da 
ogsaa danner en Bog i Bogen, er en friere Digtning, tilføjet for 
at vise den skildrede «æsthetiske» Livsanskuelses nødvendige
Konsekvens og -- som et Vink for «hende» om hans Slethed.

I 2. Del af Bogen imødegaar «Ethikeren», «B», i et Par
Afhandlinger i Brevform stilede til A den æsthetiske Livsanskuelse. 
Det er dog ikke en ren Ethik, her foredrages. Ethik, Religion 
og speciel Kristendom danne i Flæng Udgangspunktet for 
«Assessorens» Betragtninger. Han fremhæver, i det han tager fat, hvor 
Forførerens Dagbog endte, hvorledes Ægteskabet først er «det 
sande poetiske», i det det tillige rummer «Beslutningen», hvorledes 
Æsthetikeren bestandig forgjæves søger at faa Kontinuitet i sit Liv, 
og hvorledes dette Standpunkt til syvende og sidst er Fortvivlelse, 
fordi Aanden, det dybeste i Mennesket, ikke er kommet til sin 
Ret. Men det gjælder da om at fortvivle ud, om at bryde med
Fortvivlelsen ved «at vælge sig selv» og «angrende overtage sig 
selv ethisk». Æsthetikeren er bestandig fortvivlet, fordi han har 
sit Liv i noget, der er uden for ham selv og ikke staar i hans 
Magt. Ethikeren gaar ind i alle Endelighedens Forhold af ethisk
Pligtfølelse og hviler dermed samtidig sikkert i sig selv, i sit 
Gudsforhold. Thi det religiøse, hedder det her, er som et Svømmebælte, 
der gjør én lettere end den hele Verden. B sender til Slutning 
A en Prædiken («Om det opbyggelige i, at for Gud have vi 
altid Uret»), der ender med de Ord: «Kun den Sandhed, der 
opbygger, er Sandhed for dig». Den er en sikkert i sidste 
Øjeblik, løst tilhængt Ouverture til det følgende. -- Et Par Maaneder 
efter, at «Enten-eller» var udkommet, udgav K. under sit eget 
Navn: «To opbyggelige Taler», helligede Mindet om hans afdøde
Fader og henvendte til «den enkelte».

Det er utvivlsomt, at han hermed for et Øjeblik har anset 
sin Opgave for væsentlig løst. Man vil dermed forstaa Sammenblandingen 
af det ethiske, det religiøse og det særlig kristelige i 
«Enten-eller» II og tillige de Ytringer af Uvished om, hvad han 
nu vil, der forekomme i hans Papirer. Dog -- Uvisheden skulde 
ikke blive af lang Varighed. Han havde i «Enten-eller» II 
bestemt det ethiske som det aabenbare, modsat Æsthetikerens 
Skjulthed, som det almene, modsat Æsthetikerens Isolation, og dette 
sidste Udtryk betød for ham ikke blot: «Du skal handle med 
Helhedens Tarv for Øje!», men næsten ligefrem: «Du skal handle 
ligesom alle andre brave Mennesker: gifte dig, faa dig en Gjerning 
i Verden osv.!». Man forstaar, at det har kostet K. en vis
Overvindelse at skrive dette, og forbavses i det hele ikke ved at 
høre, at 2. Del af «Enten-eller» er skrevet før 1. Thi i sit 
Livs Begivenhed havde K. jo handlet netop paa modsat Maade, 
ikke alment og ikke aabenbart, altsaa ikke «ethisk». Og dog 
havde han handlet efter de allerbedste Bevæggrunde. Var der da 
en endnu højere Handlen end den ethiske? Hans næste Bog, 
«Frygt og Bæven, af Johannes de silentio» (Okt. 1843), drøfter 
dette Spørgsmaal, «hans Livs Paradox». K. tror ikke som saa 
mange andre Romantikere, at «Geniet» staar over Ethikken; men
han mener, at Kristendommen billiger, ja fordrer et saadant 
overethisk Standpunkt.

Thi Abraham, der i det nye Testamente prises som Forbillede, 
som Troens Fader, havde jo løftet Kniven mod sin egen Søn og 
«var altsaa ethisk set en Morder». Men altsaa maa Troens 
Standpunkt, det kristelige Standpunkt, enten være et saadant, at det 
kan hellige selv den mest uethiske Handling, eller Abraham, og 
dermed Kristendommen, maa falde. Med bidende Spot afviser 
K. den naive Klaring af Sagen, hvor Præsten om Søndagen lovpriser
Abraham og om Mandagen med Rædsel vilde vende sig 
fra den enfoldige Tilhører, der vilde handle efter Prædikenen. Og 
lige saa umuligt finder han den «spekulative» Theologis Forsøg 
paa at slippe fra Vanskeligheden ved at betone de forskjellige 
Trin i det ethiske. Agamemnon og Brutus tilsidesætte Faderkjærligheden 
for et højere ethisk; Abraham derimod vover at beslutte det slet 
og ret uethiske i Kraft af «et Privatforhold» til Gud, i Kraft af 
«Troen». Troen er saaledes ikke en Bagatel, som omtrent ethvert 
Menneske let kan have; den er en Korsfæstelse af al Fornuft, al
Tænkning, thi Tænkningen bliver ved det ethiske; den er ligesom 
Kristendommen selv et absurd, et Paradox, der kun kan gribes i 
uendelig Lidenskab. At Gud blev et enkelt Menneske, den Maade, 
hvorpaa han blev det, Formaalet dermed osv., alt dette er lutter 
Paradoxer, over for hvilke Tanken kun kan gjøre ét, nemlig fastslaa 
Absurditeten. Troen paa Kristendommen, paa Gudmennesket, 
er derfor det vanskeligste af alt. Den troende staar ganske ene i 
Verden og kan slet ikke tale med andre, fordi disse vilde anse
ham for sindssyg, ligesom Isak og Sara vilde have anset Abraham 
for sindssyg, hvis han havde talt om sit Forehavende. Ligesom 
Æsthetikeren, kun i endnu højere Grad, er den troende derfor 
den skjulte, «den enkelte». «Kompagniskab» er her meningsløst. 
Selv -- tilføjer K. -- har jeg imidlertid ikke en saadan Tro. 
Jeg kan vel drive det til i uendelig Resignation at opgive min 
Forstand; men «Troens Ridder» hviler glad og tryg i det absurde, 
ligesom Abraham levede glad med Isak efter at have faaet ham 
tilbage.

Hermed er da stillet et nyt Enten-eller: Enten ingen Kristendom 
eller en Kristendom, der sprænger det ethiske; enten 
Forargelse eller Tro -- eller dog i det mindste en stadig Kæmpen 
for at vinde Troen, «det Paradox, at den enkelte er højere end 
det almene», «at Subjektiviteten er højere end Virkeligheden», det 
Paradox, der dog ogsaa gjør Existensen mulig for Individualiteter 
som Richard III og lignende ulykkelige «Undtagelser», «af hvem 
Ethikken egentlig blot gjør Nar». Og i det K. da selv vælger 
«den Sandhed, der opbygger» ham, har han igjen faaet Fodfæste 
efter sit Livs Konflikt og gjenvundet det Standpunkt højt over
Virkelighedens Endelighed, som han siden ikke forlader, og til hvis 
Forsvar og yderligere Belysning alle hans øvrige Værker tjene. 
Med «Frygt og Bæven» er, ikke Geniet, men den religiøse 
Subjektivitet sat højere end Virkeligheden; med «Frygt og Bæven» er 
den Kristendom, der vil lade sig forstaa, den Kristendom, der 
blot vil være et højere eller højeste ethisk, sat i Band og den 
uendelig lidenskabelige, absurde, paradoxe sat i Højsædet. Det 
gjælder nu om at drage Konsekvenserne. Først experimenterer 
han lidt med sin egen Konflikt.

I «Gjentagelsen af Constantin Constantius» (Okt. 1843) 
fortæller Forfatteren om en ung Digternatur, der bliver forlovet, men 
hurtig opdager, at hans egen «Aandsvirkelighed» er ham langt 
højere end Pigen. Hun var kun hans Muse. At leve med hende 
i det daglige Livs Evindelighed, føler han, vil være ham umuligt 
uden at gjøre hende  ulykkelig, og at aabenbare hende Sandheden 
vilde være at krænke hende. I dyb Fortvivlelse flygter han da 
til et fremmed Land og grubler her over Forholdet. Han finder 
ikke noget at angre; thi han vidste ikke, at hun saaledes kun 
var «Anledningen» til at vække hans Geni, og da han med denne 
sin givne Individualitet ikke magtede Hverdagslivets «Gjentagelser», 
var det jo rigtigst mod hende, at han brød af. Saa kommer han 
til at læse Jobs Bog, og det gaar op for ham, at «for Gud have 
vi altid Uret», selv om vi menneskelig talt kunne have Ret. I 
Ydmyghed indøver han sig nu i at forsage og vende tilbage. Da 
erfarer han, at Pigen er bleven gift og han dermed virkelig fri. 
Ligesom Job har han altsaa ved at ydmyge sig for Gud faaet alt 
igjen. «Gjentagelsen» er indtraadt, i det (som det forklarende 
hedder) visse «Undtagelser» ere saa vigtige for det almene, at de 
derved blive berettigede.

«Gjentagelsen» er et af K.'s mindst betydelige Arbejder; men 
det har sin Interesse at se, hvor nær han her kommer den 
sædvanlige romantiske Undtagelseslære. I den næste Bog: «Filosofiske 
Smuler af Johannes Climacus» (Juni 1844), søger han end yderligere 
at præcisere sin Kristendomsopfattelse ved en Sammenstilling af 
Sokrates og Christus, i det han paa ny fremhæver, hvorledes Tanken 
over for den i Tiden fremtraadte Gud enten maa forarges eller
gaa til Grunde i Troens Lidenskab. Tillige betoner han, 
hvorledes den samtidige og den senere Tilhænger ere ganske ens stillede; 
thi kun Troens Øjne saa i Samtiden mere end et -- endog 
ganske ringe -- Menneske; selv Miraklerne bleve jo ligesom
Taskenspillerkunster aldrig gjorte om; og lige saa svigefuld er 
Trøsten ved «Udfaldet» og «de 1800 Aar». Kun den, der opgiver 
sin Forstand og faar Betingelserne af Guden, bliver en troende.

I «Begrebet Angest af Vigilius Hafniensis», der udkom samtidig, 
faa vi hans Opfattelse af Bestemmelserne Syndefald, Arvesynd 
og Synd. Da Mennesket er en «fritvirkende Aarsag», bliver 
hver enkelt Synd et «Spring» og ikke en nødvendig Proces; et 
saadant Spring kan den kun Nødvendigheden magtende Tænkning
naturligvis ikke forklare. Men den kan paavise, hvorledes en 
Tilstand af Angest bestandig gaar forud og ligesom lammer Individet 
eller gjør det svimmelt. Med stor Genialitet, men ganske vist ud
fra højst vilkaarlige psykologiske Forudsætninger gjennemføres nu 
dette i det enkelte.

I de 2 sidste Bøger var det nærmest Filosofen K., der havde 
Ordet. Digteren K. tager derfor Oprejsning ved kort efter at 
udsende en overgiven lille Bog: «Forord af Nicolaus Notabene», en 
Samling lystige Smaahip af en lykkelig nygift, der har maattet
love sin Kone kun at skrive Forord. Med korte Mellemrum har 
K. end videre lige fra Aaret 1843 under sit eget Navn udsendt 
«Opbyggelige Taler», alle helligede hans Faders Minde og henvendte 
til «den enkelte». Ligesom den lange Række efterfølgende, mere 
særlig kristelige udmærke de sig alle ved en Skjønhed, Dybde og 
Inderlighed, der stille dem paa Højde med de psevdonyme 
Frembringelser.

Den paafølgende Bog: «Stadier paa Livets Vej af Hilarius 
Bogbinder» (April 1845), er en Slags Berigtigelse af «Enten-eller», 
i det det ethiske og det religiøse Stadium her søges holdte 
skarpere ud fra hinanden end tidligere. Det æsthetiske Standpunkt
føres flygtig forbi Læserens Øjne som en Erindring («Symposiet»: 
«In vino veritas»). «Assessoren» lovpriser atter Ægteskabet, uden 
at han dog kommer ud over den i det hele for K. ejendommelige
æsthetisk-romantiske Opfattelse af Kvinden, ved hvilken ogsaa 
«Forordets » Forfatter var standset. Kun gjør han nu udtrykkelig Plads 
for det «højere» Trin, «Undtagelsen», og dette Trin fremstilles
saa i Bogens Hovedparti: «Lidelseshistorien» «Skyldig? - Ikke 
skyldig?» af «Frater Taciturnus», en Række Dagbogsoptegnelser, 
i hvilke K. med næsten gammeltestamentelig Pathos paa ny gjenkalder 
sig sin Livsbegivenhed, i det det nu er Tungsindet og den 
religiøse Uensartethed, der fremtvinge Bruddet og føre Bogens 
ulykkelige Helt til Troens Dørtærskel. 
Og endelig tydeliggjør K. end yderligere sine Anskuelser i 
«Afsluttende uvidenskabelig Efterskrift til de filosofiske Smuler 
af Johannes Climacus» (Febr. 1846). At bevise eller retfærdiggjøre
Kristendommen historisk eller filosofisk -- hedder det her 
-- er umuligt; men Opgaven er da ogsaa den stik modsatte: at 
retfærdiggjøre sig selv for Kristendommen, *dvs.: at blive en Kristen,
at fastholde det objektivt uvisse i subjektiv Inderlighed. Allerede 
ethisk set er Subjektiviteten, Inderligheden, Sandheden; at 
bekymre sig om det ydre, Følgerne, «det verdenshistoriske», skal 
man overlade til Gud. Ja, er der blot Inderlighed i Lidenskab,
da er Individet i Sandheden, selv om det forholdt sig til det 
usande. Men en saadan Inderlighed, der kræver Afdøen af det 
umiddelbare Menneske, naas heller ikke hverken ved en Daabsattest 
eller ved, at man i videnskabelig Distraktion rent glemmer 
sin egen Existeren. Allerede det at existere religiøst, *dvs.: over for 
Gud, er en Kunst, der kræver et helt Livs Øvelse. Thi det 
gjælder da om at gaa absolut op i dette absolute Forhold, 
samtidig med at man gaar relativt op i de relative. Gudsforholdet er 
nemlig ikke et Forhold ved Siden af de mange andre, ej heller
Summen af alle disse; men det er den religiøse et «et og alt», 
over for hvilket Endeligheden kun er en Spøg. Og gaa vi fra 
Religion i Almindelighed over til Kristendommen, bliver 
Vanskeligheden endnu langt større, da her Syndsbevidstheden danner 
Udgangspunktet og Troen paa Paradoxet Centrum. Lidelsen, der
er væsentlig for al Religiøsitet, bliver dermed potenseret, og det 
er kun Misforstaaelse at mene, at lidt efter lidt bliver alt trygt og 
herligt; thi den troende faar ikke en ny Forstand, der fatter
Paradoxet; snarere har den, der er glad i sin Tro, endnu slet intet 
Gudsforhold.

I Dec. 1845 havde K. bragt dette sidste Skrift til Trykkeriet. 
Han havde foreløbig faaet talt ud, havde endog faaet Tid til «En 
litterær Anmeldelse» (af Hverdagshistorien «To Tidsaldre», 1846) 
og tænkte nu paa at søge et afsides Præstekald. Da indtraadte
hans Livs anden Hovedbegivenhed og forandrede alt. Det 
bekjendte Vittighedsblad «Korsaren», der jo næsten var en Svøbe 
for Datiden, havde hidtil udelukkende rost de Kierkegaardske 
Psevdonymer. En Tilfældighed bringer imidlertid K. i Harnisk, 
saa at han forlanger heller at blive udskjældt af Bladet, 
og dette tager ham strax paa Ordet. Sikkert havde han troet sig usaarlig 
i sin Højde og ikke i Øjeblikket tænkt paa, at netop det 
ualmindelige allernemmest gjøres latterligt i Folks Øjne; mulig havde 
han heller ikke tænkt paa sin ydre Person eller paa, at Bladet 
vilde trække den med ind i Kampen. Og endelig havde han 
sikkert ventet, at hans Daad skulde give Signalet til en almindelig 
Rejsning mod Tyrannen, maaske under hans Ledelse. Men ingen
af disse Forventninger gik i Opfyldelse. Den store Mængde lo 
kun alt for villig; det jævne Gjennemsnit fik Ojet skarpere rettet 
mod de mange Kunstlerier og Særheder i hans Individualitet og 
Forfatterskab, og «de fremtrædende», som han jo i Grunden 
bestandig i sine Skrifter havde behandlet med udsøgt Ironi, saa ham 
nu med største Sindsro indhentet af Nemesis. Men dette 
overraskende, at den Slægt, for hvis Opdragelse han havde kæmpet 
og lidt, og hvis Øjne han sikkert troede dog i det mindste 
halvvejs at have aabnet, at den nu foretrak at følge «Korsaren» fremfor 
at gaa med ham: det brændte ham i Sjælen. Saa havde han 
altsaa atter taget fejl; Verden var ikke, som han havde troet, blot 
ussel; nej, den var ond, ganske som Kristendommen kunde have 
sagt ham det. Og ikke i enkelte Øjeblikke, men vedholdende, 
gjennem Maaneder og Aar bore disse oprivende Tanker sig dybere
og dybere ind i hans ensomme, tungsindige Sjæl og berøve ham 
det ringe Fond af Livsmod og Ligevægt, der overhovedet var ham 
givet. Sin Trøst søger han nu foreløbig alene paa den direkte 
religiøse Produktions Omraade («Opbyggelige Taler», «Kjærlighedens
Gjerninger», «Kristelige Taler», «Liljen paa Marken og 
Fuglen under Himlen», «Ypperstepræsten, Tolderen, Synderinden», 
«En opbyggelig Tale», «To Taler ved Altergangen om Fredagen») 
og frembringer her, medens Kvalerne fortære hans Indre, det mest 
ophøjede, han nogen Sinde naaede. For hvert Fremskridt,
Menneskeslægten skal gjøre, maa et Individ ofres, havde han udtalt 
i sin Disputats, og han gaar nu omkring med den tungsindig-glade 
Tanke, at han er det af Gud udsete Offer. Han undersøger (i 
«To ethisk-religiøse Smaaafhandlinger af H. H.», 1849), om et 
Menneske har Lov til at lade sig ihjelslaa for Sandheden, men 
kommer til det lidet trøstende Resultat, at der er Forskjel paa en 
Apostel og et Digtergeni; det sidste er uden Myndighed og har 
ikke Lov til at lægge en Ugjerning paa Verdens Skuldre. Til
Tider kunde han næsten tro, at han dog var en saadan beskikket 
Apostel, et Sandhedsvidne, og han tænkte da paa at træde frem 
og dømmende foreholde Samtiden dens uhyre Afstand fra Idealet; 
thi selv Mynster var nu i hans Øjne kun den forsigtige, 
verdenskloge Mand, der befandt sig saa fortræffelig, saa hædret midt i al 
Verdsligheden. Men Stemningen slog om, og han erkjendte nedtrykt, 
at han dog ikke var Sandhedsvidnet; han udtalte dette i 
flere af de sidste Skrifter, og da han endelig efter nogen Tøven 
udsendte de to betydningsfulde Arbejder: «Sygdommen til Døden»
(1849) og «Indøvelse i Kristendom» (1850), hvori Dommen virkelig 
var fældet, sætter han ikke sit eget Navn, men «Anticlimacus» paa 
Titelbladet og søger paa flere Maader at dække over Modsætningen. 
Helst vilde han have haft Mynster til selv at indrømme den; 
dernæst vilde han om muligt bevare Fred, saa længe Mynster endnu 
levede; og endelig standsedes han af vemodig Sympathi ved Tanken 
om al den Nød og Elendighed, han vilde vække i Hjærterne 
ved en uforbeholden Optræden. I «Om min Forfattervirksomhed»
og «Til Selvprøvelse» (1851), begge under hans eget Navn, staar 
han umiddelbart ved Grænsen.

Da indtraf den tredje Begivenhed i hans Liv. Mynster dør i 
Jan. 1854 uden et eneste indrømmende Ord, og Martensen kalder 
ham i sin Mindeprædiken et Sandhedsvidne, et af de rette 
Sandhedsvidner. Dette var tusendfold, hvad K. behøvede. Den ulykkelige
følte sig, som var han ramt i Hjærtet og Vaabenet vredet rundt 
i Saaret. Thi heller ikke den nye Repræsentant for det bestaaende 
havde altsaa nogen Indrømmelse. Tvært imod, han forherliger det
bestaaende ved at forherlige Biskop Mynster. Og han bruger netop 
dette Ord: Sandhedsvidne, som K. Gang efter Gang havde fundet 
alt for ophøjet til Anvendelse i den slappe Nutid. Det Ord, som 
han, der i Lidelse og Forsagelse «gjennem hele sit Liv kun havde 
villet ét», gyste tilbage for at anvende paa sig selv, dette Ord
brugtes nu, officielt, til at betegne den, som hele sit Liv havde 
staaet «nydende, hædret og æret, i klog Overensstemmelse med 
Sansebedraget». Over hele hans Livsgjerning er der da altsaa slaaet 
en Streg. Den regnes for intet, eller endnu tydeligere: den regnes
for en uvæsentlig, en ligegyldig Taabelighed. Som hin bedrøvelige 
Ridder har han kun kæmpet med Vejrmøller, og den bestaaende 
Kristenhed er saa uberørt af Kampen, som om denne var foregaaet 
paa en anden Klode. Som K. en Gang havde lamslaaet sine 
samtidige med «Enten-eller», saaledes har Samtiden nu efterhaanden
lamslaaet ham. Alle disse herlige Værker, betalte med hans Livslykke, 
alle disse indtrængende Taler, skrevne med hans Hjærteblod, 
vare altsaa gaaede sporløst hen over Slægten. Var der da 
«sat Vanvid» mellem ham og de andre? Var det da Kølleslag og
Øxehug, der skulde til for at vække denne «Mængde i Usandhed» 
og «disse Førere, der levede af at vedligeholde Bedraget»? K. tror 
det og begynder dermed det tredje Afsnit af sin Livsgjerning, det 
Skridt for Skridt bestandig voldsommere og vildere Angreb paa
den officielle Kristendom (først gjennem Bladartikler i «Fædrelandet» 
og siden gjennem Flyveblade og hans eget Tidsskrift: «Øjeblikket»), 
som i Løbet af et Aar fortærede hans sidste Rest af Livskraft og 
som, hvor faa eller hvor mange Sandhedsblink der end maatte
findes deri, allerede paa Grund af den lidenskabelige Voldsomhed, 
hvormed det endte, nødvendigvis maatte forblive foreløbig virkningsløst. 
Saa ufarligt regnede man det, at den angrebne Part end næppe
fandt det fornødent at svare eller paa anden Maade standse 
Angriberen. Men dette var skjult for K. Da han 11. Nov. 1855 
udaandede, var det i fast Forvisning om, at hans Død var det 
eneste, hans Sag endnu behøvede for at sejre. --

En uendelig tragisk Livsførelse var afsluttet. En rigt udstyret 
Menneskesjæl var sprængt, fortæret af den indre Modsigelse, der 
havde ligget skjult i den fra første Begyndelse. Hvad K. allerede 
som 25aarig Yngling i mørke Anelser havde udtalt: «at Familiens
udmærkede Aandsevner kun vare til for gjensidig at oprive hinanden», 
var indtruffet. Kjækt begyndte han som den ægte Romantiker med 
i en Haandevending at «døbe Lidenskaberne» og sætte Fornuften, 
Tanken, udenfor som Hedning, han, der selv var saa rigt 
udstyret med Tanke, at Forsøget nødvendigvis maatte blive farligt. 
I lyrisk Lidenskabelighed vil han ikke undersøge, om Kristendommen 
er Sandheden, ikke nærmere undersøge, hvad Kristendommen 
lærer, men utaalmodig blot lære Menneskene at blive Kristne. Og 
se! trods al Anstrængelse bliver hans hele Produktion dog væsentlig 
en Fremstilling af, hvad Kristendommen lærer, og han ender med 
at se sig stillet lige over for en Kristenhed, der lærer noget himmelvidt 
forskjelligt, en Kristenhed med «statslønnede, dekorerede 
Sandhedsvidner» i Spidsen, der hævde, at Kristendommen ingenlunde 
er uforenelig med denne Verdens Goder, og ikke paa nogen Maade 
ville give ham Ret i, at Statsreligionen kun er en Parodi paa 
Kristendommen. Hans lyriske Utaalmodighed har hævnet sig. At 
man ved Hjælp af en Snes Skriftsteder kan trække mere end én 
Livsanskuelse ud af det nye Testamente, at Subjektiviteten, at det, 
der opbygger, er Sandheden, at Troens Ridder ganske kan ligne 
en Rodemester, at det er let nok at sætte Forstanden til Dørs for 
den, som ikke har meget af den, -- alle disse Udtalelser træde nu
op imod ham og hindre ham i med rette at holde Dom over 
Samtidens Kristenhed. Og havde han end nok saa skarpt og 
overbevisende begrundet sin Opfattelse af Kristendommens Lære og 
Fordring, vilde der dog endnu være noget i Vejen. Thi ogsaa 
det ethisk nødvendige Spørgsmaal om Kristendommens Sandhed er
han lyrisk ilet forbi. Han, der selv udtalte, at det: at revidere de 
fundamentale Spørgsmaal, var i dybeste Forstand Redelighed, 
medens det: at tage alt som given Skik og Brug, altsaa at unddrage 
sig Ansvaret, var Uredelighed, han, der kæmpede saa energisk for 
Personlighedens ideelle Uddybelse og aandelige Selvstændighed, han 
har i Utaalmodighed end ikke set, hvilket afgjørende ethisk Spørgsmaal 
han kastede ind i Samtiden ved Udviklingerne i «Frygt og 
Bæven»; han, der lader Assessoren udtale, at det ethiske er saa 
ubestikkeligt, at det endog over for Guddommen hævder sig, han 
har end ikke haft Tid til at tænke paa, at i Variationerne over 
Abraham mangler der endnu den: at Abraham -- ligesom hin 
Præst om Mandagen -- i  ethisk Harme rejser sig mod Befalingen 
og siger: Kun den Sandhed, der opbygger, er Sandhed for mig! 
Dog, det var visselig ikke Uredelighed, der bragte K. til at 
overspringe dette Grundspørgsmaal. Men som det ethiske stedse var 
Romantikernes svageste Side, var det ogsaa hans, og dette gav sig 
bl. a. Udslag i den lyriske Sky, han nærede for af al Evne at 
prøve den Livsanskuelse, han -- for at bruge et af hans egne 
sidste Udtryk -- «geografisk» havde modtaget af Faderen. Var 
han i Virkeligheden selv bleven «den enkelte» og ikke blot sin 
Faders pietetsfulde Søn, var hans Bane sikkert bleven en anden, 
saa at han ved sit Livs Aften ikke tungsindig havde spurgt: Mon
«Kristendommen» nogen Sinde er kommen ind i Verden? og ikke 
i skærende Fortvivlelse havde raabt, at til Oprør mod «Kristendommens» 
Gud var han med. Dog -- denne Fantasi er ørkesløs. 
Thi just denne lyriske Trofasthed og den varme, redelige Sandhedssøgen
vare lige oprindelige Magter i hans Sjæl, netop den 
Modsigelse, der sprængte ham. 

Efter hans Død udkom hans «Bladartikler», udgivne af R. 
Nielsen (1857), «Synspunktet for min Forfattervirksomhed» og «Dømmer 
selv», udgivne af Broderen, Biskop K. (1859 og 1876), og 
Udtog af hans «Efterladte Papirer», udgivne af H. P. Barfod og en
tysk Theolog, H. Gottsched (8 Bd. 1869-81).

Erslew, Forf. Lex. 
A. Bärthold, S. K., eine Verfasser-Existens eigener Art (1873). 
Samme, Aus u. über S. K. (1874). 
Samme, Noten zu S. K.s Lebensgeschichte (1876). 
Samme, Die Bedeutung d. ästhet. Schriften S. K.s (1879).
Samme, Zur theolog. Bedeutung S. K.s (1880). 
Det 19. Aarhundrede f. Marts 1877. 
G. Brandes, S. K. (1877). 
F. Petersen, S. K.s Kristendomsforkyndelse (Chra. 1877). 
W. Rudin, S. K.s person och forfattarskap (Sthm. 1880). 
H. Høffding, S. K. som Filosof (1892). 

K. Kroman.



Kildal, Simon, 1761-1822, Præst, 
fødtes 25. Jan. 1761 paa Throndenæs, hvor Faderen af samme Navn døde som Sognepræst 
25. Jan. 1761. Moderen, Mette Marie f. Lassen (d. 1771), var dennes 
3. Hustru. Han kom ved Moderens Død til sin Svoger Sognepræst 
Peder Leth i Kvædfjord og fik privat Undervisning, til han 1774 
kom i Throndhjems Skole, hvorfra han 1778 blev dimitteret. Han 
drog derpaa hjem som Huslærer hos Broderen Provst Michael K. 
i Ibbestad og var siden for Livet knyttet til de nordlige Egne af
Norge. Han tog Attestats 1784, og s. A. blev han kaldet til 
Missionær i Varanger, hvor han arbejdede utrættelig blandt Søfinner 
om Sommeren og blandt Fjældfinner om Vinteren, til han 1788 blev 
udnævnt til Sognepræst paa den ublide Maasø. Han talte Finnernes 
Sprog med Lethed, men vandt alt andet end Sympathi hos Biskop 
Schønheyder, da han ved dennes Visitats 1790 holdt finsk Prædiken. 
Efter sit haarde Ungdomsarbejde blev han 1791 forflyttet til Stegen, 
hvor han satte Skolevæsenet paa en meget god Fod. 1809 fik han 
sin Faders Kald Throndenæs, blev 1817 Provst i Senjen og døde 
paa Embedsrejse 19. Juli 1822. Han var en udmærket dygtig Mand
og blev derfor ogsaa 1813 Ridder af Danebrog. Han synes at have 
været paavirket af Filanthroperne og havde et godt Greb paa at 
lede Børnene til Guds Ords Kundskab gjennem Naturbetragtning. 
Baade aandelige og verdslige Sange skrev han i Mængde -- overalt
med Folkets Oplysning for Øje. Hans Iver for at faa indført 
den evangelisk-kristelige Salmebog maa ses i Forbindelse med denne 
Stræben og kan ikke opfattes som Vidnesbyrd om rationalistisk 
Standpunkt. I sit sidste Leveaar lagde han paa Foranledning Plan 
til en Oversættelse af Bibelen paa det finske Sprog og skulde gjøre 
et Forsøg med Marcus-Evangeliet, da Døden overraskede ham. -- 
Gift 25. Okt. 1791 med Maren Testmann Kaurin (f. 24. Marts 1773 
d. 14. Maj 1829), Datter af Sognepræst Eiler Hagerup K. (f. 1745 
d. 1812) og Maren Marie f. Holst (f. 1752 d. 1781).

Erlandsen, Tromsø Stifts Geistlighed S. 165. 
Thaarup, Fædrenelandsk Nekrolog 1821-26 S. 134.
Halvorsen, Norsk Forf. Lex. 

D. Thrap.



Kinast, Johannes, 1705-73, Præst, 
blev født i Ribe 13. Sept. 1705- Faderen hed Garlef K. 
Han blev Student fra Ribe 1726 og 
snart efter Hører sammesteds under Chr. Falsters Rektorat. 1731 
tog han Attestats, og efter at have prædiket 1736 for Christian VI 
paa Frederiksberg og af Kongen faaet det Vidnesbyrd, at han 
syntes at være «et Fredens og Kjærlighedens Barn», blev han
umiddelbart efter kaldet som første Præst ved den nys opførte 
Frederiksberg Kirke, hvortil i 1747 blev føj et Hvidovre som Annex. Dette 
Embede beklædte han til sin Død, 1. Febr. 1773. K. var Pietist 
og af en fredelskende, ædel Karakter. Digteren Johs. Ewald har 
skrevet et skjønt Mindedigt over ham. Han var 2 Gange gift: 
1. med Margrethe de Hemmer f. Seerup, yngste Datter af Stiftsprovst 
S. i Ribe; 2. med Christine f. Smith (d. 1808).

C. Bruun, Falsteriana S. 14. 
J. Møller, Mnemosyne IV, 387. 391 ff. 
Johs. Ewalds Samtl. Skr., Samf.s Udg., II, 171 f.

A. Jantzen.



Kinch, Jakob Frederik, 1817-88, Historiker og Skolemand, 
er født 23. Maj 1817 i Vordingborg, hvor hans Fader, Otto Peter 
K. (d. 1852), da var Byfoged; hans Moder var Catharine Christiane Frederikke 
f. Brøgger (d. 1861). Han blev Student fra Frederiksborg 
Skole 1835 og tog 1844 filologisk Embedsexamen, var derpaa 
en kort Tid konstitueret som Lærer ved Vordingborg Latinskole 
og blev 1847 Adjunkt ved Ribe Kathedralskole. 1858 udnævntes 
han til Overlærer. K. var en meget samvittighedsfuld Lærer, der 
havde Kjærlighed til sine Disciple og gjærne vilde fremme deres 
videnskabelige Sans, men hans Nærsynethed og noget forlegne 
Væsen hindrede ham i at vedligeholde Myndigheden. Hans Studier, 
der først gik i filologisk Retning, paavirkedes snart af 
Omgivelserne i det gamle Ribe, til hvis Historie der paa Stedet var
rige Kilder, som han granskede tidlig og silde, samtidig med at 
han med stor Grundighed studerede Kilderne til Fædrelandets 
Historie. Resultatet af en Menneskealders Arbejde blev hans Hovedværk: 
«Ribe Bys Historie og Beskrivelse» I-II (1869-84). 1. Del
blev trykt i Ribe, og da Bogtrykkeren gik fallit, kjøbte K. Trykkeriet, 
hvorved han tillige maatte blive Redaktør af «Grænsebladet», 
der dog snart gik ind, ligesom han ogsaa opgav Trykkeriet, inden
hele Bindet var trykt. Dette Skrift, som han des værre ikke 
naaede at føre frem til Nutiden, er en Pryd for den 
historisk-topografiske Litteratur. Det indeholder Skildringer af Personer og 
Kulturforhold af sjælden Grundighed og yder en Fylde af Oplysninger,
der gjør det til et uundværligt Kildeskrift. En Mængde 
specielle Afhandlinger ikke alene om Forhold fra Ribe, men ogsaa 
fra andre Dele af Stiftet findes i Samlinger, udgivne af det jyske 
historisk-topografiske Selskab, af hvis Bestyrelse han var Medlem fra 
dets Stiftelse i 1866 til sin Død. Af K. s andre Afhandlinger maa 
fremhæves hans «Bidrag til en Textkritik af de sidste 7 Bøger af 
Saxos Danmarkshistorie» og «Om den danske Adels Udspring fra 
Tinglid» («Aarb. f. nord. Oldkynd.» 1874 og 1875). K. var ikke blot 
stuelærd; han havde megen Interesse for det praktiske Liv. 1858-61
var han Medlem af Rigsdagens Folketing, sad i Ribe Byraad 
1861-73 og 1879-85 og var et virksomt Medlem af Byens 
Skolekommission i at gjennemføre Borgerskolens Reform. Som Medlem 
af Byraadet blev han 1864 af Preusserne ført til Rensborg, men 
slap fri Dagen efter. Han havde en elskværdig Karakter, han var 
beskeden, hjælpsom og trofast. 1859 blev han Medlem af det 
kongl. danske Selskab for Fædrelandets Historie og Sprog. Han 
døde 16. Sept. 1888. 1850 blev han gift med Bertine Nikoline 
Krøyer, Datter af Pastor C. F. K. i Fól. Efter hendes Død, 18. Jan. 
1863, giftede han sig 1864 med Kirstine Nielsine Andersen, Datter 
af Stiftsskriver A. N. A. i Ribe. Hun døde 7. Okt. 1885. I disse 
Ægteskaber havde han 15 Børn. 

Erslew, Forf. Lex.
Saml. t. Jydsk Hist. og Topogr.  2. R. II, 1 f.

O. Nielsen.



Kinch, Karl Frederik, f. 1853, Filolog og Arkæolog. 
K., Søn af ovennævnte Overlærer J. F. K., født 15. Marts 1853 i Ribe, 
blev Student 1870 og filologisk Kandidat 1878. I Huslærerstillinger,
bl. a. i Paris, og Privatlærer i Kjøbenhavn. Ved et textkritisk 
Arbejde om den latinske Forfatter Curtius erhvervede han den 
filosofiske Doktorgrad i 1883 og rejste derefter udenlands. Paa 
gjentagne Rejser i Grækenland og Tyrkiet henvendte han særlig sin
Opmærksomhed paa det gamle Macedonien og samlede Stof til et 
Arbejde om dette Lands Topografi i Oldtiden og dets antikvariske 
Mindesmærker, af hvilket Værk et Afsnit: om Galerius Maximianus' 
Triumfbue i Saloniki, er udkommet paa Fransk i 1890 («L'Arc de 
triomphe de Salonique»).

Universitetsprogr. til Reformationsfesten   1883.



Kinch, Peter Christian, 1787-1859, Departementsdirektør, 
var Søn af Kancelliraad, Overretsassessor Frederik Suhm K. (d. 7. Maj 
1813) og Johanne Marie f. Hendriksen (d. 1. Nov. 1819). K. er født 
24. Marts 1787, blev Officer i Marinen 1804 og steg til Kapitajn (1825). 
1829 overgik han i Administrationen og blev 2. Deputeret i 
Admiralitets- og Kommissariatskollegiet; s. A. Generalkrigskommissær og 
(efter Groves Død) 1. Deputeret. Som Officer var han 1809 og 10 
ansat ved Kanonbaadsforsvaret i Nyborg og ved Randers Fjord, 
1811 tjenstgjørende paa den franske Scheldeflaade, 1813 Lærer i 
Mathematik paa Søkadetakademiet, 1815 udkommanderet med Kadetskibet, 
1819 i England paa en Studierejse, 1822 Chef for en Brig i 
Vestindien, 1825-27 og 29 Chef for Kadetskibet. 1824 blev han 
Medlem af Konstruktionskommissionen, 1831 Medlem af Sundhedskommissionen. 
Ved Kollegiernes Ophævelse 1848 overgik han i 
Marineministeriet som Departementsdirektør for 4. Afdeling og blev 
samtidig Generaldecisor. 1847 fik han Kommandørkorset. Han
døde 23. Juni 1859. K. blev 1811 gift med Christine Marie Stadfeldt, 
Datter af Justitsraad S. i Randers. 

C. With.



Kinghorn (Kynghorn), Alexander, --o.1529, Læge,
en Skotte af Fødsel (formodentlig fra Kinghorn i Fifeshire i Sydskotland), blev 
1513, da han var Dr. med., den første medicinske Professor ved 
Kjøbenhavns Universitet og Christian II's Livlæge, 1517 Universitetets 
Rektor, 1522 Degn i det roskildske Domkapitel. Som Læge 
roses han i flere samtidige Skrifter, men han brugtes for øvrigt mest 
til diplomatiske Sendelser, saaledes 1519 til Skotland for at skaffe 
Christian II Hjælpetropper; i Jan. 1523 sendtes han til England og 
Skotland for at anraabe om Hjælp for Kongen. I de følgende 
Aar opholdt han sig i Regelen i Leith ved Edinburgh som Kongens 
Udsending. Paa Grund af sine Forbindelser med indflydelsesrige 
Personer i Skotland -- han var saaledes beslægtet med Ærkebiskop 
Jacob af St. Andrews, der spillede en vigtig Rolle i Skotland paa 
denne Tid -- var han velskikket til dette Hverv og ydede ved 
mange Lejligheder den landflygtige Konge og hans Mænd store 
Tjenester. Hans Brevvexling med Kongen ophører med Aaret 1529, 
og han er da utvivlsomt død. 

Allen, De rebus Chr. II exulis S. 86 ff. 
Werlauff, Kbhvns Universitet til Reform. S. 65.

A. Heise.

Kingo, Thomas Hansen, 1634-1703, Biskop og Digter">

Kingo, Thomas Hansen, 1634-1703, Biskop og Digter,
fødtes i Slangerup 15. Dec. 1634. Faderen, Væver Hans Thomsen K. 
(d. 1671), var af en indvandret skotsk Æt, Moderens Navn var 
Karen Sørensdatter. Forældrene levede i tarvelige Kaar, men satte 
dog Sønnen til Studeringer, først i den lille Kjøbstads egen Skole,
hvor han under sin Opvæxt vistnok er paavirket af Sognepræsten, 
den ivrig danske Sprogmand og Metriker Søren Judichær (Gullænder) 
(VIII, 556). Der fra gik K. til den større Skole i Frederiksborg, 
hvor han havde Litterærhistorikeren Albert Bartholin til Rektor, og
blev Student 1654. Skjønt hans theologiske Studium blev afbrudt 
baade ved Pest og ved Svenskernes Indfald, fik han dog Examen 
1658 og blev nu Huslærer, først hos Slotsforvalteren paa Frederiksborg, 
derpaa 1659 hos Fru Lene Rud paa Vedbygaard. I de 
smukke Egne ved Tissøen førte K. nu i nogle Aar et fornøjeligt
og selskabeligt Ungdomsliv, skjønt Svenskerne i Begyndelsen 
huserede og hærgede der paa en Maade, som endog bragte ham selv 
i Fare. Herfra skrive sig hans tidligste Digte, der knytte sig til 
personlige Smaaoplevelser og Venskabsforbindelser og derfor have
et velgjørende Præg af Humor, Liv og Virkelighed, som oftest 
savnes i Tidens øvrige Digtning, ogsaa i K.s egne verdslige Poesier. 
Det kun delvis trykte «Nævetud og Knud herud» (Knud 
Hertugs Dag, 7. Jan., som «bærer Julen ud», og da man puster i 
Næverne af Kulde) giver en realistisk-idyllisk Skildring af en Vinterdag 
paa Landet med hele dens hyggelige huslige Stel, som i sin 
troskyldige Snaksomhed stedvis minder om Voss' berømte 
«Siebzigster Geburtstag». Ikke mindre aaben Sans for Naturens og 
Hverdagslivets Poesi røber «Sæbygaards Koklage» over den døde 
Tyr, skjønt Æmnet er lovlig tyndt i Forhold til den langtrukne 
Behandling, og skjønt den allegoriske Anvendelse paa Menneskelivet
falder ubehændig ud, -- og især «Carsten Atkes Afsked fra 
Løve Herred», der bevarer Minderne om gemytligt Samliv med en 
af Digterens nærmeste Omgangsfæller, Godsinspektør Carsten Atke 
paa Nørager, for hvis Børn han ogsaa havde været Lærer.

Imidlertid var K. 1661 bleven ordineret til Kapellan hos 
Præsten Peder Worm i Kirke-Helsinge, nær ved Vedbygaard, hvor han 
tilbragte 7 Aar, skjønt han allerede 1665 havde faaet Ventebrev 
paa Kaldet i sin Fødeby efter Søren Judichær. Ved dennes Død
1668 blev K. Præst i Slangerup og tog Aaret efter Magistergraden, 
omtrent samtidig med at han ægtede sin fordums Madmoder, P. Worms 
unge Enke, Sille Balkenborg, en norsk Præstedatter, der bragte ham
3 Stifdøtre af sit forrige Ægteskab og for Resten allerede døde 
1670. Som Bevis paa den Begjærlighed efter denne Verdens Gods, 
for hvilken vor store Salmist ingenlunde var fri, har man anført, 
at han før sit Ægteskab paa Enkens Vegne traf en Overenskomst 
med Eftermanden i Helsinge, hvorved denne udbetalte en Sum
Penge i Steden for at forsørge hende paa Kaldet. Det er dog
tvivlsomt, om her har ligget nogen Beregning bag ved; K. synes 
at have ægtet Sille Balkenborg af Tilbøjelighed, og det er maaske 
endog til hende, han har skrevet den i de Dage meget populære 
Elskovsvise «Chrysillis, du min Verdens Guld!» i den 2. Schlesiske
Skoles noget kunstlede Hyrdestil. 3-4 Aar efter hendes Død 
giftede K. sig imidlertid igjen, denne Gang med Enken efter en 
Forvalter Pedersen, Johanne Lauridsdatter Lund, som var 13 Aar ældre 
end han og en god Husmoder, over for hvem der dog næppe kan 
have været Tale om noget egentligt Kjærlighedsforhold, hvilket den 
Gang ogsaa spillede en mindre Rolle i Ægteskabet end i vore 
Dage.

Hvad der maa have forbitret K. Livet i Slangerup, er Forholdet 
til den bekjendte Satiriker og Pamfletist Jacob Worm, en Søn 
af Peder W. i Helsinge i et tidligere Ægteskab, altsaa paa en Maade 
K.s Stifsøn. Han blev allerede Student under K.s Ophold hos 
Faderen og var et uroligt Hoved, hvis fejlslagne Ærgjerrighed 
fyldte ham med Nag mod alt og alle, ikke mindst mod K., til 
hvem han var traadt i en underordnet Stilling som Rektor ved den 
lille Skole i Slangerup fra 1671. Formodentlig har K.s noget
myndige Væsen saaret ham, og han begyndte snart at hævne sig ved 
anonyme, men meget udbredte Nidvers, af hvilke det bekjendteste, 
om «Kingos Kalot», stikler paa dennes Hovmod og besvaredes af 
K. i en fuldt saa plump Tone. 1677 blev Worm Præst i Viborg, 
hvor hans politiske Smædedigtning snart bragte ham i Ulykke, og 
K. var da blandt dem, der stræbte at frelse hans Liv ved et Digt 
til Kongen: «Se der, hvor Simei sig om i Støvet vælter», som 
imidlertid omtalte Worms Fejhed i Ulykken i en saa nedsættende 
Tone, at denne fra sit Fængsel vendte det parodierende mod K. selv.

I Slangerup optraadte K. efterhaanden med en hel Række 
Digte, der grundlagde hans poetiske Ry. Denne Digtning deler 
sig som næsten hele Samtidens i Lejlighedspoesi, patriotisk og 
gudelig Poesi. Som verdslig Digter staar K. i det hele ikke over 
sin Samtid; han levede i Alexandrinernes, Parykstilens og Avtoritetens 
Periode, og det er den, der præger hans Frembringelser. 
Det er klingende Ord, svulstige Billeder og søgte Vendinger, 
Mythologi og Allegori, uden synderlig ægte Følelse eller Originalitet,
højtidelig fremtrinende i Alexandrinerens afmaalte og i Længden 
saa usigelig trættende Paradeskridt. Af og til spredes Taagerne 
ved et Glimt af digterisk Inspiration; endnu hyppigere synker den 
unaturlig opstyltede Pathos ned i det smagløse. Den fædrelandske
Følelse koncentrerer sig om Kongen, hans Ministre og Generaler 
og faar derved Lejlighedspoesiens personlige, smigrende, ofte næsten 
krybende Tone, hvorom kun er at sige, at den hørte hele Tiden 
til, ikke blot hos os, men ogsaa udenlands. I en lang Række 
Digte har K. forherliget «Dydernes Monark, Kong Christian V,» i 
Anledning af kongelige Fødselsdage, Rejser, Fester osv.; deriblandt 
er en dramatiseret Kantate eller Opera-Ballet af mythologisk Indhold 
til Kongens Fødselsdag 1683. Andre Vers ere rettede til 
Griffenfeld, «Guds Naades store Mand, den himmelbaarne Greve», Niels 
Juel, Kansler Reedtz o. fl. Betydeligere ere de Digtrækker, der 
besynge den Skaanske Krig og næsten med Krønnikens Nøjagtighed, 
men i en modernere Tone følge «Kong Christian V's Ledingstog»
(1675-77), Krigen i Meklenborg og Pommern, Gullands Indtagelse, 
i Anledning af hvilken K. gjennemgaar hele Øens Historie efter 
Niels Pedersens og Lyskanders berygtede gullandske Hypothese, 
samt Slaget ved Øland, indledet med en ret smuk Skildring af en
Majnat paa Havet. Hertil slutte sig hans Kronborgs og Samsøs 
Beskrivelser (1672 og 1675), der ogsaa for  en stor Del gaa ud paa 
Behageligheder til Kongen og til Griffenfeld som Samsøs Herre. 
Som alle Tidens naturbeskrivende Digte ere ogsaa K.s meget langtrukne,
begynde fra Verdens Skabelse eller Syndfloden og formaa 
kun at skildre Naturen gjennem mekanisk Opregning og Sidestilling 
af en Række Enkeltheder, der hverken frembringe noget Billede 
eller nogen Stemning. I saa Henseende staa de langt tilbage for
hans Ungdomspoesier, hvor han bevæger sig friere og friskere i de 
lettere Versemaal. Det bedste ved hele denne Digtning er den 
Kjærlighed til Danmark og alt dansk, som aander igjennem den, 
medens det ikke kan nægtes, at K. i Stilen er stærkt tysk 
paavirket, af den 2. Schlesiske Skoles hule Rhetorik og Misbrug af
malende og sanselige Billeder, Sol og Maane, Morgen- og Aftenrøde, 
Guld, Farver og Blomster, medens en vis Jagen efter Ordspil, 
originale og drastiske Udtryk ikke sjælden falder plat ud.

En hel anden Digterpersonlighed træder os i Møde, naar vi 
vende Blikket mod K.s Salmer. Paa dette Omraade var der Trang 
til noget nyt. Reformationstidens frodige og frejdige Tros- og 
Bekjendelsessalme var forstummet; dens naivt ubehjælpsomme og 
uregelmæssige Form tilfredsstillede ikke mere, efter at Renæssancens
Kunstdigtning var trængt ind med Krav paa større formel Korrekthed 
og Afpudsning. Men ogsaa Aanden var bleven en anden: 
efterhaanden som Reformationens Begejstring sluktes, og den tørre
Rettroenhed traadte i Forgrunden, arbejdedes der især paa at 
fæstne Lærebegrebet gjennem prosaiske Bibel- og Katekismusrim; 
den forknytte Stemning under Trediveaarskrigen og de ulykkelige 
Svenskekrige i Aarhundredets første Halvdel affødte klagende Synds- 
og Bodssalmer, samtidig med at den kraftige Menighedsfølelse tabte 
sig, og den gudelige Sang fik et mere subjektiv følsomt Præg i de 
ofte slæbende, langtrukne Hus- og Lejlighedssalmer. Efter Hans
Christensen Sthens Død 1610 var der ikke optraadt nogen original 
Salmedigter af Rang; selv Arrebo og Bording vare nærmest kun 
Oversættere, og først omtrent samtidig med K. løde atter friskere 
Toner med Alsingeren Fr. Brandt og især fra Norge med Peder 
Dass og Dorthe Engelbretsdatter. Da frembrød en ny Morgenrøde 
'med K.s «Aandelige Sjungekors 1. Part» (1674), en lille Samling 
paa i alt 21 Salmer, nemlig 14 Morgen- og Aftensange og Davids
7 Bodssalmer. Det er især de første, der røbe en ganske ejendommelig 
Evne til at lade Solopgangens Friskhed og Solnedgangens 
Vemod kaste Skjær og Stemning over Bønnen, der sænker 
sig lige saa dybt i Syndsbevidsthed, som den hæver sig højt i
Naadeglæde. Her er den stærke Solglans paa sin Plads, som ofte 
forekommer søgt i K.s verdslige Digte, og her er den Naturstemning 
naaet, som hine savne. Sange som:

 Rind nu op i Jesu Navn, 
 du livsalig Morgenrøde!

 Nu rinder Solen op 
 af Østerlide, 

og:

 Tiden skrider, Dagen rinder, 
 Solen daler, Mørket blinder 
 Lyset med en Aftensky,

høre til den danske Kirkes umistelige Arvegods ned igjennem alle 
Tider.

Sjungekoret fandt strax en overordentlig Paaskjønnelse og udkom 
endnu i K.s Levetid mindst 6 Gange. Skjønt han ogsaa som 
Præst fyldte godt i sin Stilling, var det dog især hans digteriske 
Virksomhed, derunder hans loyale Lejlighedspoesi, der fæstede de 
styrendes Opmærksomhed paa ham, saa at han 1677 blev kaldet til 
Fyns Bispestol, en uformodet Ophøjelse, der synes at have givet 
Anledning til noget Skumleri, som dog snart forstummede, da K. 
viste sig som den rette Mand paa den rette Plads. 2 Aar efter 
blev han adlet, en den Gang ikke usædvanlig Udmærkelse, da
Christian V ønskede at svække den gamle danske Adel ved at 
skabe en ny, der var nærmere knyttet til Konge og Hof. Endelig 
udnævntes K. 1682 til Dr. theol. Under alt dette forsømte han 
ikke Poesien, men udgav 1681 Sjungekorets 2. Part, en Snes Bods- 
og Nadversalmer, Bordbønner og Rejsesange med tilhørende kortere
«Hjærtesuk», der i poetisk Ynde maaske næppe naa den 1. Samling, 
men i Alvor og Dybde snarere staa over end under den.

Det var saaledes ganske naturligt, at Regeringen tænkte paa 
K. som Manden til at foretage en Revision og Omarbejdelse af 
Hans Thomesens gamle Salmebog af 1569, som i over 100 Aar 
havde været brugt ved Gudstjenesten, men efterhaanden fandtes 
forældet og især i Formen ikke længere stemte med den nye
Kunstdigtnings poetiske Grundsætninger. Gjennem den verdslige Poesi 
var den nye Smag lidt efter lidt trængt ind i de dannede Klassers 
almindelige Bevidsthed, men i den gudelige Sang banede den sig
langt senere Vej. Paa Grund af Salmens store Rolle i det daglige 
Liv var det den, der bar Poesien ned til Almuen og fulgte denne 
i Kirken og i Hjemmet, fra Vuggen til Graven, og den betragtedes 
derfor mere fra den praktisk opbyggelige end fra den æsthetiske
Side. Almuen er konservativ, hænger ved det gjennem Brugen 
helligede  og fra Fædrene nedarvede og lader sig  sent paatvinge 
Reformer i Kraft af en Kunstrigtighed, som den intet Øre har for. 
Derfor var en Salmerevision forgjæves forsøgt Aarhundredet igjennem, 
baade privat og ved offentlig Foranstaltning, af Arrebo, Peder 
Jensen Roskilde og Søren Gullænder; Tidens Boghandlere spekulerede 
idelig i nye og forøgede Oplag af H. Thomesens Salmebog, 
«aandelige Haandbøger» og «fuldkomne Salmebøger», der 
optoge Salmer i den nye Kunststil i Flæng med de gamle, saa at 
Menigheden sang Hans Thomesens og Hans Sthens Salmer sammen
med Arrebos og Bordings uden egentlig at blive sig Forskjellen 
bevidst. Disse forskjellige Udgaver stemte desuden ikke overens 
indbyrdes, saa Forvirringen var stor, og der trængtes haardt til en 
Ordning.

Men et vanskeligt, om end hædrende, Hverv var det, der 
lagdes paa K.s Skuldre, da et kongeligt Brev af 1683, kort efter 
at han var bleven Medlem af Kommissionen til Tilvejebringelse af 
et Ritual, ogsaa overdrog ham Udarbejdelsen af en ny Salmebog. 
Herved toges dog det udtrykkelige Forbehold, at ved de almindelige 
og kjendte Søndagssalmer, særlig Luthers, maatte intet rettes, 
«uden hvor det med et Ord her og der endelig kunde gjøres 
fornøden». For sin Ulejlighed skulde K. have 15 Aars Eneret paa 
Udgivelsen, en overordentlig indbringende Forretning, da alle 
Kirker og Skoler i Rigerne vare forpligtede til at anskaffe Bogen. Han 
greb da ogsaa Sagen an i stor Stil og anlagde sit eget Trykkeri i 
Bispegaarden paa en Tid, hvor der i hele Danmark uden for 
Kjøbenhavn kun tryktes paa et Par enkelte Steder. Arbejdet trak 
dog hen i 6 Aar; først 1689 udgav K. Vinterparten af «Danmarks og
Norges Kirkers forordnede Salmebog», en Samling af 267 Epistel-, 
Evangelie- og Passionssalmer med Dedikation til Kongen, hvor han 
udtaler sig om de gamle Salmer overensstemmende med Tidens 
Krav: «Men som den poetiske Kunst ej paa de Tider, udi disse
og andre Rigers Modersprog, var kommen til den Art og Øvelse 
som nu, lod de gode, salige Mænd deres Rim løbe paa fri Haand, 
mere agtende Slutningen end den visse Maal og jævnløbende Samling 
udi Verset og Rimslutningen. Det var saa de Dages Manér 
og klingede da meget vel.» Men K. var dog gaaet for vidt i sine 
Rettelser, havde udeladt for mange af de gamle, kjendte Salmer, 
stillet Omarbejdelser af Søndagssalmerne ved Siden af de uforandrede
Texter og optaget for mange nye (omtrent Halvdelen), dels sine 
egne, dels sine Venners, Jens Bergendals, Elias Naurs o. a., som 
vare holdte i den højtravende tyske Stil. Vistnok hævder han 
senere, at «den grandiloqventia, som nogle stødte sig paa, ... er
danske og kan ret vel af danske Folk forstaas, endog af de gemene, 
der tit have mere Fattelse, end somme lærde tage sig i Vare 
for». Men han havde taget for meget Hensyn til den dannede 
æsthetiske Bevidsthed og for lidt til Almuens Konservatisme og til 
gammel Vane, hvis Magt han dog selv havde følt, da han strax 
efter sin Kaldelse til Biskop havde villet indføre sit Sjungekor ved 
Morgen- og Aftensang i Kirkerne, men maatte opgive det paa 
Præsternes Forestilling om, at Kirkegængerne vilde udeblive, naar 
de maatte savne de tilvante Salmer. Desuden truede K.s Salmebog 
med at blive af et uoverkommeligt Omfang, og han havde forsømt 
at underkaste sig det theologiske Fakultets regelmæssige Censur. 
Hoffolkenes Misundelse gav sig Luft i spydige Bemærkninger til 
Kongen over det K. forundte Privilegium, og da dette blev endelig
formuleret 1690, synes K.s Ven Oversekretær Luxdorph at have 
faaet indsmuglet endnu større Begunstigelser deri end oprindelig 
paatænkt. En Maaned efter Udstedelsen blev det tilbagekaldt, 
Luxdorph blev afskediget, og K.s store Møje og Omkomstninger
paa den saaledes kasserede Salmebog vare spildte. At dette gik 
den ære- og pengekjære Mand nær, er intet Under:

 Gak, hudeflettet Bog! Du tør vel Plaster finde 
 og rene Sjæle, som vil dine Saar forbinde,

skrev han i nogle bortskjænkede Exemplarer. Som Plaster paa 
sine egne Saar og Bevis paa, at han ikke var i Unaade, fik han 
strax efter Udnævnelse til Justitsraad, som i de Dage betød mere 
end nu, da en adelig Biskop næppe vilde finde sig tjent med
denne Titel.

K. tabte dog ikke ganske Haabet om at se sin Samling 
komme til Nytte, og efter nogle Aars Forløb, da Domprovst Søren 
Jonæsen (VIII, 553) lige saa forgjæves havde forsøgt en Revision, 
blev der 1696 nedsat en Salmebogskommission af Theologer og 
Præster med Befaling til at gjøre et Udvalg af K.s saa vel
som af de ældre Salmer med Udelukkelse af saadanne, som «enten af 
Indhold eller Stil kan synes ubekvemme til gemene og enfoldige 
Kristnes Andagt at opvække», og uden «nogen unyttig Forandring 
efter verdslig Veltalenheds Regler eller Poesi». K. var ikke Medlem,
men stod i stadig Forbindelse med Kommissionen, især med 
Professor Vandal og Konfessionarius Peder Jespersen, hvem han 
tilsendte nye Salmer. Vel lykkedes det ham ikke at faa sin Samling 
optagen som Helhed, men «Den forordnede nye Kirkesalmebog» 
af 1699 indeholdt dog 85 af hans Salmer. Den var mindre
udførlig og mere lempet efter «den gemene Mand og de enfoldige, 
hvilke ere de fleste i enhver Menighed,» end K.s, hvis Navn den 
imidlertid kom til at bære ned gjennem Tiderne, i det han til 
Erstatning for sit lidte Tab fik Privilegium paa at trykke og 
udgive den.

Medens vor Salmedigtning hidtil var temmelig uselvstændig 
laant eller dog paa virket af den tyske, er det først K., som bryder 
denne Afhængighed og stiller sig jævnbyrdig ved Siden af de 
største Tyskere, Luther, Reformatorerne og sin egen, lidt ældre 
samtidige Paul Gerhardt. I «Sjungekorene» hæver han Tidens Hus- 
og Lejlighedssalme ud over den almindelige Tørhed og Trivialitet 
og forstaar at fremdrage den poetiske og religiøse Side ved
Dagliglivets Sysler som ved Aars- og Dagstidernes Vexlen. Hos ham har 
Bods- og Klagesangen over Verdens Forfængelighed Selvoplevelsens 
dybe Klang; den Digter, der sang «Far, Verden, far vel!», 
«Aldrig er jeg uden Vaade» og «Sorrig og Glæde, de vandre til Hobe»,
kjender selv baade Fristelsen, Faldet og Angeren. Den orthodoxe 
Salme synker under K.s Haand aldrig ned til rimet Katekismus, 
men hæver sig op i Højde med Reformationens frejdige Trossalme 
i Digtninger som: «Enhver, som tror og bliver døbt» og Nadversalmen:
«O Jesu, paa din Alterfod». Hvorledes K. gjennem ægte 
digteriske Billeder formaar at male de religiøse Sjælstilstande, se 
vi, da han efter Passionssalmernes Jammer over Lidelsens og 
Dødens Mørke giver den kristnes Jubel ved Opstandelsens Morgenrøde 
Luft i den storartede Paaskesang:

 Som den gyldne Sol frembryder 
 gjennem den kulsorte Sky,

med den dejlige Slutning: «Tak for al din Fødsels Glæde!» osv. 

I Formen er K. mindre selvstændig end i Tanke; ved Siden 
af mange ophøjede Skjønheder forekommer der ogsaa Smagløsheder, 
især hvor han i den 2. Schlesiske Skoles Spor stræber at ryste og 
gribe ved sanselig Udmaling af det syndefulde Menneskes Usselhed 
eller af Frelserens Lidelser. Om end sjældnere end i hans verdslige 
Digte gaa den yppige Billedrigdom og det kraftige Udtryk ogsaa 
her over i det platte, naar Synderen

 suremuler, 
 mens hans Syndesaar udfuler,

naar «de Jødehalse gale», og Farisæerne tituleres «Helvedbæster»; 
naar Digteren taler om «Guds næsefnysend' Vrede» eller beder:

O Jesu, rens vor slemme Klud!

I det hele følger det af Tidens uudviklede Smag, at ikke mange 
af K.s Salmer helt igjennem læses med udelt æsthetisk Behag, og 
at han ikke altid formaar at holde den i Begyndelsesstroferne 
gjærne heldigst anslaaede poetiske Stemning vedlige.

Af Melodivalget har K. derimod særlig Fortjeneste og har 
her, musikalsk begavet som han var, ført vor Salme ind paa nye 
Baner. Med de tyske Gadeviser og de franske Jæger- og Dansemelodier, 
som trængte ind gjennem Oversættelse af reformerte 
Davids Salmer, og endnu mere med den moderne Hyrdeerotik 
var det efterhaanden blevet almindeligt at benytte verdslige Toner 
i den gudelige Digtning, som ganske strede mod dennes Aand. 
Arrebo havde stræbt at føre sin Salmeoversættelse tilbage til 
Reformationstidens alvorligere Kirkemelodier og til Folkevisens 
jævnere og inderligere Toner; men Forsøget var glippet, fordi den 
gamle Folkesang ikke mere havde Liv paa Tidens Tunge. K. 
indsaa Nødvendigheden af at tage Udgangspunkt i den bestaaende 
Smag; allerede i Titelen slutter hans «Aandelige Sjungekor» sig
til Søren Terkelsens meget yndede og udbredte «Astrææ Sjungekor», 
en Samling af Gade- og Hyrdeviser. Fra dem laaner han 
ogsaa ofte sine Melodier, men forstaar med stor Takt at lempe 
disse efter Indholdet, saa at han, efter at den gamle Folkesangssalme 
var gaaet over i Visen, ud af denne skabte en ny, højtidelig 
Koralsang, der egnede sig for Orgelakkompagnement. I 
Fortalen undskylder han denne Benyttelse af «lystige og verdslige 
Toner» som Akkomodation efter en herskende Smag. Han har 
stræbt at gjøre «de velklingende og behagelige Melodier saa meget 
mere himmelske, ... at, om du kan lade dig undertiden befalde, 
for en Melodis Artigheds Skyld, at gjærne anhøre en Sang om 
Sodoma, du meget mere (om du est et ret Guds Barn) skulde 
lade dig behage under selvsamme Melodi at høre en Sang om 
Zion».

Kjærligheden til Fædreland og Modersmaal giver sig Udtryk 
hos næsten alle Tidens Digtere, men hos ingen varmere end hos 
K. I Tilegnelserne af «Sjungekoret» til Kongen og Dronning 
Charlotte Amalie fremhæver han, hvad han selv havde givet det 
bedste Bevis for, at «de danskes Aand er dog ikke saa fattig og 
forknyt, at den jo kan stige lige saa højt mod Himmelen som
andres, alligevel at den ikke bliver ført paa fremmede og udlændiske 
Vinger», og i det han roser Dronningens Kjærlighed til 
Land og Sprog, taler han djærve Ord om, at den maa gjøre 
«mange af dennem skamrøde, der haver (maaske i 30 Aar) ædt 
Fædrelandets Brød ... og har dog ikke villet lære 30 danske 
Ord», men anse det danske for «et Vadmels Sprog og derfor 
gide ej taget det paa deres Silketunger».

I sin Embedsstilling var K. en dygtig og virksom Mand. At 
han ogsaa som Prædikant var i Besiddelse af betydelige Evner, 
ses af hans eneste bevarede Prædiken, en Ligtale over Professor 
Jacob Bircherod (1692), der vistnok efter Tidens Skik er utaalelig
langtrukken, men ofte hæver sig til virkelig Flugt og Veltalenhed. I 
Stiftsstyrelsen mødte han ikke faa Vanskeligheder; han var en 
stærk og myndig Personlighed med ikke ringe Fristelser i Retning
af Magtlyst og Kjærlighed til timelig Ære og Gods, hvilke han 
vel stræbte at neddæmpe, men ikke altid med Held. Dog synes 
han oftest at have haft Retten paa sin Side i sine hyppige 
Sammenstød, bl. a. med Odense Stiftamtmænd og med Præsten Jørgen 
Carstens (III, 407), der var gift med en af hans Stifdøtre og i K.s 
sidste Aar blev Stiftsprovst i Odense, hvor den trættekjære Mand snart 
kom i det sletteste Forhold til sin Biskop og forfulgte ham endog 
ud over Graven med ganske ubevislige Sigtelser for Misligheder 
med Hensyn til Stiftets Midler og Papirer.

I sit 60. Aar blev K. anden Gang Enkemand og kom i den 
Anledning ogsaa i Strid med Konens Arvinger. Endnu samme 
Aar, 1694, indgik han nyt Ægteskab, med Birgitte Balslev, en 
Datter af Lægen, Assessor Christoffer B. i Odense (I, 469). Man 
paastod, at K. havde kastet sine Øjne paa hende, medens hans
forrige Hustru, der var langt ældre end han, endnu levede. Til 
hende har han ligesom i sin Tid til Sille Balkenborg rettet en 
bekjendt Hyrdevise: «Candida hviler i hjærtekjær Gjemme». 
Bruden hørte til en anset og velhavende Familie og bragte ham 
i Medgift Herregaarden Fravgdegaard. Deres Ægteskab var meget
lykkeligt, men barnløst som ogsaa de tidligere; efter K.s Død 
ægtede Enken Justitsraad Chr. Bircherod. -- I sine senere Aar led 
K. af Stensmerter og Rosen og døde efter et længere Sygeleje 
14. Okt. 1703, 69 Aar gammel. Eftertiden har sat ham Mindesmærker 
baade i Odense og Slangerup, men det smukkeste har 
han sat sig selv i sine Salmer, af hvilke en, Rejsesangen i
Sjungekorets 2. Part, indeholder selvbiografiske  Momenter, der i Mangel 
af andre Optegnelser hjælpe os til at kaste et Blik ind i Digterens 
stærkt bevægede, ofte kæmpende Sind. Salmerne ere flere Gange 
paa ny udgivne og danne endnu en Hovedstamme i vor Kirkesalmebog, 
medens en samlet kritisk Udgave af K.s verdslige 
Digte savnes. Naar man i senere Tid ogsaa har ment at turde 
tillægge ham Forfatterskabet til de gamle Vægtervers, maa det dog 
bemærkes, at disses jævnt enfoldige Tone har lidet til fælles med
den Kingoske Pathos.

A. C. L. Heiberg, Th. K. (1852). 
R. Petersen, Th. K. og hans Samtid (1887). 
Paludan, Renaissancebevægelsen i Danm. Lit. S. 249 ff. 267 ff. 290. 375.

J. Paludan.

 1798-1865, Skuespiller og Sanger">

Kirchheiner, Johan Frederik, 1798-1865, Skuespiller og Sanger. 
K., som var født 5. Maj 1798 i Kjøbenhavn og Søn af 
Lieutenant Adam Ludv. K. og Regine Louise f. Halkjær, blev 1818 
efter at have gjennemgaaet Landkadetakademiet Lieutenant i det 
slesvigske Kyrasserregiment i Horsens. Et Avertissement i Aviserne 
fik ham til at melde sig som Tenorist ved det kongl. Theater. 
Han blev strax antagen til Prøve og debuterede, efter 1822 at 
være udtraadt af Militæretaten, 1. Sept. 1823 som Don Girolamo
i «Agnese». Han var i Besiddelse af en sonor, ualmindelig 
kraftfuld Tenorstemme, der paa Grund af mangelfuld
Udvikling mindre egnede sig for stærkt kolorerede
Partier, men i hvilken han til Gjengjæld formaaede at
lægge desto mere Følelse og Lidenskab; og efter at
han havde sunget flere og flere Partier, udviklede han
sig til en betydelig dramatisk Sanger, der ogsaa som
Skuespiller blev Theatret til stor Nytte. Han maatte
blot ikke anvendes i Roller, hvor der udfordredes
Finesse og Elegance, thi hertil var hans Talent saa
at sige for robust; men hvor det gjaldt at tolke en
Følelse med stærke Udtryk, at give sig Lidenskaben i
Vold og lade denne rase utæmmet, der var K. paa sin
Plads og naaede ofte meget højt op. Som en saadan
Førsterangspræstation af ham kan i 1830 nævnes
Masaniello i «Den stumme i Portici». Blandt hans
vigtigste Roller kan man fremhæve: 1824 Armand i «De
to Dage», 1825 Walter i «Sovedrikken», 1826 Tamino
i «Tryllefløjten», George Brown i «Den hvide Dame»,
1827 Grev Almaviva i «Barberen i Sevilla», 1828
Ritmester Rose i «Ungdom og Galskab», 1829 Johan i
«Johan fra Paris», 1831 Huon i «Oberon», Fra Diavolo i
«Fra Diavolo», 1832 Edgar i «Bruden fra Lammermoor»,
Peter Staal i «Kunstnerliv», 1833 Majoren i «De danske
i Paris», Hertug Robert i «Robert af Normandiet»,
1834 de Bois-Guilbert i «Tempelherren og Jødinden»,
Ludovic i «Ludovic». Han optraadte sidste Gang
19. Maj 1842 som Majoren i «De danske i Paris» og
afskedigedes ved Sæsonens Udgang. Paa Grund af et
mindre regelmæssigt Levned var han i sine sidste Aar
kun en Skygge af, hvad han tidligere havde været for
Scenen, og tilbragte Resten af sit Liv paa Landet
i en meget kummerlig Forfatning, indtil han døde
11. Avg. 1865. - Han var gift med Anna Sophie f. Friis
(f. 14. April 1799 i Nordby paa Fanø, d. 27. Marts
1872), Søster til Stiftsskriver Steen F. (V, 449).

Edgar Collin.



Kirchhoff, Johan Andreas, o.1722-1799, Musiker,
skal være født i Sachsen, men i øvrigt haves ingen
Efterretninger om hans Herkomst. K. var 1747 Koncertmester hos Hertugen
af Weimar og ansaas for en af en af sin Tids største Virtuoser paa Harpe.
Han havde, da 1764 fik Ansættelse som kongl. dansk Kammermusikus,
foretaget omfattende Kunstrejser, hvorved hans Navn
var blevet berømt i vide Kredse. Her i Kjøbenhavn
hørte han til de mest yndede udøvende Musikere og
tog virksom Del i Musikselskabernes Koncerter. Sine
Rejser opgav han ikke helt, men besøgte fra Kjøbenhavn
baade Sverige, Norge og England. Der nævnes Soloer
for Harpe saa vel som Harpe- og 
Klaverkvartetter af hans Komposition, uden at dog noget deraf
vides at være udkommet i Trykken. K. afgik ved
Døden 24. Febr. 1799 i sit 77. Aar. K. var  gift 
2 Gange, 1. (1748) i Halle med Johanne Charlotte Richer; 2. (1772) i
Frederiksberg med Else Margrethe Magdalene Gähler (f. 1755 d. 1801), 
Stifdatter af Slotsforvalter paa Koldinghus Jens Nicolai Lund (f. 1723
d. 1795), hvem han efterlod som Enke med 3 Børn.

Gerber, Lex. og Neues Lex. der Tonkünstler.

V. C. Ravn.



Kirchhoff, Johan Hieronymus, 1763-1843, Officer,
er født i Glückstadt 28. Sept. 1763 og Søn
af Konsistorialraad K. og dennes 3. Hustru,
Enkemajorinde Topp, f. Klefecker. K. indtraadte, 16
Aar gammel, som Frikorporal i Kronprinsens Regiment,
hvor han 1781 avancerede til Sekondlieutenant,
1788 til Premierlieutenant, 1789 til Kapitajn. 1792
udnævntes han til tjenstgjørende Generaladjudant hos
Kronprinsen og beholdt denne Stilling indtil 1801,
da Kronprinsen, hvem han med Dygtighed havde bistaaet
i dennes Organisationsforsøg i Aarets Begyndelse,
og som ønskede at faa lettere Haand i Hanke med
Generalitetskollegiet, fik ham ansat som Deputeret i
Kollegiet, samtidig med at han udnævntes til Major à
la suite. Saa vel i som uden for Kollegiet var K. i
de nærmest følgende Aar Kronprinsen en god Støtte,
bl. a. som virksomt Medlem af den Kommission, der
1806 udarbejdede den endelige Plan for Landhærens
Ordning og Rekrutering. Da han blev Deputeret, hed
det sig, at han tillige skulde beholde Posten som
1. Generaladjudant, men dennes Forretninger glede i
Virkeligheden snart over i Hænderne paa Frants Bülow
(III, 281), og i Begyndelsen af 1808, da han udnævntes
til Oberst à la suite, afgav han ogsaa Titelen. K. var
paa dette Tidspunkt i det hele taget uden for al
Virksomhed og i Unaade. Han havde det foregaaende Aar
ved Kjøbenhavns Bombardement haft det Uheld at være
en af de 3 Mænd, der paa Peymanns Vegne underhandlede
med Fjenden om Kjøbenhavns Kapitulation, havde derhos
medunderskrevet denne og afventede nu som Arrestant
Overkrigskommissionens Kjendelse. Straf fik han dog
ikke, men han afskedigedes 1809 af Krigstjenesten
og fra sit Embede som Deputeret. Det følgende Aar
gik dog Frederik VI's Fortørnelse over, og efter at
det først som til en Indledning var tilladt K., i
Modsætning til andre afskedigede Officerer, at bære
2 Epauletter paa Uniformen, blev der paa ny givet
ham Ansættelse som Oberst i Hæren og som Deputeret
i General-Kommissariatskollegiet med hans tidligere
Anciennitet. 1812 forfremmedes han til Generalmajor
med Anciennitet fra 1809, 1814 blev han 
1. Deputeret, hvilket var ensbetydende med, at den øverste Styrelse 
af Hærens Materiel  og Økonomi nu var lagt i hans Haand, 1817 
Kommandør, 1826 Storkors af Danebrog og 1828 Generallieutenant. 
1842 afskedigedes han i Naade og med Pension som General af 
Infanteriet. -- K. var gift: 1. (1799) med Heilwig f. Münnich 
(f. 31. Jan. 1762 d. 1. Nov. 1800), Datter af Generallieutenant J. B. M.,
2. (1810) med Eleonore Christine f. Humble (f. 24. Jan. 1767 d. 8. Sept. 

1812), Enke efter P. N. Green og Datter af Frants Joachim H. Han 
døde 2. Avg. 1843.

Thaarup, Fædrenelandsk Nekrolog, Ny Række. 
Skand. Folkemag. 1851, S. 705. 
Medd. fra Krigsark. I-III.

S. A. Sørensen.



Kirchmann, Bernhard Caspar, --1700--, Byskriver,
var født i Byen Slesvig, hvor hans Fader, Johan K., var Raadmand. Dennes 
Fader, Rektor Johan K. i Lybek, havde i sin Tid, støttet og 
opmuntret fra Danmark af, forberedt Udgivelsen af 2 hidtil utrykte 
historiske Kildeskrifter fra Middelalderen, som han havde fundet i 
Arkivet i Lybek; men han var død, inden han havde faaet sit 
Forsæt udført. Nu besørgede Sønnesønnen det efterladte Arbejde 
udgivet («Commentarii historici duo, alter de regibus vetustis 
Norvagicis, a Theodorico monacho concinnatus, alter de profectione
Danorum in terram sanctam», Amst. 1684). Efter at have taget 
den juridiske Doktorgrad blev K. Syndikus eller Byskriver i Husum, 
men opgav senere denne Stilling. 1723 levede han endnu i 
Hamborg og betegnes som holsten-gottorpsk Justitsraad.

Moller, Cimbria lit. I.

H. F. Rørdam.



Kirck, Niels Peter, 1802-64, Handelsmand og Politiker, 
født 10. Avg. 1802 i Helsingør, Søn af Kjøbmand Martin K. (f. 1769 
d. 1807), var 1817-23 i Handelslære i sin Fødeby og bestyrede
derefter andre Kjøbmænds Forretninger, indtil han 1827 selv fik Borgerskab 
som Skibsklarerer. Han tjente derved en betydelig Formue og 
efterlod sig en stor Handelsforretning. Han var 1839-50 
Borgerrepræsentant, 1842-48 Stænderdeputeret og 1850-63 uafbrudt 
Landstingsmand. Han stemte i Regelen med Venstre og indtog jævnlig 
en Særstilling -- stemte saaledes 1861 imod den fynsk-jyske 
Jærnbanelov, da Staten formentlig kunde bruge sine Penge bedre;
ogsaa optraadte han som ubetinget Hævder af økonomisk og 
personlig Frihed (fuld Rentefrihed, Ophævelse af Helligdagsanordningen 
og af Vaccinationstvangen). Døde 4. April 1864. Han blev 12. Marts 
1827 gift med Petrea Christensen (f. 2. Okt. 1804 d. 7. Avg.  1882), 
Datter af en Mel- og Grynhandler.

Erslew, Forf. Lex.
Barfod, Rigsdags-Kal.

Emil Elberling.



Kirk, Ole Christian Christensen, 1788-1876, Bonde og Politiker, 
født 9. Okt. 1788 i Stadil Sogn nord for Ringkjøbing, 
Søn af Christen Jepsen K. (f. 1753 d. 1839) og Maren Jeppesdatter 
(f. 1754 d. 1837). Faderen var oprindelig Husmand, men havde ved 
Tilkjøb dannet sig en lille Gaard, kaldet Kirkegaard; han havde
9 Børn, og for hvert Barn, han fik, kjøbte han en Ko til. O. K. 
blev allerede som 12 Aars Dreng Vinterskolelærer og drev senere 
lidt Handel; fik 1816 ved sit Giftermaal en lille Gaard, men solgte
den snart og overtog Faderens; overdrog denne til en Broder og 
kjøbte 1823 Ebbensgaard i Ulvborg Sogn, som han drev indtil 1872. 
Han var en udmærket Landmand og drev Gaarden, som var i 
daarlig Stand, op til en Mønstergaard; var ivrig for Hedeplantning 
og fremkaldte 1831 det første nørrejyske Dyrskue. Han var 1842-53 
Formand for Sogneforstanderskabet og 1842-48 Medlem af 
Amtsraadet, men blev især bekjendt som Stænderdeputeret i alle 
Samlinger fra 1836-48. Han kom tidlig til at spille en Rolle,
var allerede 1836 Medlem af 7 Udvalg og stillede et Par vigtige 
Forslag om Ophævelse af Skoletvang og om almindelig Værnepligt. 
Han tog især Del i alle Forhandlinger vedrørende Landbospørgsmaal 
og forsvarede sine Meninger med ejendommelig Kraft i korte 
og fyndige Taler. Med stor Skarphed og Bitterhed angreb han 
alle Privilegier, kæmpede for Selvejendom i Modsætning til Fæste 
og vilde have Hoveriet afløst samt Forbud imod at paalægge Husmænd 
Arbejde i Steden for Lejeafgift. Men han var ogsaa Talsmand 
for, at Døtrene skulde have lige Arveret med Sønnerne, 
hvad der først indrømmedes 1857. K. lagde mindre Vægt paa en 
konstitutionel Forfatning og vilde forinden have alle Misforhold 
mellem Samfundsklasserne udjævnede; især frygtede han et adeligt 
Overhus, som vilde hindre Kongen i at fremme Folkets almene 
Vel. Derimod var han en afgjort Forsvarer af Pressefriheden som 
Middel til at udbrede Oplysning, hvad der for ham var en Hovedsag. 
1848 valgtes K. til den grundlovgivende Rigsforsamling, hvor 
han hørte til den konservative Side: han var imod almindelig Valgret, 
fordi han ikke troede Almuen tilstrækkelig moden og oplyst 
og frygtede for, at den skulde lade sig vildlede; men han ønskede 
heller intet Tokammersystem og foretrak et enkelt Ting med 
Klassevalg. I Febr. 1849 blev han udnævnt til Medlem af
Landbokommissionen, men trak sig i Maj tilbage her fra. 1853 optraadte han 
imod det national-liberale Partis Opposition og søgte Valg til 
Folketinget i Ringkjøbing Amts 1. Kreds, men uden Held. I «Ringkjøbing 
Amtstidende», som han 1842 havde været med at grundlægge, 
skrev han jævnlig Artikler, især indtil 1860, men optraadte 
her endnu i Okt. 1873 imod «det forenede Venstre». I sin Levemaade 
var han overmaade tarvelig og sparsommelig og udtalte megen Misnøje 
med den Forfinelse og Pyntelyst, som greb Bondestanden. 
Han døde 24. Jan. 1876. -- K. havde 25. Febr. 1816 ægtet Mette 
Christensdatter (f. 1799 d. 1869), Datter af Gaardejer Christen Sørensen 
i Halkjær, Stadil Sogn.

Barfod, Rigsdags-Kal. 
O. Kirk, Ole Kirk (1888). 
Illustr. Tid. II. Jan. 1874. 
Dansk Folketid. 25. Febr. 1876.

Emil Elberling.



Kirkerup, Andreas Johannes, 1749-1810, Brandmajor. 
Han er født 9. Juni 1749 i Kjøbenhavn, hvor hans Fader var Tømmersvend. 
Efter at have været i Lære hos Tømmermester Boye Junge, 
der bevægede ham til at uddanne sig som Arkitekt, gik han flere 
Aar paa Kunstakademiet, hvor han 1773 fik 1. Guldmedaille,
hvilken gav ham Adgang til uden Mesterstykke at tage Borgerskab 
som Tømmermester 1774. Han blev som en af Stadens mest 
ansete Tømmermestre udnævnt til Hoftømmermester, senere Hofarkitekt. 
1772 blev han Sprøjtemester i Brandkorpset og steg gjennem
alle Grader, indtil han 1801 blev 1. Meddirektør og 1803 Brandmajor. 
I denne Stilling indlagde han sig megen Fortjeneste, navnlig for 
den ypperlige Ledelse af Slukningen under Bombardementet 1807. 
Han døde 22. Okt. 1810. 1775 var nan bleven gift med Clara Holst.

Weilbach, Konstnerlex.

O. Nielsen.



Kirkerup, Jens, 1730-82, Præst, 
Søn af en kjøbenhavnsk Borger, Simon K., og Anna Margr. f. Ecksted, er født i 
Kjøbenhavn 22. Juli 1730. Han deponerede fra Frederiksborg 1746 og tog 
theologisk Attestats 1749, hvorefter han rejste 2 Aar udenlands. 
Han levede derefter af Informationer og som Korrektør ved «Nye
Statstidender»; 1755 blev han Decanus paa Klosteret, det næste 
Aar resid. Kapellan ved St. Laurentii Kirke paa Vesterland-Før og 
1763 Sognepræst sammesteds, hvor han ogsaa døde 1782. Han var 
gift med en Enke fra Dedsbøl. -- Han var Medlem af det kongl. 
danske Landhusholdningsselskab, har skrevet adskillige, dels 
særskilt trykte, dels i «Økonomisk Magasin» optagne landøkonomiske 
Afhandlinger med Forslag til Landvæsenets Forbedring, Fællesskabets 
Afskaffelse m. m. Disse Afhandlinger staa næppe i nogen
Henseende over de talrige lignende, som samtidig fremkom. Han 
er ogsaa Forfatter til et Par (tyske) Skrifter af opbyggeligt Indhold. 

Worm, Lex. ov. lærde Mænd. 
Nyerup, Lit. Lex.

L. Koch.



Kirketerp, Ditlev, 1734-92, Handelsmand, 
Søn af en formuende Kjøbmand i Hobro, fødtes her 8. Sept. 1734 og nedsatte 
sig i en ung Alder som Kjøbmand i Randers, hvor han 1. Febr. 
1758 ægtede Anna f. Brock (f. 8. Sept. 1725 d. 7. Febr. 1781), Enke 
efter Kjøbmand Christen Madsen Welling og Halvsøster til 
Legatstifteren Niels B. (III, 96). K. var den første i Byen, der 
etablerede en udenrigsk Handel; under den nordamerikanske Krig byggede 
han større Skibe, som han lod gaa til Frankrig, Spanien og Vestindien,
og ved sin Energi og sit Handelstalent bragte han overhovedet 
hele Byen i Opkomst. Han erhvervede sig betydelige 
Jordejendomme, navnlig ved Kronens Salg af Ryttergodset i det 
dronningborgske Distrikt 1765 (hvor han kjøbte Hovedgaarden Dronningborg 
m. m.), satte mange Folk i Virksomhed og byggede meget. 
For at skaffe sine Bysbørn en bedre og navnlig til praktisk
Udvikling mere tjenlig Undervisning oprettede han en Skole (hvis 
Fundats fik kongl. Konfirmation 20. Maj 1778), hvortil han skjænkede 
en af ham opført Toetages-Bygning. Amtmændene benyttede 
sig oftere af hans sjældne Indsigt i Agerbruget og paa andre
praktiske Omraader. Han udnævntes 1774 til Hofagent med Justitsraads 
Rang og 1776 til Etatsraad. 12. Juni 1792 afgik han ved Døden.

M. Galthen, Randers Beskriv. S. 72 f. 
Saml. t. jydsk Hist. og Topogr. VIII.

G. L. Grove.



Kirstein, Carl Ludvig, 1793-1862, Finansembedsmand og Theaterdirektør. 
Født i Kjøbenhavn 9. April 1793 blev K., der 
var Søn af nedennævnte Konferensraad E. Ph. K., i 1811 Student 
fra det v. Westenske Institut, 1815 juridisk Kandidat, s. A. 
Fuldmægtig i det slesvig-holsten-lauenborgske Rentekammerkancelli, 1826 
Chef for det, 1831 Kommitteret i Rentekammeret, 1840 Generaldecisor 
for de under Rentekammeret sorterende tyske Regnskabssager 
og gik 1851 over til samme Stilling under det slesvigske Ministerium. 
1828 fik han Titel af Justitsraad, 1832 af Etatsraad, 1842 
af Konferensraad; 1851 blev han Kommandør af Danebrog. I Dec. 
1831 blev han Medlem af Direktionen for de kongl. Skuespil og 
havde her særlig at varetage Censuren over de indsendte Arbejder 
samt hele Økonomivæsenet. Ved sin bestemte, ofte noget hensynsløse 
Optræden stødte han i Begyndelsen de fleste fra sig ved 
Theatret, men snart fik man dog Øjnene op for, dels at den
myndige Embedsmand aldrig gjorde andet, end hvad han ansaa for sin 
Pligt, dels at kun en radikal Indgriben i Theatrets økonomiske 
Ledelse kunde skaffe Orden og Balance til Veje. Hans Virksomhed
i saa Henseende var da ogsaa til Gavn for det kongl. Theater, 
men i øvrigt uden ringeste Betydning for Kunsten. Misfornøjet 
med sin Stilling ved Theatret trak han sig 1838 tilbage fra denne. 
Han var fra 1839 til sin Død, 20. Nov. 1862, Medlem af den 
bestandige Justitsdirektion for Klasselotteriet. -- Hans Enke, Helene 
Claudiane Margrethe f. Holm (f. 4. Juni 1802), døde 31. Juli 1882.

Edgar Collin.



Kirstein, Ernst Philip, 1759-1834, Deputeret,
var en Søn af preussisk Jagtraad og Advokat ved det kongl. Krigs- og 
Domænekammer i Stettin Ernst Peter K. og Johanne Caroline f. Ladewig. 
Han fødtes i Stettin 17. Dec. 1759, studerede 1778-80 i Halle, 
kom 1781 til Danmark i Anledning af sin Udnævnelse til 
Privatsekretær hos Skatmesteren Grev Schimmelmann, indtog efter dennes 
Død (1782) i nogle Aar en lignende Stilling hos Statsministeren af 
samme Navn og var indtil sin Død Administrator for det Schimmelmannske 
Fideikommis. 1786 blev han Sekretær og Bogholder ved 
Direktionen for den vestindiske Gjælds Likvidation, 1791 tillige 
Sekretær ved Kommissionen til Negerhandelens Afskaffelse, 1795 
Medlem af den ovennævnte Direktion, 1809 tillige surnumerær 
Deputeret i Finanskollegiet, 1813 Medlem af Kommissionen til 
Undersøgelse af forskjellige Finansanliggender, 1816 Deputeret i
General-Toldkammer- og Kommercekollegiet, afskedigedes 1834 og døde 
6. Okt. s. A. i Kjøbenhavn. 1795 blev han titulær Kammerraad, 
1800 Legationsraad, 1812 Etatsraad, 1829 Konferensraad og 1834 
Kommandør af Danebrog. Han var i Besiddelse af alsidige og 
grundige Kundskaber paa det finansielle og kameralistiske Omraade 
og leverede bl. a. til forskjellige Tidsskrifter Bidrag til Belysning 
af de i Slutningen af det 18. Aarhundrede brændende Spørgsmaal
om Mønt- og Bankvæsenet m. v. -- 16. April 1787 blev han gift 
med Emilie Henriette Cramer (f. paa Sandholm i Blovstrød Sogn 
1764, d. 18. Jan. 1820), en Datter af Universitetskansler Johan 
Andreas C. (IV, 100).

Erslew, Forf. Lex.

G. Kringelbach.




Kirsten (Christine), o.1118-- , 
Knud Lavards og Ingeborgs anden Datter, blev fæstet af den norske
Konge Magnus Sigurdsen 1132, men paa Grund af hendes
Ungdom kom Ægteskabet først i Stand det følgende
Aar. Kort efter flygtede K.s Farbroder Erik (Emune)
til Norge; men da den upaalidelige Magnus tænkte paa
at udlevere sin Gjæst til hans Fjender, skyndte K. sig
at røbe sin Mands Rænker; ved List undslap Erik,
men til Hævn forskød Magnus sin unge Dronning. Nu
levede K. i Danmark; hun nævnes som Vidne, da Erik
Lam udstedte et Gavebrev til Odense Kloster (1141),
men for øvrigt er hendes senere Liv ganske ukjendt. En
Folkevise lader Kong Valdemars Søster «liden Kirsten»
blive danset (eller pisket) til Døde af sin Broder,
fordi hun har ladet sig lokke af Buris; men af
kronologiske Grunde kan «liden Kirsten» ikke være Knud
Lavards Datter, og det er i højeste Grad tvivlsomt,
om denne Vise overhovedet har noget virkeligt Grundlag
i den Tids Historie.

Grundtvig, Danm. gl. Folkeviser III, 63 ff. 
Nord. Maanedsskr. 1875, S. 436 ff. 
H. Olrik, Knud Lavard. 
J. Steenstrup, Vore Folkeviser.

Hans  Olrik.



Kittendorff, Axel Theodor, 1821-68, Xylograf, 
er født 19. Okt. 1821 i Kjøbenhavn, hvor hans Fader,
Johan Adolf Frederik K., var Vævermester; Moderen var
Anna Amalie Elisabeth f. Kuhn. Efter Konfirmationen
kom han i Lære hos Xylograf Flinch (V, 207) og
blev snart en af hans dygtigste Elever. Samtidig
besøgte han Kunstakademiet, hvor han 1846 blev Elev
af Modelskolen. Allerede fra 1840 udstillede han
ved de aarlige Udstillinger paa Charlottenborg, 1845
saaledes et dygtigt Træsnit i Tontryk efter en Buste
af Christian IV, og omtrent paa samme Tid udførte
han et andet ypperligt Blad, en Scene af «Erasmus
Montanus», efter en Pennetegning af Marstrand. 1848-49
var han i Berlin og Leipzig. 1849 oprettede han sammen
med J. P. Aagaard (I, 3) Bog- og Kunsthandelsfirmaet
K. & Aagaard, der bl. a. udgav de illustrerede Værker:
Holsts «Felttogene», Fabricius' «Danmarkshistorie»,
Baches «Nordens Historie» osv., til hvilke K. skar
en Del af de fortrinlige Træsnit, hvormed de ere
udstyrede. Han døde allerede 8. Marts 1868. -- 5. Marts
1853 havde han ægtet Emilie Christiane Catharina
Kretzschmer (f. 19. April 1827), Datter af Grosserer
og Hørkræmmer Peter Christian K. og Susanna Nicoline
f. Goldberg.

Weilbach,  Konstnerlex.
Tidsskr. f. Kunstind. 1891, S. 12.

C. Nyrop.



Kittendorff, Johan Adolf, 1820-1902, Lithograf, 
Broder til ovennævnte A. Th. K. Han er født 5. April 1820
i Kjøbenhavn og kom paa Foranstaltning af Hetsch,
der tidlig fattede Interesse for ham, strax efter sin
Konfirmation i Lære hos Malermester J. G. Berg og,
efter at være udlært her (1838), til Em. Bærentzen
& Co.s lithografiske Etablissement. Samtidig gik
han paa Kunstakademiet, hvor han 1841 vandt den
lille Sølvmedaille og 1849 den store. Aaret efter
oprettede han sammen med I. V. Tegner et lithografisk
Etablissement, Tegner & K., der hurtig fik et
godt Navn. K., der alt tidligere ypperlig havde
gjengivet Lundbyes Tegninger til «Fabler for Børn»
(1845) og gjorde noget lignende ved Tegningerne til
«Felttogene 1848, 1849 og 1850», knyttede særlig
sit Navn til det store Værk «Billeder efter danske
Malere», hvoraf der er udkommet 186 dygtige Blade,
alle tegnede af ham selv paa Stenen. Af større Blade
kan mærkes hans fortrinlige Gjengivelse af Sonnes
«Slaget ved Isted» ligesom af Carl Blochs «Christian
II i Fængselet». Ogsaa i Farvetryk har han leveret
gode Arbejder, men denne Erstatning for Malerier ejer
dog ikke hans Hjærte. Ved I. V. Tegners Død (1893)
opløstes det ovennævnte Firma. K. har for øvrigt
udført en anden væsentlig Gjerning nemlig som Lærer
ved Kunstakademiet i ikke mindre end 38 Aar (1855-93);
ved sit 25 Aars Jubilæum her i 1880 hyldedes han af
en stor Skare taknemmelige Elever. K. døde 20. April 1902.

Weilbach, Konstnerlex.
Tidsskr. f. Kunstind. 1891, S. 12.

C. Nyrop.



Kje-, jvfr. Kie-.



Kjeld (Ketil), --1134, Biskop i Vestervig. 
I hans Tid grundlagdes vistnok Augustinerklosteret i Vestervig,
i hvis Kirke Hellig Thøgers Relikvier bleve skrinlagte
(1117), og som nu blev Bispesæde for Vendsyssel og
Thy. Maaske har han ogsaa grundlagt det berømte
Præmonstratenserkloster Børglum, der nogle Aar
efter hans Død blev Bispesæde. I de voldsomme
Kampe efter Knud Lavards Drab stod K. paa Niels'
Side og faldt i Slaget ved Fodevig 4. Juni 1134.

Hans Olrik.



Kjeld (Hellig K.), -1150, 
var fra Venning i Randersegnen og blev af sine velstaaende Forældre sat
til Bogen for at blive Klerk. Han var allerede kjendt
for Flid og Fromhed, da Biskop Eskil overtalte ham til
at blive regelbunden Kannik ved Viborg Domkirke. Her
forestod han Skolen og afskrev mange Bøger. O. 1145 
blev han valgt til Provst, og efter lang Vægring
overtog han Embedet. K.s Virksomhed faldt i en urolig
Tid; nogle Aar efter, at han var bleven Kannik, var
hans Velynder Biskop Eskil bleven nedhugget i Kirken
(1132), og nu, da han var bleven Domprovst, begyndte
den voldsomme Tronstrid mellem Svend og Knud. En kort
Tid syntes Tanken om Venderkorstog at kunne forene de
2 Medbejlere, og K., der baade var ivrig for indre
Fred og for Hedningernes Omvendelse, arbejdede af
al Kraft hen mod dette Maal. I den Anledning sejlede
han til Skaane for at paavirke Kong Svend. Undervejs
blev han fangen af Venderne, men atter løskjøbt af en
Præst, og ved sit Komme til Lund blev han modtagen med
Ære af Svend og Ærkebiskop Eskil. Freden kom i Stand,
men den blev for øvrigt ikke varig. Ved sin Afrejse
modtog K. rige Gaver, men han byttede dem strax
for Penge og uddelte disse til de fattige. Ogsaa
i Viborg udfoldede han en Godgjørenhed, der endog
gik ud over Domkapitlets Gods. Kannikerne bleve
harmfulde herover og tvang ham til at nedlægge
sit Embede, hvorpaa han blev Forstander for vor
Frue Nonnekloster i Aalborg, der stod under Viborg
Domkapitel. K. foretrak imidlertid et virkeligt
Martyrium for denne Ydmygelse og drog til Rom for at
faa Pavens Tilladelse til at gaa som Missionær til
Venderne; tillige klagede han dog over sin Fordrivelse
fra Viborg, og Paven bød Kapitlet at gjenindsætte
K. som Domprovst. Kannikerne maatte adlyde, og efter
adskillige Henvendelser fra forskjellig Side overtog
K. da atter Provsteembedet. Vendermissionen fik han
ikke bragt til Udførelse; Tiden var ikke dertil,
og K.s Liv nærmede sig sin Afslutning. Døende lod
han sig bære ind i Domkirken, og her udaandede han
27. Sept. 1150. -- Af hans Fromhed gik der stort
Ry; man fortalte, at han ved sin Bøn en Gang havde
standset en ødelæggende Ildebrand, man sporede Jærtegn
ved hans Grav, og man udarbejdede et Skrift til
hans Forherligelse. Omsider blev han kanoniseret, og
11. Juni 1189 bleve hans Relikvier lagte i et udskaaret
Skrin, der blev ophængt i et til ham indviet Kapel
paa Domkirkens Nordside. Ved Domkapitlet havde man
først kaldt ham med hans kirkelige Navn Exuperius,
men efter Kanonisationen fik hans nordiske Navn Hævd.

Script. rer. Dan.  IV.
Danske Helgeners Levned ved H. Olrik.
Ny kirkehist. Saml. I, 526 ff.

Hans  Olrik.



Kjeldahl, Johan Gustav Christoffer Thorsager, 1849-1900, Kemiker,
Søn af Distriktslæge paa Jægerspris, senere Justitsraad, 
Jørgen K. (d. 9. Juli 1889 i Kjøbenhavn) og Johanne
Georgine f. Lehmann. K. er født 16. Avg. 1849 Paa
Jægerspris, gik i Roskilde Skole, hvorfra han blev
Student 1867, og tog 1873 polyteknisk Examen med
Udmærkelse som Kandidat i anvendt Naturvidenskab. Fra
1873-75 var nan Assistent ved Landbohøjskolens
kemiske Laboratorium hos C. T. Barfoed og bistod ogsaa
N. J. Fjord ved hans da paabegyndte landøkonomiske
Forsøg. Da J. C. Jacobsen paatænkte Oprettelsen af
Carlsberg-Fondet og det dermed forbundne Carlsberg
Laboratorium, kaldte han paa Barfoeds varme
Anbefaling K. til at forestaa Indretningen af det
nye Laboratorium, og da Carlsberg-Fondet stiftedes,
25. Sept. 1876, blev K. udnævnt til Forstander
for Carlsberg-Laboratoriets kemiske Afdeling, i
hvilken Stilling han siden uafbrudt har virket. Her
har han udført sine mærkelige Undersøgelser af
Fermentevnen hos Diastase og lignende Fermenter
samt af de kemiske Processer ved Kornets Spiring,
fundet Cholin som Bestanddel af Ø1 og samtidig
udarbejdet nye analytiske Methoder til Bestemmelse
af Kvælstof og til Elementæranalyse ved Hjælp
af Kvægsølvilte samt paavist, at den almindelige
Methode til Sukkerarternes kvantitative Bestemmelse
indeholder en væsentlig Fejlkilde. Disse Arbejder,
som røbe en sjælden Forening af et originalt Syn paa
Tingene, en udmærket experimentel Færdighed og den
yderste Samvittighedsfuldhed, have stillet K.s Navn
i Række med Nutidens betydeligste plantefysiologiske
Kemikeres. Særlig hans Kvælstofbestemmelsesmethode
har paafaldende hurtig banet sig Vej til
alle kemiske Laboratorier. K.s Arbejder ere
alle først offentliggjorte i «Meddelelser fra
Carlsberg-Laboratoriet» og have bidraget væsentlig til
den Agtelse, hvori dette Tidsskrift staar overalt. --
Vidnesbyrd om, hvor megen Pris der sættes paa K.s
videnskabelige Virksomhed, have ikke manglet. Han
er fra 1890 Medlem af det danske Videnskabernes
Selskab, fra 1892 Medlem af Videnskabsselskabet
i Christiania. 1892 udnævntes han til Professor
og 1894 til Æresdoktor i Filosofi ved Kjøbenhavns
Universitet. K. døde 18. Juli 1900.

Universitetsprogr. til Reformationsfesten 1894.

S. M.Jørgensen.



Kieldrup, Anton Edvard, 1826-69, Landskabsmaler,
var Søn af Skibsfører, senere Forpagter, Jens K. og
var født 16. Febr. 1826 i Haderslev, hvor han ogsaa
lærte Malerhaandværket. Efter at være kommet til
Kjøbenhavn besøgte han Kunstakademiet (1845 -47) og
lagde sig efter Landskabsmaleriet. Han begyndte at 
udstille 1849, gjorde et Par Studierejser i Norge
og søgte allerede i 1851 og 1852 om Akademiets
Rejseunderstøttelse, dog uden den Gang at kunne
komme i Betragtning. Først efter et Ophold for
egen Regning i München (1858-59) og efter i flere
Aar at have udstillet Landskaber, som viste en god
og lovende Fremgang, fik han i 1863 en akademisk
Rejseunderstøttelse. Denne Rejse, navnlig hans
Ophold i Düsseldorf om Vinteren, paavirkede ham
i mindre gunstig Retning, saa at Farven i hans
Billeder vel meget fik et tillært Modepræg. Men
nye Studier i Hjemmets Natur fortrængte snart den
tyske Skoles Indflydelse, og senere Arbejder stode
friske og naturlige i Opfattelsen, bl. a. gjengav
han det indre af Skoven (f. Ex. 1867) paa en smuk
og tiltalende Maade. Han hørte til den yngre Kreds
af Landskabsmalere, der med Alvor og Talent gjengav
Fædrelandets Natur, da Døden bortrev ham 22. Maj
1869. Han var gift med Marie f. Simonsen.

Weilbach, Konstnerlex.

Ph. Weilbach.



Kjeldsen, Anders Krag, 1790-1850, Boghandler, 
er født i Nordby paa Samsø 7. April 1790 og nedsatte sig
o. 1815 som Kjøbmand og Boghandler i Randers. Han
var i sin Tid bekjendt ved Udgivelse af en Del
Visebøger eller, som de da kaldtes, Ariebøger. Han
skrev selv en stor Mængde Viser, især om Krigen
1848-50, flere paa jysk Dialekt; af disse kan nævnes
«Faaklaaring aa Beskryuels øuer di tou faalæ willelæ
Begrauelser» (1840); men det er kun en maadelig
Efterligning. K. døde 13. Avg. 1850. Han var gift med
Maren f. Dahl (d. 18. Juli 1850), Datter af Kjøbmand
Jesper Lauridsen D.

Erslew, Forf. Lex.
Dania II, 146.

O. Nielsen.



Kjeldsen, Jens, 1598(?)-- , Skolemand, Præst, Forfatter, 
var en Søn af Borgmester i Ribe Kjeld
Jørgensen. Han blev Student 1618, rejste siden
udenlands og indskreves 1621 ved Universitetet i
Leiden, ved hvilken Lejlighed han siges at være
23 Aar gammel. 1623 kreeredes han til Magister
ved Kjøbenhavns Universitet og blev s. A. Rektor
i Ribe. Denne Stilling beklædte han til 1630, da
han blev Præst i Landskrone og Provst i Rønneberg
Herred. Han levede endnu 1658. -- Kort før han forlod
Ribe, lod han i Anledning af Biskop Jersins Bryllup
(1630) opføre ved sine Disciple et Skuespil, «Josefs
Historie», som væsentlig var en Bearbejdelse af et
Stykke af Hollænderen Cornel. Schonæus, men mellem
hvis 
Akter der var indlagt en Bondekomedie, som efter Sigende var af 
K. selv. Stykket synes nu tabt paa nogle enkelte Scener nær, 
som ere trykte af Wandall i Indledningen til «Nye originale 
Skuespil» II (1778). Under Opholdet i Landskrone udgav J. K. i
Trykken 2 Ligprædikener over Jomfru Mette Huitfeldt (1633) og Fru 
Elisabeth Huitfeldt (1638).

Thorup, Hist. Efterretn. om Ribe Cathedralskole S. 96. 
Kinch, Ribe Bys Hist. II, 458 f. 
Cawallin, Lunds Stifts Herdaminne III, 270. 
Nye orig. Skuespil II, 27 f.

S. Birket Smith.



Kjeldsen, Niels, 1840-64, Dragon. 
28. Febr. 1864 havde en Feltvagt, som stod ved Højen Kro paa Landevejen til Kolding, udstillet en Observationspost bestaaende af en Korporal og 4 
Dragoner i Viuf. Den blev her angreben af en Patrouille paa 12 Mand 
«røde Husarer» og trak sig da tilbage til Blaakjær Skov. Kort 
efter angrebes den af en Styrke paa 40 fjendtlige Husarer, som 
skjult af Skoven havde nærmet sig. Korporalen, som red paa en 
Blodhest, lykkedes det at undslippe, medens 3 af de menige bleve 
tagne til Fange; den fjerde derimod kæmpede alene med 3 Preussere, 
som ikke formaaede at afvæbne ham. Under Kampen 
saaredes han i den højre Arm, men han vedblev at forsvare sig med
Sabelen i den venstre og Tøjlerne i den højre Haand, indtil 
en preussisk Officer eller Officersaspirant red tæt ind paa ham bag 
fra og skød ham ned. Dragonen var N. K. af Ullerup. Han var 
født 4. Febr. 1840 paa Bæksgaard i Give Sogn og Søn af 
Gaardmand Kjeld Thomsen. 18. Okt. 1891 indviedes et Mindesmærke 
for ham, rejst paa Foranledning af Kolding og Omegns 
Forsvarsbrødreforening paa det Sted, hvor han var falden.

Kok, Store og gode Handlinger gjennem Hundrede Aar S. 229 ff. 
Vort Forsvar Nr. 1. 
Berlingske Tid. 20. Okt. 1891.

P. N. Nieuwenhuis.



Kiellerup, Lauritz, 1751-1823, Handelsmand,
var født i Aarhus 12. Avg. 1751 og var en Søn af Kjøbmand Jens Nielsen K. 
og Cecilie Lauritzdatter f. Gieding. Faderen døde allerede 1763, 
men Moderen sørgede med usædvanlig Dygtighed for Børnenes 
videre Opdragelse. I en ung Alder rejste K. til Aalborg og kom 
i Huset hos Kjøbmand Ole Holdt, hos hvem han lærte Handelen, 
og hvem han hele sit Liv mindedes med overordentlig Taknemmelighed. 
1779 etablerede han sig som Kjøbmand, og Aaret efter 
ægtede han Regitze Sophie Jungersen (d. 20. April 1833), Datter af 
Pastor P. J. paa Gjøl. Han begyndte sin Forretning med smaa 
Midler, men under de daværende gunstige Handelsforhold tog den 
snart et stort Opsving. Han drev en omfattende udenlandsk Handel 
i alle Slags Varer og var en betydelig Skibsreder. Med Energi 
til at tage fat forbandt han stor Forsigtighed. Han havde en
omfattende Handelsforbindelse med Norge -- ved hvis Proviantering 
i Krigsaarene han var meget virksom --, og hans Forretning led 
vistnok et betydeligt Afbræk ved Norges Afstaaelse. -- K. 
udfoldede en meget betydelig Velgjørenhed, ligesom han ogsaa var meget
hjælpsom over for yngre Forretningsfolk. For Aalborgs Opkomst var 
han særdeles virksom, i det han søgte at støtte Byens begyndende 
industrielle Liv og virkede ivrig for dens Forskjønnelse ved 
Lystanlæg o. l. -- 1814 blev han udnævnt til Etatsraad. Han døde 
2. Maj 1823.

Etatsraad L. K.s Minde (Aalb. 1825).

E. Meyer.



Kiellerup, Theodor Julius, 1818-50, Dyrmaler, 
var Søn af Vare- og Vexelmægler Daniel K. (f. 11. Dec. 1784 d. 24. Jan. 1865) 
og Cecilie Vilhelmine f. Iversen (f. 17. Jan. 1798 d. 6. Juli 1879) og 
blev født 7. Marts 1818 i Kjøbenhavn. Strax efter sin Konfirmation 
(1833) kom han paa Akademiet og rykkede 1837 op i Gibsskolen, 
men gik ikke videre. Han begyndte allerede at udstille 1836 («En 
Hund») og solgte 2 lovende Ungdomsarbejder (1838 og 1840) til 
den kongl. Malerisamling. Forholdene nødte ham til at rejse bort, 
og fra 1841 var han bosat i Miinchen, hvor han sluttede sig til 
den da blomstrende Malerskole. Fra 1844 af søgte han flere Gange 
Akademiet om Rejseunderstøttelse uden dog at se sit Ønske opfyldt. 
Imidlertid ægtede han 1847 en Dame fra München, Maria Delcroix 
(d. 1882), men allerede 14. Maj 1850 bortrev Døden ham. K. 
bevarede stadig Forbindelsen med Hjemmet, udstillede i Kjøbenhavn 
og solgte Billeder til Landsmænd; men samtidig vandt han stedse 
større Navn i Tyskland. Fra Gjengivelsen af Hunde, som havde 
været Æmnet for hans første Arbejder, vendte han sin Opmærksomhed 
mod de i fri Tilstand levende Dyr, hvoriblandt «Vildsvin, 
som angribes af Hunde» (tilhørte Christian VIII), «En Gemsejagt»
(Godsejer Scavenius).

Weilbach, Konstnerlex.

Ph. Weilbach.



Kjer, jvfr. Kjær.



Kjer, Christian Ludvig, f. 1839, Retshistoriker. 
K. er født 25. Dec. 1839 paa Herlufsholm, Søn af Stiftelsens Forvalter 
Justitsraad Tyge K. og Johanne f. Rasmussen; Student fra Herlufsholm 
1857; juridisk Kandidat 1863; Intendant i Krigen 1864; 
Sagførerfuldmægtig i Kjøbenhavn 1865-68; Overretssagfører i Aarhus 1869. 
Gift 4. Nov. 1870 med Dorthea Sophie Blinger, Datter af Kjøbmand
C. A. B. i Aarhus og Jacobine f. Schmidt. Medlem af Byraadet 
m. m. -- Udgav i 1889: «Om Overdragelse af Ejendomsret over 
faste Ejendomme for Tiden indtil Christian V's Lov», hvori 
Paavisningen af Adelens Privilegium i Henseende til slige Overdragelser 
er ny og interessant. I 1890 fulgte: «Valdemars sjællandske Lov, 
et Bidrag til den danske Lovhistorie»; den deri indeholdte 
Paavisning af de 2 Affattelser af Loven og disses Forhold til tilsvarende 
Affattelser af den sjællandske Kirkeret er et vigtigt Udbytte af
Forfatterens Haandskriftsstudier. En Afhandling med Titel: «Er 
den skaanske eller sjællandske Kirkeret den ældste?» i «Aarbøger 
f. nord. Oldkynd.» 1891 har endelig vundet almindelig Anerkjendelse 
som Besvarelse af Spørgsmaalet om den skaanske Kirkelovs Alder.

Leth og Wad, Dimitterede fra Herlufsholm.

 H. Matzen.



Kier, Otto, 1792-1863, juridisk Embedsmand og historisk Forfatter, 
fødtes i Haderslev 15. April 1792. Efter at have gjennemgaaet 
Byens lærde Skole studerede han i 4 Aar Retsvidenskab ved
Universiteterne i Kiel og Heidelberg og tog 1816 juridisk 
Embedsexamen i Slesvig. Derefter nedsatte han sig som Advokat i sin 
Fødeby, fik senere Bestalling som Overretssagfører og Notar og
konstitueredes som Kasserer ved Haderslev Provstis fælles 
Kirkekasse. 1841 udnævntes han til Herredsfoged i Gram Herred, men 
sluttede sig 1848 til Oprøret og lod sig af den provisoriske 
Regering ansætte som Borgmester i Haderslev, fra hvilken Stilling 
han entledigedes i Marts 1850. K. var en dygtig Mand med 
mange Interesser og stor Kjærlighed til sit snævrere Hjemland. 
Igjennem mange Aar arbejdede han utrættelig for at ophjælpe 
Haderslevs Havnevæsen og Fjordens Sejlbarhed, og han havde en 
væsentlig Indflydelse paa det nordslesvigske Tiendevæsens heldige 
Regulering. Efter 1850 anvendte han sit Otium til lokalhistoriske 
Studier. Hans Hovedarbejde er: «Ansichten über den Entwickelungsgang 
der inneren Verfassung Schleswigs, mit besonderer 
Berücksichtigung des Amts Hadersleben» («Jahrbücher f. d. 
Landeskunde der Herzogth.» II-VII). Som de fleste Lokalhistorikere 
savner han kritisk Skole og lader sig alt for stærkt beherske af 
Tidens politiske Strømninger, men flere Afsnit, særlig
om den nordslesvigske Retspleje, om Fællesskabets
Ophævelse og Fæstegaardenes Overgang til Ejendom,
læses endnu med Udbytte. 1820 giftede K. sig med
Frederikke Bruhn fra Flensborg. Han døde 23. Marts
1863.

Jahrbb. f. d. Landesk. Schlesw., Holst. u. Lauenb. VII, 299.
Alberti, Schlesw.-Holst.-Lauenb. Schriftsteller-Lex.

J. Lauridsen.



Kier, Peter, 1771-1834, Præst, 
er født i Øster Løgum i Haderslev Amt 23. Dec. 1771. Forældrene, der vare
Bønder, døde, medens han var Barn. Han skulde have
arvet Gaarden, men overlod den til en Broder og brugte
sin Arv til at studere for. Først blev han Skolelærer
i sin Fødeby, men 1796 gik han til Kiels Universitet,
og 1799 underkastede han sig den theologiske
Embedsexamen paa Gottorp. Efter at have været
Medhjælper hos en Præst i Burkal valgtes han 1802
til Sognepræst for Fødesognet, hvor han blev til sin
Død, 12. Jan. 1834. Han ægtede 1802 en Broderdatter af sin 
tidligere Lærer Præsten Lautrup i Brede. -- I sit Hus
havde han unge Mennesker, som han dels opdrog til
Skolelærere, dels sendte til Latinskolernes højere
Klasser eller til Universitetet. Han har skrevet et
Par Skolebøger og en arkæologisk Afhandling.

Schlesw.-Holst. Prov.-Berichte  1834, III, 404 ff.

L. Koch.



Kierulf, Herman, 1784-1845, Jurist, 
var en Søn af Avktionsdirektør i Kjøbenhavn Chr. K. og Margrethe
f. Smith. Han er født 11. Sept. 1784 i Kjøbenhavn,
blev Student fra Frue latinske Skole 1801 og
juridisk Kandidat 1804. Det følgende Aar indtraadte
han som surnumerær Kancellist i Generalitets- og
Kommandokontoret, og i dette Kontor, der fra 1808 af
kaldtes Generalstabens Bureau, avancerede han i 1810
til Fuldmægtig og i 1826 til Expeditionssekretær; 
1820 var han bleven Justitsraad. Han entledigedes
1835 og døde i Kjøbenhavn 1. Marts 1845. -- K. udgav
«Kalender over alle Officerer» I-XXXIV (1809-42) og 
en Samling af Parolbefalinger for Aarene
1801-43 med Register, hvorhos han fortsatte den af
Rosenstand-Goiske og Hedegaard paabegyndte Samling
af «Reskripter, Resolutioner og Kollegialbreve, den
danske Krigsmagt til Lands angaaende» for Aarene
1831-42. Han blev gift: 1. (1810) med Louise
Wilhelmine Ranøe (d. 1841), Datter af Professor,
Dr. med. Andreas Broberg R., og 2. (1842) med Tabitta
Louise Caroline Hegedahl, Datter af Postmester
Christopher H. -- En Søn af ham, 
Andreas Christian Anton K. (f. 1812), der 1853-64 var Tingskriver 
i Gram Herred og derefter til sin Død 1870 Underretsprokurator i 
Kolding, har bl. a. udgivet «Esrom Klosters og Abbeders Hist.» 
(1838) og «Om Beskatningen i Haderslev Amt» (1865).

Erslew, Forf. Lex.

H. C. Steffensen.



Kierulf, Jørgen, 1757-1810, Historiker og Æsthetiker,
fødtes 31. Avg. 1757 i Hasle i Aarhus Stift, hvor Faderen, Peder Sørensen 
K., var Sognepræst. Han dimitteredes fra Viborg Skole til 
Universitetet 1775. K. L. Rahbek var bleven Student s. A., og mellem 
ham og K. knyttedes strax et Venskabsforhold, der aldrig skulde 
blive brudt. Sammen med Rahbek og andre Venner dyrkede K. 
Æsthetik, men forsømte derfor ikke historiske og filologiske Studier; 
an tog filologisk Examen 1778 og disputerede 1790 for den 
filosofiske Doktorgrad. K. var nogen Tid (1783-85) Redaktør af de 
Berlingske «Nyeste Efterretninger om lærde Sager», desuden 
Medarbejder ved Rahbeks forskjellige Tidsskrifter. 1792 udnævntes K. 
til overordentlig Professor i Historie; Posten var dog uden Løn, 
indtil Professoratet i Statistik kunde forenes dermed 1797. K. 
tyngedes næppe af stor Lærdom, i alt Fald kom den ikke til at sætte 
Frugt i andre Skrifter end nogle Universitetsprogrammer og
Lærebøger; men hans Forelæsninger vare omhyggelige og i Formen 
tiltalende. Bekjendt for sin litterære Dannelse og en vis Renhed i 
Smagen blev K. udnævnt til Medlem af Theaterkommissionen 1794. 
Han viste under denne Virksomhed, at hans æsthetiske Standpunkt
i flere Henseender var snævert og præget af en ældre Tids 
Fornuftighed; hos den velvillige, blide Mand savnede man desuden 
den for en saadan Post nødvendige Karakterkraft. Sorgen over 
Bombardementet 1807, der tillige bragte ham materielle Tab, 
nedbrød hans Helbred, og han døde 29. Sept. 1810. K. var gift med
Charlotte Amalie f. Fischer (gift 1793 d. 1820). 

Nyerup, Lit. Lex. 
Lærde Efterretn. 1810, S. 535 f. 
Hundrup, Biogr. Efterr. om philol. Candidater S. 15. 
Steenstrup, Historieskrivningen i Danm. i det 19. Aarh.

Johannes C. H. R. Steenstrup.



Kierulf, Lucas, 1692-1739, Justitiarius, 
fødtes i Nibe 26. Juli 1692 og var Søn af en Borger sammesteds, Jens Sørensen K., og Dorothea Weidemann. Han synes ikke at være bleven Student, 
men var 1720 bosat i Viborg og kaldes da Kancelliassessor og 
Prokurator. Ved Nedsættelsen af den famøse Kommission i Dec. 
1724 til Undersøgelse af Embedsmændenes Forhold
(«Bandekommissionen») kaldtes han til Kjøbenhavn
for at gaa den til Haande og var en af dem, der
deltoge i Aabningen og Gjennemgaaelsen af Brevene til
mistænkte Personer. I Forening med Justitsraad Jens
Seerup fik han det Hverv at foretage hertil sigtende
Undersøgelser i Jylland. Formentlig som Belønning for
god Tjeneste udnævntes han 1727 til Kancelliraad og
16. April 1728 til Justitiarius i Overhofretten i
Norge; s. A. blev han virkelig Justitsraad. L. K. døde
i Christiania 24. Maj 1739. Han var gift: 1. (1720) med 
Johanne Kirstine f. Lime (d. 12. Avg. 1724),
2. (1O. Jan. 1726) med Sophie Dorothea f. Møinichen,
Enke efter Kjøbmand Nils Arctander i Viborg (d.
1723). Hun var en Søster af Etatsraad Chr. M. og
overlevede sin Mand.

C. Bruun, Fred. Rostgaard I.

H. J. Huitfeldt-Kaas.



Kierulff, Andreas Christian, 1782-1846, Overpræsident,
en Søn af nedennævnte Viceadmiral Ole Andreas
K., fødtes 12. Marts 1782 i Kjøbenhavn. Han
var oprindelig bestemt til at blive Søofficer,
men denne Plan opgaves senere, og 1799 blev han
privat dimitteret til Universitetet. Allerede Aaret
forinden han i 1802 tog juridisk Embedsexamen, var
han bleven Kopist hos sin Fader, der den Gang var
Holmens Overekvipagemester; 1806 blev han konstit. og
1807 virkelig Avditør, 1809 karakt. Overavditør,
1813 Assessor i Kjøbenhavns Politiret, 1814 tillige
Medhjælper ved Politidirektørembedet, 1816 Assessor
i Højesteret; 1817 blev han 1. Medlem af den i
Anledning af Tugthusets Brand nedsatte Standret og
af den derefter nedsatte Kommission, var 1820-34
Politidirektør i Kjøbenhavn og Justitiarius i
Politiretten sammesteds, fra 1834 til sin Død,
22. Avg. 1846, Overpræsident i Kjøbenhavn, 1828-45
tillige Chef for Kjøbenhavns Politi og Kystpolitiet;
blev end videre 1824 fungerende Deputeret i det
danske Kancelli og Chef for dettes 3. Departement,
havde 1825-31 fast Ansættelse som Kancellideputeret
og Chef for 2. Departement, var 1831-34 Medlem
af Karantænedirektionen, 1831-45 administrerende
Direktør for Tugt-, Rasp- og Forbedringshuset samt
1834-46 1. Medlem af den administrerende Direktion for
Kjøbenhavns Fattigvæsen. 1815 blev han Justitsraad,
1831 Kommandør af Danebrog, 1836 Storkors af samme
Orden og 1845 Gehejmekonferensraad.

Med sin ualmindelige Arbejdsevne forbandt han stor
Energi og en selvstændig Karakter. Denne sidste
Egenskab bidrog ganske 
naturlig sit til, at han saa hurtig opgav sin Stilling i det danske 
Kancelli, da han ikke kunde finde sig i Stemanns Egenraadighed. 
Skjønt hørende til «den gamle Skole» var han dog en af de første 
højere Embedsmænd, der over for Frederik VI, med hvem han  som 
Chef for Politiet kom i hyppig Forbindelse, anbefalede Indførelsen 
af raadgivende Stænder i Danmark. -- 1. Febr. 1809 ægtede han 
Magdalene Marie Estrup (f. 2. Marts 1782 d. 9. Okt. 1838), en Datter
af Etatsraad, Raadmand, By- og Raadstueskriver i Helsingør 
Laurits Christian E. og Anne Margrethe f. Gjerfnøe. 17. Juli 1841 
giftede han sig med Caroline Emilie Henriette Larsen (f. 5. Juli 
1807 d. 11. Juli 1891), en Datter af Skibsbygmester og Værftsejer 
Lars L. (f. 1758 d. 1844) og Jacobine f. Ursin (f. 1772 d. 1819).

Personalhist. Tidsskr. I, 302 f.

G. Kringelbach.



Kierulff, Johann Friedrich, 1807-94, Retslærd,
er født 7. Dec. 1807 i Slesvig. 1831 blev han Dr. juris i Kiel, 1834 
Professor i Retsvidenskab sammesteds. 1842 udnævntes han til 
Professor i Retsvidenskab ved Universitetet i Rostock. Her gik han 
over i Dommerstillingen og udnævntes senere til Præsident for 
Overappellationsretten i Lybek. Ved denne Rets Opløsning i 1879 
trak han sig tilbage til Privatlivet. 1882 fornyede Kieler-Fakultetet 
efter 50 Aars Forløb hans Doktordiplom. Han har bl. a. udgivet
Overappellationsrettens Domme. Død 17. Juli 1894 i Lybek.

Alberti, Schlesw.-Holst.-Lauenb. Schriftsteller-Lex.

Jul. Lassen.



Kierulff, Ole Andreas, 1743-1822, Søofficer,
Søn af Kommandørkapitajn Andreas K. (f. 1697 d. 16. Jan. 1755); Moderen hed 
Anna Cathrine f. Boye. K., som var født 20. Marts 1743, blev
Sekondlieutenant i Marinen 1763, Premierlieutenant 1764, 
Kapitajnlieutenant 1770, Kapitajn 1781, Kommandørkapitajn 1790, Kommandør 1797,
Kontreadmiral 1809. Han afgik 6. Maj 1814 og erholdt 
s. D. Viceadmirals Karakter. I sin Ungdom gjorde K. bl. a. nogle 
Togter til Marokko. 1764-69 assisterede han under Navigationsdirektør 
Lous ved Søopmaalingen. 1770 var han Chef for 
Bombarderskibet «Pakan» og deltog med dette i Admiral F. C. Kaas'
uheldige Togt til Algier. 1774-75 deltog han i Forarbejderne til 
Anlæggelsen af Ejderkanalen, 1783 udførte han en Opmaaling og 
Kortlægning af Kjøbenhavns Havn. 1784 var han Chef for Kadetskibet, 
Aaret efter i Husum for at udkaste Planen til et Havneanlæg
sammesteds. 1775 udnævntes K. til Ekvipagemester for 
Frederiksværns Værft; 1780 forlod han atter Norge for at overtage 
Stillingen som Viceekvipagemester paa Gammelholm. 1783-84 
ledede han Opmudringsvæsenet ved Kjøbenhavn, 1789 forfremmedes 
han til Ekvipagemester og blev endelig 1792 Overekvipagemester 
(Holmens Chef), i hvilken Stilling han forblev til sin Afgang. Det 
blev saaledes K., der fik det tunge Hverv at udlevere Flaaden til 
Englænderne og efter dette at gjenoptage Værftets Virksomhed fra 
bar Bund. I Følge L. Engeltofts Optegnelser forløb hans 
Underhandlinger med den engelske befuldmægtigede Sir Home Popham 
ikke uden Rivninger, hvilke foranledigede, at K. til sidst bad sig 
fritaget for at føre videre Forhandlinger med ham. Udleveringen 
blev derefter fortsat af Kapitajn Rosenvinge. Englænderne, der 
ønskede at ødelægge Dokken, søgte forgjæves at true K. til at 
paavise dem Maaden, hvorpaa Bassinet kunde tømmes. 1811 blev
K. Kommandør af Danebrog. K. døde 6. Marts 1822. Han blev 
1775 gift med Ane Christine Rasch. 

Thaarup, Fædrenelandsk Nekrolog  1821-26.

C. With.



Kjær, jvfr. Kjer.



Kiær, Frederik Frederiksen, 1825-93, Diplomat, 
er født i Kjøbenhavn 31. Maj 1825. K. blev allerede 1. Nov. 1841 
Sekondlieutenant i Infanteriet, hvorfra han 4 Aar senere forflyttedes til Gardehusardivisionen og i 1849 til Livgarden til Hest, omtrent 
samtidig med at han forfremmedes til Premierlieutenant. I 1860
blev K. Ritmester ved Livgarden, 1865 Eskadronschef i 
Gardehusarregimentet og i 1869 Stabschef hos Generalinspektøren for Rytteriet, 
men i 1872 tog han sin Afsked af Militærtjenesten, da han længe
havde ønsket at indtræde i Diplomatiet, i hvilken Anledning han 
i Aaret 1858 havde arbejdet som Volontær i Udenrigsministeriet og 
i 1863 ogsaa havde faaet en Mission overdraget, nemlig at notificere
Tronskiftet til det græske Hof. K. var først 8 Aar Gesandt i Rom 
(1872-80) og derpaa i Wien til 1884, da han forflyttedes til den 
langt vigtigere Post i St. Petersborg, som han beklædte til sin Død,
26. Marts 1893. Af særlige Missioner, der bleve K. overdragne, 
maa nævnes, at han i 1878 sendtes i  Spidsen for et Gesandtskab 
til Madrid i Anledning af Kong Alfons XII's Formæling, og at 
han i 1882 sendtes til Belgrad for at overbringe Kong Milan af
Serbien Elefantordenen samt Anerkjendelsen af dette Kongerige. 
K., der var blevet Oberst, da han forlod Hæren, og som i 1869 
havde erholdt Kammerherretitelen, fik i 1883 et nyt Afskedspatent 
som Generalmajor. Ridderkorset havde han allerede faaet i 1848, 
i en Alder af 23 Aar, efter Træfningen ved Hoptrup, hvor han 
udviste stor Uforfærdethed og fik Hesten skudt under sig, hvad der 
medførte, at han faldt i Fangenskab. Kommandørkorset af 2. Grad 
fik K. i 1876, af 1. Grad i 1878 og Storkorset i 1887. -- K. ægtede 
7. Sept. 1846 paa Hvidkilde Anna Vilhelmine Augusta Riis (f. 26. Maj 
1827). K., der besad et meget smukt og vindende Udvortes, var 
en dygtig Diplomat og afholdt Personlighed. 

C. Zytphen-Adeler.



Kjær, Hector Frederik Janson, 1801-87, Læge,
var en Søn af Hospitalsforstander, Kancelliraad Jørgen K. og Anne Margrethe 
Sophie f. Plesner og fødtes i Ribe 12. Juli 1801. Dimitteret fra
Horsens Skole 1820 fungerede han i sine Studieaar som Kandidat 
ved Almindeligt Hospital (1823-28), tog 1826 den kirurgiske og 
1828 den medicinske Examen. Derefter var han praktiserende 
Læge i Varde, indtil han 1832 blev Distriktskirurg i Holstebro. 
1839 blev han Distriktslæge i Ribe, 1844 Stiftsfysikus sammesteds. 
1856 blev han Justitsraad, 1869 Etatsraad. I sin Embedsstilling og 
som stærkt beskæftiget praktiserende Læge vandt han megen og
vel fortjent Paaskjønnelse. Efter 1882 at have taget sin Afsked fra 
Fysikatet -- hvilket hans Søn Jørgen Johan K. (f. 5. Febr. 1829) 
derefter blev Indehaver af -- privatiserede han i Ribe til sin Død, 
12. Juli 1887. 1828 havde han ægtet Rebecca Cornelia Louise
Krohn (d. 19. Nov. 1857), Datter af Major i Artilleriet Johan Jacob K.

Carøe og Selmer, Den danske Lægestand, 6. Udg. 
Erslew, Forf. Lex. 
Ugeskr. f. Læger 4. R. XVI, 135.

Jul. Petersen.



Kjær, Ludolph Ove, f. 1830, Filolog. 
Han blev født 12. Marts 1830 i Varde og er Søn af ovennævnte Stiftsfysikus H. F. J. K. 
Han dimitteredes 1847 fra Ribe Skole, vandt 1851 Universitetets 
Guldmedaille for den filologiske Prisopgaves Besvarelse og tog 1854
filologisk-historisk Embedsexamen. Derpaa var han en Tid Medbestyrer 
af «Latin- og Realskolen i Store Kongensgade» (nu 
«Lyceum»), men fratraadte senere Bestyrelsen og har derefter privatiseret. 
1858 ægtede han Sophie Henriette Frisch (f. 1. April 1838), 
Datter af Proprietær Constantin F. til Charlottendal og Catharine f. 
Tutein; men Ægteskabet opløstes 1868, og hun giftede sig derpaa 
med Læge P. F. C. E. Salicath. Af videnskabelig Betydning er hans 
Skrift «De sermone D. Junii Juvenalis» (1875); for øvrigt har han 
udgivet et «Dansk-latinsk Lexikon» (1870) og Oversættelser af Horats, 
Juvenal m. m. 

Hundrup, Biogr. Efterr. om philol. Candidater, 2. Udg.

M. Cl. Gertz.



Kjær, Severin, f. 1843, historisk Forfatter. 
K. er født i Trustrup, Lyngby Sogn ved Grenaa, 30. Nov. 1843. Hans Fader, 
Michael Julius K., var Gaardmand, hans Moder hed Marie f. Høifeldt. 
1862 dimitteredes han fra Lyngby Seminarium og blev s. A. 
Andenlærer i Baarse, hvor han en Tid var Formand for Sogneraadet. 
1875 blev han Lærer i Borup ved Præstø og 1880 Førstelærer 
og Organist i Kongsted i samme Egn. 26. Okt. 1875 giftede 
han sig med Dorthea Petersen, Datter af Gaardejer Peder Rasmussen 
i Baarse. -- I hans Morfaders Hus, hvor han opholdt sig
en stor Del af sin Barndom, vaktes hans Sans for gamle Minder, 
og denne paavirkedes igjen i det sagnrige Sydsjælland. Resultatet 
af hans Arkivstudier er følgende Skrifter: «Fra Stavnsbaandets 
Dage» (1888), «Gjøngehøvdingen Svend Poulsen og Snaphanerne»
(1892) og « Præsten i Vejlby Søren Jensen Qvist, hans Slægt og 
Samtid» (1894). I disse Skrifter har han kunnet sammenholde Sagn 
med historiske Kilder og har ydet fortrinlige Bidrag til Kritikken
af Nutidens Folkesagn, foruden at han har meddelt fyldige og 
interessante Oplysninger om ældre Tiders Kulturforhold.

Næstved Tid. 1892, Nr. 244.

O. Nielsen.



Kjær, Søren, --1582, Borgmester, Tolder og Forfatter. 
Denne i sin Tid meget betroede Mand var født i Ribe. Han maa 
have gaaet i Latinskole; men for øvrigt gik han Skrivervejen, 
hvorfor han ofte betegnes med Tilnavnet Skriver. Efterretningerne ere 
usikre, om han først har været «Rigens Skriver» eller Slotsskriver 
i Kjøbenhavn. Fra 1548 træffe vi ham i Kolding, hvor han 
formodentlig allerede tidligere ved Ægteskab med Anne, Datter af 
Knud Thuresen, maa være kommen ind i en praktisk Stilling, da 
han snart blev Borgmester der i Byen; 1549 beskikkedes han tillige
til Tolder sammesteds med den Opgave paa Kronens Vegne «at 
oppebære Told og Sise af Oxne, Heste, 01 og andre Varer ». I 
den dobbelte Stilling som Borgmester og Tolder ved det vistnok -- 
næst Helsingør -- vigtigste  Toldsted i Riget forblev S. K. i en 
Menneskealder med megen Anseelse. Store Summer gik gjennem 
hans Hænder, og han var en Slags Underrentemester, da Udbetalinger 
i Rigets Anliggender ofte an vistes direkte paa Toldkassen. 
Samtidig syslede S. K. med en i sin Tid paaskjønnet Forfattervirksomhed; 
nu kjendes dog kun Titlerne paa 3 af ham fra Tysk og 
Latin bearbejdede bibelske Skolekomedier («Abraham», «Jephta», 
«Nabal»); derimod er et Par ret smukke Salmer af ham bevaret,
hvoriblandt den af Grundtvig omarbejdede: «Rejs op dit Hoved, 
al Kristenhed». Han døde 24. Marts 1582 og hans Hustru faa 
Dage efter. -- Da S. K. var kjendt og yndet  af Kongehuset, som 
ofte opholdt sig paa Koldinghus, skyldes det hans Indflydelse, at 
Enkedronning Dorothea 1566 skjænkede Kolding Skole en ny 
Bygning.

Ny kirkehist. Saml. III og V.
Personalhist. Tidsskr. VI, 158.

H. F. Rørdam.



Kjær, Søren Nielsen, 1827-93, Politiker, 
født 7. Jan. 1827 i Vinderslev, Lysgaard Herred, Søn af Lejehusmand Niels Sørensen 
K. (f. 1797 d. 1847), maatte allerede i 10 Aars Alderen ud at tjene 
for sit Brød. Han var 1849-50 Soldat (blev saaret ved Isted) og 
overtog derefter Moderens Huslod i Ilsø, Skjern Sogn, Middelsom 
Herred. Ved Driftighed og Sparsommelighed arbejdede han sig 
saaledes op, at han 1864 kunde kjøbe en lille Gaard i Nabosognet 
Helstrup, og senere blev han endog en velstaaende Mand. Han
blev tidlig greben af politisk Interesse og søgte 1855 forgjæves Valg 
til Folketinget i Viborg Amts 4. Kreds, men naaede næste Aar sit 
Ønske ved et Udfyldnings valg og sad nu uafbrudt i Folketinget 
for denne Kreds i 25 Aar indtil Sommeren 1881; var ligeledes 
valgt her til Rigsraadets Folketing 1864-66. K. gjorde tidlig en 
vis Opsigt som Rigsdagsmand. Han havde et lyst Hoved, hurtig 
Opfattelse og god Hukommelse og forbandt hermed en naturlig 
Veltalenhed og et uforfærdet Mod til at give sig i Kast med 
politiske Modstandere, der stode langt over ham i Dannelse og 
Kundskaber. Han sluttede sig strax til den Tscherningske Gruppe og 
optraadte som en udpræget Modstander af det national-liberale 
Parti; særlig angreb han Redaktør C. Bille for «Dagbladets» 
haanlige Udfald mod Bønderne («Transtøvler» o. lign.) og misbilligede
skarpt dets krigerske Iver 1864 og dets skandinaviske Tilbøjeligheder. 
Men ikke mindre bittert var hans Angreb paa Finansminister 
David 1865 for dennes Ord om «den kofteklædte Absolutisme», 
og han tilraadede derimod Sammenslutning mellem de 
store og smaa Landbrugere. Ligeledes var K. meget voldsom i 
sine Udtalelser imod Præsterne, og medens han ivrig krævede 
Undervisningen i Almueskolerne udvidet, var han ikke velstemt 
over for Folkehøjskolerne, der «snarere gik ud paa at danne en 
Overbondestand end paa at være en almindelig Læreanstalt for 
Folkelivet». 1870 sluttede K. sig til «det forenede Venstre», gik 
1878 ved dets Deling til den moderate Gruppe og traadte djærvt op 
imod Berg. Skjønt ellers ivrig for Besparelser og særlig i 
Forsvarsudgifterne stemte K. 1880 for den nye Hærordning og mistede 
derfor sin Plads i Tinget 1881. Først 1887 blev han gjenvalgt, 
men faldt paa ny 1890 og maatte 1892 søge sig en ny Kreds
(Aarhus Amts 3. Kreds). -- K. var desuden siden 1873 Distriktskommissær 
i den nørrejyske Brandforsikring og 1878-80 Næstformand 
i dens Bestyrelse. Døde 11. Dec. 1893. K. blev 1854 
gift med Christine Marie Nielsen (f. 1. Marts 1830), Datter af 
Skovfoged Niels Christensen i Hjermind.

Wulff, Den danske Rigsdag. 
Næstved Tid. 12. Jan. 1892. 
Aarhus Amtstid. 12. Dec. 1893.

Emil Elberling.



Kjærbølling, Niels, 1806-71, ornithologisk Forfatter,
fødtes 11. Okt. 1806 i Dynnevit paa Als, hvor hans Fader, Jørgen Nielsen 
K., var Skolelærer. Moderen hed Marie f. Lorentzen. Efter at 
han 1827 havde taget Skolelærerexamen med Udmærkelse ved Skaarup
Seminarium, blev han 1831 ansat som Lærer i Marstal, senere 
(1836) i Ærøskjøbing. Med levende Interesse for Naturen benyttede 
han her al sin Fritid til botaniske Studier og til at gjøre 
Iagttagelser over Fuglenes Liv. 1843 udgav han en Haandbog i 
Frilands- og Blomstergartneri, og det følgende Aar erholdt han Posten 
som Inspektør ved det af Haveselskabet for Jylland, Fyn og Slesvig 
oprettede Haveanlæg ved Snoghøj. Fra 1844-47 redigerede han 
den af det nævnte Selskab udgivne «Haveavis». K.s Virksomhed
som Havebrugsmand havde henledet Konferensraad Collins 
Opmærksomhed paa ham, og ved hans Hjælp lykkedes det K. at 
opnaa en betydelig kongelig Understøttelse til Udgivelsen af det 
store Værk «Ornithologia Danica, Danmarks Fugle» (1847-52) med 
60 kolorerede Tavler i Folio. 1854 og 1856 udkom der Supplementer 
med Tavler til Hovedværket, og det samlede Atlas fremtraadte 
nu under Titelen «Icones ornithologiæ Scandinavicæ», indeholdende 
104 Tavler med o. 600 Figurer. Som videnskabeligt Arbejde 
har Værket kun ringe Betydning, men det har i høj Grad 
bidraget til at vække og udbrede Interessen for denne Del af vor 
Favna og har i en lang Aarrække tjent som populær Vejleder ved 
Studiet af vore danske Fugle. Under Titelen «Skandinaviens Fugle» 
er det senere (1875-77) udgivet af Jonas Collin med en fuldstændig 
omarbejdet Text. -- 1859 grundlagde K. den zoologiske Have ved
Kjøbenhavn i den ham overladte saakaldte «Prinsesse Vilhelmines 
Have» ved Frederiksberg Slot. Ved hans Død, 2. Jan. 1871, blev 
Haven overtaget af hans Søn, som 1872 overdrog den til et 
Aktieselskab. 1852 modtog K. Diplom som Dr. phil. fra Universitetet 
i Jena. 1832 ægtede han Christine Ploug-Nissen (d. 21. Juli 1878),
Datter af Møller P.-N.

Erslew, Forf. Lex. 
Søndagsposten 1871, Nr. 368. 
Nord. Convers. Lex., 3. Udg.

Jonas Collin.



Kiærskou, Frederik Christian Jacobsen, 1805-91, Landskabsmaler, 
fødtes i Kjøbenhavn 26. Marts 1805 og var Søn af 
Kopist i Politiretten Frederik Jacob K. og Susanne Dorothea f. Lind. 
Da Forældrene døde fra ham i hans 9. Aar, blev han sat i Waisenhusets 
Skole, og efter sin Konfirmation kom han ind i Akademiets 
Ornamentklasser, hvor han gik i nogle Aar. Samtidig var han 
bleven sat i Malerlære for at uddannes til Dekorationsmaler, da 
Landskabsmaler J. P. Møller ansaa det for en sikrere Levevej end 
at blive Kunstner. Imidlertid begyndte han at rykke op i 
Akademiets Skoler, fra Frihaandstegneskolen til Gibsskolen (1827), og 
da han som Dekorationsmaler (Malersvend) hos Hambros Enke 
maa have anset sin Stilling som sikret, giftede han sig 24. Nov. 
s. A. med Ida Gindrup (d. 6. Nov. 1880). Han vedblev dog at
besøge Akademiet, rykkede i 1830 op i Modelskolen og vandt ved 
Sommerkonkursen i 1832 et Accessit og i 1833 en Pengepræmie 
som Landskabsmaler. Han havde nemlig dels paa Eckersbergs, 
dels paa J. L. Lunds Malerskoler ihærdig lagt sig efter 
Landskabsmaleriet og var allerede begyndt at udstille i dette Fag fra 1826. 
Hans Billeder vandt hurtig Anerkjendelse, og i 1837 var Akademiet 
villigt til at anbefale ham til Fonden ad usus publicos, men 
raadede ham dog til hellere at vente. Da det endnu ikke var 
lykkedes ham i 1840 at opnaa Rejseunderstøttelse, rejste han til Fyn 
til en Svoger, som synes at være den, der laante ham Penge til 
Udenlandsrejsen, og der fra over Hamborg til Dresden og München. 
I 1841-42 havde han endelig Akademiets sædvanlige Rejsestipendium. 
I München, hvis Malerskoles Indflydelse vedblev at spores hos
ham, navnlig i Behandlingen af Træernes Løvværk, var han saa heldig 
at sælge flere Billeder til Grev A. W. Moltke, som ogsaa i Hjemmet 
havde støttet ham; ligeledes havde Kunstforeningen
baade før og under Rejsen kjøbt Billeder af ham. Da
han i Forsommeren 1843 var kommet hjem, agreeredes
han efter at have indsendt et Parti fra Etschdalen og
nogle Skitser og fik til Opgave at male et «Landskab
i en tyrolsk Bjærgegn». Faa dette Billede blev han
1845 Medlem af Akademiet. I 1848 blev han tillige
Medlem af Kunstakademiet i Stockholm, og i 1859 fik
han Titel af Professor.

K.s Billeder udmærke sig ved smuk Anordning og i det
hele et heldigt Valg af Æmner; men i Udførelsen spores
stadig den ældre Skoles Lyst til at give for meget i
det enkelte i Tegningen, navnlig i Træerne, hvorunder
den maleriske Virkning lider, og et vist konventionelt
Præg bliver fremherskende. Der var imidlertid
stedse saa meget tiltalende i K.s, i de senere Aar
især temmelig smaa Landskaber, at han til sin sene
Alderdom bevarede en anselig Kreds af Kjøbere. Af hans
større Billeder ejes flere af Grev Moltke-Bregentved,
ligesom han heller ikke sjælden solgte Billeder til
Udlandet, Sverige, Tyskland og Amerika. Hans største
Billede, et Portrætlandskab med Bernstorff Slot, blev
malet som Brudegave til Prinsesse Alexandra af Wales
(1863) og er nu i England, I den kongl. Malerisamling
findes et Landskab fra Bleking (udstillet 1855),
hvori Blæstvejrsstemning virkningsfuldt er gjengivet,
og et «Sjællandsk Landskab» (udst. 1871); desuden ejer
Samlingen 3 af hans Ungdomsarbejder. K., som fra 1867
havde Medlemsbolig paa Charlottenborg, var en lille,
væver Mand med et frisk og forholdsvis ungdommeligt
Udseende og med en utrættelig Arbejdskraft, som først
Døden afbrød, i det han 6. Juni 1891 uden foregaaende
Ildebefindende pludselig faldt død om. Siden 1865
havde han været tilsynshavende (Konservator) ved den
Moltkeske Malerisamling.

Weilbach, Konstnerlex.

Ph. Weilbach.



Kiærskou, Hjalmar Frederik Christian, 1835-1900, Botaniker, 
er Søn af ovennævnte Landskabsmaler
F. C. J. K. Han fødtes i Kjøbenhavn 6. Avg. 1835,
blev Student fra Borgerdydskolen paa Christianshavn
1855, tog Magisterkonferens i Naturhistorie 1862. Han
har været ansat ved Botanisk Have siden 1861, først
som Assistent, derefter tillige som Bibliothekar
(1875-83); fra 1883 som Inspektør ved Musæet. Han har
desforuden været Redaktør af «Botanisk Tidsskrift»
(1869-93), Lærer ved det Monradske Kursus for
Seminarister (o. 1882-1889), Docent ved Polyteknisk
Læreanstalt (fra 1882), Medarbejder ved V. Steins
kemiske Laboratorium 
(1876-83) m. m. Han blev gift 3. Maj 1873 med
Margrethe Olivia Gindrup (f. 24. Juli 1853),
Datter af Kjøbmand Otto Joachim G. i Rødby og
Elise Amalie f. Pøhler. K. døde 18. Marts 1900. -- Hans videnskabelige
Arbejder have været dels af systematisk
Natur (Spaniens Lythrariaceer, vestindiske og
brasilianske Myrtaceer, samt i Forbindelse med
Samsøe Lund en Monografi af Kaalens, Rybsens og
Rapsens Kulturformer), dels anatomisk-tekniske
(om Melundersøgelser, Frøskalsbygning hos Raps).

Eug. Warming.

<chapter name="Kjærup, Jacob,
 d. 1751, s. Kærup.">

Kjærup, Jacob, d. 1751, s. Kærup.



Kjøge, Anders Pedersen, --1588, Professor, 
var født i Kjøge og blev 1558 Rektor ved vor Frue Skole i
Kjøbenhavn efter s. A. at have taget Magistergraden;
1564 blev han Professor i Mathematik ved Universitetet
og aflagdes med et Kanonikat i Lund. Nogen stor
Dygtighed har han næppe været; imidlertid vakte
det dog ikke ringe Misfornøjelse og Modstand i hans
Kollegers Kreds, da Kongen 1577 afskedigede ham for at
skaffe Plads til Jørgen Dybvad (IV, 373). Sin øvrige
Levetid tilbragte K. ved sit Kanonikat i Lund, der var
blevet noget forbedret af Kongen. Han døde 27. Juni
1588. Hans Hustru hed Mette Hermansdatter. Hans
Skrifter, der bestode af nogle Almanakker og en Del
akademiske Theses, synes nu alle tabte.

Rørdam, Kbhvns Universitets Hist. 1537-1621 II, 563 ff.

H. F. Rørdam.



Kjøge, Peder Nielsen, -1695, Salmedigter. 
Første Gang, han findes omtalt, er 1648, da han var bleven
Herredsskriver i Baag Herred, senere blev han det
ogsaa i Vends Herred; 1673 nævnes han som Raadmand
i Assens, hvor han ved sin Død i Forsommeren 1695
var Byfoged. 1693 udgav han «Vandrebog udi Rim,
indeholdende Morgen- og Aftensange til hver Dag i
Ugen»; et Exemplar, vistnok det eneste, der endnu
er i Behold, findes paa Universitetsbibliotheket. Af
de aandelige Digte i den er «De hellig' tre Konger
saa hjærtensglad», hvortil Motivet maaske nok har
været en ældre Salme, gaaet over i flere danske og
norske Salmebøger, saaledes i Konventssalmebogen. En
anden, «Gud ville vi nu prise», er af Rudelbach
henregnet til «det bedste og fuldkomneste, den danske
Salmelitteratur har at fremvise».

Kirkehist. Saml. 3. R. II, 760 ff. III, 472 f. 
V. Bang, Biogr. Efterretn. om Forff. og Oversættere af Salmer.

Vilh. Bang.



Kjørning, s. Kyrning.



Klarup, Christen Jensen, --1759, Legatstifter, 
blev 1717 ansat i Statens Tjeneste; efter i nogle Aar at have været 
Tøjhusskriver udnævntes han 1729 til Postkasserer i Kjøbenhavn. 1733 
blev han Kammerraad, 1749 Justitsraad, K., der døde 29. Dec. 1759,
var gift med Lene f. Biering (f. 28. Febr. 1704 i Kjøbenhavn, d. 30. 
April 1750), men havde ingen Børn. Ved en fornuftig Økonomi 
havde han samlet sig en Formue af 50000 Rdl. og ved Testamente,
oprettet samme Aar, som han døde, bestemte han, at den Halvdel 
deraf, som ikke tilfaldt hans Hustrus Arvinger, skulde anvendes til 
et Legat til Fordel dels for Skolebørn, dels for hans og hans 
afdøde Hustrus Efterslægt. Legatet, der ved Bestemmelser i den 
praktisk skrevne Fundats i Aarenes Løb er voxet til 100000 Kr., 
bestyres af en Direktion af Slægten, hvoraf Jacob Langebek var 
det første Medlem. 

Sofus Elvius.



de Klauman, Martinus Christian, 1784-1837, Søofficer, 
Søn af Kapitajn Gregorius de K. (f. 24. Nov. 1744 d. 23. Dec. 1788) 
og Anna Barbara Charlotte f. Thye (f. 1755 d. 29. Jan. 1798). K. 
fødtes 5. Febr. 1784, blev Sekondlieutenant i Marinen 1805, 
Premierlieutenant 1811, Kapitajnlieutenant 1818 og Kapitajn 1828. Som ung 
Officer ansattes han ved Kanonbaadsflotillen ved Elben og bestod
her 1809 under Konvoieringen mellem Glückstadt og Ejderen 3 ærefulde 
Træfninger med de engelske Krydsere. Ligeledes havde han 
1813 en Kamp ud for Büsom med 6 Kanonbaade mod 10 engelske, 
af hvilke det lykkedes ham at skyde de 2 i Sænk og forjage de
andre. 1814-15 var K. næstkommanderende paa Briggen «Bornholm» 
i Middelhavet og Vestindien; efter sin Tilbagekomst ansattes 
han som Indrulleringsofficer paa Femern. 1824-25 Chef for Briggen 
«St. Croix» i Vestindien og Middelhavet og 1828 Chef for Briggen
«St. Thomas» paa et lignende Togt. Senere foretog han talrige 
Rejser til Udlandet for sit Helbreds Skyld. 1837 udnævntes K. til 
Chef for Korvetten «Diana», men døde 9. Marts, inden Skibet var
afsejlet. 1812 blev K. gift med Emilie Dorothea Drewsen, Datter 
af Papirfabrikant D. Ægteskabet blev snart opløst ved Separation.

C. With.

 jvfr. Clausen.">

Klausen, jvfr. Clausen.



Klausen, Gottlieb Ernst, 1762-1851, Rektor, 
blev født 6. Sept. 1762 i Karlum i Tønder Amt, hvor Faderen var Præst. 
Efter at have afsluttet sine filologiske Studier i Kiel blev han ansat 
som Lærer ved Gymnasiet i Altona, avancerede 1786 til Subrektor, 
1789 til Konrektor, 1794 til Rektor og Professor, i hvilken Stilling 
han virkede til 1841, da han tog sin Afsked med Titel af Etatsraad. 
Han døde 21. Jan. 1851. Han var Broder til Stiftsprovst H. G. 
Clausen (III, 606). Foruden at være anset som dygtig Lærer og 
Rektor har han gjort sig bekjendt som begavet Digter og Lejlighedstaler. 
Hans «Gedichte u. Vorträge in gebundener u. ungebundener 
Rede» ere samlede i 2 Bind (Altona 1835). Nogle af Digtene,
«Lyrische Gedichte f. den Gesang bei Pianoforte od. Harfe» 
(1823), har han selv sat Musik til. Særlig kan fremhæves Digtet 
«Der Mordbrandraub der dänischen Flotte» (skrevet 1808).

Allg. Deutsche Biographie XVI.
Brummer, Deutsches Dichter-Lex.

C. A. Nissen.



Klavsen, Søren Harries, 1829-73, Skolemand, 
var Søn af Gaardejer Claus Madsen og Karen Petersen, f. Nim, og blev født 
2. April 1829 paa Harresøgaard. 1849 dimitteredes han fra Jelling 
Seminarium og var derpaa Huslærer, indtil han 1852 blev Lærer 
ved den nyoprettede Realskole i Middelfart. 1858 fik han 
Ansættelse ved Skolevæsenet i Odense og døde her 2. Juni 1873. K. 
ægtede 2. Juni 1853 Maren Johanne Jørgensen (f. 10. Marts 1835), 
Datter  af Kjøbmand Niels Chr. J. i Middelfart. Han har skrevet 
nogle topografiske og pædagogiske Smaating og udgav i Forening 
med flere andre 1861 «Dansk Skoletidende» og 1862-69 «Nordisk 
Skoletidende». 

Joakim Larsen.



Klee, Frederik Alexander Gottlieb, 
1808-64, Postembedsmand og historisk Forfatter. 
Fr. K. fødtes i Rørvig 26. Nov. 1808. Faderen, H. G. K., var Russer af Fødsel, 
men som gift med en dansk Dame var han traadt i dansk Tjeneste og udmærkede sig som
tapper og dygtig Officer. Først da hans Fædreland angrebes 1812, 
vendte han tilbage, indtraadte i den russiske Hær og deltog i de 
næste Aars Felttog; i nogen Tid var han Kommandant i Neumünster 
og viste Danmark vigtige Tjenester. Efter Freden opholdt han sig 
afvexlende i Rusland, Danmark og Norge (d. i Rusland 1829). 
Sønnen, som havde fulgt Faderen paa hans skiftende Opholdssteder, 
blev 1826 dimitteret til Universitetet i Kjøbenhavn, tog 1831 juridisk
Embedsexamen, blev 1834 surnumerær, 1840 virkelig Fuldmægtig 
under Generalpostdirektoratet, 1847 Chef for Postvæsenets Revisionskontor. 
1852 fik han Titel af Justitsraad. 1842-43 var det ham 
overdraget at berejse Landet for at udarbejde et Forslag om
Omregulering af Postforbindelserne, og hans Plan lagdes til Grund for 
den nye Ordning. K. viste i det hele varm Iver for vort 
Kommimikationsvæsen og har megen Fortjeneste af dets Udvikling; saaledes 
udarbejdede han sammen med Dr. C. M. Poulsen det første 
udførlig motiverede Forslag om et Jærnbane-, Dampskibs- og 
Telegrafsystem for Danmark og Slesvig (1850). 1862 konstitueredes han 
som Regeringens økonomiske Kontrollør ved den jysk-fynske Bane. 
Den livlig begavede og energisk arbejdende Mand havde imidlertid 
ogsaa Interesser af helt anden Art. Allerede som Student havde 
han drevet historiske Studier og vundet Universitetets Guldmedaille 
for en Afhandling om Rygens Forhold til Danmark indtil 1658. 
Han udgav praktisk indrettede, historiske Hjælpemidler og ligeledes 
paalidelige og velskrevne større Haandbøger over «Evropa siden
1815» (1837), «Amerika, især i den nyeste Tid» (1837-39), «De 
evropæiske Staters Historie siden 1815» (4 Bd., 1860-63). Med 
sine historiske Studier forbandt han geologiske og palæontologiske; 
hans i forskjellige Skrifter (saaledes «Syndfloden», 1842, «Sten-, 
Bronce- og Jærnkulturens Minder», 1854) fremsatte Theorier om 
Jordklodens ældre Tilstande og om forskjellige ethnografiske 
Forhold i Fortiden vare dog snarere prægede af dristig Originalitet
end holdbare. -- K. repræsenterede 1858-64 Randers Amts 2. 
Valgkreds i Rigsdagen. Han døde 13. Marts 1864. K. var 1837 
bleven gift med Caroline Sophie Frederikke Marie Nicoline Moth 
(f. 14. Juli 1812 d. 14. Dec. 1884), Datter af Major F. C. P. M. 

Erslew, Forf. Lex. 
Illustr. Tid. 20. Marts 1864.

Johannes C. H. R. Steenstrup.



Kleen, Peter, 1732-66, Litterat, 
blev født 21. Febr. 1732, ansattes som Skriver ved Feltkommissariatet, blev 1762 Overkrigskommissær og 1763 Chef for Krigskancelliets Kassererkontor, men 
døde, kun 34 Aar gammel, 1766. Han var en Mand med betydelige 
litterære Interesser, afholdt i sin Kreds og bekjendt for sit 
joviale Lune. Han har i Prosa oversat paa Tysk Tullins Digt om 
Skabningens Ypperlighed (1765) og var sammen med C. Fleischer 
og Gerstenberg Udgiver af de saakaldte «Sorøske Samlinger» 
(s. VI, 6), ligesom han og leverede Bidrag til de slesvigske 
«Litteraturbriefe» og til det af Gerstenberg og Jac. Fr. Schmidt (senere 
Præst i Gotha) i Slesvig 1763 udgivne Ugeskrift «Der Hypochondrist,
eine holsteinische Wochenschrift von Herrn Zacharias Jernstrup ».

Iris og Hebe 1809, I, 18. 
(J. Lorck) Fortges. Nachrichten von d. Zustande der Wissenschaften IV, 6, 60 f. 
Nyerup, Lit. Lex.

A. Jantzen.

 f. 1839, Arkitekt">

Klein, August Henning, f. 1839, Arkitekt.
A. K. er Søn af Murmester Ditlev Vilhelm K. (f. 4. Avg. 1793 d.
15. Febr. 1868) og Marie Kirstine f. Skousboe
(f. 14. Sept. 1806 d. 20. Dec. 1891) og er født
i Kjøbenhavn 11. Okt. 1839. Han er uddannet som
Polytekniker, Tømrer og Arkitekt, men naaede
dog ikke at faa Akademiets Afgangsbevis, da han
samtidig med sine akademiske Studier arbejdede som
Tegner hos Bindesbøll og Meldahl, for hvilken sidste
han 1862-65 var Konduktør ved Frederiksborg Slots
Gjenopførelse. 1864 deltog han i Krigen som menig ved
18. Regiment og var med paa Als. Hans Hovedvirksomhed
som Arkitekt har været knyttet til Landet; foruden
over en Snes større Landbrugsbygninger og mange mindre
har han opført følgende Hovedbygninger: Faarevejle
paa Langeland 1867, Rønningesøgaard ved Nyborg 1869,
Oxholm paa Øland 1870, Vrangsgaard ved Vordingborg
og Adamshøj ved Ringsted 1872, Frederiksberg paa
Langeland 1873, Blidstrup og Højeris paa Mors,
Marienlyst ved Vordingborg og Stubberup ved Borup
1874, V6rgaard ved Aalborg 1875, Ny Kirstineberg
paa Falster og Klintholm paa Møen 1876, Hverringe
og Lundsgaard ved Kjærteminde 1877 og 94, Skovsbo
ved Nyborg 1881, Tølløse 1884, Høje Sandbjærg 1883,
Mejlgaard ved Grenaa 1892, Skjoldgaarden 1894 og
ledet Restavrationen af Egeskov paa Fyn 1891 samt
opført Tranekjær Kirke 1886. Han har været i London
1862, i Stockholm 1874, i Frankrig og Holland 1874
og 78, i Tyskland og Schweits 1892. Han har leveret
adskillige Artikler til «Ugeskrift f. Landmænd» og
«Tidsskrift f. Landøkonomi» samt selvstændig udgivet
«Tegninger til Landbrugsbygninger» (1876) og «Danske
Landbrugsbygninger» (1893). Han ægtede 1871 Pouline
Clementine Lorentzen (f. 19. Juni 1850).

Weilbach, Konstnerlex.

Erik  Schiødte.



Klein, Christian Sophus, 1824-1900, Jurist, Politiker, Minister, 
er Søn af Overretsprokurator, senere
Byskriver i Stege, Henrik Adolph Esaias K. (f. 1797 d.
1865) og Christiane f. Funder (f. 1800 d. 1870). Født
i Kjøbenhavn 17. Avg. 1824 dimitteredes han i 16 Aars
Alderen fra Metropolitanskolen og tog 1845, kun 20 l/2
Aar gammel, juridisk Embedsexamen. Han var en af de
første Kandidater, som Krieger examinerede, og blev
strax efter dennes Forslag Medlem af det paa Latin
diskuterende Selskab «Lyceum». P. G. Bang, som da var
kongl. Kommissarius ved Stænderne, ansatte ham som
Protokolsekretær i Roskilde og Viborg; for en saa ung 
Mand var dette en betydelig Stilling, der medførte
Forbindelser med Tidens fremragende Personer, og da
Hvervet mere bestod i at redigere end at referere
de holdte Taler, gav den Lejlighed til at vinde
Velvilje. Da Grev F. M. Knuth 1847 blev Amtmand i
Sorø og designeret Overdirektør for Akademiet og den
paatænkte Højskole efter Grundtvigs Tanke, valgte han
K. til sin Fuldmægtig og senere Expeditionssekretær,
men disse Planer forstyrredes, da Knuth i Marts
1848 blev Udenrigsminister. K. fulgte ham snart
til Kjøbenhavn og sendtes som dansk Sekretær (den
senere Minister F. Wolfhagen var tysk Sekretær)
til den Regeringskommission, som skulde følge den
fremrykkende danske Hær i Slesvig og ordne dets
Administration. K. sejlede med Kong Frederik VII
til Sønderborg og kjørte der fra ved Nattetid
til Haderslev, ikke uden Fare for at opsnappes
af Freischärlere, undervejs fordelende Kongens
Proklamation til Slesvigerne. Kommissionen maatte
efter Paaskeslaget ved Slesvig drage nord paa og ty
over til Middelfart. I Sommeren 1848 fik K. sammen
med senere Appellationsretsraad Ed. Lehmann
det Hverv at gjennemgaa de 9 store Kasser med
augustenborgske Papirer, som vare bragte fra Als;
de politiske af disse ligge til Grund for Wegeners
Afhandling i «Anti-slesvig-holst. Fragmenter». Ved
den grundlovgivende Rigsforsamlings Sammentræden
i 1848 var der nedkaldt norske Stenografer, men
det var nødvendigt ved Siden af disse at have
øvede Kræfter til Redaktionen, og K. ansattes
som Sekretær ved Bureauet; 1850 blev han
Landstingssekretær. I Sommeren 1851 var han Sekretær
ved Notabelforsamlingen i Flensborg, senere Sekretær
i den første Straffelovkommission under Gehejmeraad
H. J. Koefoed. Inden denne havde endt sit Hverv,
udnævntes han 1854, endnu ikke 30 Aar gammel,
til Overretsassessor i Viborg. Efter Opfordring
af Krieger, som da var slesvigsk Departementschef,
tog han 1856 slesvigsk-juridisk Examen med den Tanke
at gaa ind i den flensborgske Appellationsret, men
dette opgaves, da han allerede i 1857 ansattes i den
kjøbenhavnske Overret.

Kort Tid efter, 1858, tog K. for første Gang Sæde
i Rigsdagen, valgt til Folketinget for Viborg Amts
5. Valgkreds. Meget hurtig vandt han her Anseelse og
Indflydelse. Han tilhørte fuldt og af ganske Hjærte
det national-liberale Parti og var snart en af dettes
ledende Mænd; men hans Virksomhed i disse første
Rigsdagsaar var dog nærmest knyttet til Behandlingen
af de vigtige Love, navnlig af juridisk Indhold, som
forelaa til Afgjørelse. Særlig kan nævnes Stempelloven
af 19. Febr. 1861, udarbejdet af en 1858
nedsat Kommission, af hvilken K. var Medlem, men senere 
omhyggelig gjennemgaaet af Indenrigsminister Monrad. Endnu 
nærmere stod K. Loven om Sø- og Handelsretten, og da dennes nye 
Procesmaade skulde træde i Virksomhed fra i. Jan. 1862, var han 
selvskreven som dens første Justitiarius eller «Formand», som det 
mere demokratisk kaldtes. Der er kun én Mening om den store 
Dygtighed og sjældne Takt, hvormed han udførte dette vanskelige 
Hverv, og da han efter mere end 10 Aars Virksomhed kaldtes til 
Justitsminister, modtog han talrige Beviser paa Handels- og 
Forretningsverdenens varme Anerkjendelse. Ved Siden af sin 
Rigsdagsgjerning og sit Dommerhverv havde K. udfoldet en betydelig
Virksomhed i forskjellige Kommissioner, i hvilke han som oftest 
var den ledende Kraft, saaledes om Vridsløselille Straffeanstalt; i 
Straffelovkommissionen, hvor han efter F. C. Bornemanns Død 
foretog den sidste Redaktion og udarbejdede Motiverne, ligesom han 
i Folketinget var Ordfører for Straffeloven af 10. Febr. 1866; i den
første Proceskommission, som under Kriegers Forsæde afsluttedes 
1873, medens K. nu er Formand for den 1893 fornyede Kommission; 
i den store Kirkekommission under Halls Forsæde; som Formand 
for den i 1870 nedsatte Kommission om en Sø- og Handelslov, der 
1882 indgav sit Udkast til en Sølov, men 1883 udvidedes til en 
skandinavisk Kommission, Frugten af hvilken blev en saa godt som 
fælles Sølov (for Danmark af 1. April 1893). I denne Forbindelse 
bør ogsaa nævnes den fælles skandinaviske Vexellov af 7. Maj 1880. 
Ligesom K. havde haft afgjørende Indflydelse paa disse vigtige
Lovudkast, saaledes skyldtes det ogsaa væsentlig hans Ordførerskab 
i Folketinget, at de gik igjennem uden Ændringer, der forstyrrede 
den skandinaviske Ensartethed. Denne Samvirken var en Frugt af 
de siden 1872 holdte nordiske Juristmøder; K. har fra første Færd 
været Medlem af disses danske Bestyrelse, fra 1875-87 dennes 
Formand. Paa Foranledning af Monrad som Indenrigsminister 
udgav han i Aarene efter 1861 en Samling af de vigtigste, endnu 
gjældende Love og Anordninger, begyndende med Tidsrummet 
efter 1848; skjønt senere overgaaet til andre Hænder betegnes
denne Udgave endnu sædvanlig som «Kleins Lovsamling».

Det er en Selvfølge, at K. paa Rigsdagen og senere i 
Rigsraadet, hvor han nu indtog en anerkjendt Førerstilling, tillige med 
Liv og Energi deltog i de vigtige politiske Forhandlinger, der 
betegne Aarene før og efter 1863. I de første Maaneder af 1865 
forefaldt hans parlamentariske Kamp med Justitsminister Heltzen, 
som havde faaet den Idé, at der existerede en
Sammensværgelse imod Kronen, hvori bl. a. ogsaa
K. skulde være Deltager. I en kort Periode var det
ikke i Folketinget, men i Landstinget, at K. havde
Sæde. Det er ejendommeligt for vore Tilstande,
at han, der er en af de betydeligste og dygtigste
Folkerepræsentanter, vi have haft, ikke har kunnet
opnaa en sikker og fast Valgkreds, men har maattet
flytte rundt og endnu i den seneste Tid maattet
tilkæmpe sig sin Plads. Fra Viborg 5. fortrængtes han
1866 af en grundtvigiansk Kapellan Berthelsen, men
sendtes saa af Kjøbenhavn til Rigsdagens Landsting;
s. A. valgtes han i Thisted, men faldt 1869 for
Kapitajn Jagd, valgtes derpaa 1870 for Aalborg,
besejredes her 1876, efter at hans Valg en Gang paa
meget løse Grunde var forkastet, af Grev Tramp til
Kyø, hvorpaa han s. A. stillede sig i Viborg By,
denne Kreds repræsenterer han endnu, men under det
provisoriske Røre har han her fundet Modstand netop
hos Højre, fordi han ikke i alle Punkter og til
enhver Yderlighed kunde følge dette, men stedse tog
Ordet for den Overenskomstens og Forligets Politik,
som omsider trængte igjennem i April 1894.

Da Fenger i Sommeren 1872 udtraadte af Ministeriet
Holstein, og hans Portefeuille overtoges af Krieger,
udnævntes K. i dennes Sted til Justitsminister
(26. Juni), og denne Stilling beklædte han under 2
Chefer i 3 Aar. En af hans første Handlinger som
Minister var, i Overensstemmelse med en nedsat
Kommissions Betænkning, at sikre Vallø Stift som
en af Bevillingsmagten uafhængig Institution. En
Mistillidsadresse fra Folketinget foranledigede i
1873 Ministeriet til at indgive sin Demission; men
denne toges tilbage efter en Skrivelse fra Kongen
til Konseilspræsidenten, som offentliggjordes i
«Ministerialtidende». Krieger, som antog Situationen
for uholdbar og kun var bleven af Hensyn til den da
under Forhandling værende islandske Forfatningslov,
erklærede i Foraaret 1874, at han nu ubetinget vilde
træde tilbage. Der gjordes Forsøg paa at faa Monrad
til at overtage Finansministeriet, men da denne
gav Afslag, og da Hall ligeledes vilde fratræde,
troede hele Ministeriet det rettest atter at indgive
sin Demission, navnlig fordi det lige over for
Oppositionen i Folketinget savnede en stærk og sikker
Støtte i Landstinget. Det anbefalede Hs. Maj. Kongen
at henvende sig til Førerne for dette Tings Højre,
men da efterhaanden Grev Frijs, Haffner og Estrup
havde vægret sig ved Hvervet, og da det trak op til
et Venstreministerium under Zytphen-Adeler, overtog
omsider Fonnesbech, som havde været Indenrigsminister
under Holstein, at
danne en ny Regering paa det Vilkaar, at K. indtraadte
i denne, hvortil han ogsaa besluttede sig, især
af Hensyn til den islandske Forfatningssag. Under
5. Jan. 1874 var nemlig den nye Grundlov for
Island, der navnlig skyldtes Krieger og K. i
Danmark, Landshøvding Hilmar Finsen i Island,
bleven stadfæstet af Kongen og kontrasigneret af K.,
der blev den første særlige Minister for Island. For
yderligere at befæste det gode Forhold mellem Island
og Danmark besluttede Kongen at gjæste Island, hvor
ingen dansk Monark før ham havde sat sin Fod, og Dagen
efter Forfatningens Ikrafttræden, 2. Avg. 1874, deltog
Kongen i Islands Tusendaarsfest. K., der ogsaa var
tilstede, fik ved denne Lejlighed Storkorset. Kongens
Islandstog var i det hele særdeles vellykket, og man
nærede det Haab, at det skulde have beseglet Fred
og god Forstaaelse for lange Tider. -- I den indre
Politik var Tilstanden uforandret: stærk Opposition
med offensiv Taktik i Folketinget, lunken Støtte eller
passiv Modstand i Landstinget. Ministeriet Fonnesbech
blev i Juni 1875 ofret for at opnaa Enighed mellem
de 2 Ting om Finansloven. Kongen henvendte sig til
K. om at danne en ny Regering, men K. fremhævede
Nødvendigheden af et Ministerium, som havde fuld og
ubetinget Støtte i Landstinget, og udpegede som den
naturlige Konseilspræsident under de givne Forhold
Estrup, der ogsaa allerede havde sin Ministerliste
færdig.

K. indtraadte 1877 i Højesteret med den ham
reserverede Anciennitet fra 1871, og i disse Aar
falder den største Del af hans tidligere nævnte
Virksomhed i Lovkommissioner, navnlig fælles
nordiske; han blev 1877 ved Upsalauniversitetets
Jubilæum Dr. Juris hon. Allerede 1876 havde han,
under E. Rosenørns Fraværelse, et halvt Aar været
konstitueret som Overpræsident i Kjøbenhavn, og
i Slutningen af 1891 fik han Tilbud om og modtog
denne høje Stilling, som han endnu beklæder. I denne
Egenskab har han som Formand for Havneraadet haft
væsentlig Del i Frihavnen, ligesom han har været
Formand i Kommissionen om Inddæmning af Kalvebodstrand
og Uddybning af Sejlløbet, en Sag, der har været
forelagt Rigsdagen, men endnu ikke er afgjort. 1861
var han bleven Justitsraad, 1869 Etatsraad, og 1892
udnævntes han til Kammerherre. 9. Jan. 1900 døde han.

17. Avg. 1850 ægtede han sin Kusine Julie Augusta
Vilhelmine Erichsen (f. 1826), Datter af Godsforvalter
paa Lerchenborg, senere Proprietær, E., som var gift
med hans Moders Søster. Efter et barnløst, men meget
lykkeligt Ægteskab døde hun 11. April 1887.
3 Aar efter, 10. Maj 1890, ægtede han hendes yngre Søster Camilla
(f. 1845).

Topsøe,  Polit. Portrætstudier S. 149 ff.

C. St. A. Bille.



Klein, Frants, d. o.1658, s. Cleyn (IV, 14).



Klein, Hans Leonhard, --1640--, Kancellisekretær,
blev 1634 ansat som Sekretær i det tyske Kancelli og anvendtes i de 
følgende Aar hyppig i Sendelser til Udlandet. Saaledes afgik han 
1636 til Kurfyrstedagen i Regensburg og der fra til Wien, 
forhandlede i Tiden fra 1638-40 oftere dels med den kejserlige Gesandt
Grev Kurtz, dels med den engelske Gesandt Sir Thomas Roe, dels 
med den svenske Afsending Salvius i Lybek og Hamborg. Vigtigst 
var det dog, at han fra 1644-47 repræsenterede sin Konge under 
Fredsforhandlingerne i Osnabrück og Münster. Hans Rapporter 
gjøre Indtryk af Dygtighed, og hans Tjenstiver prises af Sir Thomas 
Roe; af Svenskerne skal han have været ilde lidt. 1647 fik han et 
gejstligt Beneficium ved Oslo Domkirke. 4. Jan. 1649 afskedigedes 
han fra sin Stilling i Kancelliet. Hans Dødsaar kjendes ikke.

Fridericia, Danmarks ydre polit. Hist. 1629-60 I, 99.

J. A. Fridericia.



Klein, Hans Pedersen, 1617-67, Raadmand. 
Da hans Navn af Familien skreves Klyne, er han sandsynligvis en Dattersøn af 
ndfr. nævnte Anders Sørensen Klyne og Søn af Peder Jacobsen, 
Borger i Odense, hvis Fader igjen var Biskop Jacob Madsen Veile. 
Det er uvist, naar han blev Borger i Kjøbenhavn, men 1650 blev 
han Medlem af det danske Kompagni og giftede sig 1. Maj 1653 
med Magdalene Mogensdatter. 1658 deltog han i Adresserne i
Anledning af Kjøbenhavns Privilegier, og 1659 blev han en af de 32 
Mænd og 1660 disses Formand. Som Deputeret ved Stændermødet 
1660 indtog han en fremragende Plads ved Siden af Fr. Thuresen. 
Under Belejringen udrustede han Kapere og ydede Kongen 
forskjellige Laan, hvorfor han fik Pant og Udlæg, navnlig i 
Sydsjælland. 1661 blev han Medlem af Kjøbmændenes og Kræmmernes 
Kompagni og 1666 Raadmand. Han døde 13. Dec. 1667 og efterlod
sig 5 Børn. Hans Enke giftede sig 1675 med Jochum Ernst Valcher.

O. Nielsen, Kjøbenhavns Hist. og Beskriv. V.

O. Nielsen.



Klein, Vilhelm, f. 1835, Arkitekt, 
er Broder til ovennævnte Aug. Henning K. Han er født 6. Marts 1835 i Kjøbenhavn, lærte Murhaandværket, udlært 1852, gjennemgik Kunstakademiet, store 
Sølvmedaille 1856, tegnede en længere Tid paa Bindesbølls Kontor, 
var i 1858 Konduktør ved Blindeinstituttet for Meldahl, foretog 
1858-59 en Studierejse til Italien og deltog i 1864 i Krigen som 
menig. Senere har han i Aarenes Løb foretaget talrige Rejser i 
Udlandet. -- K. har foruden en betydelig Mængde Villaer og 
Privathuse, f. Ex. St. Kongensgade Nr. 63, Holbergsgade Nr. 16 og 
Vestre Boulevard Nr. 10, bygget Frimurerlogen i Helsingør 1865, 
Sparekassen i Kjøbenhavn 1874, Industriudstillingsbygningen 1870-72 
og Kunstindustrimusæet 1892-94, begge i Kjøbenhavn, 
Døvstummeskolen i Baldersgade 1880, Buerup Kirke 1887, Aandssvageasylerne 
«Karens Minde» 1877, Gammelmosegaard og Lillemosehus 1891, 
Sparekassen i Aalborg 1873, Apotheket i Ringsted, Arbejderboligerne
paa Strandvejen 1868 o. s. fr. K. har en Forkjærlighed for 
Christian IV's Renæssance, som han i rigt Maal har anvendt ved 
Konkurrencearbejder (Christiansborg Slots Gjenopførelse), til Bygninger 
og til kunstindustrielle Arbejder, f. Ex. Orgelet i Frederiksborg 
Slotskirke 1860.

K. har i Aarenes Løb udfoldet en temmelig omfattende litterær 
Virksomhed, dels ved Artikler i Blade og Tidsskrifter, dels gjennem 
særlig udgivne Skrifter som: «Om Haandværkernes Uddannelse» 
(1867), «Den nyere Kunstindustri» (1879), «Blade af en Skitsebog»
(i «Litteratur og Kritik» 1889), «Om Kunstværd» (sammesteds 1890). 
Fra et konservativt Standpunkt har han kæmpet mod nyere sociale 
og litterære Retninger i «Det litterære Venstre og det saakaldte
Sædelighedsspørgsmaal» (1887), «Anti-Brandesianske Flyveblade» (1887-88) 
og «Nutidsspørgsmaal» (1890-92). K. har gjort sig fortjent 
af vore Haandværkeres Uddannelse; 1868 gjennemførte han 
Oprettelsen af den nye Haandværkerskole, som han bestyrede, indtil den 
ved den tekniske Skoles Reform 1876 gik ind under denne. 1875 
oprettede han Tegneskolen for Kvinder, som særlig i kunstindustriel
Retning har været af ikke ringe Betydning for en Række unge 
Kvinders Uddannelse og Fremtidsvilkaar. Ved denne Skole har 
han haft en trofast Støtte i sin energiske Hustru, Charlotte f. Unna 
(f. 1835, Datter af Kjøbmand i Helsingør Simon U. og Johanne f. 
Schrøder), hvem han ægtede 1866. I Industriforeningens Bestyrelse
har K. i mange Aar været et virksomt Medlem, 1888 samlede han 
den franske Kunstudstilling, hvis mønsterværdige Lokale han opførte, 
og 1889 var han Arkitekt og Sekretær for den danske Afdeling af 
Verdensudstillingen i Paris. Han blev titulær Professor 1887.

Weilbach, Konstnerlex.

Erik Schiødte.

Kleinschmidt, Johan Conrad, 1768-1832, Missionær,
var en Søn af Emanuel K. og Maria f. Bomberg. Han blev født i Ober-Dorla 
ved Mühlhausen i Thüringen 29. Dec. 1768. 1793 sendte det 
evangeliske Brødreunitet ham til Grønland, hvor han paa forskjellige 
Steder udfoldede en betydelig Virksomhed i den herrnhutiske 
Missions Tjeneste. 1824 drog han, ledsaget af 2 Medhjælpere, til 
Friedrichsthal paa den sydlige Del af den grønlandske Vestkyst, og 
1828 havde han der samlet en Menighed paa over 300 Medlemmer. 
Inden han kom til Friedrichsthal, havde han oversat det nye Testamente 
og Brudstykker af det gamle paa Grønlandsk, og hans Oversættelse
af det nye Testamente var (1821 eller 1823) udgivet af det 
britiske Bibelselskab. Han døde 23. Dec. 1832 i Friedrichsthal. 
25. Juli 1800 havde han i Neu-Herrnhut ægtet Anna Maria Hammeleff;
efter hendes Død (9. Maj 1812) blev han 3. Maj 1813 paa en 
Rekreationsrejse i England gift med Christina Petersen fra 
Christiansfeld.

Berlingske Tid. 1833, Nr. 271.
Erslew, Forf. Lex.

Fr. Nielsen.



Kleinschmidt, Samuel Petrus, 1814-86, Missionær og Sprogmand, 
var født i Grønland 27. Febr. 1814 ved Brødremissionsstationen 
Lichtenau og Søn af foregaaende. 1823 blev han sendt til Instituttet
i Kleinwelke i Sachsen, kom der fra 1828 paa et Apothek 
i Zeist i Holland, blev 1836 Lærer i Christiansfeld og vendte 1840 
tilbage til sit Fødeland som Missionær i Brødremissionens Tjeneste, 
først ved Lichtenau og senere ved Lichtenfels og Neu-Herrnhut,
hvilket sidste Sted han særlig forestod et Slags Seminarium for 
unge indfødte, indtil han i 1859 traadte ud af Brødremissionen, til 
Dels i Anledning af en Uoverensstemmelse med sine Kolleger angaaende
Kirketugtens Anvendelse, og vel ogsaa fordi han ikke vilde 
opgive sin ugifte Stand. Han modtog derefter Ansættelse som 
Lærer ved Godthaabs Seminarium med Forpligtelse til i denne 
Stilling at omarbejde den grønlandske Ordbog i Overensstemmelse 
med den af ham forfattede, i 1851 i Berlin udkomne «Grammatik 
der grönländischen Sprache», et Arbejde, der snart fandt fortjent 
Anerkjendelse i den sprogvidenskabelige Verden. Omsider lykkedes 
det i 1871 at faa Ordbogen udgiven paa Dansk. Allerede i 1856 
paabegyndte han under Medvirkning af de danske Missionærer ved
Godthaab en Oversættelse af Bibelen paa Grønlandsk fra Grundsprogene 
og fortsatte den siden stadig med stor Flid og Grundighed 
og med forskjellige Medarbejdere, men opnaaede des værre 
ikke at faa den tilendebragt. Til Seminariet medbragte han 
fra Neu-Herrnhut en lille Bogtrykkerpresse, til hvilken han efterhaanden 
for egen Regning af sin beskedne Løn anskaffede det fornødne 
Materiale, hvormed han trykkede som Manuskript samtlige de nye 
Oversættelser af det gamle Testamentes Bøger (&#596;: dem alle med 
Undtagelse af de historiske fra Josvas til Esthers). Det nye 
Testamente naaede han ikke at faa trykt, men i Manuskript forelaa 
dog ved hans Død det hele paa Jacobs, Peters og Judas' Breve
nær. Desuden trykkede han en Række, væsentlig af ham selv 
forfattede, Lærebøger i forskjellige Fag til Brug ved Undervisningen 
i Seminariet. Med sit ualmindelige Sprogtalent forbandt han nemlig 
betydelige og ret grundige Kundskaber paa andre Omraader, navnlig 
i fysisk og geografisk Retning. Saa vel Dr. Rink som de mange 
forskjellige videnskabelige Expeditioner, der senere indtil 1885 have 
besøgt Grønland, have hos ham dels hentet værdifulde Oplysninger 
og dels fundet virksom Bistand. Ogsaa ved Grundlæggelsen og 
Indførelsen af Forstanderskabs-Institutionen (en Slags Kommunalforfatning) i 
Landet var han en af de betydeligste medvirkende.

Skjønt til en vis Grad Kosmopolit følte K. sig dog knyttet 
saa nær til sit Fødeland som næppe nogen anden ikke-indfødt. 
Han var ikke blot en rigt begavet og dygtig Lærer med 
videnskabelig Indsigt og grundige Kundskaber, men tillige en oprigtig 
Kristen og et ædelt, sandhedskjærligt Menneske, paalidelig og
punktlig i al sin Gjerning. Med sin ydre Person var han derimod 
langtfra saa omhyggelig som med selv sit mindste Arbejde. I sin 
lille selvbyggede Bolig med kun ét Værelse havde han indrettet 
sig yderst tarvelig og paa mere grønlandsk end evropæisk Vis. 
Og i den døde han uden foregaaende Sygeleje, men efter et Aars
tiltagende Alderdomssvækkelse 8. Febr. 1886. Han vedblev stedse 
at tilhøre Brødremenigheden, og hans Grav fik ogsaa sin Plads paa 
Neu-Herrnhuts Kirkegaard.

Nutiden 26. Sept. 1886.

H. F.Jørgensen.



v. Kleist, Christian Adam, 1705-78, Amtmand, 
Søn af Oberst Christian Casimir v. K., Kommandant i Oldenburg, og Anna f. 
v. Fürste. Han fødtes 3. Okt. 1705 i Kjøbenhavn, blev 1731 
Hofjunker, 1734 Kammerjunker hos Kronprinsen og udnævntes 1740 
til Landraad i Holsten og Amtmand i Rensborg. 1746 fik han 
Kammerherretitelen og 1757 det hvide Baand. 1766 udnævntes han til 
Gehejmeraad og beklædte fra 1768 til sin Død Embedet som 
Amtmand i Bredsted. K. døde 31. Okt. 1778 i Slesvig. 9. Nov. 1741 
havde han holdt Bryllup med Sophie Rosenkrantz (d. 4. Juni 1770), 
en Datter af Gehejmeraad Christian R. til Skovsbo. 

Louis Bobé.



Klement og Klementsen, s. Clement og Clementsen.

 (Kleinau), Jørgen Christopher, --1723, Officer">

v. Klenow (Kleinau), Jørgen Christopher, --1723, Officer, 
var af en gammel meklenborgsk Adelsslægt, Søn af hertugelig 
güstrowsk Overførster Heinrich v. K. og Sophie Clara v. d. Osten. 
Han kom meget ung til Danmark og blev ansat ved Prins Frederiks 
(fra 1699 Prins Christians) Regiment, hvor han steg til 
Sekondlieutenant 1691, Kapitajn 1692, Major 1702 og Oberstlieutenant 1706. 
1709 blev han Vicekommandant i Citadellet Frederikshavn, i hvilken 
Stilling 2 Aar efter Pesten gav ham nok at varetage. 1712 fik
han Obersts Karakter, og 1714 blev han sendt til Norge som 
Kommandant paa Akershus. Her optraadte han, da Carl XII 21. Marts
-28. April 1716 indesluttede Fæstningen, med saa megen Omsigt 
og Energi, at de svenske maatte drage bort med uforrettet Sag. 
1719 kom K. som Kommandant tilbage til Citadellet og døde her 
27. Jan. 1723. Gift med Eleonore Magdalene f. v. Wittorp af en 
brunsvigsk Adelsslægt.

Personalhist. Tidsskr. 2. R. IV.

H. W. Harbou.



Klestrup, Søren Nielsen, 1738(?)-1801, Godsinspektør. 
Født i Jylland 8. Febr. 1738 (eller maaske 1737) blev han 1762 Ridefoged 
paa Refsnæs ved Aalborg og 1765 Inspektør paa Giesegaards Gods 
paa Sjælland og fik som saadan Kjendskab til den sjællandske 
Bondestands uheldige Kaar. Da Gehejmeraad F. W. Wedel-Jarlsberg 
1782 havde udgivet sin «Vejledning til et rigtigt Begreb om
de danske Jordegodsers Indretning», i hvilken han søger at vise 
det taabelige i den voxende Reformtrang, tager K. skarpt til Orde 
herimod i sit Flyveskrift: «Betænkninger i Anledning af nogle Poster 
i Gehejmeraad Wedel-Jarlsbergs Vejledning osv.» (1782). I 
Modsætning til den første oprullede K. et sørgeligt Billede af Tilstanden,
og Aarsagen hertil mener han fornemmelig maa søges i Hoveriet. 
Aaret efter udgav han som Svar paa en Replik fra Modstanderen: 
«Antegnelser i Gehejmeraad Wedel-Jarlsbergs Anmærkninger». Med 
disse Skrifter var den litterære Fejde om Landboreformerne indledet. 
-- K. beholdt sin Stilling paa Giesegaard til sin Død, 9. April 1801. 
Han var gift med Claudine Marie f. Neergaard (f. 1746 d. 1823), 
Datter af Forpagter Joh. N.

Holm, Kampen om Landboreformerne.

H. Hertel.

(?) Terkel, 1743-97, Kobberstikker">

Kleve, Johan(?) Terkel, 1743-97, Kobberstikker, 
var Søn af Mag. Ole K. (f i Rønne i Dec. 1779, Broder til efterfølgende 
T. Klevenfeldt) og blev født midt i 1743 i Aarhus, hvor Faderen 
var resid. Kapellan ved vor Frue Kirke. Da Mag. Ole K. i 1749 
afskedigedes fra sit Embede i Aarhus, tog Farbroderen sig af K. 
og hans 4 Søskende. K. blev sat ind i Artilleriet, hvor han tjente 
som Underfyrværker, da Christian VII blev gjort opmærksom paa 
ham og gav ham mundtligt Tilsagn om Befordring. 1769 forfremmedes
da ogsaa K. til karakt. Undersekondlieutenant i Artilleriet, 
blev 1770 virkelig Sekondlieutenant og 1774 Premierlieutenant. Han 
havde imidlertid med Iver kastet sig over Kobberstikkeriet, særlig 
den franske Crayon-Manér, og efter denne selv lært sig en saakaldt 
«akademisk Tegnemanér», som han mente havde en Fremtid for 
sig. Dette blev dog ikke Tilfældet; K.s Stik i hans akademiske 
Manér lignede finere udførte Kul- eller Kridttegninger, de indbragte 
ham vel Landhusholdningsselskabets mindre Guldmedaille (1777) og 
skaffede hans Navn Plads i Mallings «Store og gode Handlinger», 
men som egentlig Kobberstikkerkunst bleve de næppe tagne alvorlig 
her, hvor vi havde Preisler og Clemens. For at K. helt kunde 
hellige sig til «Gravuren», meddelte Kongen ham imidlertid 1779 
Afsked af Militærtjenesten og gav ham en lille aarlig Gage og 
Titel af Professor. K.s Ønske om at blive Medlem af Akademiet 
kunde dette ikke tage til Følge. Hans Arbejder i Kridtmaneren 
vare ikke faa; nævnes kan hans Velynderske Enkedronning Juliane 
Maries og Skuespillerinden Caroline Walters Portrætter, begge efter 
Høyer. Paa sine gamle Dage lagde han sin Manér paa Hylden 
og stak for Speciesbanken. K. havde 17. Juni 1779 ægtet Else 
Johanne Frimodt, Datter af Justitsraad og Avktionsdirektør Joh. F. 
og Elisabeth Margr. f. Drewsen (d. 1801), hun døde barnløs 23. April
1796. K. selv døde i Birkerød 5. Dec. 1797 (begravet paa Søllerød 
Kirkegaard).

Kbhvns Skilderi 1830, Sp. 405. 
Weilbach, Konstnerlex. 
Meier, Wiedewelt S. 95. 245. 266. 271. 

F. J. Meier.



Klevenfeldt, Terkel, 1710-77, Genealog. 
T. Kleve blev født 1710 (døbt 25. Avg.) i Kjøbenhavn. Hans Fader, Peder Iversen 
K., var Kjøbmand, men havde 1707 ægtet Brygger Ole Jørgensen 
Høibys Enke, Anne Sørensdatter Fohrmann (d. 1744), og derved 
faaet en Bryggergaard paa Nørregade. 1711 blev han en af 
Stadens 32 Mænd, men samtidig holdt Pesten Indtog i hans Hus, gjorde 
lyst blandt de 2 Kuld Børn og bortrev ham selv. Aaret efter stod 
Enken tredje Gang Brud, i det hun blev gift med Hans Ursin, der 
nu overtog Bryggeriet, men som ved Siden heraf blev Prokurator 
ved alle Retterne i Danmark (1719) for senere at stige til Generalfiskal
og Højesteretsassessor (d. 1757). I et velhavende Hjem og 
med en, som det synes, omhyggelig Stiffader voxede K. op, blev 
Student 1728 (privat dimitteret) og tog det næste Aar Bakkalavrgraden. 
Kjøbenhavns store Ildebrand 1728 havde imidlertid berøvet 
Familien dens Velstand, og K., hvis Interesser gik i historisk 
Retning, og som vistnok helst havde levet for dem alene, maatte se 
at komme i Embede. 1734 udnævntes han til Sekretær i danske 
Kancelli, 1737 til Justitssekretær i Højesteret. Den sidste Stilling
var ret indbringende, men forringedes betydelig i de første Aar, 
da K. efterhaanden maatte udrede 4000 Rdl. i Pension til 
Formanden. Efter at have tjent nogle Aar i Retten følte han 
imidlertid sit Bryst angrebet, og for at gjenvinde sit Helbred foretog
han da en næsten 4aarig Udenlandsrejse (1741-45). Paa denne, der 
blev meget mere end en Sundhedsrejse, og som gik til Tyskland, 
hvor han hørte Forelæsninger i Gøttingen, Holland, Frankrig, hvor 
han opholdt sig længe i Paris, og England, førte han en udførlig,
endnu bevaret Dagbog (i Universitetsbibl.). Medens han paa den 
ene Side var ivrig for at udvide sine historiske Kundskaber og 
dyrke sine Samlerinteresser, forsømte han paa den anden Side ikke 
at se sig godt om og stifte Bekjendtskab med en Mængde Mennesker,
saa vel Landsmænd som Udlændinger, særlig i Samfundets
højere Kredse. 1744 udnævntes han, endnu i Udlandet, til Assessor 
i Højesteret uden derfor at miste Justitssekretær-Stillingen.

Da han i Begyndelsen af 1745 vendte hjem, havde Langebek 
og hans litterære Venner lige stiftet «Selskabet til det danske Sprogs 
og Historiens Forbedring», og i dette Selskab, der snart skulde
vinde et godt Navn, optoges K. nu strax. Han overtog rimeligvis 
ogsaa strax sine Forretninger som Justitssekretær, hvorimod han 
først i Foraaret 1746 synes at være begyndt med at votere som
Assessor. Varetog han imidlertid end vistnok sin Embedsgjerning, 
i hvert Fald i de tidligere Aar, med Samvittighedsfuldhed, ejede 
den dog ikke hans Hjærte. Det havde han skjænket den gamle 
danske Adels Genealogi, og paa dette Omraade blev han da ogsaa
sin Samtids ypperste. Hvad han havde begyndt som ung Student, 
da han benyttede sine Sommerudflugter til Indsamling af historisk 
Materiale, fortsatte han med sjælden Udholdenhed og store 
Opofrelser. Han excerperede flittig, foretog Rejser omkring i Landet 
og over til Skaane, holdt Afskrivere til at kopiere gamle Breve 
og Tegnere til at udføre Afbildninger af Segl og Ligstene, indkaldte 
en Kobberstikker fra Nürnberg  (s. I, 611) for efterhaanden at faa 
Tegningerne stukne, erhvervede sig store Samlinger af Breve,
Manuskripter og Portrætter, anlagde en i hans Specialfag fortrinlig 
Bogsamling, fik Regeringen til at paalægge Stiftsøvrighederne at 
foranledige indsendt Oplysninger om alle adelige i begge Rigerne,
kort sagt, han udfoldede en Virksomhed i stor Stil, der lovede 
lykkelige Resultater. Og medens dette stod paa, fik han Vidnesbyrd 
om, at han paaskjønnedes af sin Konge og sine Medborgere: 
1747 blev han Justitsraad; s. A. ophøjedes han i Adelstanden med
Navnet Klevenfeldt, en Udmærkelse, som efter hans eget Udsagn 
skete uden noget foregaaende Skridt fra hans Side; 1748 var han 
en af de Mænd, som efter Grams Død overleverede Gehejmearkivet 
til Efterfølgeren, Langebek; 1750 optoges han paa denne sin Vens 
Forslag i Videnskabernes Selskab; 1751 blev han Formand for et 
juridisk Selskab; 1760 udnævntes han til Etatsraad (1767 virkelig 
Etatsraad), 1768 til Konferensraad. 

Dette tilsyneladende saa lyse Billede havde imidlertid sine 
Skygger, der, alt som Aarene gik, bleve mørkere og mørkere. K. 
var en Samlernatur, en af dem, hvorpaa det 18. Aarhundrede var 
saa rigt. Foruden de nys nævnte Samlinger, hvoraf Haandskriftsamlingen 
ved hans Død beløb sig til over 550 Numre, Samlingen 
af malede Portrætter til over 350, samlede han ogsaa paa Mønter 
og Antikviteter og ejede Dukker, klædte i alle de Dragter, som 
brugtes i Norges forskjellige Egne; ja, paa sine senere Aar 
anskaffede han sig ogsaa en Mineraliesamling, foranlediget ved, at
han paa den østerrigske Gesandts Anmodning skulde forsyne 
Samlingerne i Wien med Naturgjenstande fra de nordiske Lande, især 
Mineralier, ligesom han tidligere havde skaffet dem Mønter, og 
denne Samlen for andre førte saa til, at han ogsaa selv maatte 
have sig et Udvalg af Mineralier. Naar hans fleste Samlinger 
havde et temmelig beskedent Omfang, var det saaledes ikke Samlerlysten, 
det skortede paa. Men var han en født Samler, saa var 
han ogsaa som de fleste Samlere en uproduktiv Natur. Medens 
han saa sine Samlinger voxe og øgede sine Optegnelser, følte han 
sig med Aarene mindre og mindre i Stand til at afbryde 
Forberedelserne og koncentrere sin Kraft paa Løsningen af den foresatte 
Opgave, og samtidig saa han dette lykkes for andre. Det var
mere, end han kunde taale. Hans Sind fyldtes med Bitterhed og 
Misundelse; han ansaa sig selv for miskjendt og forurettet, medens 
han fandt, at andre begunstigedes langt over Fortjeneste, og navnlig 
følte han det som en Indgriben i sine Rettigheder, naar andre 
vovede sig ind paa de Enemærker, han havde udsøgt sig. Glemmende 
al den Understøttelse, der var bleven ham selv til Del, men 
som ikke havde formaaet at hæve den Skat, han skinsyg rugede over, 
op for Dagens Lys, ærgrede han sig over den frugtbare 
Virksomhed, der udfoldedes omkring ham. Sin jævnaldrende Ven 
Langebek kom han saaledes efterhaanden til at nære Nag imod, 
især efter at Langebek var begyndt paa at lade Mindesmærker
aftegne. Karakteristisk for K. er følgende Udtalelse af ham: «Havde 
jeg været rig, havde jeg gjort større Fordel ude [d. e. i Udlandet], 
men størst Fordel i Fædernelandet, hvor jeg for Aarsager har 
maattet staa tilbage for den rige Knejser [Langebek?], som Million 
Gange har pløjet med min Kalv og flagret med mine Vinger, indtil 
hans egne udgroede og førte ham over alle Bjærge». Men i det 
K. fortabte sig i disse bitre Sammenligninger mellem sin og andres 
Skæbne og fandt en tarvelig Tilfredsstillelse i at betro sine
lidenskabelige Tanker, der stadig kredsede om det samme, til Papiret 
-- ofte ikke engang i Breve, men paa Steder, hvor de ligesom 
hengjemtes til Eftertiden --, var Ævret opgivet og hans Kraft 
brudt. Ogsaa ydre Forhold bidroge deres til dette sørgelige Udfald. 

Om end Udenlandsrejsen havde styrket hans Helbred, vedblev 
han dog at være en svagelig Mand, ofte hjemsøgt af Sygdomsanfald. 
Og lige saa galt stod det til med hans Pengeforhold. 
Skjønt i og for sig vistnok ikke ubetydelige, svarede hans Indtægter
ikke til de Fordringer, han stillede til Livet, og da han ikke ejede 
Formue, gjorde han Gjæld. Fra Statens Side ydedes der ham ikke 
ringe Hjælp. Først eftergav Kongen ham (1745) Halvdelen af den 
ham til hans store Rejse gjorte Forstrækning paa 2500 Rdl.,
rimeligvis som Tak for nogle fra Paris hjembragte illuminerede 
Haandskrifter, og 1751 tilstedes der ham en aarlig Understøttelse af 
400 Rdl. til hans genealogiske Værk, ligesom han fik Penge til at 
rejse til Skaane for. Desuagtet maatte K. 1758 laane 4000 Rdl. af 
Staten, den samme Sum, som han havde udredet i Pension af sit ene 
Embede. En medvirkende Aarsag til hans slette økonomiske 
Stilling  vare uheldige Familieforhold, i det en Broder af ham, som 
havde været Præst, var bleven afskediget og holdtes i et Slags 
Fangenskab, og hans 5 Børn faldt nu K. til Byrde (jvfr. ovfr. S. 221);
i de senere Aar synes desuden K.s Sportelindtægter at være tagne 
kjendelig af. For at forbedre sin Status paatog han sig mod 
Betaling at besørge Kommissioner i Regeringskollegierne for fraværende,
og han vilde gjærne have unge Mennesker i Huset. Alt var 
forgjæves. Hans Gjæld voxede, og hans private Kreditorer trængte 
ind paa ham for at faa deres Tilgodehavende. -- Som en stakkels 
svagelig, forgjældet Pebersvend sad K. med sine døde Skatte og 
bitre Tanker.

Aaret 1771 blev et Ulykkesaar i K.s Liv. Under Struensees 
Styrelse, der rørte op i saa meget, blev det uventet paalagt K. at 
tilbagebetale de 4000 Rdl., og denne Fordring fastholdtes trods hans
ynkelige Klager. Samtidig toges fat paa en Reform af Højesteret. 
Den nedsatte Kommission foreslog Afskedigelsen af et Par 
Assessorer, deriblandt K. paa Grund af hans tiltagende Alder og 
Skrøbelighed, hvilken sidste man satte i Forbindelse med hans «hel
beknyttede Omstændigheder», og den indstillede ham til en god 
Pension, for at han med Lyst kunde arbejde paa sit heraldiske 
Værk -- det klinger næsten som Spot --, og til at faa sin Gjæld 
til Kongen eftergivet, da den dog vist var uerholdelig. Denne 
Indstilling fulgtes, kun at Pensionen nedsattes en hel Del, og i
Dec. 1771 afskedigedes da K. fra begge sine Embeder i Retten. 
Han levede endnu nogle Aar, indtil Døden 14. April 1777 gjorde 
Ende paa hans lidet glædelige Liv. Et halvt Aar forinden havde 
han et Sted i sine Stamtavler, dette hans «genealogiske Kaos», der 
«som Flyvesandet var voxet til Banker», henvendt et Par Ord til 
en fremtidig Benytter og der i betegnet sig som «en 67 Aar gammel, 
skrøbelig, træskoknuset og ved Forurettelse fattiggjort Mand».

Som antydet har K. kun udgivet lidet: i sine yngre Dage 
nogle Smaating, deriblandt et Par Æredigte, der vise, at han ikke 
var Digter, og i Videnskabernes Selskabs Skrifter (1754) en 
antikvarisk Afhandling, der er mærkelig ved sin Smagløshed. Af de 
kobberstukne Afbildninger af Monumenter og Segl, som han havde
ladet udføre, men som ikke tilfredsstille Nutidens Fordringer til 
Korrekthed, henlaa der ved hans Død 2 smaa Rækker, og disse 
udgaves, som de forelaa, uden Text, af Skiftekommissionen i hans 
Dødsbo. (Nye Aftryk af den første Række udkom 1860.) Et og 
andet er senere kommet frem, bl. a. et lille Ungdomsarbejde om
Elefantordenen og adskillige Breve. Som Brevskriver indtager K. 
en vis Rang; han kan udtale sig med ikke ringe Lune, ganske vist 
ikke af den godmodige Art. Hans Hovedbetydning ligger imidlertid 
i hans store utrykte Samlinger til den danske Adels Historie, hvilke 
Staten kjøbte paa hans Avktion og afgav til Gehejmearkivet Det er 
et stort og rigt Materiale, som her er samlet og lagt til rette, navnlig 
i Stamtavlerne, og det var ikke for meget sagt, naar en Historiker 
(Werlauff) endnu 2 Menneskealdre efter K.s Død betegnede ham 
som «den bedste Kjender af den dansk-norske Adelshistorie og 
Genealogi», omtrent samtidig med at en anden Historiker (Vedel 
Simonsen) mindre betænksomt tog Ordet for en Udgivelse af K.s 
Stamtavler. Som ingen af K.s Forgængere kan maale sig med ham, 
saaledes have hans Samlinger dannet Grundlaget for et helt følgende 
Aarhundredes Syslen med disse Æmner. At der derved er fremkommet 
mange Rettelser og Tilføjelser til hans Stamtavler, og at 
disse nu paa mange Punkter maa opgives, maa ikke gjøre 
Eftertiden uskjønsom over for Betydningen af K.s Livsværk.

Worm, Lex. ov. lærde Mænd. 
Nyerup, Lit. Lex. 
F. Algreen-Ussing, Biogr. af K. (Prøve paa hans biogr. Lex., 1865). 
Lex. ov. adelige Familier I, S. xxvm ff. 
Nyerup, Mag. f. Rejseiagttagelser I, 254 ff. 333 ff. 443 ff. III, 428 ff. 
(Norsk) Hist. Tidsskr. 2. R. VI, 64 ff. 
Suhms Saml. Skr. XV, 392 ff. 
Langebekiana S. 4 ff. Rørdam, Breve fra J. Langebek. 
Molbech, Hist.-biogr. Saml. S. 208 ff. 
Kgl. Bib1., Ny kgl. Saml., Fol., Nr. 1331 f (Breve til K.). 
Deichmanske Bibl., Mskr., 4°, Nr. in (Breve fra K. til C. Deichman).

C. F. Bricka.



Klingberg, Christian, 1765-1821, Højesteretsadvokat,
en Søn af Generallottoinspektør Jacob K. (f. 1719 d. 1782) og Karen f. Lund 
(f. 1733 d. 1806), fødtes i Kjøbenhavn 16. Dec. 1765, blev Student
fra Frederiksborg lærde Skole 1783, juridisk Kandidat 1787, Hof- 
og Stadsretsprokurator 1791 og Højesteretsadvokat 1792. Fra 1812-19 
var han tillige Justitsdirektør ved det asiatiske Kompagni, og 
1813 fik han Denomination til ved indtrædende Vakance at tage 
Sæde som Assessor i Højesteret. 1805 blev han udnævnt til Justitsraad, 
og han døde 9. Febr. 1821 i Kjøbenhavn. Han var en udmærket 
retslærd og en i høj Grad uegennyttig Sagfører. Særlig 
bekjendt blev han ved sine skarpsindige Defensioner i forskjellige 
Pressefrihedssager fra Slutningen af det 18. Aarhundrede, der bleve 
offentliggjorte, dels særskilt, dels i Datidens Tidsskrifter. Han var 
gift med sit Søskendebarn Louise Elisabeth Klingberg (f. 1772 
d. 13. Febr. 1855), en Søster til efterfølgende H. M. V. K.

Thaarup, Fædrenelandsk Nekrolog 1821-26.
Erslew, Forf. Lex.

G. Kringelbach.



Klingberg, Henrich Matthias Vilhelm, 1774-1835, Læge,
fødtes i Kjøbenhavn 17. Avg. 1774, og hans Forældre vare 
Admiralitetssekretær, Etatsraad Lauritz K. og Catharina Elisabeth f. 
Schumacher. Privat dimitteret til Universitetet 1789 studerede han 
Lægevidenskab, blev 1794 Reservekirurg i Søetaten og samtidig
Amanuensis hos Herholdt, tog 1798 Examen ved det kirurgiske Akademi 
og blev s. A. ansat som medicinsk Kandidat ved Frederiks Hospital, 
1799 tillige som Distriktslæge ved Kjøbenhavns Fattigvæsen samt
som i. Kirurg ved Søtøjhuskorpset; 1804 fik han Karakter og Rang 
som Divisionskirurg, 1808 blev han virkelig Divisionskirurg i 
Søetaten og s. A. som J. Bangs Efterfølger Professor i Anatomi ved
Kunstakademiet, 1811 Medlem af Direktionen for det Classenske 
Litteraturselskab og derved Medudgiver af «Bibliothek for Læger». 
1814 entledigedes han ved Reduktionen i Søetaten som Divisionskirurg. 
1817 modtog han, efter Universitetets Opfordring til at
disputere, den medicinske Doktorgrad ved en kirurgisk Afhandling. 
1824 udnævntes han til Stabskirurg i Søetaten samt Medlem af 
Direktionen for Søetatens Hospital og for Kvæst- og Assistenshuset; 
s. A. blev han Medlem af Sundhedskollegiet, fik i 1826 Rang med
Kapitajner i Søetaten og blev 1833 Æresmedlem af det kongl. 
medicinske Selskab.

Den betydelige Anseelse, K. efterhaanden kom til at nyde i 
Samfundet, var dog paa ingen Maade alene betinget af denne hans 
kontinuerlige, regulære Avancementskarriere, men først og fremmest 
af personlige, Respekt og Sympathi vækkende Egenskaber og Evner. 
Han var en af mange Familier højt skattet Læge med særlig 
Avtoritet som Børnelæge, og han var en Mand af alsidig Dannelse 
og Kundskab, med varm og livlig Interesse for alt, hvad der 
rørte sig i Aandslivet og overhovedet i Samfundet, ganske særlig for 
Kunsten, var ikke blot Kunstsamler, navnlig Samler af Malerier,
men ogsaa selv en talentfuld Tegner. Og han var dertil en meget 
selvstændig Karakter med uhildet kritisk Sans, ligesom han ogsaa 
udfoldede en ret dygtig Recensentvirksomhed ikke blot paa det 
egentlig lægevidenskabelige Omraade. Han var Medlem af det
skandinaviske Litteraturselskab og har i Selskabets Skrifter indført 
et Par læseværdige og ejendommelige Afhandlinger, der vidne om 
hans Tendens til at gjøre medicinske Observationer frugtbringende 
i mere universel Retning; den ene handler om af Anatomien og
Fysiologien at bestemme Regler for Maaden, hvorpaa Lidenskaber 
udtrykke sig i Menneskets Udvortes, den anden om Dødsstraffe og 
deres Indvirkning paa Tilskuernes Stemning. Hans egentlig 
lægevidenskabelige Publikationer ere ikke betydelige, for største Delen 
kun Kasuistik eller Uddrag og Oversættelser af fremmede Forfattere.

Han var ugift og døde 17. April  1835.

Smith og Bladt, Den danske Lægestand, 4. Udg. 
Erslew, Forf. Lex. 
Berlingske Tid. 1835, Nr. 93 og 94. 

Jul. Petersen.



Klingberg, Peter Jacob Lauritz, 1803-37, Læge, 
var en Søn af ovennævnte Højesteretsadvokat Chr. K. og fødtes i Kjøbenhavn 
10. Avg. 1803. Undervist privat tog han 1822 Examen artium, 
1827 den medicinske Embedsexamen, hvorefter han var medicinsk 
Kandidat paa Frederiks Hospital. 1829 erhvervede han sig den 
medicinske Doktorgrad i Halle. 1830-31 foretog han en videnskabelig 
Rejse i Frankrig og Tyskland, i Foraaret 1832 sendtes han 
paa kongelig Bekostning til England for at indsamle Erfaringer om 
den asiatiske Kolera. 1831-34 var han ansat som Reservemedikus
ved Frederiks Hospital, 1834-35 som Læge ved Koppehospitalet 
paa Søkvæsthuset. Saa vel i sin Disputats (om de forskjellige 
Kurmethoder mod Tyfus paa Frederiks Hospital) som i andre 
Publikationer viste han sig fra en fordelagtig Side, men hans tidlige 
Død af Brystsyge, 16. Jan. 1837, hindrede den videre Udfoldelse af hans 
videnskabelige Evner. -- Han var ugift.

Smith og Bladt, Den danske Lægestand, 4. Udg.
Erslew, Forf. Lex.

Jul. Petersen.



Klingenbeck, Jørgen, --1538--, 
Høvedsmand paa Memel og Hertug Albrecht af Preussens fortrolige Raad,
traadte 1538 i Kong Christian III's Tjeneste som tysk Hofsinde og Raad. Han var 
allerede da en ældre, efter eget Sigende svagelig Mand, men han 
havde siden 1534 Gang efter Gang været brugt som Hertugens 
Sendebud og Overbringer af vigtige hemmelige Hverv fra denne
til Svogeren i Danmark, saa at han var vel kjendt med indre 
danske politiske Forhold. Han skulde hjælpe Kongen med Raad 
under den Strid mellem dansk og tysk Indflydelse paa Regeringen, 
der i de første Aar efter Grevens Fejde udkæmpedes i Danmark, 
og han skulde ligeledes søge at bringe Orden i Hofholdningen. 
I Marts 1539 blev han tillige med Eske Bille udnævnt til Statholder 
paa Kjøbenhavns Slot, en vigtig og udsat Post, der let kunde 
bringe ham i Konflikt med den danske Adel. Hans Breve til 
Hertugen af Preussen bære da ogsaa Vidnesbyrd om, at han paa 
alle Punkter mødte Modstand og Uvilje, og at man ikke vilde 
følge hans Raad og Anvisninger. Allerede i Okt. 1539 fratraadte 
han sin Statholderpost tillige med det ham overdragne Len, 
Dronningholm Slot i Strø Herred, og drog over Sachsen tilbage til 
Preussen. Hans Breve til Hertug Albrecht om danske Forhold ere 
en vigtig Kilde til dansk Historie i Tidsrummet 1534-39.

Hist. Tidsskr. 4. R. VI, 292 ff.
Mollerup, Bille-Ættens Hist. I, 697 f.

Mollerup.



v. Klingenberg, Poul, 1615-90, Generalpostmester,
var født i Hamborg 18. Okt. 1615 af borgerlige Forældre, Jochim K. og 
Gardruth Allers, og blev i sit 16. Aar. anbragt ved Handelen hos 
den rige Handelsmand Albert Baltser Berns (II, 137), hvis Yndest 
han snart vandt, saa han i sit 3. Tjenesteaar blev hans Bogholder 
og senere hans Kompagnon. Da K. 1652 vendte tilbage fra en 
lang Udenlandsrejse, havde han Haab om ved en Forbindelse med 
Berns' ældste Datter, Anna, at blive endnu fastere knyttet til det
rige Handelshus, hvis Chef kort efter døde; men da dette Haab 
strandede paa Jomfruens Utilbøjelighed, synes K., der endnu s. A. 
i Handelshusets Anliggender gjorde en Rejse til Hoffet i Kjøbenhavn, 
deraf at have taget Anledning til at blive i Danmark, hvor 
han hurtig maa have forstaaet at vinde formaaende Mænds Gunst 
-- bl. a. maaske Gabels -- og finde villige Øren for sine Ideer. 
Allerede i Foraaret 1653 havde han en Plan færdig til en Tontine, 
«et frugtbringende og profiterlig Kompagni», noget den Gang 
ganske nyt, som imidlertid vistnok uden Vanskelighed fik Kongens 
Stadfæstelse, da Kapitalen, 1600000 Rdl., der vare fordelte i Andele 
paa 100 Rdl., skulde indgaa i Statskassen til Forrentning med 5 pCt., 
en for den Tid ikke høj Rente. Trods alle Anstrængelser fra 
Regeringens Side lykkedes det langtfra at faa Andelene tegnede, og 
Spekulationen, der mere havde til Formaal at rejse en betydelig 
Kapital end at skaffe Folk en fordelagtig Livrente, blev til intet.

Havde K. saaledes ikke Heldet med sig her, saa lykkedes desto 
bedre hans anden og ulige mere storartede Idé, en Reorganisation 
af det ved Christian IV's Initiativ 1624 indrettede danske 
Postvæsen; ved Bestalling af 16. Juli 1653 som Generalpostmester
for Danmark og Hertugdømmerne blev Postvæsenet ham overdraget 
paa 30 Aar med Forpligtelse til at indrette ridende og kjørende 
Poster mellem Kjøbenhavn og Hamborg og gaaende Poster paa de 
andre Router samt til at holde Heste til rejsendes Befordring ved 
alle Posthuse; han fik Ret til at ansætte og afskedige Postembedsmændene. 
Sine Indtægter skulde han have af Portoen -- der var 
den 1624 fastsatte -- og Hestene, hvorhos der tillagdes ham 
forskjellige Skattefriheder samt 1000 Tdr. Havre aarlig for at befordre 
Kongens og visse Embedsmænds Breve. Med stor Iver kastede 
K. sig nu over Postvæsenets Organisation, og i den lange Aarrække,
han ledede det, udviklede det sig mere og mere; ved hans 
omhyggelige Foranstaltninger med Hensyn til Posternes sikre Overførsel 
over Store Bælt og Udlæg af Bøndergaarde i betydeligt Antal til
Budenes Befordring, ved en ny Postforordning og ved nøjere 
Sammenarbejde med det norske Postvæsen lykkedes det ham at bringe 
Postvæsenet til et for den Tid højt Standpunkt. Og dette er saa 
meget mere at beundre, som Regeringen paa mange Maader lagde
stærkt Beslag paa K.s Tid og Kræfter. Allerede 1653 fik han 
forskjellige Hverv at varetage med Hensyn til Flaadens Fornyelse m. m., 
1655 blev han som Repræsentant for de kommercielle Interesser 
Medlem af det da oprettede Admiralitetsraad, 1671 blev han 
Etatsraad med Sæde i Statskollegiet, og 1679 fik han som Kommerceraad 
Plads i Kommercekollegiet; jævnlig brugtes han i Kommissioner, 
og det varede ikke mange Aar, før Kongen ogsaa anvendte 
hans Evner i Diplomatien. Allerede under den svenske Krig havde
han underhandlet med fremmede Gesandter, og 1665 gik han som 
Envoyé extraordinaire til Nederlandene, hvor han det følgende Aar 
afsluttede Alliancetraktat med Generalstaterne. 1667 finde vi ham 
som Gesandt ved Fredslutningen i Breda, og 1672 stod K., der 
imidlertid 1669 havde faaet Adelsbrev med Navnet v. K., ved 
Griffenfelds Side i de Forhandlinger, som førtes i Kjøbenhavn med 
hollandske Gesandter om Hjælp fra Danmark i Krigen med England. 
1675 sendtes K. til Haag for at forhandle om forskjellige ved den
da udbrudte Krig foranledigede Forholdsregler; som mistænkt for 
ved denne Lejlighed at have overskredet sin Fuldmagt var han 
nær kommen i Ulejlighed ved Griffenfelds Fald, men han slap med 
Skrækken, og endnu et Par Gange anvendtes han ved Sendelser af 
mindre Betydning.

Ved Siden af alle disse offentlige Hverv fik K. endog Tid til 
at drive private Forretninger efter en stor Maalestok. Da han ikke 
kunde faa Anna Berns til Hustru, ægtede han i Juni 1654 hendes 
Søster Elisabeth (d. 1663), og med den Formue, hun bragte ham, 
opererede han saa klogt, at han snart blev en rig Mand. Alt før
sit Giftermaal havde han kunnet forstrække Kongen med en 
betydelig Sum, der under Krigen 1658-60 voxede yderligere; 
ved store Leverancer til ublu Priser skaffede den driftige Spekulant sig 
ogsaa Fordringer paa Kronen, som 1664 betaltes med Godset 
Hanerau i Holsten; ved Kjøb erhvervede han sig Aalstrup og 
Tostrup (nu Christianssæde) paa Laaland (1669) og Højris paa Mors 
(1670); Lund og  Bustrup fik han efter sin Svigerfader. 1679 
overtog K. efter sin Svoger Gabriel Berns Wandsbeck, Ørum og en 
Del af Mariager Kloster med Forpligtelse til at svare til alle 
Fordringer, der hæftede paa de stærkt betyngede Ejendomme; dette 
i Forbindelse med en af hans Svigerfader i sin Tid med Kongen
indgaaet, men ikke opfyldt Kontrakt om en stor Levering af spansk 
Salt blev hans Ruin. Dom til Erstatning for den misligholdte 
Kontrakt, Udlæg, Indførsel og Processer styrtede nu ind over den
tilsyneladende saa grundmurede Mand, og Resultatet blev, at han 
for at redde Resterne indvilgede i at afstaa Postvæsenet til Kongens 
Søn Christian Gyldenløve. Dette skete 1685, men Enden var ikke
endda; nye Processer, foranledigede ved hans indviklede Ejendomstransaktioner 
og Skifte med Sønnen Poul, toge snart, hvad Kronen 
havde levnet, og den en Gang saa rige og mægtige Mand, der 
havde ført Hus baade paa Højris, i Hamborg og Kjøbenhavn, 
hvor hans prægtige Haver, fulde af sjældne Planter, tiltrak sig 
Opmærksomheden, men som nu kun havde tilbage den Titel af 
virkelig Etatsraad, man 1684 havde givet ham, endte sit Liv i 
Fattigdom paa sin Søns Gaard Højris i Efteraaret 1690 (begravet 
11. Okt.). 

I en vis Forstand tør man vel kalde K. en Lykkeridder, for 
saa vidt som hans fornemste Maal var at samle Rigdom og vinde 
Indflydelse uden at regne det saa nøje med Midlerne; men hans 
utvivlsomme Evner som Organisator og Administrator og den Energi,
med hvilken han af et hensygnende Postvæsen skabte regelmæssige 
og paalidelige Forbindelser, der under kritiske Forhold stode deres 
Prøve, sikre ham en smuk Plads i det danske Kommunikationsvæsens Historie.

Lex. der hamburg. Schriftsteller IV, 1 f. 
Olsen, Det danske Postvæsen indtil 1711 S. 64 ff. 
Hist. Tidsskr. 6. R. II, 126 ff.

G. L. Wad.



Klingsey, Peter Edvard, 1817-87, Officer, Korttegner,
født i Kjøbenhavn 20. Jan. 1817, Søn af Assistent (Kobberstikker) ved 
Søkortarkivet Hans Christian K. og Sigrid f. Lund. Han blev 
Kadet 1828, Sekondlieutenant i Fodfolket 1833, Premierlieutenant 
1838, Kapitajn af 2. Klasse 1848 og 1. Klasse 1850, Major 1860,
Oberstlieutenant 1864 og Oberst 1866. Han afskedigedes i Naade 
17. Febr. 1876 og døde 6. Juni 1887. Han ægtede 1841 Clara Henning, 
Datter af Fysikus H. i Segeberg. Under den 1. slesvigske Krig 
deltog han som Kompagnichef i Udfaldet fra Fredericia 6. Juli 1849 
og Slaget ved Isted 25. Juli 1850. I Aarene 1851-54 ledede K. 
de Rekognosceringsarbejder, der i Sønderjylland udførtes af 
Officerer i Hæren, og som senere bleve bearbejdede af Generalstaben 
og udgivne under Titelen: «Kort i 1:120000 over Slesvigs Fastland 
og Als». I 1864 kommanderede han 13. Infanteriregiment, der hørte 
til Fredericias Besætning under Bombardementet 20.-21. Marts. 
-- En betydelig Del af K.s Virksomhed falder uden for Hæren. 
Foruden at han i Aarene 1836-41 har været beskæftiget ved den danske
Gradmaaling under Konferensraad Schumacher, har han 
udfoldet en betydelig Virksomhed som Korttegner og Kortlithograf. 
Hans Hovedarbejder i denne Retning ere Planerne til Generalstabens 
Værk om Krigen 1848-50 og Atlas til Traps statistisk-topografiske
Beskrivelse af Danmark (2. Udg.). K.s Kort vidne om 
en høj Grad af Flid og Omhu; oftest ere de udførte med megen 
Sirlighed, og Fremstillingen er synlig paavirket af den anerkjendte 
Smag, der har gjort sig gjældende ved vore kobberstukne Generalstabskort. 
For Atlassets Vedkommende maa det beklages, at den 
ringe Plads, der har været K. indrømmet, har tvunget ham ind 
paa en næsten enestaaende Finhed, der, saa beundringsværdig den 
end kan være, skader Tydeligheden og Oversigten. 

E. C. Rasmussen.



Klink, Christian Frederik, 1787-1860, Søofficer,
Søn af en Færgemand, er født 21. Marts 1787 i Vordingborg; han blev 
Sekondlieutenant i Marinen 1809, men udtraadte efter Krigen 1814 af dansk
Tjeneste for at gaa over i den norske, hvor han Aaret efter blev 
Premierlieutenant og efterhaanden avancerede til Kommandørkapitajn. 
-- I Krigsaarene 1807-14 gjorde K. stadig Tjeneste ved den 
norske Sødefension og havde her gjentagne Gange Lejlighed til at 
gjøre sig fordelagtig bemærket. 1807 (som Kadet) førte han en 
Kanonbaad under et engelsk Angreb paa Christianssand. 1808 
bestod han en hæderlig Affære i Grævlingesund. 1811 i April angreb 
han med 3 Kanonbaade 2 engelske Kuttere i Kongshavn, skød den 
ene i Sænk, fangede Besætningen og forjog den anden. 1812 gjorde 
K. Tjeneste i den af Kapitajn H. P. Holm kommanderede Eskadre, 
som blev angrebet i Lyngør; s. A. reddede han et russisk Linjeskib
fra Forlis. Efter Norges Adskillelse fra Danmark og sin Ansættelse 
i den norske Marine var K. gjentagne Gange Skibschef, blev 
Adjudant hos Kong Oscar, 2 Gange endogsaa Referent for de norske 
Marinesager, 1851 Chef for Værftskorpset i Horten. 1857 erholdt 
han Afsked og døde 28. Maj 1860 paa sin Gaard Soli ved Horten. 
-- K. var 3 Gange gift: 1. (1811) med Rise f. Hammer, Datter af
Byfoged H. i Tønsberg; 2. (1815) med Karen f. Bergh (d. 1830), Datter 
af Generalavditør C. Anker B. (II, 111); 3. (1833) med Marie 
Frederikke f. Bencke, Datter af Bataillonskirurg J. F. B.

Illustr. Nyhedsblad 1860, S. 102 og 108 ff.

C. With.



Kloppenborg, Hans Diderik, 1802-82, Gaardejer, 
Søn af Tingskriver i Frøs og Kalvslund Herreder Jacob K. (f. 9. Febr. 
1747 i Ditmarsken, d. 26. Febr. 1828) og Anna Cathrine f. Otzen 
(f. 8. Febr. 1772 d. 16. April 1853), var født 28. Juni 1802 i Gram 
og blev i en ung Alder Ejer af en anselig Bondegaard i Kjøbenhoved, 
Skrave Sogn i Haderslev Amt, i Slutningen af 30erne Sognefoged. 
I Felttoget 1849 ydede han den danske Hær, navnlig 
General Rye, væsentlige Tjenester. Efter 1850 var han gjentagne
Gange Stændersuppleant og stadigt Medlem af Haderslev Amtsraad 
(efter 1867 Kredsdag). Under et længere Ophold i Kjøbenhavn 
1849 blev han stærkt paavirket af Grundtvig i kirkelig og folkelig 
Retning, og da Pastor Sveistrup 1867 var afsat for Edsnægtelse som
Sognepræst til Rødding og Skrave, overlod K. ham sin store Sal 
til Gudstjeneste. Her prædikede Sveistrup og senere Frimenighedspræst 
C. Appel (I, 296) i mange Aar hver Søndag for en talrig 
Kreds af Bønder, hvorved en Begyndelse blev gjort til Frimenighederne
i Nordslesvig. K. var en ualmindelig energisk Bonde og 
stod i personlig Yndest hos Frederik VII. -- Han ægtede 1. (10. Juli 
1830) Cathrine Thaysen (f. 23. Marts 1803 d. 21. Juli 1831), 2. (23. Marts 
1833) Mette Kirstine Thaysen (f. 30. Okt. 1804 d. 16. Maj 1878), Døtre 
af Johan T. til Toftlundgaard. Han døde 7. Sept. 1882 og efterlod 
en Datter, som er gift med Jørgen Nielsen Hansen Skrumsager
(f. 1. Sept. 1834), nu en af den nordslesvigske Bondestands 
kraftigste og indflydelsesrigeste Talsmænd.

H. R. Hiort-Lorenzen.



Kloppenborg, Jacob, 1793-1876, Overvagtmester,
Halvbroder til fornævnte H. D. K., født 13. Jan. 1793 i Gram, var bestemt til 
at være Skolelærer og nød Undervisning paa Seminariet i Tønder, 
men lod sig 1813 optage som frivillig i holstenske Husardetachement. 
Han var med i Slutningen af Felttoget som Husar i Ewalds 
Frikorps og gjorde sig strax trods sin Ungdom bemærket ikke 
mindre ved sit forvovne Mod end ved sin Snildhed til at klare sig 
i en snæver Vending. I Fredsperioden 1814-48 førte K., der 
1822 havde giftet sig, 1816 var bleven ansat ved holstenske Lansenerer 
og 1842 ved Prins Ferdinands Dragoner, en bevæget Tilværelse. 
Han var gjentagne Gange ude af Tjenesten, dels med 
Orlov, dels som degraderet, dels som afskediget, og ernærede sig 
da som Landmand, Dyrlæge eller Hestehandler. Ved Krigens Udbrud 
1848 levede han som pensioneret Vagtmester i Flensborg. De 
dansksindede Borgere her udvalgte ham som Sendebud til Frederik VII 
for at tolke deres Følelser, og til Belønning lod Kongen ham 
udstyre med Hest, Vaaben og Mundering og skaffede ham Ansættelse
ved 3. Dragonregiment som Overvagtmester. Som saadan deltog 
han med hele sin Ungdoms Fyrighed og Tapperhed i Felttogene 
1848-50 og fik navnlig i 1849 ved Ryes Korps Lejlighed til at 
vise sig som en dristig og heldig Partigænger. Kommunalbestyrelsen 
i Varde og Sogneraad i omliggende Byer fremhævede efter Krigen 
i en Adresse til Regeringen hans store Fortjenester af Egnen. K., 
som under megen Deltagelse af Sønderjyder 1872 havde fejret sit 
Guldbryllup i Flensborg, døde her 1876.

Kloppenborg, En gammel Soldats Erindringer, 2. Udg. (1872). 
Søndagsposten 1872, Nr. 462.

S. A. Sørensen.



Klopstock, Friedrich Gottlieb, 1724-1803, tysk Digter,
Søn af Gottlieb Heinrich K. og Anna Maria f. Schmidt, fødtes i 
Quedlinburg 2. Juli 1724. Efter at have gaaet i Gymnasiet i sin Fødeby 
kom han 1739 paa den bekjendte Opdragelsesanstalt Schulpforta 
ved Naumburg, og her fattede han allerede i sine sidste Skoleaar
Planen til sit Hovedværk, «Messias». I 1745 kom K. paa Universitetet 
i Jena, og Aaret efter drog han til Leipzig, hvor han studerede 
Theologi, men brugte den største Del af sin Tid til litterære Sysler; 
her forfattede han sine første Oder og de første Sange af «Messias». 
I 1748 forlod K. Universitetet og tog en Huslærerplads i Langensalza, 
hvor han forelskede sig i sin Kusine Sophia Schmidt, som 
han forevigede i flere Oder under Navnet «Fanny», uden at hun 
dog gjengjældte hans Tilbedelse. Han opgav nu sin Plads og saa 
sig om efter en Stilling, der kunde tillade ham at følge sit 
Digterkald, og fik ogsaa flere Tilbud, bl. a. fra Grev J. H. E. 
Bernstorff, som lovede at skaffe ham Pension i Danmark. Imidlertid foretrak
K. en hjærtelig Indbydelse fra Schweitserdigternes Fører, Bodmer 
i Zürich, og rejste i 1750 til Schweits, hvor han blev modtagen med 
aabne Arme og stærkt feteret. Det kom imidlertid snart til et 
Brud med Bodmer, og da Bernstorff paa ny indbød ham og 
meddelte ham, at Kong Frederik V vilde tilstaa ham en Digtergage 
paa 400 Rdl., for at han kunde fuldende sin Digtning, samt 
Rejsepenge, for at han strax kunde efterkomme Kaldelsen, saa tøvede 
K. ikke længere, men begav sig i Febr. 1751 paa Vej til sit nye 
Hjem. Paa Gjennemrejsen tog han Afsked med sine Forældre og
gjorde i Hamborg Bekjendtskab med en livlig ung Pige, Meta 
Moller, som nærede dyb Beundring for hans Digtning og Person, 
og som han strax forelskede sig i.

I April kom K. til Kjøbenhavn, hvor han blev særdeles venlig 
modtagen, og hvor han fandt to varme Velyndere i Grev Bernstorff 
og Overhofmarskal A. G. Moltke. Kongen, hvem han allerede 
havde bragt sin Hyldest i Dedikationsoden til «Messias», modtog 
ham meget naadig og smigrende og lod ham indbyde til at tage 
med Hoffet til Fredensborg. Her levede K. meget behagelig og 
utvungent; han havde frit Ophold og kunde rekvirere Vin fra 
Kongens Kjælder, og han kunde tage til Kjøbenhavn, naar han 
lystede. Han udtaler sig ogsaa i Breve med stor Begejstring om 
den gode Modtagelse, det behagelige Ophold og den dejlige Natur, 
som han forherligede i Oden «Friedensburg». Hos Kongen havde 
han en høj Stjærne, og paa hans Anbefaling blev hans Svoger
H. Rahn indkaldt for at anlægge en Silkefabrik ved Mølleaaen. 
For Dronning Louise følte han stor Hengivenhed og Højagtelse; 
han blev dybt greben af hendes haarde Lidelser og tidlige Død, 
19. Dec. 1751, og gav sine egne og Folkets Følelser Luft i Oden 
«An den König» (senere kaldet «Die Konigin Louise»). K.s 
Forhold til Bernstorff blev mere og mere intimt; han spiste hos 
Ministeren én Gang om Ugen og havde fri Adgang til hans udmærkede 
Bibliothek, hvor han studerede Engelsk og især Tysklands 
Oldhistorie og nordisk Mythologi. Vinteren og Foraaret 1752 boede
K. dels paa Bernstorff, dels hos sin Svoger Rahn i Lyngby. I Maj 
rejste han til Hamborg for at trolove sig med sin Meta, men i 
Eftersommeren kom han tilbage til Kjøbenhavn og blev her hele 
det næste Aar, i det han stadig udvidede sin Kreds og ved sin 
Anbefaling fik flere af sine Landsmænd kaldede til Danmark;
saaledes fik Pædagogen Basedow Ansættelse ved Sorø Akademi, og 
K.s Ven og Beundrer J. A. Cramer blev udnævnt til Hofpræst, 
ligesom senere Resewitz blev Præst ved Petri Kirke. I Foraaret 
1754 tog K. til Hamborg og holdt Bryllup; derpaa rejste de nygifte
til Quedlinburg, hvor K. blev syg og maatte blive hele 
Sommeren, saaledes at han først i Okt. kunde vende
tilbage til Kjøbenhavn. Her tilbragte han nu nogle
lykkelige Aar i sit Hjem og i sin Vennekreds,
beskæftiget med sin ideale Livsopgave. I 1755 blev
den første Halvdel af Messiaden trykt i Kjøbenhavn
paa Kongens Bekostning; i 1756 skrev K. sit første
religiøse Drama, «Abels Tod», og i disse Aar fremkom
ogsaa nogle gudelige Oder og aandelige Sange, som
vistnok vare bestemte til Kirkebrug, men de vare for
højt anlagte for Menigmand og næppe heller rigtig
sangbare. I Nov. 1758 mistede K. sin elskede Hustru
Meta, som han har foreviget i flere Oder og især i
Messiaden som «Cidli»; hun døde i Barselseng paa et
Besøg hos sin Slægt i Hamborg, og K., som selv var
syg, blev ved daarligt Vejr forhindret fra at være
tilstede ved hendes Dødsleje. I 1759 og Begyndelsen
af 1760 var K. igjen i Tyskland; i 1762 se vi ham
atter i hans Fødeland, og denne Gang for længere Tid;
han opholdt sig mest i Blankenburg, Quedlinburg og
i Halberstadt hos sin Ven Gleim, hvor han skrev 2
nye religiøse Dramer, «Salomo» og «David», lige saa
tarvelige som det første. I 1764 kom K. tilbage til
Kjøbenhavn og levede i sin sædvanlige Kreds, som dog
forøgedes med A. P. Bernstorffs Svigerfader, Overhofmester,
Grev Stolberg, der ved sin Død 1765 betroede sine
Sønners Opdragelse til K. og Cramer, samt med
Gerstenberg (VI, 4). I 1767 skrev K. sine første
tysk-patriotiske Dramer («Bardiete»): «Hermanns
Schlacht» og «Hermann u. die Fürsten». I dette Aar
falder hans ejendommelige anonyme Brevvexling med
Anna Cäcilie Ambrosius (senere Fabricius, s. V, 14)
i Flensborg, en Veninde af hans afdøde Meta.

I Jan. 1766 døde Frederik V, og det varede ikke længe,
inden Bernstorffs Stilling blev prekær, og da hans
Stjærne blegnede for den opgaaende Sol Struensee,
forlod K. Danmark med sin Velynder. I 1771 blev
K.s Stilling i Danmark ogsaa truet; paa en Rejse
i Sydtyskland fik han en Skrivelse fra Danmark med
Forespørgsel om, paa Grund af hvilke Fortjenester
han nød Understøttelse af den danske Konge; K. havde
først ikke ringe Lyst til at frasige sig Pensionen,
men han betænkte sig dog, og der blev heller ikke
fra dansk Side gjort Skridt til at unddrage ham
den. Efter Bernstorffs Død 1772 blev K. efter
Enkegrevindens Ønske i Nærheden af Hamborg, hvor
han desuden følte sig fængslet ved Erindringen om
sin Meta, som laa begravet i Ottensen. I Sept. 1772
stiftedes i Gøttingen den saakaldte «Hainbund» under
stærk Forgudelse af K. og blev samme Efteraar ved de
unge Grever Stolberg bragt i 
skriftlig Forbindelse med K., som kun var alt for henrykt over den 
Virak, disse unge Enthusiaster ofrede ham, og som i Efteraaret 
1773 selv kom til Gøttingen for at lade sig personlig fetere. Han
var den Gang paa Rejse til Wien for at se, hvad der kunde 
udrettes hos Josef II for den tyske Digtekunst og dens Udøvere, 
efter at han tidligere gjennem den østerrigske Gesandt i Kjøbenhavn 
havde skaffet sig Tilladelse til at dedicere sin «Hermanns 
Schlacht» til denne Fyrste. Imidlertid fandt Regeringen i Wien 
K.s Planer og Forslag alt for utopiske, og man afspiste ham med 
en Guldmedaille.

I dette Aar var «Messias» bleven fuldendt og dermed hans 
Livs Hovedværk. Paavirket og til Dels fremkaldt af Miltons 
religiøse Digtning staar den som Epos tilbage for denne, stærkt 
udsmykket, som den er, med overnaturlige og upersonlige, ubibelske 
Figurer og Uforstaaelige Metaforer, mere lyrisk end episk i
Udførelsen, skreven i et kraftigt og klangfuldt, men tungt og 
upopulært Sprog, ligesom hans Oder, hvilket fuldt ud retfærdiggjør Lessings 
bidende Epigram, der ender saaledes: «Wir wollen weniger erhoben,
wir wollen mehr gelesen sein».

I 1774 fik K. en Anmodning fra Mark grev Carl Frederik af 
Baden-Durlach om at bosætte sig i Carlsruhe. Efter et nyt Ophold 
og en ny Apotheose i Gøttingen rejste han til sin nye Velynder, 
der strax betalte hans Rejseudgifter og tilsikrede ham en aarlig 
Digtergage paa 528 Gylden samt udnævnte ham til Hofraad. K.s
Ophold i Carlsruhe og paa Slottet i Rastatt var særdeles behageligt 
og utvungent, men allerede i Foraaret 1775 rejste han pludselig og 
uden Afsked til Hamborg, hvorfra han skrev et koldt Brev til
Markgreven med et halvt Løfte om at komme tilbage, som han 
dog aldrig opfyldte. Den brave Markgreve var imidlertid højmodig 
nok til at lade ham beholde Pensionen til sin Død. I Hamborg 
blev K. holdt fast af en Kreds af Beundrere og Tilbedere, især 
Damer, iblandt hvilke en Enkefru v. Winthem, en Niece af Meta, 
samlede en Læsekreds i sit Hus til Forherligelse af Digterens 
Værker og Person. Her havde K. nu travlt med de samlede Udgaver 
af «Messias» (en af dem med en særlig, af ham selv opfunden 
Retskrivning) og med at rette paa Oversættelserne i fremmede Sprog. 
I 1787 udgav han sit tredje og sidste Bardiet: «Hermanns Tod», 
og i sine sidste Aar skrev han en Række sproglige Afhandlinger i 
forskjellige Retninger, som ikke vare uden Betydning for det tyske 
Sprogs Udvikling.
En fransk Oversættelse af hans patriotiske Dramer indbragte 
ham den Udmærkelse, at den franske Nationalforsamling i Sept. 
1792 meddelte ham et fransk Borgerdiplom, som han modtog, men 
sendte tilbage i 1794. K. holdt sig legemlig og sjælelig rask og 
rørig indtil sit 79. Aar, hvilket ikke mindst skyldtes hans sidste 
Flamme, den trofaste «Windeme» (Fru v. Winthem), som han havde 
ægtet i sit 67. Aar. Han døde efter et Par Maaneders Svagelighed 
14. Marts 1803 og blev begravet i Ottensen ved sin Metas Side under
uhyre Deltagelse af Hamborgs og Altonas Borgere.

R. Boxberger, K.s Leben u. Werke.

C. A. Nissen.



Kloss, Frederik Theodor, 1802-76, Sømaler, 
var født 19. Sept. 1802 i Brunsvig, hvor hans Fader levede som Maler. 
Sønnen blev 1819 sendt til Berlin for at uddannes til Arkitekt ved 
Akademiet der, men gik paa egen Haand over i Malerskolen, som 
han gjennemgik under Professor Schumanns Vejledning. Allerede
her studerede han Sømaleriet i de gamle hollandske Mestres Billeder, 
men efter at han hos den norske Maler J. C. Dahl havde set et 
Maleri af Eckersberg og hørt om denne, rejste han med Anbefalinger 
fra Dahl, Henr. Steffens o. fl. til Kjøbenhavn, som han naaede i 
Okt. 1828. Han begyndte strax at studere Naturen og kunde 
allerede 1829 udstille sit første Søstykke, malet efter dansk Natur; i 
1830 begyndte han at besøge Eckersbergs Malerskole, gjorde en 
Sørejse med Kadetskibet, og det synes at have været hans Tanke 
at vende hjem til Tyskland. Imidlertid vendte han efter flere 
mindre Rejser hver Gang tilbage til Danmark, hvor han i den 
preussiske Minister Grev A. Raczynski havde en varm Velynder. 
-- Da han, efter at have udstillet i adskillige Aar, ønskede at 
blive Medlem af det danske Kunstakademi, opfordrede dette ham 
til, som et nødvendigt Vilkaar, at søge dansk Indfødsret, som ogsaa 
tildeltes ham 1840, og derefter blev han agreeret. Endnu s. A. blev 
han Medlem af Akademiet paa «Aabent Hav med Skibe i 3rebet 
Mærssejlskuling», den ham statutmæssig givne Opgave. Han ægtede 
1851 Caroline Bauditz og fik 1853 Titel af Professor. 1855 fik han 
Medlemsbolig paa Charlottenborg, og der døde han 9. Juni 1876, 
efter at han siden 1871 ikke havde udstillet. Ved Siden af heldig 
Paavirkning fra C. V. Eckersberg viser K. dog Selvstændighed i 
Opfattelsen og mere Lyst end Eckersberg til at gjengive det aabne 
Hav. Han er i sine gode Billeder dybere og varmere i Farven 
end hans Lærer, men naar ikke dennes lyse Klarhed og næppe 
heller hans fine Tegning i Skibene. 

Weilbach, Konstnerlex.

Ph. Weilbach.



Klotz, Stephan, 1606-68, Generalsuperintendent. 
Denne Mand, til hvis Navn nogle af de sørgeligste Minder fra Sønderjyllands Fortyskningshistorie knytte sig, var født 13. Sept. 1606 i 
Lipstadt i Westfalen, hvor hans Fader, af samme Navn, var Præst; 
Moderen hed Eva Brede. Faderen døde, da Sønnen var 6 Aar,
men denne blev ligefuldt holdt til Studeringerne, hvortil han i høj 
Grad egnede sig, da han besad et overordentlig hurtigt Nemme 
og en utrolig stærk Hukommelse. Efter at have gjennemgaaet sin
Fødebys Skole gik han til Gymnasiet i Soest, hvor han allerede 
udmærkede sig som en god Logiker og en ivrig Disputator. 1625 
kom han til Universitetet i Marburg, hvor han i et Par Aar med 
megen Berømmelse studerede Theologi og Filosofi. 1627 drog han 
til Rostock. Efter at have taget Magistergraden her optraadte han 
som Privatdocent i forskjellige Fag under det filosofiske Fakultet 
og udgav en Række Disputatser. Særlig Berømmelse indlagde han 
sig. 1629, da en Jesuit, eskorteret af kejserlige Hellebardister,
optraadte som Opponent imod ham i det af Professorer og Studenter 
tæt fyldte Avditorium. I 3 Timer holdt K. denne øvede Disputator 
Stangen og erhvervede sig en saadan Anseelse som en modig og 
dygtig Forsvarer af den evangeliske Lære, at han snart efter fik 
en Kaldelse som Præst der i Staden, og 2 Aar efter (1632) kaldtes 
han til Professor i Theologi ved Universitetet og beklædtes allerede 
i det næste Aar, kun 27 Aar gammel, med Rektorværdigheden. 
1635 tog han den theologiske Doktorgrad, og Aaret efter kaldte
Christian IV ham efter sin tyske Kanslers, Ditlev Reventlows, 
Anbefaling til Generalsuperintendent i den kongelige Del af 
Hertugdømmerne mod Bolig i Flensborg, hvor han tillige fra 1639 
overtog Sognepræsteembedet ved St. Nicolai Kirke og 
Provsteembedet i Flensborg Provsti.

Kun 30 Aar gammel var K. altsaa stillet i Spidsen for Hertugdømmernes 
Kirkevæsen og udrustet med betydelig Myndighed. Ingen 
Kandidat kunde blive Præst uden hans Approbation og ingen 
theologisk Bog udkomme uden hans Imprimatur. I Besiddelse af store 
Evner forstod han snart at gjøre sig gjældende; han havde i høj 
Grad Ordet i sin Magt, og alle de fine Distinktioner, som den 
orthodoxe Theologi gjemte i sit vel fyldte Rustkammer, stode 
fuldkomment til hans Raadighed. En Lejlighed til at vise dette 
frembød sig, da Christian IV i Efteraaret 1637 opholdt sig i Flensborg. 
For ikke længe siden havde den lærde Holger Rosenkrantz nemlig 
udgivet et tysk theologisk Skrift, kaldet «Fürstenspiegel», der i sin 
Tid var forfattet af Hertug Albrecht af Preussen (Christian III's 
Svoger). I Fortalen til dette Skrift havde Rosenkrantz angaaende 
en troende, af Aanden oplyst og ledet Kristens Retfærdighed for 
Gud ytret en Anskuelse, der lagt paa Orthodoxiens fineste Vægt 
kunde synes at afvige noget fra det vedtagne lutherske Lærebegreb. 
Da K. formodentlig var kommen under Vejr med, at Rosenkrantz 
just ikke stod i Yndest hos Kongen, benyttede han nu dennes 
Ophold i Flensborg til at overrække ham et voldsomt Angreb paa 
den lærde og gudfrygtige danske Adelsmand, der fremstilledes som 
en farlig Kjætter, der gjorde fælles Sag med Papister, Socinianere 
og Arminianere. Da Kongen ikke var utilfreds med at faa paavist, 
at Rosenkrantz «løb gal midt i hans store Visdom», sendte 
han K.s Indlæg til sin Hofpræst Dr. Peder Vinstrup og bad ham
æske de kjøbenhavnske Theologers Udtalelser derom, og nu 
udspandt sig en langvarig theologisk Fejde, under hvilken K. endnu 
en Gang tog Ordet, og det var ikke hans Fortjeneste, at Rosenkrantz 
slap for som Kjætter at blive forvist fra Landet.

Efter at Frederik III (som Prins) med sin Gemalinde Sophie 
Amalie 1646 havde taget Bolig paa Flensborghus, lykkedes det K. 
i høj Grad at vinde dette Fyrstepars Yndest. Han maatte idelig 
prædike for dem og var ofte deres Gjæst. Det fortælles, at da 
han en Gang fik Befaling til med meget kort Varsel at prædike 
for Hoffet, tog han en fremmed Prædiken, noget, han let kunde, 
da han besad en overordentlig Hukommelse. Prinsen havde imidlertid 
selv tidligere læst den samme Prædiken, og da K. efter 
Gudstjenesten var Gjæst paa Slottet og ved den Lejlighed kom 
med Undskyldninger og talte om den korte Frist osv., udbrød Prinsen 
spøgende (paa Dansk): «Hr. Doktor! I har prædiket som en Herremand».

Sin Indflydelse hos Prinsen, der var Statholder i den kongelige 
Del af Hertugdømmerne, benyttede K. til at optømme den til hans 
Ledelse betroede Kirke, saa alt kom til at gaa i strammere Former
end tidligere. Særlig var det for ham, der saa at sige havde gjort 
Profession af Orthodoxien, af megen Vigtighed at lægge en alvorlig 
Hindring i Vejen for Udbredelsen af den saakaldte Synkretisme, 
en mæglende theologisk Retning, hvis betydeligste Talsmand var 
Sønderjyden Georg Calixt, Professor i Helmstedt (III, 338). K. fik 
det derfor 1647 sat igjennem, at fremtidig skulde Præsterne forpligtes 
til at lære efter Konkordieformelen, der indeholder den mest 
tilspidsede Form af den orthodoxe Lutherdom.

Frederik III's Tronbestigelse (1648) skilte vel K. fra det høje 
Herskab, men formindskede ikke den Yndest, hvori han stod. 
Kongen forærede ham et Hus i Flensborg som Bevis paa sin 
Tilfredshed med hans «tro Tjeneste og Opvartning som Prædikant 
paa Flensborg Slot» og aflagde ham med et Kanonikat i Slesvigs 
Domkapitel. Da K. kunde sætte igjennem omtrent alt, hvad han 
vilde, benyttede han sin Magt til med haard og ubarmhjærtig 
Haand at indføre det højtyske Sprog som Kirkesprog i Flensborg 
Provsti, med Tilsidesættelse af Befolkningens Modersmaal (dansk,
plattysk og frisisk), skjønt det var en vitterlig Sag, at Beboerne 
forstode lidet eller intet af det fremmede Sprog. En lige saa 
hensynsløs Færd skal han have vist med Hensyn til Embedsbesættelser, 
og i Ly af Kongens Gunst optraadte han med hierarkisk Myndighed, 
i det han særlig begunstigede Ansættelsen af indvandrede
Tyskere, der stode uforstaaende over for Befolkningen og uforstaaede 
af denne, medens Landets egne Børn tilsidesattes.

Den Formodning er ytret, at Frederik III's og hans Dronnings 
souveræne Tilbøjeligheder have fundet Opmuntring hos K., hvem 
Kongen, ogsaa efter at have forlagt sin Residens til Kjøbenhavn, 
vedblev at staa i Forbindelse med. Ligeledes er det ikke usandsynligt, 
at K. har smigret for Kongens Ønsker i Retning af en 
Revanchekrig mod Sverige. Da Rigsdagen i Odense holdtes i Febr. 
1657, og det afgjørende Valg mellem Krig og Fred skulde træffes, 
havde K. ogsaa indfundet sig, sikkert efter Kongens Opfordring,
og da han fik det Hverv at prædike for Kongen og Rigets Herrer, 
valgte han sin Text med det Mesterskab, der særtegner den 
udmærkede Taler; thi 1. Kong. 22, 1 ff., hvorover han prædikede, var 
som dannet til den daværende politiske Situation og tillod Taleren 
at paatrykke Krigspartiets Ønsker en næsten guddommelig Avtoritet 
samt at skyde den skuffende Udsigt til Alliancer saaledes i 
Forgrunden, at den dækkede over Landets udmarvede Tilstand og 
fuldstændige Mangel paa Krigsberedskab. Krigen, som K. saaledes 
paa en Maade havde intimeret ved sin Prædiken, kom, som 
bekjendt, og bragte en usigelig Nød og Elendighed i sit Spor; men 
da Fjendens Hære oversvømmede Halvøen, var den tapre Prædikant 
den første til at flygte for at bringe sig selv og sin Familie 
i Sikkerhed, medens han overlod sin Menighed i Flensborg til dens 
egen Skæbne. Denne Adfærd blev senere i de skarpeste Udtryk 
foreholdt K. af den bekjendte Friedrich Brekling (III, 50), der i 
det hele ved sin overordentlig haanlige Omtale af K. som en 
aandsforladt, selvgjort Pave har virket ikke lidet ind paa 
Eftertidens Dom om denne Mand, medens K. paa den anden Side ved 
sin Optræden over for den unge, af Kristendommens Alvor dybt grebne, 
men sværmerisk anlagte Præst har bidraget til at støde 
denne dybere ud i Sværmeriets Taageverden.

Efter Krigen og Statsforandringen besøgte K. undertiden 
Kjøbenhavn, hvor han uden Tvivl har været en kjærkommen Gjæst 
for Kongefamilien. 1663 optraadte han som Deltager i en 
akademisk Akt ved Kjøbenhavns Universitet sammen med den sachsiske
Hofpræst, Dr. Jac. Weller. Endelig kaldte Frederik III ham over 
til Hovedstaden for stadig at have ham om sig. Under 20. Avg. 
1667 fik han Bestalling som Kirkeraad med Paalæg om at tage 
Bolig i Kjøbenhavn og at fungere som tysk Hofprædikant der. 
Han skulde dog fremdeles være Generalsuperintendent i den kongelige
Del af Slesvig og Holsten samt Provst i Flensborg Provsti og 
desuden have et Tillæg i sin Løn paa 1000 Rdl. Hver Sommer 
skulde han gjøre en Rejse til sit Stift og foretage Visitatser, Præsteprøver 
osv.; til andre Tider maatte de paagjældende komme til
ham i Hovedstaden. Hans Provsti skulde varetages af en Viceprovst. 
Der var dem, der mente, at K., naar Ærkebiskop Svane 
døde, skulde være øverste kirkelige Tilsynsmand i alle Kongens 
Riger og Lande. Rigtigheden af denne Formening, som Slesvigeren 
Andr. Hojer har sat i Kurs, kan vel ikke godtgjøres, af den Grund 
at Svane overlevede K.; men der er dog næppe nogen Tvivl om, 
at dennes Kaldelse til Kjøbenhavn stod i Forbindelse med det 
Centralisationssystem i Regeringen, som var indledet ved Enevældens
Indførelse og paa denne Tid ogsaa søgtes udvidet til Slesvig. Døden 
indhentede dog K., inden han endnu var flyttet over til Kjøbenhavn. 
Nys havde han indgaaet et nyt Ægteskab; han havde holdt Afskedsprædiken
i St. Nicolai Kirke og ladet Flensborgerne høre, at Staden 
ikke var værdig til at gjemme hans Ben- han havde faaet sin 
Svigersøn kaldet til sin Efterfølger i Præsteembedet; 2 kongelige 
Skibe laa i Havnen for at afhente hans Gods, medens han selv 
med Familie stod rede til over Land at rejse til Kjøbenhavn, da
han blev angreben af en Sygdom, der inden kort Tid lagde ham 
i Graven (død 13. Maj 1668). -- Dommen over ham lyder 
overordentlig forskjellig. Fra nogle Sider roses han som en Mand 
af et behageligt Væsen, jævn og ligefrem, maadeholden i sine 
Nydelser, godgjørende mod fattige osv. Fra andre Sider fremstilles 
han som en egenkjærlig og hensynsløs Hierark. Alle ere enige
om, at han besad en stor naturlig Begavelse. Hans lærde Skrifter 
tilhøre mest Rostock-Perioden af hans Liv, og hans theologiske 
Hovedværk, «Pneumatica s. Theologia naturalis» (Rost. 1640), synes 
til Dels at være en Sammenarbejdelse af hans mange akademiske
Disputatser. Skriftet er tilegnet Kansler Chr. Friis til Kragerup, 
der dog ikke levede, den Gang Bogen udkom. Som Generalsuperintendent 
indskrænkede K.s litterære Virksomhed sig mest til 
Ligprædikener, deriblandt mange over holstenske Adelspersoner, alle 
forsynede med højtklingende Titler. En samlet Udgave af saadanne 
Taler udkom efter Forfatterens Død under Titel: «Geistliche 
Cypressen-Kräntzlein» (Lüb. 1669). En højtysk Katekismus udgav K. 
i et af sine sidste Embedsaar. Thi at fremme det højtyske Sprogs 
Herredømme i Kirker og Skoler og at værne om den strængeste 
Orthodoxi, disse 2 Opgaver maa vistnok nævnes som de, K. satte 
højest i sin Embedsvirksomhed.

K. var 2 Gange gift: 1. (1630) med Catharina Runge, Enke 
efter hans Formand i Præsteembedet i  Rostock, Joachim Engelbrecht; 
2. (1668) med Maria Enke efter Dr. jur. Christian Petersen
Tode. Med den første Hustru havde K. 7 Børn.

Moller, Cimbr. lit. II.  
Etwas von gel. Rostockschen Sachen 1742, S. 306 ff. 
Pontoppidan, Annales eccles. Dan. IV, 119. 
Allen, Det danske Sprogs Hist. i Slesvig I, 108 ff. 
Moltesen, Fr. Brekling. 
A. D. Jørgensen, P. Schumacher Griffenfeld I, 354.

H. F. Rørdam.



Klubien, Anton Hjeronymus Fritzsche, 1834-93, Højesteretsadvokat, 
var en Søn af Oberstlieutenant i Artilleriet Balthasar 
Bernt Peter K. og Esther Cathrine f. Torgersen og var født i 
Randers 26. Juli 1834. Han blev 1852 Student fra Metropolitanskolen
og tog 1857 juridisk Embedsexamen. Tidlig var hans Tanke 
rettet mod Advokaturen, og for denne uddannede han sig som 
Fuldmægtig hos Advokat G. E. Brock (III, 88). Samtidig gjorde 
han Tjeneste i Justitsministeriet, hvor han kort efter sin Examen
ansattes som Volontær og 1863 -- paa et Tidspunkt, da han med 
det Hurtigkarlske Rejsestipendium foretog en 2 Aars Uddannelsesrejse 
i Udlandet -- avancerede til Fuldmægtig. Højesteretsadvokat 
blev han 1867. Der var i dette Øjeblik egentlig ingen Vakance i 
Advokaternes Række at udfylde, men Brocks overordentlig varme 
Anbefaling, der stillede i sikker Udsigt, at K. vilde blive en 
Prydelse for Skranken, bevægede Højesteret til at udtale sig for, at 
Lejligheden ikke burde lades unyttet til at erhverve en virkelig 
Kraft for Advokaturen. Forudsigelserne sloge til. K. blev en af 
de ypperste Advokater, der have plæderet for Højesterets Skranke. 
Med juridisk Skarpsindighed og alsidig Dannelse forenede han en 
Veltalenhed af et eget vederhæftigt og mandigt Præg. Der fandtes 
i denne baade en behersket Varme, som forplantede sig til 
Tilhørerne, et sarkastisk Lune, hvis Udfoldelse ikke altid var en 
ublandet Behagelighed for Modparten, og en netop over for et 
Avditorium som Højesteret særlig betydningsfuld Evne til ved enhver 
Sags Behandling at skjelne mellem det store og det smaa. Sit 
Navn i det store Publikum vandt han først ved Rigsretssagen af 
1877, hvor Plæduren mellem ham og hans talentfulde Modpart 
Hørup paa en værdig Maade fortsatte de Brock-Liebeske 
Traditioner fra Rigsretssagen af 1856, og først fra dette Tidspunkt skrev 
det store Opsving i hans Forretning sig. Af andre betydelige Sager, 
der bragte K.s Navn ud over Landet, erindres Sagen mod C. Berg 
m. fl. i Vinteren 1885-86 (den saakaldte «Holstebrosag»), Sagen 
om foreløbige Loves Gyldighed og Ophørsmaade, der afsluttedes 
med den i Grundlovskampen væsentlig indgribende Højesteretsdom
af 15. Okt. 1886, Sagen om Mordet i Louisegade, hvor han som 
Defensor for den sigtede fuldstændig knuste det opstillede 
Bevismateriale, og flere store Lenssager. -- K. havde vigtig Del i det 
skandinaviske Samarbejde paa Lovgivningsomraadet; han var 
Medlem af Kommissionen angaaende Vexelloven (1877), Varemærke- og 
Firmaloven (1881) og Søloven (1883), i hvilken sidste Lov (1. April 
1892) Afsnittet om Groshavari med Motiver skriver sig fra hans 
Pen. Siden 1887 var han Medlem af de nordiske Juristmøders 
Bestyrelse. I den sidste halve Snes Aar af sit Liv var han
Formand for Landmandsbankens Bankraad og fra 1892 Direktør for 
den kgl. Maleri- og Skulptursamling og Kobberstiksamlingen. K., 
der 1872 havde ægtet Illa Marie Suenson (f. 2. Juni 1848), Datter 
af Etatsraad Jean Nicolas S. og Henriette Jensine f. Lund, ramtes
5. Dec. 1893, medens han stod for Højesterets Skranke, af et 
Slagtilfælde og døde umiddelbart derefter. 

M. P. Friis.



Klyne, Anders Sørensen, o.1551-1598, Raadmand,
Søn af Borgmester Søren Jacobsen Stage i Ribe og Anne Sørensdatter 
Klyne; af hans Søstre vare 2 gifte med Historiografen Hans 
Svanning og Biskop Poul Madsen. K. var en formuende Mand, der 
ejede mange Ejendomme i Ribe. 1573 havde han den Ulykke ved 
et Drikkelag med en Kniv at dræbe en Raadmands Søn. 1588 var 
han i Misforstaaelse med den stridbare Adelsmand Mourits Podebusk, 
der beskyldte ham for Falsk og nedlagde Forbud mod, at 
han indtog sit Sæde som Raadmand, hvortil han s. A. var bleven
udnævnt, men hans Hustru, en Datter af Borgmester Laurids 
Thøgersen i Ribe, rejste til Kjøbenhavn og udvirkede et kongl. 
Beskjærmelsesbrev mod M. Podebusk og Befaling til Magistraten om 
at lade K. nyde sit Sæde. 1. Maj 1598 blev han i Biskop P. Hegelunds 
Hus under et Drikkelag saaret af Herredsfoged Søren Jensen
Bramming, saa han døde 3 Dage efter. Af hans Døtre var Anne 
gift med Biskop P. Hegelund, og Ingeborg blev i Ægteskab med 
Dr. Chr. Bording Moder til Anders B. (II, 513). Hans Sønner vare 
for det meste ustyrlige Personer, af hvilke de 2 døde en voldsom 
Død, og en tredje blev halshugget som Manddraber.

Saml. t. jydsk Hist. og Topogr. I.
Kinch, Ribe Bys Hist. II.

O. Nielsen.



Klüwer, Lorentz Diderich, 1750-1820, Officer,
er født paa Gaarden Bjertnæs i Værdalen, Nordre Throndhjems Amt, og var 
Søn af Oberstlieutenant L. D. K. (f. 1700 d. 1771) og dennes anden 
Hustru, Sille Marie f. Hagen. K. begyndte sin militære Løbebane 
som Underofficer, først ved nordenfjældske Skiløbere og siden i 
Kjøbenhavn (fra 1769) ved Fodgarden. 1772 blev han Lieutenant 
og kom til Norge, hvor han først gjorde Tjeneste ved nordenfjældske
gevorbne Regiment, derpaa ved 1. throndhjemske Regiment 
og til sidst ved nordenfjældske Skiløbere, hvor han 1788 blev 
Kapitajn. Sidstnævnte Bataillon fik han 1804 og blev samtidig 
Major, men gik allerede 1805 af paa Vartpenge. 1807-9 førte 
han en Landeværnsbataillon i Krigen mod Sverige. Han døde 
30. Jan. 1820, ugift. K. var en ivrig Landmand, der meget 
forbedrede sin Gaard Bjertnæs og tillige optraadte som landøkonomisk
Forfatter («Bondepractica», 1815). 1791 fik han Landhusholdningsselskabets 
Guldmedaille og blev 1811 Medlem af Videnskabsselskabet 
i Throndhjem. Han var tillige Vicevejmester under N. F. Krohg.

Mskr. om Fam. Klüwer i Throndhjems Videnskabsselsk.s Saml.

Yngvar Nielsen.

 1820-82, Tegner">

Klæstrup, Peter Christian Nygaard Mattat, 1820-82, Tegner, 
var født 29. Maj 1820 og Søn af Privatlærer, Lieutenant 
Christian Juel K. (d. 8. Nov. 1837) og Sophie Jensine f. Anthon. 
Han gjennemgik Akademiet, men nødtes, for at leve, til at ofre 
sig for Tegninger til Træsnit. Han tegnede saaledes Illustrationer 
til Goldschmidts «Korsaren», senere til «Punch» og til en Mængde 
Almanakker og forskjellige Værker. Han savnede ikke Lune, men
dette kom ikke altid til sin Ret i den xylografiske Gjengivelse. 
Han udførte bl. a. 600 Akvareller med Tidsbilleder fra det 19. 
Aarhundrede, hvilke i 3 store Albumer bleve skjænkede Kronprins 
Frederik. I 1 866 ægtede han Emma Vilhelmine Elisabeth Kierulf,
der baade som ugift og som Hustru er optraadt som Forfatterinde 
til mindre Fortællinger under Mærkerne «Antonia Kyrre» og C***. 
K. døde 9. Marts 1882, hans Enke 27. Jan. 1892.

Weilbach, Konstnerlex.

Ph. Weilbach.



Kløcker, Abraham, 1673-1730, Handelsmand, 
er født 28. Sept. 1673 i Aalborg og Søn af Jens Pallesen (Christensen) og Helvig 
Kløcker. 1707 tog han Borgerskab i Kjøbenhavn som Kjøbmand 
og blev en af Datidens mest fremtrædende handlende. I Forening 
med Vilhelm Edinger og Hans Jørgen Solberg fremkaldte han 1726 
en kongl. Bevilling for Kjøbenhavn til Eneret til Indførsel af Salt, 
Vin, Brændevin og Tobak. 1719 blev han fritaget for borgerlige 
Bestillinger, udnævntes 1720 til Kommitteret i Politi- og Kommercekollegiet,
hvilken Stilling han s. A. ombyttede med en lignende i 
Missionskollegiet, ligesom han s. A. blev Kurator ved Waisenhuset. 
Han var ogsaa Direktør for Vestindisk-guineisk Kompagni. K. stod 
i nært Forhold til Fr. Rostgaard, hvorfor han var en af dem, der 
1725 opkaldtes i den hemmelige Kommission for at aflægge Ed, 
hvilket han tog sig meget nær. Han døde 13. Febr. 1730. Han 
var gift 1. med Elisabeth f. v. Lengerken og 2. med Raadmand 
Elovius Mangors Enke, Johanne f. Herfort.

Moe, Tidsskr. f. d. norske Personalhist. I, 86.

O. Nielsen.



Kløcker, Herman Lengerken, 1706-65, Viceborgmester,
født 18. Juni 1706, Søn af ovennævnte Abraham K. Efter i 2 Aar 
at have uddannet sig til Handelen i Tyskland, Holland, England 
og Frankrig kom han hjem 1728. 1730 tog han Borgerskab i 
Kjøbenhavn som Grosserer; 1734 blev han Raadmand, 1740 Justitsraad, 
s. A. Bankkommissær og Kurator ved Waisenhuset, 1741 
Assessor i Højesteret, 1749 Etatsraad, 1750 Viceborgmester i 
Kjøbenhavn, 1761 Direktør ved Fattigvæsenet, 1762 Kommitteret i
Missionskollegiet. 1741 kjøbte han Gjeddesdal, som han oprettede 
til et Stamhus, der dog afhændedes af hans Enke. 1757 bleve 
han og hans Broderbørn af den tyske Kejser anerkjendte som 
tilhørende den adelige tyske Familie Kløcker, som de næppe 
engang tilhørte paa Spindesiden, og 1760 bleve de naturaliserede 
som dansk Adel. Han døde 4. Dec. 1765. Han blev 28. Maj 
1732 gift med Mette Christine Wrisberg (f 10. Jan. 1757), af hvilket
Ægteskab en Datter blev gift med Henrik Stampe, og 17. Marts 
1762 med Caroline Hoppe, Datter af Admiral Frederik H. (VIII, 71).

Moe, Tidsskr. f. d. norske Personalhist. I, 86 f.
Adresseavisen 1765, Nr. 138 og 141.

O. Nielsen.



Knagenhielm, Niels, 1661-1737, Lagmand, 
Søn af Tyge Nielsen Castberg, vistnok fra Kastberg Sogn i Nørreherred (Randers 
Amt), der 1650 havde taget Borgerskab i Bergen, men 1656 igjen 
opsagde samme, da han blev Sorenskriver paa Søndmøre, hvor han
blev gift med Fogden Niels Jacobsen Knags Datter Maren. Den 
efter Morfaderen opkaldte Søn Niels Knag fødtes paa Vaagenæs paa 
Søndmøre 11. Maj 1661, var i 1670-80-Aarene i Huset hos sin 
Svoger Sorenskriver Søren Bartrum i Gudbrandsdalen og blev 1685 
udnævnt til Sorenskriver og 1688 tillige til Foged i Finmarken, i 
hvilken Egenskab han 1690 foretog en Rejse til den russiske By 
Kola eller Malmis for at hævde Kongens Prætention paa Nordfjæld 
og at indkræve Skat af Fællesdistrikterne. Over denne Rejse 
forfattede han en ret interessant Beskrivelse, der 1751 blev trykt i 
«Danske Magasin» (V, 273 ff.). I disse Stillinger skal han have 
erhvervet anselige Midler, der yderligere forøgedes gjennem hans 
to Ægteskaber. Efter at han i 1688 var ble ven Vicelagmand i 
Stavanger og 1693 i Bergen, opnaaede han 1695 a^ blive virkelig 
Lagmand i Bergen og kjøbte 1710 af Stiftamtmand Iver v. Ahnen 
dennes 3 Sædegaarde i Sogn, Kopanger, Stedje og Losne, af hvilke 
den første endnu er i Slægtens Eje. Dette gjorde ham det
ønskeligt at nobiliteres eller at komme i Rangen, og han opnaaede det 
første 1721 og det sidste 1733, i det han da blev virkelig Justitsraad. 
Han ejede derhos Gaarden Hop paa Askøen ved Bergen, 
som han en Tid lang beboede. Han døde 19. Maj 1737 og havde 
2 Gange været gift: 1. (25. Sept. 1695) med Abel Margrethe Hansdatter 
(f. i Bergen 1676), Datter af Toldforvalter i Bergen Hans 
Clausen og Ingeborg Pedersdatter Lem; 2. (17. Maj 1702) med 
Veronica Elisabeth Hjort (f 1713), Datter af den 1682 adlede Justitsraad 
og Landkommissarius Hans Christophersen H. til Sten.

Moe, Tidsskr. f. d. norske Personalhist. I,  230. II, 101 f.

H. J. Huitfeldt-Kaas.



Knap, Børge Henrik, 1775-1850, Præst, 
Søn af Justitsraad, Viceraadmand Ludvig Christian K. og 
Ernestine Albertine f. Lemvig, er født i Kjøbenhavn
21. Jan. 1775, blev privat dimitteret 1791 og tog
theologisk Attestats 1796. Han ansattes 1798 som
Kateket ved Holmens Kirke i Kjøbenhavn og blev
1801 Sognepræst til Brahetrolleborg, hvormed
1809 Annexet Krarup forenedes. 1804 blev han
Meddirektør for det fynske Skolelærerseminarium. 1844
entledigedes han fra sit Embede, udnævntes næste
Aar til Konsistorialraad og døde 12. Nov. 1850
paa sin Ejendom Aalykkegaard. Han ægtede 1807
Kirstine Sophie Prætorius (f. 1787 d. 1854), Datter
af Etatsraad Jeppe P. Han var en vel begavet Mand,
der desuden benyttede sin gode økonomiske Stilling til
en betydelig Gavmildhed. Han har udgivet en Del Taler
m. m., oversat C. Garve, «Om den offentlige Mening»
(1840) og ret flittig deltaget i Diskussioner i
forskjellige Tidsskrifter.

Erslew, Forf. Lex.

L. Koch.



Kneyl, Johannes, --1716, Officer, 
var uden Tvivl tysk af Fødsel og kom i dansk Tjeneste 1691, da han blev
Regimentskvartermester ved det af Carl Rudolf af
Wurttemberg (III, 372) kommanderede Rytterregiment af
vore Hjælpetropper i engelsk Tjeneste. 1697 fik han
Ritmesters Karakter og blev Aaret efter, da Regimentet
ved Hjemkomsten opløstes, sat paa Ventepenge, indtil
Carl Rudolf, der havde lært at skatte K.s Dygtighed,
1699 tog ham med til Holsten og Aaret efter til
Sachsen som sin Generaladjudant, ligesom Hertugen,
efter at K. 1701 var bleven Oberstlieutenant og
ansat ved et Dragonregiment, 1702 fik ham forsat til
Ahlefeldts Kyrasserregiment for ogsaa i Flandern
at kunne bruge ham ved sin Stab. K. gjorde nu
Resten af den spanske Arvefølgekrig med, blev 1707
Oberst, 1710 Chef for holstenske Rytterregiment og
s. A. Brigadér. Nævnte Regiment hørte til den Del
af Hjælpekorpset, der ved Fredslutningen 1713 strax
vendte hjem, og her fik K. snart efter Kommandoen
over de Tropper, som efter Svenskernes Kapitulation
ved Oldensworth skulde blokere den gottorpske Hær
i Tønning. Den Paapasselighed og Omsigt, hvormed
K. afskar Fæstningen fra enhver Tilførsel ud over
det stipulerede, fremtvang dens Kapitulation, som
K. tillige med Generaladjudant Løvenørn afsluttede
8. Febr. 1714. 5 Dage senere forfremmedes K. til
Generalmajor. Han deltog 1715 i Felttoget i Pommern
og Stralsunds Erobring og gik saa i Vinterkvarter ved
Itzeho, hvor han døde 11. April 1716 som Enkemand.

H. W. Harbou.



Knieper, Hans, --1587, Maler. 
K. synes at være den samme som Johan af Antwerpen, hvem Tyge Brahe kalder
«Pictor regius Coronæburgensis». Han blev tillige
med en Tapetvæver hentet fra Brabant i 1577, for at
han kunde male de «Patroner» eller Forbilleder,
hvorefter Tapeterne skulde væves. 1578 fik han
Ansættelse som kongl. Maler paa Kronborg. Da
Tapetmageren allerede s. A. døde, fik han dennes Løn
til mod selv at lede Tapetvæveriet. Han rejste derfor
til Nederlandene og hentede Svende, til Dels med deres
Hustruer og Børn. Selv havde han ogsaa sin Hustru,
Marine, med sig. Han arbejdede nu med 20 Svende og
Drenge, og det er en anselig Mængde store Tapeter, der
fremstod efter hans Tegninger og under hans Ledelse;
der var bibelske Æmner, og der var 111 danske Konger
foruden Frederik II selv og Christian IV. Tapeterne
fik Plads dels paa Frederiksborg, dels paa Kronborg,
men allerede 1629 ødelagdes en Del af dem ved Ildløs
paa Kronborg. Dog frelstes Kongeportrætterne og førtes
til Frederiksborg, men kun for at blive Luernes Rov
1859. Efter de Rester, som bevares i Nationalmusæet
og paa Rosenborg, synes han at have været en duelig
Mand, men disse talrige Arbejder kostede ogsaa mange
Penge. K. døde 2. Nov. 1587, inden hans bestilte
Arbejder vare fuldførte. Enken fik Betaling bl. a. for
22 Kontrafejer, som Manden havde udført.

Nye Danske Mag. II, 98 ff. 
Friis, Saml. t. dansk Bygn. og Kunsthist. S. 305 ff. 343 ff.

Ph. Weilbach.



Knip (ell. Knipe), Antonius, -1650-, Generaltoldforvalter i Norge. 
Hans Herkomst er ubekjendt. Han havde, før han 1647 nedsatte sig i Norge, 
boet i Sverige. Heller ikke er for Tiden noget bekjendt om
hans foregaaende Uddannelse for den meget betydelige
Stilling som Generaltoldforvalter i Norge, hvortil
han beskikkedes fra Maj 1649 «paa Livstid», hvilket
Udtryk dog ikke er gjentaget i hans nye Bestalling
af 1650. Hans Lønning skulde udgjøre 5 Procent
af Kongens Told i Norge. Han begyndte strax sin
Virksomhed med saa store Forandringer i Toldvæsenet
og især inden Toldernes Klasse, at han vakte den
største Uvilje i Norge og allerede i Jan. 1650 fik
Forbud mod at gjøre flere Forandringer uden nærmere
Ordre, og samtidig kaldtes han til Kjøbenhavn for at
gjøre Rede for sin Fremgangsmaade. Med Statholderen
Hannibal Sehested havde han strax lagt sig ud, og
denne fik i Maj 1650 Paalæg at erklære sig om hans
Virksomhed. Ogsaa Rigsraadet var misfornøjet med,
at denne «fremmede Karl, der desuden var 
infam», var anbragt i et saadant Embede, hvorfra han kunde 
rømme til Skotland med Pengene. Hans Besøg i Bergen fra Dec. 
1649 til ind i Aaret 1650, væsentlig  i Anledning af en ny Toldbodbygning, 
bragte ham i et fjendtligt Forhold til Lensherren Ove 
Bielke og Byens Borgere. Under Besøget i Danmark i 1650 klarede
han sig dog fra Beskyldningerne, vistnok især fordi han medbragte 
mange Penge af Tolden og gjorde store Løfter for Fremtiden. 
Han antoges imidlertid allerede da ikke at kunne holde sig længe 
paa sin Post, i Maj 1652 fik han atter Befaling at begive sig til
Danmark, og da hans Erklæringer paa de mod ham gjorte 
Beskyldninger fandtes ufyldestgjørende, suspenderedes han i Juni 1654 
fra sin Bestilling, hvortil han ikke mere vendte tilbage. I Nov. 
s. A. lader Kongen anstille Undersøgelse om et af ham efterladt 
uægte Barn i Agdesidens Len, og 1657 synes han endnu at leve, 
men derpaa forsvinder han lige saa sporløst, som han uventet dukker op.

Becker, Saml. t. Fred. III's Hist. I. 
Norske Mag. II og III.

H. J. Huitfeldt-Kaas.



Kniphof, Claus, o.1500-1525, Kaperhøvding, 
var Søn af en anset Borger i Kjøbenhavn, Walter K.; Moderen, den rige Sidse 
Cortsdatter, ægtede efter Walter K.s Død den bekjendte Jørgen 
Kock, Borgmester i Malmø. C. K. var allerede 1521 i Christian II's
Tjeneste og synes 1523 at have fulgt den landflygtige Konge til 
Nederlandene, rimeligvis som Fører paa et af Flaadens Skibe. I 
Foraaret 1525 stak han i Søen som Fører for et i Christian II's 
Navn udrustet Skib, i Begyndelsen i Følge med Lambert Andersen (
I, 249). De angrebe i Forening Bergen, fangede endogsaa Biskoppen 
og flere gejstlige, opbragte Hansestædernes Skibe og havde paa 
denne Tid deres Tilhold i Skotland, hvorfra C. K. søgte at faa 
udrustet Hjælp til Søren Norby, som da (havde rejst Bønderne 
i Skaane, hvilket dog ikke lykkedes, inden Søren Norby havde 
maattet slutte Forlig med Frederik I. Af Handelshensyn havde 
den nederlandske Regering erklæret C. K. for en Sørøver; han 
fortsatte imidlertid sine Kaperier mod Hansestæderne og laa om 
Efteraaret ved Greetziel ved Øster-Ems' Munding med en Styrke paa 
4-5 store Skibe for efter at have taget Landsknægte om 
Bord at gjøre et Tog til Norge med vidtstrakt Fuldmagt fra 
Christian II som dennes Høvedsmand. 7. Okt. blev han imidlertid 
overrasket af en overlegen hamborgsk Skibsstyrke og efter en 
drabelig Kamp ført som Fange til Hamborg, hvor han til Trods 
for Christian II's s Fuldmagtsbrev 30. Okt. halshuggedes som Sørøver; 
75 af hans  Kammerater fulgte ham i Døden. Den Skæbne, der 
havde ramt den statelige, smukke 25aarige Søkriger, der af sin 
Konge var optagen i Adelstanden, og som ved sine dristige 
Bedrifter havde skaffet sig et baade æret og frygtet Navn viden 
om, ikke mindst ved sin Ridderlighed, og den Ro, hvormed han 
gik Døden i Møde, gjorde paa Samtiden et dybt Indtryk, der har 
sat sit Præg i adskillige Digte til hans Ære.

Allen, De tre nord. Rigers Hist. V, 99 ff.
Allg. Deutsche Biographie XVI.

A. Heise.



Knob, Laurids, 1498-1546, 
af en oprindelig holstensk Slægt, Søn af Laurids K. til Gyllebo i Skaane og Tale
Baad, blev født paa Lykaa Slot. I en forholdsvis ung Alder betroedes ham i Marts 
1523 af Kong Christian II det vigtige Nykjøbing Slot og Len, som 
han imidlertid snart efter overgav til Frederik I, næppe helt uvillig, 
thi vel mistede han Hovedlenet, som den  nye Konge gav til 
Holsteneren Jørgen v. der Wisch, men han beholdt Gjedsergaard som 
et selvstændigt Len lige til sin Død og desuden Majbølle Birk, 
som han havde i Pant. I de følgende Aar træffes hans Navn i
den danske Adels bekjendte Forsvarsforbund 1527 mod Hartvig v. 
der Wisch og i den Kreds af Adelsmænd, som Aaret efter vare 
udsete til at ledsage Kongen ud af Riget. Grevefejden førte ham 
heller ikke tilbage til hans fordums Herres Parti; tvært imod skal han
have ledet Aalholms Tilbagetagelse 1535, og sagtens som Belønning 
herfor blev han Høvedsmand paa dette til Dronning Sophies 
Livgeding hørende Slot, ogsaa en kortvarig Herlighed, thi han 
mistede det alt Aaret efter. L. K., der skrev sig til sin Fædrenegaard
Gyllebo, døde alt 1546. Efter sin første Hustrus, Sidsel Valkendorfs, 
Død 1541 havde han ægtet Kirsten Tidemand, som siden 
ægtede Poul Abildgaard til Vranderup og døde 1557.

Thiset.



Knobelauch, Fritz Ferdinand, 1820-84, Skuespiller. 
K., som var født i Kjøbenhavn 22. Febr. 1820 og Søn af Lieutenant 
Isak K. og Ellen Cathrine f. Thorup, kom efter sin Konfirmation 
i Urtekræmmerlære, blev Svend og var en Tid ansat paa et 
Skibsrederkontor, men dreves i 1848 af sin Tilbøjelighed for Scenen til 
at melde sig ved det Müllerske Selskab, som den Gang gav 
Forestillinger paa Vesterbros Theater. Her debuterede han i 
Elskerfaget og rejste senere i flere Aar med det samme Selskab i 
Provinserne, indtil han i 1857 engageredes af Kammerraad
Lange, der samlede Personale til sit nye Folketheater
paa Nørregade. K., der var en statelig Skikkelse
med et smukt, udtryksfuldt Theateransigt, et
meget tydeligt Organ og en god Sangstemme, kom paa
Folketheatret hurtig ind i et stort og alsidigt
Repertoire og gled fra Elsker og ung Galning snart
over i Karakterfaget, samtidig med at han i den
burleske Operette, i Vaudevillen og i Farcen forstod
at hævde sig en fremskudt Plads, Titelrollen i «En
Egoist», Ib i «Gjøngehøvdingen», Zeus i «Orfeus
i Underverdenen» og Kalkas i «Den skjønne Helene»
kunne fra denne Periode staa som Prøver paa hans
vidt omfattende Evner. 1867 modtog
han Engagement ved Kasino og var under de skiftende
Direktioner en af dette Theaters væsentligste og
paalideligste Støtter, thi som han omfattede sin
Kunst med stor Alvor, var han i udpræget Grad en
Slave af sin Pligt. Det blev særlig det højere
Lystspil og Folkekomedien, der ved Kasino lagde
Beslag paa hans Kræfter, samtidig med at han ogsaa
her skabte ypperlige Figurer i Vaudevillen, Farcen
og Operetten. Som Exempler paa hans Kunst kunne
nævnes: Hovedrollen i «Jorden rundt i 80 Dage»,
Grant i «Kapitajn Grants Børn», Hr. Sørensen i
«Peter Sørensen», Prokuratoren i «Barn i Kirke»,
Finansministeren i Operetten «Røverne» og Mørup i
«Min egen Dreng». K., som var ugift, stod endnu i
sin fulde Kraft som Skuespiller, da en pludselig Død
bortrev ham 18. Jan. 1884.

Edgar  Collin.



Knoff (Knopf), Christoffer, --1611, Præst, 
er født i Friedland i Preussen og Søn af Hieronymus K., om hvis
Livsstilling der savnes Oplysning. Han gik i Skole i
Kønigsberg og studerede 1557 i Wittenberg. Allerede
i Christian III's Tid synes han at være indkommet
her i Landet, og 1560 blev han tysk Hofprædikant hos
Enkedronning Dorothea paa Koldinghus. 1566 blev han
Hofprædikant hos Frederik II, men udnævntes 1568 til
Feltpræst hos Daniel Rantzau, som han fulgte i den
nordiske Syvaarskrig. Under Vaabenhvilen s. A. fik
han Orlov for at rejse til Kolding, hvor han holdt
Bryllup med Barbara Paludan (d. 1598), Datter af
Enkedronningens Livlæge Joh. P. fra Lybek. Hustruen
fulgte ham 1569 tilbage til Rantzaus Lejr, og da hun
1571 fødte en Søn, opkaldtes denne efter den berømte
Feltherre. 1572 var K. atter ved Hove; thi 20. Juli
viede han som Hofprædikant, efter kort forinden
at være bleven Bakkalavr i Theologien, Kongen til
Prinsesse Sophie 
af Meklenborg. Han stod i stor Yndest hos Frederik II og fik 
derved ofte Lejlighed til at gjøre sin Indflydelse gjældende, særlig 
i de theologiske Stridigheder, som den Gang optoge Tiden. Han
stod N. Hemmingsen nær. Hans Afsættelse kunde han vel ikke 
afværge, men han gjorde dog sit til, at den fik en mild og 
lempelig Form. Det skyldes ogsaa ham, at Frederik II afviste de 
Forsøg, man udenlands fra gjorde paa at faa Konkordieformelen
indført i Danmark. 1588 tjente han Kongen paa hans Dødsleje 
paa Antvorskov og holdt derefter tysk Ligprædiken over ham i 
Roskilde Domkirke. En kort Tid var han derefter Hofprædikant 
hos Christian IV, men o. 1592 opgav han denne Stilling og trak 
sig tilbage til Roskilde, hvor han siden 1576 havde været forlenet 
med Kantorembedet i Domkapitlet. Her plejede han i flere Aar 
et fortroligt Samliv med N. Hemmingsen. Han sad ved hans Dødsleje 
og indmanede derefter Danmarks Gejstlighed til hans Ligfærd. 
Selv døde han 17.(?) Dec. 1611. Foruden  den tyske Ligprædiken 
over Frederik II har han 1586 udgivet en, ligeledes tysk, Forklaring 
til nogle Sprog af Davids Salmer, som Kongen havde uddraget til
religiøs Opbyggelse. I Katalogen over Biskop Kingos Bibliothek 
nævnes desuden en tysk Ligprædiken af ham over Christian III(?). 

Giessing, Jubel-Lærere II, 2, 59 ff. 
Rørdam, Kbhvns Universitets Hist. 1537-1621 II.

S. M. Gjellerup.



Knoff, Daniel, 1614-1687, Generaltoldforvalter, Amtmand, 
er født 26. Sept. 1614 i Roskilde, hvor Faderen, Mag. Daniel K. (f. 1571 
d. 1625), var Sognepræst til Domkirken; Moderen hed Anne
Christoffersdatter (f. 1590 d. 1628). Efter at have opgivet Studeringerne 
gik han til Handelen og bosatte sig i Kjøbenhavn, hvor han 
25. Sept. 1642 ægtede Elisabeth Wærn (f. i Wesel i Geldern 4. Avg. 
1617, d. 8. Okt. 1669 ved Skibbrud paa Baahus Lens Kyst), en Datter 
af Nicolai W., der paa Grund af Krigen havde forladt Holland og 
bosat sig som Handelsmand i Kjøbenhavn. D. K. blev 1649 af 
Antonius Knip beskikket (konfirmeret af Kongen 1650) til Tolder 
i Drammen (til Udgangen af 1660), 1654 blev han Toldforvalter og 
Direktør for Skibsmaalingen samt 1661 Generaltold- og Tiendeforvalter 
søndenfjælds. 1655 havde han faaet Befaling at rejse til 
Holland for at konferere med Residenten Peder Charisius angaaende 
Skibsmaalingen og Hollændernes Omgaaelse af Bestemmelserne 
derom, en Rejse, der dog først synes at have fundet Sted 1657, 
da Instruxen for ham udfærdigedes. Han var bosat paa Strømsø, 
hvor Toldboden, som i hans Tid opførtes fra nyt, var beliggende, 
og ansaas i alle Fald i lang Tid for en formuende Mand, der 
ogsaa væsentlig bidrog til, at den nævnte Del af Drammen fik sin 
egen Kirke (opført 1664-67). Han kaldes i 1670-Aarene 
Overtoldinspektør og fik senere Titel af Kommerceraad. 1680 udnævntes
han til Amtmand i Romsdalen, men forflyttedes allerede 1681 til 
Lister og Christianssand og 1684 til Stavanger, paa hvilke Steder 
han kun i kortere Tid skal have opholdt sig. Sin sidste Tid 
tilbragte han atter paa Strømsø, hvor han døde 6. Maj 1687, og blev 
begraven i Stedets Kirke. Hans Bo var fallit og Gjælden over 
18000 Rdl. Han forvexles og sammenblandes oftere med Sønnen 
Daniel K. den yngre, der efter Faderen blev Skibsmaalingsdirektør 
(f. 1648 d. 1703).

Nicolaysen, Norske Stiftelser III, 953 f. 
Personalhist. Tidsskr. 3. R. II. 
Meddelelser fra det norske Rigsarchiv I.

H. J. Huitfeldt-Kaas.



Knoff, Hans, 1679(?)-1732, Søofficer, 
er født paa Strømsø i Norge, rimeligvis 1679, og Søn af ovennævnte Daniel K. d. yngre. 
1695 blev han Lærling og gik i hollandsk Orlogstjeneste med et
Defensionsskib til Middelhavet; i denne Fart forblev han indtil 1701, 
Aaret efter var han om Bord i det hollandske Orlogsskib «de Union» 
paa Admiral van Wassenaers Flaade i Middelhavet, men rejste hjem
1703 ved Efterretningen om Faderens Død. Allerede 1697 var han 
bleven Underlieutenant i Marinen, 1700 avancerede han til 
Premierlieutenant, 1704 til Kapitajnlieutenant, 1710 til Kapitajn, Aaret efter
til Kommandørkapitajn. Efter sin Tilbagekomst til Norge førte han 
et armeret Handelsskib og ansattes samtidig om Vinteren ved 
Indrulleringen i Bragenæs Distrikt under Kommandørkapitajn Ivar Huitfeldt. 
1708 forflyttedes han her fra til Lavrvik. Ved Krigens Udbrud
1709  blev han Chef for Fregatten «Hejren», senere for Orlogsskibet 
«Gyldenløve»  paa Blokade for Gøteborg under Kommandør Bjørn.
1710 var han Chef for Orlogsskibet «Sværdfisken» i Admiral Rabens 
Eskadre og deltog ud paa Efteraaret under Gyldenløve i Slaget paa 
Kjøge Bugt. 1711 fulgte han Chr. T. Sehested paa Kaperjagt i 
Nordsøen. 1712 betroede man ham en Kommando over 1 Linjeskib, 
2 Fregatter og 2 Snaver, med hvilke han konvoierede i Kattegat 
og Skagerak. I Maj s. A. blev han ved Frederikshavn angreben 
af en overlegen svensk Styrke under Schoutbynacht Sjøblad, blev 
saaret, men forsvarede sig saa tappert, at Fjenden maatte flygte; 
for denne Daad forfremmedes han til Kommandør. 1713-20 var 
K. hver Sommer Chef for et Linjeskib i Hovedflaaderne, der dog 
udrettede forholdsvis lidet; 1715 i Slaget ved Jasmund førte han 
«Nældebladet». 1720 efter Fredslutningen forfremmedes han til 
Schoutbynacht, blev Chef for en Division Søfolk, men var ikke 
senere til Søs; 1731 maatte han paa Grund af Svagelighed afgive 
denne Kommando. Han døde 11. Okt. 1732. K. blev  4. Maj 1714 
gift med Mette Marie v. Als. 

C. With.



Knoff, Hans Christoffersen, 1578-1619, Rektor,
Søn af ovfr. anførte Hofprædikant Christoffer K., tjente i nogle Aar som Hører 
ved Roskilde Skole, til han 1605 med Understøttelse af Roskilde
Domkapitel begav sig udenlands for at studere ved Universiteterne 
i Wittenberg og Heidelberg. 1610 tog han i Kjøbenhavn Magistergraden, 
men drog derefter atter til Wittenberg. 1612 holdt han i 
Kjøbenhavn private Forelæsninger, og Aaret efter beskikkedes han 
til Rektor paa Herlufsholm, som han styrede i 4 Aar. 2 Gange 
søgte han Ansættelse som Professor ved Universitetet, men uagtet 
han havde vundet Bifald ved sine Forelæsninger og sine fortrinlige 
Prædikegaver, bleve andre ham foretrukne. Erstatning for disse
Skuffelser fik han dog 1617, da han blev antagen til Tugtemester 
for den 8aarige Prins Frederik (Frederik III), hvis Undervisning 
han dog kun ledede i 2 Aar, da Døden bortkaldte ham 16. Avg. 
1619. K.s Studier gik i forskjellige Retninger, hvorom de Smaaskrifter
vidne, han lod trykke i Wittenberg, dels en ethisk Afhandling 
om Maadehold i forskjellige Forhold (1607), dels en Lærebog 
i Geometrien efter Euclid (1612). 

Wad, Rektorerne p. Herlufsholm S. 53 ff.

G. L. Wad.



Knop, Oluf, --1442, Biskop i Vesteraas, 
stammede fra Roskilde og blev 1398 immatrikuleret ved Universitetet i Erfurt. Endnu 
én Gang til rejste han for sine Studeringers Skyld til Tyskland og
blev 1409 indskrevet som Baccalaureus ved det da lige oprettede 
Universitet i Leipzig. Senere skal han have opnaaet et Kanonikat 
i Upsala, og da hans Landsmand Biskop Navne Jensen (Gyrsting, 
s. VI, 418), som var Biskop af Vesteraas, i 1421 i Steden kom til
Odense, blev O. K. hans Efterfølger; dog var han oftere i Danmark 
og rejste 1425 til Rom som Kongens Sendemand i den slesvigske 
Strid. Sit Stift styrede han med stor Kraft, og han kom ogsaa 
til at spille en ret fremragende Rolle i Sverige til Trods for, at 
hans danske Fødsel maatte lægge ham adskillige Hindringer i Vejen 
i denne Tid, da den svenske Nationalfølelse vaktes saa stærkt. 
Endnu er bevaret et interessant Brev fra ham til Upsalaærkebispen 
Johannes Haqvini (d. 1432), hvori han tager Stilling til Datidens 
politiske Forhold; han har Blik for, hvor ulykkelige Følger den 
Krig, som Kong Erik da førte imod Holstenerne og Hansestæderne, 
har for Sveriges indre Forhold, men han er dog ivrig stemt for, 
at man skal sætte al Kraft ind paa Kampen og stræbe at skaffe 
Norden Overmagten paa Søen; selv erklærer han sig villig til for 
dette Maal at bringe de største Ofre. Da kort Tid efter den 
svenske Opstand udbrød, sluttede O. K. sig uden Forbehold til den 
svensk-nationale Side og gik med til alle de Skridt, der sluttelig
førte til Kong Eriks Afsættelse. Endnu i 1441 deltog han i et 
Provinsialkoncilium i Søderkøping, men i et Brev fra hans Kapitel 
af 20. Febr. 1442 omtales han som lige død. I den leipzigske 
Matrikkel kaldes han O. Jacobsen, saaledes at det vist er en Fejl, 
naar senere svenske Forfattere kalde ham O. Helgieson.

Reuterdahl, Svenska kyrkans hist. III, 2, 139 f. 
Daae, Matrikler over nord. Studerende S. 18.

Kr. Erslev.

 s. Knoff.">

Knopf, s. Knoff.



Knoppert, Albert, --1576, Retslærd og Diplomat. 
Han var født i Zwolle i Nederlandene; men om hans Studier vide vi kun, 
at han havde taget den juridiske Doktorgrad og holdt Forelæsninger 
i Rostock, inden han 1549 ansattes som juridisk Professor ved 
Kjøbenhavns Universitet. Som dettes eneste Lærer i Retsvidenskaben
(d. e. Romerretten) indtog han en ret fremragende Plads, saa meget 
mere som han synes at have egnet sig godt for det praktiske Liv. 
Han beklædte ofte Rektorværdigheden, var i en Række Aar vor Frue 
Kirkes akademiske Værge, var offentlig Notar, førte Tilsyn med 
Universitetsbibliotheket m. m. 1561 forlenedes han med et Kannikedømme 
i Roskilde.

K. blev oftere brugt i Sendelser til udenlandske Magter, skjønt 
man skulde synes, at han ikke godt kunde være borte fra sin 
Lærergjerning, da han var ene om at repræsentere et helt Fakultet. 
Saaledes var han 1551 i England, nærmest dog i et privat Hverv 
for nogle danske Kjøbmænd; 1562 var han i Lifland for at 
forhandle med den polske Regering; Aaret efter førte han Forhandlinger 
med Prinsen af Oranien. 1576 blev han i Anledning af 
Lensstridighederne mellem Kong Frederik II og dennes Farbrødre, 
Hertugerne Hans og Adolf af Slesvig og Holsten, affærdiget til de 
tyske og nederlandske Universiteter for at erhverve juridiske 
Responsa, der kunde være til Gunst for Kongen. Han havde allerede 
fuldendt en Del af sit Hverv, da han fra Køln drog til Løwen. 
Men ikke langt fra den sidstnævnte Stad blev han overfalden paa 
Vejen af Stimænd, der udplyndrede ham og Saarede ham saa haardt, 
at han 7. Dag derefter, 16. Maj 1576, døde i Løwen af sine Saar. 
-- K. var 2 Gange gift; blandt hans Børn kan mærkes Johannes 
K., der var med Faderen paa hans sidste Rejse og ikke uden Held
fuldførte hans ufuldendte Hverv. Han tog siden den juridiske 
Doktorgrad, forlenedes 1587 med Ringsted Kloster og døde 1591. 

Rørdam, Kbhvns Universitets Hist. 1537-1621 I, 623 ff. 

H. F. Rørdam.



Knud den store, o. 995-1035, Konge af England, Danmark og Norge. 
K. var Søn af Svend Tveskjæg og Gunhild, Datter af 
Hertug Miesko af Polen (VI, 304). Svend havde efter mange 
Krigstog underlagt sig England, men da han døde 3. Febr. 1014, vendte 
den fordrevne Konge Æthelred tilbage fra Normandie, og hans 
Søn Edmund Jærnside optog tappert Kampen med de danske. 
K., som var bleven valgt til Konge af Hæren, maatte rømme 
Landet; de af Angelsaxerne givne Gisler landsattes lemlæstede 
paa Næse, Øren og Hænder. I Norden indsaa man dog, at England 
var modent til at falde i de danskes Haand. Knuds Broder 
Harald, der var valgt til Konge i Danmark (VII, 73), og ligeledes 
hans Stifmoder Sigrid Storraades Søn, den svenske Kong Oluf, gave
Skibe til et nyt Togt, Vikingehøvdingen Thorkil den høje traadte 
i K.s Tjeneste. Med en prægtig udrustet Flaade paa over 200 
Skibe kunde derfor Angrebet paa England begyndes (1015), men 
den heltemodige Edmund, der efter sin Faders Død, 23. April 1016, 
valgtes til Konge, gjorde i 6 store Slag de danske den haardeste
Modstand. Derfor besluttede de 2 Hærførere hellere at enes om 
Landet, og ved en Sammenkomst paa Olney i Severn deltes Riget, 
saaledes at K. fik den nordlige, Edmund den sydlige Del. Men 
Døden bortrev Edmund 30. Nov. 1016, og dette Dødsfald kom saa 
belejlig, at Krønnikeskrivere fra en senere Tid ganske grundløst
kunde beskylde K. for at have ladet Edmund myrde af Forræderen 
Eadric Streona. Nu blev K. taget til Konge over hele England.

K.s Politik gik strax ud paa at forsone de stridende Partier 
og Folk. Han ægtede (1017) Æthelreds Enke, Emma eller Ælfgifu, 
en Datter af Hertug Richard I af Normandie (IV, 511), og det 
bestemtes, at K.s og hendes Sønner skulde arve Riget. Største 
Delen af den danske Flaade hjemsendtes, og de nordiske 
Høvdinger, som han i de første Aar havde maattet give høje Stillinger, 
fjærnedes efterhaanden fra disse, eller de forvistes, medens 
Angelsaxere indtoge deres Pladser. K. erklærede, at den bestaaende 
Lovgivning, «Kong . Edgars Love», skulde opretholdes, og sluttede
sig nøje til Kirke og Gejstlighed. Hans Kongedømme skulde helt 
hvile paa national Grund.

Men K. havde efter sin Broder Haralds Død (1018) ogsaa 
vundet Danmark, og ved nye Erhvervelser voxede hans Vælde snart 
til et Omfang saa stort som et Kejserrige. Paa et Togt 1023 
hævdede K. saaledes sin Magt over store Dele af Østersøens Syd- og
Østkyst; ikke blot var Jomsborg ham underlagt, han betvang 
flere slaviske Folk i Samland ved Weichselmundingen. Da Norges 
Konge Olaf den digre og Svenskekongen Anund Jacob forbandt 
sig mod ham, drog K. mod dem og kæmpede en haard Kamp i 
Helgeaa i Skaane (1026), hvilken dog ikke bragte K. Sejer. Dette 
Uheld maatte hævnes, og efter at K. først ved Bestikkelser havde 
vundet mange Tilhængere i Norge, drog han 1028 der hen med en 
Flaade, som han havde ladet samle i Limfjorden. Uden Kampe 
naaede han helt op til Nidaros, hvor han blev hyldet som Konge, 
medens Olaf maatte flygte ud af Riget. Hakon, K.s Søstersøn,
gjordes til Landestyrer, men uagtet Bønderne ved Stiklestad (1030) 
tilintetgjorde Olafs Forsøg paa at gjenvinde Landet, stod dog K.s 
Magt her paa svage Fødder. K. satte sin Søn Svend til 
Landestyrer eller Konge i Norge; med ham fulgte hans Moder Ælfgifu,
Ealdormanden Ælfhelms Datter, til hvem K. som ung var traadt 
i Forhold. Nordmændene fandt dog dette Fremmedherredømme 
utaaleligt; den dræbte Olafs Søn Magnus blev kaldt tilbage, og 
Svend og Ælfgifu maatte drage bort. -- Ogsaa i England bestod 
K. mange Kampe med Grænsefolkene i Wales, Cumberland og 
Skotland, som oftest med Held.

Men K. har vundet sit store Navn i endnu højere Grad ved 
sin Styrelse i Freden end ved Krige og Erobringer. Fra første 
Færd af viste han mærkelige Evner til at finde Veje for sine Planer 
og Venner til at sætte dem i Værk. Betydningsfuld havde saaledes
hans nøje Tilslutning til Kirken været. I hans Love og offentlige 
Budskaber til Folket knytter han stadig Kjærlighed til Gud og til 
Kongen, religiøs Tro og sædelig Vandel, Overholdelsen af Kirkens 
Bud og af de verdslige Loves Befaling nøje til hinanden, med 
myndig Haand opretholder han i lige Grad Statens og Kirkens 
Magt. Gavmild understøttede han Kirker og Klostre, og med 
Klogskab søgte han hos Paven en Støtte for sin Magt. Faa 
Maaneder efter Kampen ved Helgeaa drog han til Rom og deltog i 
Kejser Conrad II's Kroning i Peterskirken Paaskedag 1027. Det 
var første Gang, en dansk Konge besøgte Rom, og at Rejsen 
tilsigtede politiske Formaal over for Paven og andre Fyrster, er sikkert 
nok. K. opnaaede da bl. a. ogsaa, at Kejser Conrad afstod ham 
den omstridte «danske Mark» ved Ejder. Særlig for det endnu 
halv hedenske Danmark maatte K.s religiøse Politik faa stor 
Betydning; Kirker bleve byggede, Bispedømmerne omordnedes, Klerke 
indkaldtes fra England eller andre vestlige Egne, og Klostre 
begyndte at opstaa.

K.s engelske Love havde stor Betydning ved at skabe en 
sikker Administration og god Orden i Landet, og der er næppe 
Tvivl om, at han har søgt at virke paa samme Maade i Danmark. 
Han oprettede i England et staaende Hærkorps paa 3000 Mand, 
hvis Medlemmer (Huskarle) vare ordnede som i et Broderskab 
under en særegen Lov (Vederlagsret): en lignende Institution 
dannedes ogsaa i Danmark, eller den engelske forgrenede sig her over,
hvor dens Love snart skulde faa megen Betydning for Udviklingen 
af Herremandsstanden. Vi kjende kun lidt til Enkeltheder i K.s 
Styrelse af hans Hjemland; i Møntvæsenet mærkes dog klart hans 
ordnende Haand.

Mange haarde Gjerninger, som tidligere tillagdes K., har den 
nyere Kritik fjærnet eller set i et andet Lys. Heftighed har kunnet 
rive ham hen til voldsom Daad, saaledes da han lod sin upaalidelige 
Svoger Ulf dræbe i Roskilde Trefoldighedskirke. K. besad
diplomatisk Opfindsomhed og anvendte gjærne List, men troløs var 
han ikke, hyklersk end mindre; han var af Hjærtet gudsfrygtig, 
og den bekjendte Fortælling om, hvorledes K. erkjendte sit 
Scepters Vanmagt over for Bølgerne ved Stranden, skildrer smukt hans 
fromme Gemyt. Han yndede Digtekunst og Skjalde; en af ham
digtet Strofe er endnu bevaret.

Men der var kun beskikket K., som de fleste af hans Slægt, 
en kort Levealder. Han døde i Shaftesbury 12. Nov. 1035 og 
begravedes i Winchester. Samtiden kaldte ham «den rige» *c: 
mægtige; da Danmark senere fik andre Konger af Navnet K., benævnedes 
han «den gamle»; med god Grund har dog fra Slutningen 
af det 12. Aarhundrede Betegnelsen «den store» især vundet
Indgang. Hans Rige havde været for sammensat til at kunne bevares 
som Helhed efter hans Død, og han har næppe heller selv tænkt 
sig Muligheden heraf; ved hans Sønners Uduelighed og tidlige Død 
bevaredes end ikke England længe for den danske Kongeslægt. 
Med Ælfgifu havde han 2 Sønner, Svend og Harald Harefod (VII, 73); 
i hans lykkelige Ægteskab med Emma fødtes ham Børnene
Hardeknud (VII, 91) og Gunhild, der ægtede Henrik III af 
Tyskland (VI, 304).

Lappenberg, Geschichte v. England I. 
Freeman, Norman Conquest I. 
Steenstrup, Normannerne III og IV. 
Ersch u. Gruber, Allg. Encyklopädie, 2. Section, XXXVII. 
Stephen, Dictionary of national biography IX. 
A. D. Jørgensen, Den nord. Kirkes Grundlæggelse S. 435 f. 
Olrik, Konge og Præstestand i den danske Middelalder I.

Johannes C. H. R. Steenstrup.



Knud den hellige, o.1040-1086, Konge, 
var den næstældste og mest fremragende af Svend Estridsens Sønner. Hans funklende 
Øjne røbede en ildfuld og lidenskabelig Karakter, og tidlig viste 
han sig som ivrig Kriger. Svend Estridsen udsendte ham derfor 
paa 2 Tog mod England i Haab om at fordrive Vilhelm Erobrer. 
Faa det første Tog (1069-70) delte K. Anførselen med sin Broder 
Harald og sin Farbroder Asbjørn (I, 354); en Tid havde de Fremgang,
men senere kom de i en vanskelig Stilling, Asbjørn lod sig 
bestikke af den engelske Konge, og, sikkert til K.s Harme, vendte 
Flaaden tilbage. Paa det andet Englandstog, hvori Hakon Iversen 
(VIII, 329) deltog, hærgede K. York (1075), men udrettede for øvrigt 
ikke noget. Større Ry vandt han sig ved sine Kampe Øster paa 
mod Sember og Ester; Skjalden Kalv Maanesen priste ham som Sejerherre 
over 10 Konger, Efter Svend Estridsens Død (1076) 
kunde K. ikke tøjle sin Magtsyge, og ved Kongevalget paa Isøre 
søgte han hensynsløst at trænge sin ældre Broder Harald ud af 
hans Ret til Tronen; men Folket samlede sig enstemmig om den 
milde Harald (Hen), og den stolte K. maatte, som Ælnoth siger, 
«gaa af Vejen for sin Broders Vrede». Landflygtighedsaarene 
tilbragte han i Sverige. Et samtidigt Pavebrev bebrejder den norske 
Konge Olaf Kyrre, at han har støttet Harald Hens oprørske Brødre, 
og trods Helgenlevnedernes Forsikringer om K.s fredelige Færd er 
det fristende at søge ham blandt disse.

Ved Harald Hens Død (1080) opnaaede K. Herredømmet i 
Danmark, og hans korte Kongetid blev et af de mærkeligste 
Afsnit af vor Historie. Lige dristig og heftig, lige højtstræbende og 
voldsom satte K. sig et stort og stolt Maal, men knuste ogsaa skaanselløst,
hvad der stod ham i Vejen. Ved en stærk Kongevælde 
vilde han holde Orden i Landet. Stormændenes Magt stækkedes, 
og deres Lovbrud straffedes haardt. Men ogsaa Menigmand skulde 
bøje sig under det myndige Kongedømme. K. tilegnede sig en 
uhjemlet Lovgivningsmagt, og at hans Bestræbelser til Dels vare 
humane og i Samklang med de fremmeligere Landes Kultur, kunde 
ikke mildne Forbitrelsen hos de danske, som saa deres nedarvede 
Ret krænket. Ogsaa K.s Iver for Kirken mishagede Folket, som 
derved blev tvunget til at lyde Klerkenes Bud. Imidlertid har K.s 
Virksomhed paa dette Omraade noget storladent ved sig. Han 
gav Præstestanden en højere Stilling i Samfundet og søgte at 
udsondre den fra Lægfolket, og han krævede Kirkens Højtider og 
Fastedage strængt overholdte. For sit eget Vedkommende fulgte 
den stolte Konge nøje Kirkens Forskrifter, tog sig af Enker og 
faderløse, fastede strængt og lod sig endog hudflette af sine Kapellaner, 
-- selv i hans Fromhed lægger Lidenskabeligheden sig for 
Dagen. Fremfor alt var han gavmild over for Kirkerne, saaledes
i Roskilde, Dalby, Odense og Viborg, og især imod Lunds 
Bispekirke, i det han ved en meget stor Gave (1085) oprettede et 
Domkapitel med tilhørende Skole; rimeligvis har han ligesom sin Fader 
villet gjøre Lund til et nordisk Ærkesæde, men Maalet naaedes 
ikke i hans Levetid. Hvor meget nu end denne kirkelige Iver 
aandede ideel Begejstring, var den dog tillige et Middel til at hæve 
Kongedømmet; med sin voxende Avtoritet maatte Præstestanden 
nemlig støtte den Konge, der forøgede dens Magt, og for saa vidt
arbejdede K. ogsaa her for sin egen Sag.

K.s Ærgjerrighed holdt hans gamle Krigslyst i Live: ved et 
stort Englandstog vilde han fortrænge Vilhelm Erobrer og udslette 
Mindet om de danskes tidligere Uheld. I Foraaret 1085 samledes 
en vældig Flaade i «Vestervigen» vestligst i Limfjorden for der fra 
at gaa til England; K.s Svoger Olaf Kyrre sendte norske Skibe 

til Hjælp, og K. ventede end videre Støtte fra den krigerske Grev 
Robert Friser af Flandern, hvis Datter Edel han havde ægtet. Selv 
tøvede K. imidlertid i Slesvig for at holde Oje med den tyske 
Kejser Henrik IV, hvis Modkonge han nylig havde givet Ly. 
Under den idelige Venten var Hærens Forraad ved at slippe op,
og Toget vilde nu tilmed foregaa saa sent, at man ikke kunde 
naa hjem for at høste. Efter at der var holdt Hærting, blev 
Kongens Broder Oluf (Hunger) derfor sendt til ham for at bede 
ham begynde Toget eller hjemsende Hæren; men K. behandlede 
Oluf som Forræder og sendte ham i Lænker til Flandern. Snart 
efter maatte han dog rette sig efter Hærens Ønske og af Hensyn 
til Høsten give Hjemlov. Da K. saaledes saa sine stolte Erobringsplaner 
kuldkastede, vilde han til Gjengjæld inden for Landets 
Grænser strække sin Magt til det yderste; derved blev han endnu 
mere haard og hensynsløs mod sine Undersaatter end tidligere. 
Næppe uden hans Vidende pinte hans Fogeder baade høje og lave 
med Retssager, og naar de inddreve Bøder, krævede de efter 
Sigende 3 Gange saa meget, som der tilkom dem. Da brast 
Taalmodigheden. K. drog paa Gjæsteri til Vendsyssel og tog ind paa 
Kongsgaarden Børglum; men Vendelboerne rejste sig imod ham,
og K.s Forsøg paa at tale dem til rette var helt forgjæves. K. 
flygtede da syd paa til Biskop Henriks Gaard Biskopstorp (Bejstrup), 
medens de fleste af hans Mænd toge ind paa Kongsgaarden Agersborg
ved Limfjorden. Nu bredte Rejsningen sig hurtig, og Kongsgaardene 
bleve hærgede; Biskop Henrik red Skarerne i Møde for 
at mægle Forlig, men blev modtagen med Raseri, og da han kom 
sprængende tilbage med disse Efterretninger, flygtede Kongen over 
Limfjorden og videre til Viborg. Vendelboerne overrumplede og 
hærgede Agersborg og forfulgte derpaa K. Oprøret bredte sig nu 
over hele Jylland, og fra Slesvig maatte Kongen flygte til Fyn. 
Men ogsaa her til forplantede Rejsningen sig. Oprørernes Høvding 
var Piper, der forræderisk indfandt sig i Odense Kongsgaard og 
gjorde K. tryg for derefter at fremskynde en Overrumpling af 
Kongen. I sidste Øjeblik lykkedes det dog K. med sin Broder 
Benedict (II, 60) og sine Vederlagsmænd at slippe ind i Albanskirken. 
Forgjæves bød K. Forlig; Oprørerne søgte at sætte Ild 
paa Trækirken, og da dette mislykkedes, opstod der en drabelig 
Kamp ved Kirkedøren. Mange af Angriberne faldt, bl. a. døde 
Piper af sine Saar; men ogsaa Kongen og hans Mænd saaredes 
og trængtes tilbage. Knælende foran Alteret skriftede K. da og 
beredte sig til Døden; men Fjenden kastede Spyd og Stene ind 
gjennem de smaa Kirkevinduer, og K. kvæstedes endnu haardere. 
Hans Broder havde allerede faaet Banesaar, og hans 17 Hirdmænd 
bleve nedhuggede; selv laa han døende, da Fjenderne trængte op 
til Alteret og toge ham af Dage under raa Mishandlinger (10. Juli 1086). 

Eftertiden har retfærdiggjort K.s Bestræbelser, for saa vidt som
det senere Samarbejde mellem et stærkt Kongedømme og en stærk 
Præstestand virkelig førte Danmark til den største Magt og Lykke. 
Men derfor kan man dog ikke forsvare de Midler, K. brugte, og 
han maa siges at være falden for sine egne Overgreb. 
Præstestandens Ærefrygt for hans Minde og end mere den nærmest 
paafølgende Tids Ulykker banede imidlertid Vej for en anden Betragtning: 
man begyndte at ære ham som Helgen. Allerede 1095 toges 
hans Ben op af Graven, og en Odenseklerk skrev «Kong Knuds 
Lidelseshistorie»; men først da Paven havde kanoniseret K., foregik 
den endelige Skrinlæggelse af hans Relikvier med stor Højtidelighed 
(1101), og en Snes Aar senere udarbejdede Munken Ælnoth sin
mærkelige Levnedstegning af Kongemartyren. Skelettet i K.s Helgenskrin 
vidner om hans høje og kraftige Væxt, men tillige om de 
Mishandlinger, han ved sin Død har lidt. -- Med Edel havde K. 
Døtrene Ingerid og Cæcilia (IV, 124) og Sønnen Carl, der blev 
Greve af Flandern og fristede en lignende Skæbne som Faderen
(III, 356).

Script, rer. Dan. III. 
Danske Helgeners Levned, ved H. Olrik. 
A. D. Jørgensen, Den nord. Kirkes Grundlæggelse. 
H. Olrik, Konge og Præstestand i den danske Middelalder I. 
Hist. Tidsskr. 6. R. IV. 

Hans Olrik.



Knud (Magnussen), --1157, Konge. 
K., der var Søn af Magnus Nielsen og Richiza, lod sig efter Erik Lams Fratræden 
(1146) hylde af Jyderne, som ogsaa havde støttet hans Fader og 
Farfader, og kastede sig rask i Kamp mod Svend (Eriksen), der 
havde faaet Herredømmet over Sjælland og de skaanske Provinser. 
Efter at K. ved store Løfter havde vundet Ærkebiskop Eskil,
stævnede han mod Skaane, men vovede dog ikke at lande, lod 
Eskil i Stikken og trængte i Steden for frem paa Sjælland; Svend 
fulgte imidlertid efter, slog ham ved Slangerup og drev ham tilbage 
til Jylland. 1147 sluttede K. og Svend sig sammen til Korstog mod
Venderne; men Toget øgede kun Spliden og fremskyndede ny Fejde. 
Det lykkedes K. at overrumple Roskilde, men efter Nederlaget ved 
Taastrup maatte han for anden Gang flygte til Jylland (1148). Nu 
gik Svend angrebsvis til Værks; selv satte han sig fast paa Fyn, 
medens hans Fætter Valdemar, som han havde gjort til sin Hertug, 
vandt Sønderjylland, og det skjønt K. havde søgt at sikre sig ved 
Forbund med Grev Adolf II af Holsten. Senere trængte Svend 
frem i Jylland og sejrede ved Viborg (1150), hvorpaa K. flygtede 
til sin Stiffader, Kong Sverker I i Sverige. Forgjæves søgte den 
fordrevne Konge Hjælp i sin Moders Stammeland Polen og hos 
Sachserhertugen; derimod vandt han Ærkebiskop Hartvig I af 
Hamborg-Bremen ved at love ham Overhøjhed over den danske 
Kirke og rykkede med en tysk Hær ind i Jylland, men led et 
stort Nederlag ved Gjedbæk syd for Viborg (1151) og flygtede til 
Sachsen. Et sidste Forsøg paa at vinde Riget gjorde K. ved at 
samle de danske Friser om sig; men Svend var atter den sejrende, 
og K. tyede til den tyske Konge Frederik I. Paa Mødet i Merseburg 
(1152) godkjendte Frederik nu Svend som Enekonge i Danmark,
men lod ham love at give K. Sjælland som Len. Svend 
unddrog dog K. de sjællandske Kongsgaarde, og til sidst gav han 
ham spredte Forleninger i Steden for det samlede Len. Valdemar, 
der var gaaet i Borgen for Overenskomsten i Merseburg, nærmede 
sig nu til K., der lovede ham sin Halvsøster Sophie og Tredjedelen
af sit Fædrenegods i Medgift. Sammen droge de dernæst til Svends 
Fjende Kong Sverker, og K. fæstede dennes Datter. Da Svend nu 
stod dem efter Livet, vovede de at lade sig hylde paa Viborg Ting; 
Svend mistede sine Tilhængere og maatte fly af Landet (1154). 
K. kunde langtfra maale sig med sin Medkonge Valdemar, og ved 
Rigets Tredeling 1157 blev han stillet sidst i Rækken; da de andre 
Konger havde valgt deres Dele, tilfaldt Øerne ham. Stadig opfyldt 
af Mistro til Svend anede han Svig under Gildet i Roskilde og 
tog derfor Afsked med Valdemar, men var ikke raadsnar nok til 
at undfly det bratte Overfald; Ditlev (IV, 282) kløvede hans Hoved, 
og strax efter blev ogsaa hans Frænde Constantin nedhugget (9. Avg. 
1157). -- K. var en letbevægelig, ikke synderlig fremragende
Personlighed, men veltalende og paa Grund af sit elskværdige Væsen 
saa yndet af sine Mænd, at ingen trods hans Modgang vilde svigte 
ham. Han havde stor Svaghed for Kvinder, og af hans flygtige 
Forbindelser fremgik adskillige Børn: Niels, der senere blev æret
som Helgen, og Valdemar, den berømte Slesvigbisp, som blev 
Forræder mod sit Fædreland, end videre vistnok Jutta, der ægtede 
Sachserhertugen Bernhard, Hildegard, gift med Fyrst Jarimar af 
Rygen, Ingerd, gift med Hertug Casimir II af Pommern-Demmin, og
endnu en Datter, gift med Bugislav III af Schlawe. At K. skulde 
have haft en Søn Magnus, der blev dræbt i Roskilde 1157, beror 
sikkert paa Misforstaaelse. Om Sverkers Datter, der højst et Aars 
Tid kan have været K.s Dronning, ved man ikke noget.

Hans Olrik.



Knud (Valdemarsen), 1163-1202, Konge, 
Søn af Valdemar I og Dronning Sophie, blev født i Begyndelsen af 1163 og døbt af 
Absalon. Det følgende Aar aftaltes der Ægteskab mellem den lille 
K. og Henrik Løves Datter Richiza. Efter et heldigt Tog til Rygen 
(1165) kaarede den danske Hær K. til Konge og Faderens Efterfølger, 
hvorpaa Stormændene ved et Møde i Roskilde svore ham 
Troskab, og 25. Juni 1170 blev han i Ringsted kronet af Ærkebiskop 
Eskil; denne første danske Kongekroning knyttedes til Stamfaderen 
Knud Lavards Skrinlæggelse og fandt Sted i en glimrende Forsamling 
af Landets Bisper og Stormænd. Efter at Richiza var død 
(1167), blev det aftalt, at K. med Tiden skulde ægte hendes ældre 
Søster Gertrud, der nylig var bleven Enke (VI, 10); den endelige
Trolovelse fandt Sted 1171, og Gertrud kom til Danmark, men 
Brylluppet holdtes først 1177, da K. var 14 Aar. Snart efter blev 
K. af sin Fader sat til at styre Halland. Sammen med Absalon 
anførte han det sejerrige Tog til Pommern 1179 og et senere Tog, 
der dog kun lige blev paabegyndt (1182). Ved Valdemars Død
(12. Maj 1182) besteg K. Tronen. Hans Kongetid er en glimrende 
Epoke i den danske Middelalder, Indledningen til Valdemar II's 
Stormagtsvælde. Rigsenheden styrkedes ved Dæmpelsen af det skaanske 
Oprør; den tyske Kejsers Højhedskrav afvistes; Absalon vandt den 
navnkundige Sejer over Hertug Bugislav, hvem Kejseren havde 
ophidset mod Danmark (1184), og efter 3 Hærgningstog, hvori K. selv 
deltog, underlagde de danske sig Pommern (1185), saa at K. kunde 
antage Titelen «Vendernes Konge »; den frygtelige Fare, der truede 
Danmark ved Biskop Valdemars Forræderi, blev energisk afværget 
(1192), Bispen selv lagt i Lænker, hans Forbundsfælle Grev Adolf III 
slagen og fangen og Danmarks Grænse rykket frem til Elben (1201);
end videre gjorde man Korstog til Finland og Estland, det sidste 
under K.s egen Anførsel, Kirkens Magt og Interesser fremmedes, 
Kongedømmet, Præstestanden og den opblomstrende Adel sluttede 
sig sammen til endrægtig Samvirken, og Folkets Velstand tog til. 
Men i de stolte Bedrifter og hele det nationale Opsving spiller K. 
ikke nogen særlig fremragende Rolle; han træder i Skygge for sin 
yngre Broder Valdemar, som var hans Hertug, og for Absalon, 
der var hans overlegne Raadgiver, ja var ham som Fader; Svend
Aagesen kalder ligefrem K. Absalons Fostersøn. Sammen udarbejdede 
K. og den store Ærkebisp en Fremstilling af Vederlagsretten 
for derved at styrke Vederlagets Tugt og knytte Adelen fastere til 
Kronen. Ogsaa andre af Rigets første Mænd har K. staaet nær; 
han ses saaledes at have været Medlem af et vidtgrenet, men 
sluttet Broderskab af Stormænd. K. har næppe haft stærkt Helbred; 
han døde 12. Nov. 1202 efter at have givet Gaver til alle 
Rigets Klostre og Hospitaler og blev begravet i Ringsted 
Klosterkirke. Han skildres som en smuk Mand, og af de Knokler, der 
fandtes ved Aabningen af hans Grav, skjønnes det, at han har 
været af forbavsende Højde. Samtiden karakteriserede ham som 
from og andægtig, sat og gammelagtig og priste hans kyske Samliv 
med Gertrud. Maaske var det da først efter hendes Død (1197), 
at han havde en Frille, hvem han paa sit Dødsleje skjænkede 
Sminge og Vól i Gjern Herred. Han synes ikke at have haft Børn.

Hans Olrik.



Knud Lavard, o. 1096-1131, Hertug, 
Søn af Erik Ejegod og Dronning Bodil, blev født i Roskilde kort efter, at Faderen var bleven Konge, vistnok 12. Marts (maaske i. April) 1096. Forældrene 
vilde kalde ham Hugo; men Bonden Aslak fra Balstrup paastod, 
at han i Følge en Aabenbaring af Knud den hellige skulde hedde 
Knud, og dette blev i alt Fald hans Navn. Da Erik og Bodil 
droge ud paa Pilegrimsfærd (1102), lode de den mægtige sjællandske 
Jarl Skjalm Hvide opfostre Drengen. Ved Kongevalget 1104 skulle
enkelte have ønsket den lille K. til Konge. Senere blev han sendt 
til Sachserhertugen Lothar, der blev hans anden Fosterfader. Det 
fleraarige Ophold i Udlandet udvidede K.s Blik og gav ham Sans 
for fremmed og mere vidtskreden Kultur. Ved sin Hjemkomst
fandt K. sørgelige Forhold i Danmark. Kong Niels, der manglede 
Evne til at styre Landet, havde tilmed forholdt sin Søstersøn, 
Venderfyrsten Henrik, hans Mødrenearv, hvorpaa Henrik hærgede
Grænseegnene og sendte vendiske Vikinger til de danske Farvande. 
Ulykken gik ogsaa ud over K., da nogle Skippere under Vendernes 
Efterstræbelser maatte sænke hans Skatte i Havet; Tabet gjorde
dog ikke Indtryk paa den frejdige K., men des mere ærgrede det 
den pengekjære Niels. K. deltog nu i et uheldigt Tog mod Henrik; 
i Kampen ved Ljutka segnede han saaret til Jorden, men blev 
reddet ved en af sine Mænds Snarraadighed. Efter sin Sejer 
voldgjæstede Henrik end mere de danske Grænselande, hvor alt kom 
i fuldstændig Opløsning; men Landets Modgang æggede blot K. 
til ret at prøve sine Kræfter, og hos sin Farbroder Niels opnaaede 
han omsider det sønderjyske Jarledømme, som ingen anden vovede 
at overtage (1115).

Med største Kraft tog K. fat paa sin vanskelige Opgave som 
Grænsevogter. Han satte sig for at sikre Ejendom og Fred og 
gjorde Jagt paa de mange Tyve og Røvere, som vilde udnytte den 
almindelige Uorden. Skaanselløst øvede han Retfærdighed. Ogsaa 
en højbyrdig Mand, der længe havde drevet Røverfærd, blev dømt 
til Døden, og da Manden over for K. vilde gjøre Frændskab 
gjældende, haanede K. blot hans høje Byrd ved at lade ham klynge 
op i en højere Galge. Faa den Maade vare snart de indre Fjender
udryddede. Endnu større Ry vandt K. samtidig som Kriger. 
Fjenderne slog han tilbage, og Slesvig, der var hans sædvanlige 
Opholdssted, omgav han med saa stærke Volde og Grave, at Byen 
kort efter hans Død en hel Vinter igjennem kunde modstaa en 
mægtig Hær. Foruden denne Bybefæstning, som den Gang var 
noget enestaaende i Norden, opførte han flere faste Taarne til Værn 
for Slien og er saaledes i Danmark bleven banebrydende for 
Udviklingen af Forsvaret. Men ogsaa paa et andet Omraade af 
Krigsvæsenet har K. faaet største Betydning for Eftertiden: han udviklede 
et sluttet og samlet Rytteri. Det gjaldt nemlig om -- i Modsætning 
til de danskes sædvanlige Sendrægtighed -- at rette hurtige og 
uforudsete Stød mod den farlige Venderfyrste, og dette lod sig kun
udføre ved raske Ryttere. Nu overrumplede K. Fjenden ved sine 
lynsnare Strejftog. En Gang undslap Henrik kun ved at svømme 
over Ejder, og hans Grænseborg blev ødelagt. Venderfyrstens 
Overmod forvandledes derfor til Skræk, og da K. tilbød Fred, tog 
han med Glæde derimod. Her gav K.s Ridderlighed sig et smukt
Udslag: skjønt han var den sejrende, skaffede han dog Henrik 
Værdien af hans Mødrenearv. Fra den Tid var der Venskab mellem 
dem, og det siges, at baade K. og andre danske kunde færdes i 
Henriks Land som i deres eget. Intet Under da, at man ærede 
K. som Danmarks Redningsmand og gav ham Tilnavnet «Lavard»; 
Ordet er af angelsaxisk Oprindelse (nyengelsk «Lord») og betyder 
Herre. For øvrigt ombyttede K. sit nordiske Jarlenavn med den 
evropæiske Hertugtitel, optraadte i statelig tysk Dragt og indførte 
Udlandets finere Hofskik. Trods sin Myndighed var han i høj
Grad afholdt, og han viste sin Sans for Folkets Interesser ved at 
lade sig vælge til Oldermand for Slesvig Borgeres Gilde, det 
saakaldte «Edslag». Som Præstestandens Ven udstyrede K. Kirkerne 
med Bøger og Alterkar, og de faste Kirker af Granit og rhinsk
Tuf begyndte i Sønderjylland at afløse de gamle Trækapeller. 
Tillige holdt han strængt sine Klerke til Orden og Tugt og gjorde 
et Korstog til det endnu hedenske Smaaland. Endelig var K. saa 
gavmild imod fattige, at han endog skal have skjænket en Tigger
sin Overkjortel.

K. indtog en mægtig Stilling i sit Fædreland. Som 
Grænsevogter havde han Styrelsen af Sønderjylland, men forestod ogsaa 
ellers Landets Forsvar og kunde derfor sætte sin Broder Erik 
(Emune) til at værne Øerne mod Vendervikinger. Efter sin Fader 
havde han betydelige Godser, og da han ægtede den russiske 
Fyrstedatter Ingeborg (VIII, 282), gav hendes Moster Dronning
Margrethe hende store Dele af sine vestgøtiske Ejendomme i 
Medgift. Senere forøgedes hans Magt yderligere. Efter at Henrik og 
hans Slægt efterhaanden vare omkomne, tilkjøbte K. sig af sin 
Fosterfader Lothar, der nu var tysk Konge, Fyrsteværdigheden over
de vestlige Vender og blev af sin nye Lensherre kronet som 
Vendernes Konge eller «Knés» (1129). Obotriterne og Vagirerne rejste 
sig dog imod ham; men da han havde tvunget deres Høvdinger 
Niklot og Pribizlav til Underkastelse, havde han sikret sig Herredømmet
og befæstede det ved at støtte «Vendernes Apostel» Vicelin 
i hans Missionsbestræbelser og ved at opføre Borgen Alberg (senere 
kaldet Segeberg), der dog atter blev nedbrudt af Holsterne. Ved 
sine udmærkede Egenskaber og ved sin Magt stod han nu højt 
over alle sine Landsmænd. Hans ranke og smukke Skikkelse, 
hans statelige og ridderlige Fremtræden, hans Veltalenhed, Mod og 
Krigersnille vakte almindelig Beundring, og det var, som Lykken 
fulgte ham i alt; under en Hungersnød havde han Overflod, saa 
at han kunde hjælpe de nødlidende. Saa stor var hans Myndighed 
i hele Riget, at han kunde stævne sine stridende Brødre Harald 
Kesja og Erik for sin Domstol og med Hærens Bifald udfri 
Pomrerfyrsten Vratislav, da Kong Niels ved Forræderi havde taget ham 
til Fange. Saaledes kunde den svage Konge slet ikke gjøre sig 
gjældende ved Siden af sin Brodersøn, og dette vakte Avind, især 
hos Niels' heftige Søn Magnus, hvis Udsigt til Tronen under disse 
Forhold blev højst tvivlsom, og hos Fætteren, den hadefulde Henrik 
Skadelaar (VII, 360). Dronning Margrethe Fredkulla havde øjnet 
Faren, og hun havde søgt at afværge den ved at være K. som en 
Moder, end videre ved at lade ham, skjønt endnu Barn, staa 
Fadder til Magnus og ved at udstyre hans Brud saa rigt; men 
efter hendes Død trak Uvejret alligevel op. Henrik Skadelaar, hvis 
ondskabsfulde Stiklerier kun havde paadraget ham K.s overlegne
Spot, var ivrigst for at komme K. til Livs, og K., der havde en 
yderst vanskelig Stilling paa én Gang som dansk Hertug og som 
Venderfyrste under sachsisk Overhøjhed, har vistnok været uforsigtig 
nok til at give sig enkelte Blottelser; paa et Møde i Slesvig, altsaa 
inden for Danmarks Grænser, skal han endog være optraadt som 
Venderkonge og have stillet sig lige med Niels. Ophidset af K.s 
Misundere bebrejdede Niels ham da paa et Møde i Ribe, at han 
havde antaget Kongenavn og egenmægtig indført ny Skik. K. 
svarede, at han ikke var Konge, men «Knés», og med Stolthed 
hævdede han, at den nye Skik, han havde indført, var Fred og 
Ro i Modsætning til den fordums Usikkerhed. Dermed havde han 
afvæbnet sine Fjender. Ogsaa Magnus var nødt til at holde gode 
Miner med K., hvem han tidligere havde svoret Broderskab; 
tilsyneladende knyttedes Baandet endog fastere imellem dem, i det K. 
stod Fadder til Magnus' Datter. Men snart fik Henrik Skadelaar
ligefrem dannet en Sammensværgelse mod K.; hans Fæller vare 
Magnus, Niels' Svigersøn Ubbe og dennes Søn Hakon Skaaning, 
i Begyndelsen ogsaa K.s egen Svoger Hakon Jyde (VI, 489).

Mordplanen fremskyndedes, da K. trods Ingeborgs Bøn modtog 
Niels' Indbydelse til Julegilde i Roskilde (1130). I Juledagene 
søgte Magnus gjentagne Gange Lejlighed til at myrde K., men 
stedse forgjæves. Han lod da, som om han agtede sig paa 
Pilegrimsfærd og bad K. om et hemmeligt Møde, hvor de kunde 
forhandle om Styrelsen af hans Sager under hans Fravær, og K. gik 
ind derpaa. Niels kjendte de sammensvornes Plan og fik ved 
Afskeden i Roskilde K. til at bytte Ring med ham, fordi han 
troede, at der i K.s Ring var skjult en Talisman. K. opholdt 
sig nogle Dage i Ringstedegnen, først i Balstrup, dernæst i Haraldsted
hos sin Frænke Cæcilia (IV, 124) og hendes Mand, Erik Jarl. 
Her blev han om Morgenen 7. Jan. 1131 vækket af den tyske Sanger 
Sivard, der var sendt af Magnus for at hente ham ud i Skoven til 
det aftalte Møde. Hans Mænd advarede ham og bade om at 
maatte følge ham; men efter Aftalen med Magnus tog han blot 2 
Hirdmænd med sig, og han væbnede sig kun med sit Sværd. 
Sivard, der havde Medynk med K., søgte hemmelig at vare ham,
bl. a. ved at nynne Sangen om Grimhilds Frændesvig; men K. 
afviste al Mistanke. I Skoven ventede Magnus, tilsyneladende ene, 
og K. gik ham derfor ogsaa i Møde uden Følge. Magnus tog 
venlig imod ham; men da han havde draget ham længere bort fra 
Vejen og var sikker paa at have ham i sin Magt, udbrød han 
pludselig: «Hvem tilhører Danmark?» Ved dette Spørgsmaal veg
K. forbavset tilbage; samtidig drog Magnus sit Sværd, og hans 
Mænd brøde frem af Krattet, hvor de havde ligget paa Lur. 
Forgjæves fór K. nu med Haanden til sit Sværdhæfte; Magnus havde 
faaet Forspring, greb ham i Kappehætten og kløvede hans Hoved, 
hvorpaa Henrik Skadelaar og de andre løb til og
joge deres Spyd i hans Bryst. Dette Mord blev
Indledningen til blodige Tronkampe, der bragte
Danmark i dyb Fornedrelse, indtil der med K.s Søn
Valdemar gryede en ny Tid for Land og Folk. -- Paa
Erik Jarls Foranstaltning blev K.s Lig først jordet i
Haraldsted Kirke, men snart efter flyttet til Ringsted
Klosterkirke. Medlidenheden med den myrdede og dertil
hans Hævneres vel beregnede Politik gjorde snart den
ridderlige Verdensmand til en kirkelig Martyr. Man
saa Jærtegn ved hans Grav, en Kilde sagdes at være
fremsprudlet i Nærheden af Drabsstedet, og ved
den rejstes et Kapel. Efter at Valdemar I's Magt
var voxet ved Sejre udad til og ved Udsoning med
Ærkebiskop Eskil, fik han sin Fader kanoniseret
(1169) og hans Helgenben højtidelig skrinlagte i
Ringsted (1170). Her udarbejdedes der ved denne Tid
en Levnedstegning af Helgenen; men allerede under
Erik Emune havde en engelsk Munk, Robert fra Ely,
skildret K.s Liv og Martyrdød.

K. var en sympathetisk Personlighed, glimrende i sin
Optræden, aaben og kjæk, ganske vist ærgjerrig og
stolt, men altid ædel. Paa flere Maader har han hævet
Danmark, og som Banebryder for højere Kultur peger
han ud over sin snæversynte Samtid. -- Med Ingeborg
havde han 3 Døtre, Margrethe, gift med Stig Hvide
(VIII, 195), Kirsten (ovfr. S. 188) og Cathrine,
der vistnok blev gift med Venderfyrsten Prizlav. 8
Dage efter K.s Drab, og rimeligvis inden Tidenden
var naaet til Slesvig, fødtes Sønnen Valdemar.

Monumenta Germaniæ, Script. XXIX. 
H. Olrik, K.s Liv og Gærning (1888). 
Jahrbb. f. d. Landesk. Schlesw., Holst. u. Lauenb. X. 
Danske Helgeners Levned, ved H. Olrik.

Hans Olrik.



Knud (Henriksen), --1162, Hertug, 
Søn af Henrik Skadelaar (VII, 360), sluttede sig ved Udbruddet
af den store Tronstrid (1146) til Knud Magnussen
og blev af denne gjort til Hertug i Sønderjylland,
men maatte efter en Række af Kampe give tabt over
for Valdemar, hvem Svend (Eriksen) havde tildelt
samme Værdighed. Kort før sit Eneherredømme (1157)
gjorde Valdemar atter sin fordums Fjende til Hertug i
Jylland og hædrede ligeledes hans Broder Buris, skjønt
han ikke havde fuld Tillid til nogen af dem. K. var
tilstede, da Valdemar grundede Vitskøl Kloster
(1158), og han bevidnede sammen med Buris Valdemars
Privilegiebrev for Tommerup Kloster (1161). End videre
maa han være den Hertug K. Eriksen (&#596;: Henriksen),
hvis Dødsdag, 12. Marts, nævnes i Løgum Klosters 
Mindebog. Da nu Buris i Stiftelsesbrevet for Tvis Kloster (Marts 
1163) kalder sig Hertug og omtaler sine Brødres bratte Død, maa 
K. være omkommen 12. Marts 1162. Buris blev hans Efterfølger, 
men gjorde sig snart skyldig i Forræderi (III, 260). 

Hans Olrik.



Knud (Carlsen), --1176--, 
Søn af Jarlen Carl af Halland (III, 365) og Ærkebiskop Eskils Datter, indlod sig tillige med sin Broder Carl, deres Halvbroder Bent, deres Halvonkel Christiern Svendsen
o. fl. i den Sammensværgelse, som Erik Lams Frillesøn Magnus 
stiftede imod Valdemar I's Liv. K. var den allerivrigste for at 
bringe Udaaden til Udførelse og spejdede efter Lejlighed til at 
fælde Kongen med sit Jagtspyd, men bestandig forgjæves. Sammensværgelsen
røbedes; Bent, som var i Kongens Følge, varede skyndsomst 
K. og Carl, der den Gang vare i Ribe for at modtage deres 
Morfader Eskil, og over Hals og Hoved flygtede de 2 Brødre da 
til deres mægtige Frænde Jarlen Birger Brosa i Sverige (1176). 
Her fra satte de sig atter i Forbindelse med Magnus, og selv efter
at denne var bleven fængslet som Forræder, opgave de ikke deres 
Planer. Det var derfor til ingen Nytte, at deres Frænder gik i 
Forbøn for dem hos Valdemar. Til sidst trængte K. og Carl med 
en Hær ind i Halland, da de gjorde Regning paa Tilslutning i 
denne deres Faders gamle Provins; men Hallandsfarerne dreve dem
tilbage, og da de i Grænseskoven fornyede Kampen, blev Carl 
fældet, medens K. haardt saaret blev tagen til Fange (1179). Resten 
af sit Liv tilbragte han sammen med Magnus i Fangetaarnet paa 
Søborg, og begge Brødrenes Gods blev inddraget.

Saxo, ed. Müller, S. 896 ff. 929 f.

Hans Olrik.

 (Prizlavsen), --1183, Prins">

Knud (Prizlavsen), --1183, Prins, 
var Søn af den raske Venderfyrste Prizlav, hvem Valdemar I til Tak for hans gode 
Tjenester havde givet en af sine Søstre, vistnok Cathrine, til Ægte og 
skjænket store Godser i Danmark. K., der altsaa var Valdemars 
Søstersøn, havde efter Faderen Godser paa Fyn og Als og modtog
Laaland i Forlening. Han deltog i Venderkampen, men vandt sig 
ikke Ry saaledes som Prizlav. Da Valdemar efter Toget mod 
Stettin 1171 vilde sætte ham til Høvding over Vagtflaaden ved 
Rygen, vægrede han sig ved et saa farefuldt Hverv, naar han kun 
var aflagt med saa ringe Len. Valdemar blev vred, og Absalon 
fik Befalingen over Flaaden. K.s Forhold til Valdemar blev dog 
atter godt; i alt Fald var han i Kongens Følge blandt de «elskede 
Mænd», der bevidnede Gavebrevet til Esrom 1176. For øvrigt 
gjorde K. sig fortjent ved paa Fyns Kyst at anlægge en fast Borg, 
vistnok Nyborg. K. indgik Broderskab med Munkene i St. Knuds 
Kloster i Odense og kjøbte sig Gravsted i deres Kirke; da han 
følte sig Døden nær, gav han (20. Nov. 1183) Klosteret alle sine
Godser paa Als, imod at Munkene holdt Sjælemesser for ham som 
for en af deres egne. Som Fyrste havde K. et Dobbeltsegl; paa 
den ene Side saas en væbnet Rytter, paa den anden en Leopard, 
der vistnok har betegnet hans Slægtskab med Kongehuset.

Hans Olrik.



Knud (Valdemarsen), o. 1205-1260, Hertug, 
var Søn af Kong Valdemar II og den svenske Hertugdatter Helene, Esbern Snares 
Enke (VII, 288). Valdemar yndede denne Frillesøn: han gav ham 
det meste af sine vidtstrakte Ejendomme i Sverige, hvor K. ogsaa 
maa have haft rigt Mødrenegods, og efter Estlands Erobring (1219)
gjorde han ham til Hertug over dette Land og skjænkede ham en 
Mængde Godser i Provinsen Harrien, af hvilke K. atter overlod 
en Del til Cistercienserklosteret Gudvalla paa Gulland. Om K. til 
Stadighed nu opholdt sig i Estland, ved man ikke; i alt Fald var 
han der i Aarene 1222-23, da Danskerne i den revalske Borg
Lyndanise sejerrig udholdt 2 haarde Belejringer, som iværksattes 
af de oprørske Ester, sidste Gang i Forbindelse med Russerne. 
Den unge Hertug kunde i den følgende Tid dog ikke magte de 
vanskelige Forhold, saa meget mindre som Valdemar II's Fangenskab 
havde lammet Danmark, og da de danske endelig bleve helt fordrevne 
af de tyske Sværdbrødre (1227), mistede K. sit Len hinsides 
Østersøen. Hertug af Estland kaldtes han vel endnu, saaledes i et 
Brev fra 1229; men Fortællingen om, at han efter Gjenoprettelsen
af den danske Konges Herredømme i Estland (1238) atter drog 
der til og (sammen med Abel) anførte de Danskere, som hjalp de 
tyske Riddere paa et sejerrigt Tog til Pieskov syd for Peipussøen 
(1240), beror kun paa løs Gætning. Formodentlig havde han 
allerede da ombyttet sin estlandske Hertugtitel med et virkeligt 
Hertugdømme i Bleking. Sammen med Abel og Christoffer rejste 
han sig mod Erik Plovpenning (1246), men blev greben og lagt i 
Lænker paa Stegeborg, snart efter dog atter udfriet af Lybekkerne 
(1247 el. 48). Bleking fik han tilbage; men senere ombyttede han 
dette Len med Laaland. Til Tak for Sorømunkenes «Venskab» 
skjænkede han dem sit Gods i Sørninge paa Sjælland (1250), og 
s. A. stadfæstede han sin Halvsøster Ingeborgs (VIII, 283) Gaver 
til Sorø Kloster. K. døde 15. Okt. 1260 og blev begravet i Ringsted. 
Han var gift med en Datter af den pommerske Hertug 
Svantopolk og havde 2 Sønner, Erik (IV, 554), der blev dansk 
Drost og Hertug i Sønderhalland, og Svantopolk (d. 1310), der ved 
at arve Faderens Godser i Sverige blev en af dette Riges mægtigste 
Mænd. K.s Datter Cæcilia ægtede Philip, der vistnok var af Folkungeætten 
(henrettet 1251).

Hans Olrik.



Knudsen, jvfr. Knutsen.



Knudsen, Christian, 1752-1813, Kancellideputeret,
en Søn af Justitsraad og Arkivar i det danske Kancelli Hans Christian K. 
(f. 26. April 1724 d. 9. Avg. 1803) og Gertrud f. Borthig (d. 1757),
fødtes i Kjøbenhavn 16. Juli 1752, blev 1771 Student fra Metropolitanskolen, 
1774 juridisk Kandidat, 1777 Kopist i danske Kancelli, 
1780 Registrator i dettes Arkivkontor, 1788 Kancelliets 2. og 1790 
dets 1. Expeditionssekretær, 1799 Assessor og 1801 Deputeret sammesteds, 
1802 tillige extraordinær Assessor i Højesteret, 1803 desuden 
Medlem af General-Indkvarteringskommissionen. Han døde 1. April
1813 i Kjøbenhavn. 1777 var han bleven titulær Kancellisekretær, 
1790 Kancelliraad, 1801 Justitsraad, 1803 Etatsraad og 1812 
Konferensraad. 1798 paabegyndte han sammen med sin Kollega P. 
J. Monrad «Kollegialtidendes» Udgivelse, som han fortsatte indtil 
sin Død. Vel hørte han ikke til sin Tids mest fremragende Mænd 
i Centraladministrationen; men hans Kundskabsfylde, Flid, 
Paapasselighed og sunde Dømmekraft have dog sat sig mange 
betydningsfulde Spor i det Kollegium, han i en lang Aarrække særlig
var knyttet til. Han var gift med Sara Thomine f. Klingenberg 
(f. 30. Nov. 1774 d. 26. Sept. 1851). 

G. Kringelbach.



Knudsen, Hans, 1630-96, Godsejer, 
en Sadelmagers Søn fra Viborg, begyndte i sit 18. Aar sin Løbebane som Skriverdreng paa Nørager (Gislum Herred) og blev derefter Ridefoged hos Hannibal 
Sehested. Var han i denne Stilling sin Herre til Pas, saa var han
ikke mindre om sig, naar det gjaldt om at mele sin egen Kage, 
hvilket lykkedes vel for ham paa den for Ridefogeder sædvanlige 
Maade at lade Bønderne punge ud ved enhver Lejlighed. Endnu 
1681 nævnes han som Inspektør paa Grevskabet Wedellsborg, men
alt 1679 havde han tilforhandlet sig Vedtoftegaard (nu Brahesholm) 
og Krængerup (nu Frederikslund), som han dog snart efter 
afhændede til Gehejmeraad Morten Skinkel, der
imidlertid ved sin Død 1691 var kommen saa dybt i
Gjæld til H. K. -- som nu havde skaffet sig Titel
af Admiralitetsassessor --, at hans Enke maatte
affinde sig med ham ved at give ham Skjøde paa
Sandagergaard. Her boede H. K. sine sidste Aar
«i velsignet Ærestand», men idelig i Klammeri og
Proces med Naboer og døde her efter lang Sygelighed
6. Dec. 1696. Hans Hustru, Kirsten Clausdatter,
var død 1691.

Personalhist. Tidsskr. I, 25 ff.

G. L. Wad.



Knudsen, Hans, 1801-51, Arkivembedsmand, 
blev født i Assens 10. Nov. 1801 af Forældrene Kjøbmand Hans
Hansen K. (d. 1842) og Anne f. Ploug. Han dimitteredes
1820 fra Odense og lagde sig ved Universitetet efter
Jura. Nogen Afslutning paa Studiet opnaaedes ikke,
hvorimod Studenterlivet fængslede den unge Mand,
og historiske Æmner fangede hans videnskabelige
Interesse. 1835 blev han ansat i Gehejmearkivet som
Kopist. Hans Yndlingsæmne var og blev Fædrelandets
historiske Topografi, hvortil han i Arkivets Samlinger
fandt et utrykt Materiale, som han beredte sig til
at behandle. Fra Videnskabernes Selskab modtog han
en Understøttelse til Trykning af en større Prøve
derpaa, og han udgav som Følge deraf 1834 «Danmark i
Middelalderen» 1. H., der skulde danne en Indledning
til Værket, men som uden senere Fortsættelse blev et
uindfriet Løfte. Forbindelsen med det lærde Selskab
skaffede ham ogsaa allerede fra 1833 Stillingen som
Medarbejder ved Indsamlingen af de Uddrag af trykte
Dokumenter, der senere udkom som «Regesta diplomatica
historiæ Danicæ», hvis brydsomme Tilblivelseshistorie
til Dels skyldes Forsinkelser fremkaldte ved K. s
skrøbelige Helbred. 1845 steg han i Arkivet til
Registrator og nærede under Vakancen 1847-48 maaske
nok Haab om at blive Gehejmearkivar, men indordnede
sig villig og loyalt under de nye Forhold. Hans
vaklende Sundhed gjorde ham det maaske vanskeligt
at vedligeholde en altid lige vaagen Interesse for
de mange Gjæsters forskjellige Personer og Opgaver;
men til Gjengjæld blev han den kyndige Vejleder for
de yngre, der nu ansattes under ham i Arkivet. Hans
tydelige Afskrifter bleve et Maal til Efterfølgelse,
og et vist kavstisk Lune hos ham holdt Sløvheden
borte. Hans Liv hengik under trange Kaar, som han
søgte at ophjælpe dels ved det før omtalte Arbejde
med «Regesta», dels og især ved Besørgelsen af sit 
«Diplomatarium Christierni I». Bogen var bestemt til
et Led 
i paatænkte Festligheder til Minde om Kongestammens 400aarige 
Bestaaen; men disse forskjellige ydre Hensyn hindrede rigtignok 
Værket i at blive, hvad det kunde være blevet, om det end er et 
fuldt gyldigt Vidnesbyrd om stor Omhu i Detaillen. Først 1856 
udkom Værket. -- Sin Hustru, Caroline Petrine Ivarine f. Drachmann
(f. 1812, Søster til A. G. D., IV, 319), mistede han 1845 efter 
3 Aars Ægteskab, og han selv fulgte hende i Graven 20. Maj 1851. 

Erslew, Forf. Lex.

Kr. Krarup.



Knudsen, Hans, 1813-86, Præst og Filanthrop,
blev født 11. Jan. 1813 i Kjøbenhavn af Forældrene Skibskapitajn Niels K. 
og Ane Cathrine f. Hall. Han blev Student fra v. Westens Skole 
1830 og theologisk Kandidat 1836. Nogle Maaneder efter udnævntes 
han til Præst og Missionær i Trankebar og afrejste i 1837 til denne 
fjærntliggende Virksomhed. Paa Grund af Sygdom maatte han 
dog allerede i 1843 vende tilbage til Danmark. Han var senere 
Sognepræst i Gjerlev og Enslev 1846-53 og derefter i Bregninge 
og Bjærgsted til 1865, i hvilket Aar han paa Grund af Sygelighed 
-- en Underlivssvaghed forbunden med stærk Nervøsitet -- søgte 
og fik sin Afsked. Da hans Helbred atter bedredes, viste det sig, 
at det i alt Fald ikke var Mangel paa Virkelyst, der havde ladet 
ham nedlægge sin Embedsstilling saa tidlig; thi hans egentlige
Livsgjerning og den, som vil bevare hans Navn, falder først efter 
dette Tidspunkt. I nogle Aar (1869--72) virkede han som Præst 
ved Diakonissestiftelsen, og da han fratraadte denne Stilling, hvortil 
han trods sin ubestridelige Dygtighed ikke fuldt passede -- 
nærmest paa Grund af sin udprægede, stundum vel udprægede,
Selvstændighed --, slog han ind paa et Omraade, der hidtil havde 
været saa temmelig forsømt, men nu i ham fandt sin rette Mand. 
K. havde ofte følt sig grebet af Medlidenhed med de mange 
Krøblinger, der findes i Samfundet, og som ofte i deres sørgelige 
Tilstand kun finde ringe Sympathi og utilfredsstillende Pleje. Som
et Bidrag til at afhjælpe denne Nød stiftede K. i Efteraaret 1872 
«Samfundet, som antager sig vanføre og lemlæstede Børn», i det 
han gik ud fra, at det var Børnene, som det først gjaldt om at 
antage sig. Værkets Begyndelse var beskeden: den første 
Aarsberetning viser en Indtægt paa o. 1800 Kr.; men Samfundets 
Virksomhed udvidede sig hurtig. Der oprettedes en Poliklinik, hvor 
vanføre Børn kunde faa kyndig og stadig Lægehjælp; der sørgedes 
for Bandager, kunstige Lemmer, Sygevogne m. m., og der droges 
Omsorg for, at saadanne Børn kunde faa almindelig Undervisning 
under Forhold, der passede for deres legemlige Tilstand. Hertil 
kom saa efter nogle Aars Forløb Oprettelsen af en speciel Skole 
for lamme og enarmede Krøblinger, i hvilken disse paa hensigtsmæssig 
Maade uddannedes til en eller anden Virksomhed. Efterhaanden 
udstrakte Samfundet sin Omsorg baade til Børn fra Landet 
uden for Kjøbenhavn og til voxne. Den Sikkerhed, hvormed det 
styrede mod sit Maal, dets snildt udtænkte Apparater og fremfor
alt dets Resultater gjorde det snart bekjendt uden for Danmarks 
Grænser. Særlig Opmærksomhed tildrog det sig paa forskjellige 
Skolemøder og navnlig paa den store Lægekongres i Kjøbenhavn 
1884, og det erkjendtes mere og mere, at den Virksomhed, det 
udfoldede, var enestaaende og i høj Grad værdig til at blive 
efterlignet i Udlandet, hvor man paa dette Omraade stod langt tilbage. 
Da Samfundet havde bestaaet i noget over 13 Aar, havde det bragt 
Hjælp til o. 1500 ulykkelig stillede Børn og voxne, og det havde 
nu en aarlig Indtægt af over 16000 Kr. Da saa dets Stifter og 
utrættelige Formand en Maaned efter afgik ved Døden, 16. Febr. 
1886, blev det af hans Medbestyrere udtalt om ham: «Han var 
Skaber af den hele Virksomhed, der i de forløbne 13 Aar er 
udfoldet af Samfundet, og den Sag, for hvilken dette virkede, viede 
han indtil den sidste Dag sine bedste Kræfter. Mindet om det af 
ham i denne Sags Interesse udfoldede nidkjære, menneskekjærlige 
og opofrende Arbejde vil sent glemmes af de mange Hundrede 
Børn, som Samfundet har hjulpet. For dettes Virksomhed i det 
hele og særlig for Bestyrelsen efterlader hans Død et Savn, som 
ingen vil kunne udfylde!» At dette Værk var bygget paa en god 
Grund, har imidlertid just vist sig deri, at det ogsaa efter sin 
Stifters Død under kyndig Ledelse er vedblevet at gaa stærkt fremad 
med et stadig voxende og bestandig forbedret Arbejde.

K. var ved Siden af sin Virksomhed som Præst og Filanthrop 
en ret betydelig Forfatter. I 1854, da Sindene vare stærkt optagne 
af de grundtvigske Reformtanker, skrev han «Grundtvigianismen,
Papismen og Kirkeunionen, Bidrag til en kirkelig Tidsbetragtning». 
I denne Bog, der vakte en ikke ringe Opmærksomhed og fremkaldte 
forskjellige Gjensvar, lægger han grundige Kundskaber og 
en alvorlig Kjærlighed til vor lutherske Folkekirke for Dagen; det 
er hans Frygt, at den grundtvigske Retning skal føre hen imod 
Papismen, hvis Vildfarelser han paa viser med en ejendommelig 
Djærvhed. Allerede tidligere (1853) var han optraadt som Forfatter 
paa Bibelforklaringens Enemærker med «Fortolkning af Jesu 
Bjærgprædiken», hvortil senere kom «Vor Herre og Frelsers Jesu Christi 
Lignelser, udlagte og forklarede» (1868) samt «Vor Herres Jesu 
Christi 3 Besøg i Bethanien» (1874). I disse Skrifter har han paa 
en gjennemgaaende heldig Maade forstaaet at forbinde en Udlæggelse 
paa videnskabeligt Grundlag med en frugtbar Anvendelse af 
Ordets Indhold. Det omfangsrigeste Arbejde fra hans Haand er 
imidlertid «Om Jesu Christi Person og Liv, en Række Studier»
I-III (1880-86), til hvis Udgivelse han havde ministeriel 
Understøttelse, men som Døden hindrede ham i at fuldføre; det bærer 
Vidnesbyrd om stor Belæsthed og indeholder mange fortræffelige 
Enkeltheder, men dets formløse Bredde har hindret det i at faa 
den Betydning, det ellers kunde fortjene.

K. blev 8. Okt. 1841 (i Trankebar) gift med Adelheid 
Vilhelmine Hall, Datter af Bødkermester paa Christianshavn Vilhelm H.; 
hun overlever sin Mand og er Æresmedlem af det Samfund, hvis 
Stifter han var.
 
Ihærdig Flid og trofast Udholdenhed vare hos denne Mand 
forenede med en levende, i sjælden Grad uegennyttig Menneskekjærlighed 
og med en stor Gave til at finde de rette Hjælpere og 
til at tage deres Kræfter i Brug, saa at det for dem selv blev en 
Glæde at arbejde sammen med ham. At han udrettede saa meget 
paa et i og for sig for ham fremmed Omraade, skyldes imidlertid 
ikke saa meget disse enkelte Egenskaber som langt mere hans hele 
ejendommelige Personlighed, hvis overbevisende Energi virkede saa 
meget bedre, fordi den var forbundet med dyb og sand Ydmyghed. 
Den, der en Gang havde talt med denne Mand, glemte ham ikke,
og den, der kom i nærmere Berøring med ham, kunde ikke let 
undgaa at faa Interesse for det, som optog ham.

Elvius, Danmarks Præstehist. 1869-84 S. 105 f. 
Erslew, Forf. Lex. 
Illustr. Tid. 1885-86, Nr. 22. 
Aarsberetninger, 1-13, fra »Samfundet, som antager sig vanføre og lemlæst. Børn».

V. Schousboe.



Knudsen, Hans Aagesen, f. 1831, Godsejer. 
K., Søn af nedennævnte Godsejer Knud Lausten K., er født 7. Jan. 1831 i 
Forballum. Han ejer det bekjendte Trøjborg Slot i Ballum Sogn 
og er en af de største Jordegodsejere i Tønder Amt. Ved Valgene 
til den tyske Rigsdag 1881 og 1884 var han dansk Kandidat i 4. 
slesvigske Valgkreds. Han er Formand for «det blandede Distrikts 
Landboforening» og var 1880 Præsident for det store danske 
Fælleslandbomøde i Sønderborg, er Medlem af Bestyrelserne for 
Sprogforeningen og Vælgerforeningen i Nordslesvig, Medlem af 
Herredsraadet for Enklaverne og har været Medlem af Tønder Kredsdag. 
29. Sept. 1854 ægtede han Flora Cathinca Tranberg (f. 4. Marts 1833), 
Datter af Andreas Grøn T. til Bækmark. 

H. R. Hiort-Lorenzen.



Knudsen, Hans Christian, 1763-1816, Skuespiller. 
K., hvis Forældre vare Mursvend Knud Christensen og Anna Kirstine 
Hansdatter, fødtes i Kjøbenhavn 4. Marts 1763 og bestemtes til Faderens 
Haandværk, men snart viste Theaterlysten sig hos ham. Overskou
fortæller -- efter en Gisning af Rahbek --, at K. allerede som 
Murerlærling fremstillede sig hos Kammerherre Warnstedt for at 
faa Lov til at prøve i en Henrik-Rolle, og at han, da Warnstedt 
afviste ham paa Grund af hans Mangel paa Kundskaber, skaffede
sig Ansættelse som Pagetjener ved Arveprins Frederiks Hof; 
Werlauff fortæller i sine Erindringer, at K. som Mursvend under et 
Arbejde paa Sorgenfri Slot brækkede sit ene Ben, og at denne 
Ulykke blev Anledningen til, at Arveprinsen lærte K.s muntre Lune 
at kjende og antog sig ham. Hvorom al Ting er, K., der ved et 
Par Forestillinger paa Fredensborg Slots Theater havde behaget de 
høje Herskaber meget, havde, da han kom til Theatret, Hoffets 
mægtige Protektion i Ryggen, og den kunde ogsaa gjøres nødig, 
thi de allerfleste Skuespillere sammensvore sig mod denne 
«Kalkslager og Tallerkenslikker», som de spotvis kaldte K.; de
protesterede hos Warnstedt mod hans Antagelse som Aktør, men denne 
henviste blot de vrede Skuespillere til Arveprinsen. Da de saaledes 
ikke ad den lige Vej kunde hindre K.s Debut, søgte de ad 
Krogveje at skade ham og udspredte Rygter om, hvor talentløs han var,
men ved sin Debut 14. Dec. 1786 som Oldfux i «Den stundesløse» 
slog K. selv sine Modstandere dette Vaaben af Hænderne: hans 
frejdige Lune indtog ganske Publikum, og selv Rahbek, der ivrig 
havde agiteret mod K., anerkjendte strax hans store Evner og saa 
i ham en Mand, der kunde komme til at spille Holberg med hans 
egen Aand, men samtidig gjorde han opmærksom paa, at K. ikke 
altid agtede paa «Grænselinjen mellem det latterlige og det 
overdrevne, imellem komisk Natur og Karikaturen». Denne Strid 
mellem Lunets Frodighed og Kaadhedens Udskejelser fulgte K. 
paa hele hans Kunstnerbane, og jo fastere han følte sig i 
Publikums Yndest, des mindre nøjeseende blev han i Valget af sine 
Midler. Dog Kaadhedens Udslag skæmmede heldigvis sjælden 
eller aldrig K.s Udførelse af de virkelig betydelige Opgaver, men 
havde han faaet en ubetydelig Rolle, og var Stykket tillige daarligt, 
viste han ingen Respekt for Helhedsindtrykket, men paatrængte sig 
hyppig ved ligefremme Bajadsstreger Publikums Opmærksomhed; 
og hans Venners Advarsler gjorde lige saa lidt Indtryk, som at 
Schwarz og Rosing som Instruktører i 1800 med tydeligt Sigte paa 
K. opfordrede Direktionen til at skride ind mod den om sig 
gribende Buffokunst.

Trods sine store Fejl var K. en komisk Karakterskuespiller af 
meget høj Rang; han besad den sjældne Gave at kunne med lige 
ægte Midler kalde Latteren som Graaden frem, og han anvendte
denne i Fremstillingen af en Række Jødefigurer, hvis Overflade 
han gav, dog vel at mærke uden at ty til Overdrivelser, Latteren 
i Vold, medens det følelsesfulde Indre rørte til Taarer. Blandt disse 
kan nævnes Baruk i «Embedsiver», Pinkus i «De aftakkede Officerer», 
Jøden i «Rejsen til Ostindien», Moses i «Kinafarerne» og 
fremfor alle Schewa, Hovedpersonen i Cumberlands Skuespil «Jøden»; 
i denne sidste Rolle fremstillede han ypperlig Brydningen mellem
den jødiske Races medfødte Sparsommelighed og det menneskelige 
Hjærtes iboende Hjælpsomhed. I det hele udtrykte han mesterlig 
Kampen mellem Natur og Vane, mellem Pligt og Tilbøjelighed; 
i «Dragedukken» stred hans Skomager Olsen en haard Dyst mellem 
Sulten og Faderkjærligheden, og i «Gulddaasen» kunde hans
Faldsmaal, der saa længe færdedes paa lyssky Veje, næppe begribe, 
at nogen vilde hjælpe ham op i det ærlige Dagslys.

K. besad en meget smuk Sangstemme, og han vidste at bruge 
den paa den mest indsmigrende og bedaarende Maade; intet Under 
derfor, at han fik en Mængde Roller i Syngestykker, f. Ex. Tomaso 
i «Domherren i Milano», Johan i «Ungdom og Galskab», Saft i
«Sovedrikken», Leporello i «Don Juan» og Michelli i «De to Dage». 
Særlig i den sidste fejrede han en stor Triumf, i det han atter 
her havde Lejlighed til at fremstille Brydningen mellem forskjellige
Følelser, nemlig mellem Michellis naturlige Angest for, at hans List 
skal opdages, og hans viljestærke Bestræbelse for at synes ganske 
rolig i den farlige Situation. K. havde ogsaa et betydeligt 
Repertoire i Holbergs Komedier; her kunde han ret af Hjærtens Lyst
tumle sig i de lavkomiske Jødefigurer, derimod lod hans Lune sig 
ikke bringe ind under den Disciplin, der kræves til Henrik-Roller; 
dog vil hans geniale Oldfux i «Den stundesløse» altid sikre ham 
en Plads blandt den danske Scenes Holberg-Skuespillere. 
Uden for sin Skuespillervirksomhed øvede K. en omfattende 
patriotisk Gjerning, dels opflammende, dels godgjørende. Allerede 
ved Christiansborg Slots Brand 1794 og ved Kjøbenhavns store Ildebrand 
Aaret efter havde han givet Beviser paa sit Mod og ved sin 
Uforfærdethed frelst Menneskeliv, men langt større og betydningsfuldere 
blev hans Virksomhed, da Krigens Ulykker brøde ind over 
Danmark. Da den engelske Flaade i Marts 1801 stod ind gjennem 
Sundet, opildnede han Kjøbenhavnernes Mod ved 3 Aftener i Træk 
(26.-28.) fra Scenen at foredrage patriotiske Sange, og det lykkedes 
ham, der derved erhvervede sig Tilnavnet «Fædrelandets frivillige 
Sanger», at meddele sin Begejstring til Folket. Efter Sæsonen 
optog han Arbejdet for at lindre de Saar, Krigen havde slaaet,
og gav rundt om i Landet Aftenunderholdninger til Fordel for de 
saarede og de faldnes efterladte. Da Landets Ulykker efter 1807 
voxede, gjenoptog og øgede ogsaa K. sine Bestræbelser. Det var ikke 
Smaasummer, han indsamlede, i alt 257533 Rdl. foruden 30000 Rdl.,
som indkom ved Salget af Kobberet «Fædrenelandsk Kirkegaard», 
han udgav. Der tilstodes ham til Løn for hans patriotiske Virksomhed Beneficeforestillinger, og han fik først i 1801 Medaillen pro 
meritis, som han efter nogen Modstand fik Lov til at bære ved
Fremsigelsen af en Benefice-Epilog, og senere i 1809 
Danebrogsordenens Hæderstegn.

Arveprins Frederik viste K. sin vedvarende Bevaagenhed ved 
1795 at give ham skriftligt Tilsagn om Bestillingen som Færgemand 
ved Jægerspris, naar den daværende Færgemand døde; Arveprinsens 
Løfte fik 1797 kongelig Stadfæstelse, og 1802 udnævntes K. til Færgemand, 
en Bestilling, han dog atter 1811 afstod. Forinden havde han 
i Nærheden af Jægerspris rejst en Støtte af Sandsten med følgende 
Inskription: «Hædersminde for d. 2. April 1801».

K., der i Tillid til sit kraftige Helbred havde budt sig selv 
mange Anstrængelser, var en endnu midaldrende Mand, da han 
begyndte at skrante; han vilde ikke undergive sig alvorlig 
Lægebehandling og heller ikke mindske sin sceniske eller sin patriotiske
Virksomhed. Ingen anede derfor 27. Nov. 1815, da han spillede 
Arianke Grovsmeds i «Den politiske Kandestøber», at det var sidste 
Gang, han viste sig i en Rolle; ved sin Beneficeforestilling 16. Dec. 
indskrænkede han sig til at fremsige en Epilog, og paa sin 53 Aars 
Fødselsdag, 4. Marts 1816, døde han. Der blev ham en Begravelse 
til Del saa stor og ærefuld som ingen Skuespiller hverken før eller 
senere. - K. var gift med Anne Lucie f. Lax (f. i Kjøbenhavn 
2. Maj 1765, d. 5. Dec. 1847). 

H. C. K.s Minde (1816). 
Erslew, Forf. Lex. 
Overskou, Den danske Skueplads III og IV. 
Collin, Holbergske Skuespillere. 
P. Hansen, Den danske Skueplads I og II. 

Arthur Aumont.



Knudsen, Harald August Valentin, 1823-91, Borgmester,
fødtes 26. Dec. 1823 i Helsingør og var Søn af Politimester og 
Byfoged, Etatsraad Frederik Ernst Vilhelm K. (d. 1872) og 
Kirstine f. Bruun. 1842 blev han Student fra Odense Skole, og i 
1848 tog han juridisk Embedsexamen. Da Krigen udbrød, meldte 
han sig strax som frivillig og blev efter kort Tids Forløb forfremmet 
til Officer. Den Frihed, han kunde vinde fra Tjenesten i 
Hertugdømmerne, anvendte han til Studium af Folkesproget, og de 
Indberetninger, han herom indsendte fra et længere Ophold i Angel,
fik Betydning for Sprogreskripterne. Efter Krigens Slutning tog han 
Examen i slesvigsk Ret 1853, blev Amtsfuldmægtig i Flensborg og 
fra 1856 Herredsfoged i Arns og Treja Herreder under Gottorp 
Amt indtil 1864. Han tog nu, efter at være fordreven fra Slesvig,
Ophold i Kjøbenhavn, hvor han øvede et betydeligt Velgjørenhedsarbejde, 
og hvor han 1869 valgtes til Borgmester for Magistratens 
3. Afdeling. Han fandt her sin egentlige Livsgjerning. I Løbet 
af et Par Aar fik han gjennemført en omfattende Reform af 
Kommunens Fattigvæsen med Inddeling i Fattigdistrikter med Forstandere 
og Læger, ligesom ogsaa Stifteiserne bleve indrettede paa en 
tidssvarende Maade. Han var en virksom og meget human Mand, 
der selv i vanskelige Tider kunde faa store Bevillinger gjennemførte, 
i det han antog sig de fattiges Sag som sin egen. Det
lykkedes ham at se Johannesstiftelsen blive færdig og tagen i Brug 
som et efter Omstændighederne fortræffeligt Hjem for 800 gamle. 
Derimod naaede han ikke at se den ligeledes ved hans Initiativ
rejste, endnu mere omfattende Stephansstiftelse tagen i Brug paa den 
af ham tænkte Maade; og under hans Efterfølger kom denne 
Stiftelse til at tjene som Afløser for det gamle Almindeligt Hospital i
Steden for, som oprindelig paatænkt, for Ladegaarden (VIII, 341). 
Men K.s Fortjeneste ved at fremme Systematisering og Humanitet 
i Kjøbenhavns Fattigvæsen bliver derved ikke mindre. -- K. ægtede 
9. Nov. 1856 Minna Johannsen, f. Wolfhagen (f. 28. Marts 1813),
Enke efter Professor C. Th. J. (VIII, 506).

C. Christensen.



Knudsen, Jacob, --o.1420, Biskop i Bergen og Oslo. 
J. K. var en dansk født Mand og Domprovst
i Roskilde, da Dronning Margrethe skaffede ham en
Bispestol i Norge, i det hun her ligesom i Sverige
stræbte efter at faa danske anbragte i de vigtigste
kirkelige og verdslige Embeder. 1401 indsattes
saaledes J. K. til Biskop i Bergen, men da endnu
s. A. Bispestolen i Oslo blev ledig, forflyttedes han
strax her til, fordi, som det hedder i en islandsk
Aarbog, Dronningen undte J. K. som dansk det bedre
Bispedømme. Allerede i Danmark synes J. K. at have
været knyttet til det kongelige Kancelli, og som
Bisp af Oslo blev han tillige Kongens norske Kansler,
der som saadan kunde besegle mindre væsentlige Sager
med det kongelige Segl. Om hans Styrelse som Bisp og
Kansler vides i øvrigt intet nærmere.

Keyser, Den norske Kirkes Hist. II, 450 f.  456. 463.

 Kr. Erslev.



Knudsen, Jacob, 1603-60, Professor, 
var født i Kjøbenhavn 8. Sept. 1603; hans Fader, Knud Jensen,
var Brygger, Moderen hed Maren Jacobsdatter. Da han
havde et hurtigt Nemme, blev han af Forældrene holdt
til Studeringerne og besøgte først Kjøbenhavns og
siden Sorø Skole, fra hvilken han 1621 afgik til
Universitetet. I Sorø havde han sidst haft M. Hans
Rasmussen Brochmand (III, 71) til Rektor. Denne,
der blev Professor ved Universitetet s. A., som
J. K. blev Student, tog sig venlig af ham under hans
første Studietid. 1622 udgav J. K. i Forening med
et Par af Professor Jesper Brochmands «Husfæller»
latinske Digte i Anledning af Brochmands eneste
Datters Død. Det skyldtes sikkert denne højt ansete
Mands Anbefaling, at J. K., efter i 3 Aar at have
været Hører ved Kjøbenhavns Skole, blev Lærer for
Kansler Chr. Friis' Sønner. Dette førte atter til,
at han fik det kongl. Rejsestipendium, hvorved
han paa en Maade blev destineret til i Tiden at
blive Professor. Han drog først til Wittenberg;
men paa Grund af Krigen vare Forholdene her meget
ugunstige. Efter et Aars Forløb vendte han derfor
tilbage, og da han havde faaet Tilladelse til
at besøge ikke-lutherske Universiteter, drog han
over England til Holland. Efter et næsten 3aarigt
Ophold i Leiden beskikkedes han 1635, anbefalet af
Dr. Jesper Brochmand, til Rektor i Aarhus. 1637 tog
han Magistergraden. 1642 fik han en Tilrettevisning
fra Universitetet, fordi nogle af hans Dimittender
ikke vare tilstrækkelig forberedte. 1647 blev han
Sognepræst ved Aarhus Domkirke, og 1653 kaldtes han
efter Kansler Christian Thomesen Sehesteds Ønske
til theologisk 
Professor ved Universitetet. S. A. tog han den theologiske Doktorgrad. 
Som Universitetets Rektor deltog han i den skæbnesvangre 
Rigsdag i Odense i Febr. 1657. Under de derpaa følgende 
besværlige Krigsaar maatte han, skjønt allerede svagelig, som
Prorektor lede Universitetets Sager. Han døde 8. Juli 1660 efter 
langvarig Sygdom. -- J. K. var 2 Gange gift: 1. med Lisbeth, Datter 
af Slotspræst Nelaus Poulsen Nested; 2. med Maren Broberg, Datter 
af Borgmester Rasmus Nielsen (Skriver) i Aarhus.

Vinding, Acad. Havn. S. 404 ff.

H. F. Rørdam.



Knudsen, Johan Frederik Christian, 1823-73, Redaktør. 
Fr. K. fødtes 8. Jan. 1823 i Kjøbenhavn og var Søn af Strømpevæver 
Johan Lauritz K. og Bertine Christiane f. Mellerup. Da 
Forældrene levede i smaa Kaar, kom han i sit 10. Aar paa det 
kongl. Opfostringshus, hvis Forstander senere tog den opvakte og 
begavede Dreng paa sit Kontor. Fra dette kom han paa Ramsø-Tune 
Herreders Kontor i Roskilde, hvor han gjorde Bekjendtskab 
med forskjellige af Latinskolens Disciple. Ved Omgangen med 
disse fik han en ubetvingelig Lyst til at blive Student. Hans unge 
Venner begyndte at undervise ham, og da de vare blevne Studenter, 
tog K. til Kjøbenhavn, hvor han fortsatte sin Forberedelse til 
Examen artium, som han fik 1845. Senere studerede han Jura og 
tog -- efter som frivillig at have deltaget i Krigen -- 1852 
slesvigsk-juridisk Examen. Han blev da Herredsfoged for Vis og Ugle 
Herreder under Flensborg Amt og 1856 Medlem af Appellationsretten
for Slesvig. Ved Krigens Udbrud 1864 udvævntes han til 
Civilkommissær for Hertugdømmet Slesvig og fulgte i denne Stilling 
Hovedkvarteret indtil Indtagelsen af Dybbøl. Efter Krigen blev K. 
afskediget sammen med de øvrige Medlemmer af Appellationsretten 
og levede i Kjøbenhavn, indtil han i Juni 1866 blev Redaktør af
«Berlingske Tidende», hvilken Stilling han beklædte til sin Død, 
der indtraf 15. Avg. 1873 under hans Ophold i Paris. K. var 
anerkjendt som en dygtig Embedsmand og havde tillige mangesidig 
Interesse for Tidens politiske og aandelige Brydninger. En kort Tid 
sad han som slesvigsk Medlem i Rigsraadets Landsting. Fra 1858-63 
redigerede han Tidsskriftet «Slesvigske Provinsialefterretninger», og 
saa vel her som senere ved «Berlingske Tidende» viste han Evne til 
hurtig og sikkert at gribe Kjærnen i vanskelige Spørgsmaal. 1853 
ægtede han Ida Christophine Susanne Maltheline Grimer (f. 3. April 
1833 d. 26. Nov. 1881), Datter af Pastor L. P. W. G. 

C. Christensen.



Knudsen, Johan Martin, 1805-65, navtisk Forfatter,
Søn af Styrmand Johannes K. og Martha Kirstine f. Kofoed, er født i 
Kjøbenhavn 11. Juni 1805, blev Krydstoldskipper, senere 
Krydstoldassistent og 1857 konstit. Kontrollør paa Vagtskibet ved
Aggerkanalen. K. har gjort sig fordelagtig bekjendt ved Udgivelsen af 
sin «Sømærkebog» (1842), der i mange Aar benyttedes som den i 
sit Slags bedste Vejledning til Sejlads med Smaaskibe i de danske 
Farvande ; Bogen har været udgivet i en Række Oplag og er bleven 
oversat paa Tysk. -- K., der 1826 som Matros blev gift med 
Petrine Rasmussen (f. i Æbeltoft 16. Marts 1804, d. 20. Avg. 1876),
Datter af Hans R. fra Sverige og Edele Margrethe Rasmusdatter, 
døde 1. Nov. 1865. 

Erslew, Forf. Lex.

C. With.



Knudsen, Johanne Sophie, 1742-96, Skuespillerinde. 
J. S. Bergmann, hvis Forældre vare Henrik Hansen B. og Petronille f. 
Hoffgaard, fødtes i Hillerød 31. Marts 1742, debuterede paa den danske
Skueplads 2. Okt. 1765 som Leonore i «Den stundesløse» og fik 
hurtig et stort Repertoire, der fornemmelig omfattede blide og lidt 
højstemte Elskerinderoller, men tillige talte helt tragiske Roller som 
«Zarine» og «Zaire»; ved Omtalen af den sidstnævnte kaldte Rosenstand-Goiske 
hende «den bedste Aktrice, som vor Skueplads ejer». 
Senere faldt det i hendes Lod som Grethe i «Kjærlighed uden 
Strømper» at parodiere den gængse, alt for overdrevne Tragedievoldsomhed,
og skjønt Parodien ikke ramte hendes eget Spil, var 
det dog, som om hun efter Udførelsen af Grethe tabte noget af sin egen 
tragiske Evne. I den anden Halvdel af Halvfjerdserne 
ombyttede Mad. K. Leonore med Magdelone, den giftefærdige Ungmø 
med den modne Matrone og vandt ogsaa i dette Fag stor 
Anerkjendelse. Mad. K. prises for sin naturlige Tale, der end ikke 
fornægtede sig i Versfremsigelse , men Mimik syntes hun helt at 
have savnet; hun vidste ej blot at karakterisere forskjelligartede 
Roller, men hun formaaede at holde selv temmelig ensartede Roller 
ud fra hinanden. Hendes Følelse var sand og ægte, hendes Komik 
saftig og godmodig. Efter nogen Tids Skranten trak hun sig 
tilbage fra Scenen ved Udgangen af 1794-95 og døde i Kjøbenhavn 
31. Marts 1796. -- Hun ægtede 1769 Lars Knudsen, der i mange 
Aar var Suflør ved Theatret; uden Held forsøgte han sig som 
Skuespiller, derimod var han en meget brugt Oversætter og ansaas 
for en kyndig Dramaturg; han var den, der gav Rosenstand-Goiske 
Impulsen til «Den dramatiske Journal», og var sagtens
ikke uden Indflydelse paa Journalens Domme. Han døde
i Kjøbenhavn 8. Marts 1818.

M. C. Bruun, Svada (1796). 
Overskou, Den danske Skueplads II og III. 
P. Hansen, Den danske Skueplads I.

Arthur Aumont.



Knudsen, Knud, 1819-1903, Slesviger, 
er en Søn af Gjæstgiver i Kettinge Johan Peter K. (f. 20. Avg. 1791
d. 14. Jan. 1838) og Marie Elisabeth f. Andersen
(f. 7. Febr. 1795 d. 7. Juni 1837) og fødtes
30. Jan. 1819. 1843 overtog han Gaarden Lysholm
i Egen Sogn efter en Slægtning, var 1848 Medlem af
Folkeraadet paa Als, valgtes 1854 til Stændersuppleant
og mødte i den korte Samling i Flensborg 1855, i
hvilken han sad i flere Udvalg. 1861 gjenvalgtes han
til Stændersuppleant og til Medlem af Herredsraadet,
bevirkede 1863 en retfærdigere Ordning af Plovtallet
paa Als og var 1864 designeret til kongevalgt Medlem
af Rigsraadet. Han er Medlem af Sønderborg Kredsdag
og af Synodeudvalget samt Kirkeældste, derhos Formand
i 2 store alsiske Brandforsikringsforeninger. Han
ægtede 7. Nov. 1844 Methea Marie Elisabeth Frost
(f. 29. Juli 1821), Datter af Skibskapitajn Nicolai
Ernst F og døde 15. April 1903.

H. R. Hiort-Lorenzen.



Knudsen, Knud Christian, 1806-1894, religiøs Forfatter. 
K., Søn af Baadsmand Gabriel K. og
Hustru, Frederikke Frederiksdatter, er født i
Kjøbenhavn 27. April 1806, blev Bagersvend 1825 og
opholdt sig derefter i Kjøbenhavn og Lyngby, til
han 1837 kjøbte et Bageri i Korsør. 1842 flyttede
han til Holsteinsminde, og 1849-55 ejede han
en Arvefæstegaard i Taarnemark ved Slagelse. Han
opholdt sig derefter i Kjøbenhavn, hvor han endnu
lever, og i Gjentofte. Efter at  have været Bogholder paa Alhambra en kort Tid hos E. Horneman (VIII, 102), vendte han tilbage til Holsteinsminde og 
var Bogholder der til 1879. Sine sidste 15 Aar levede han i Kjøbenhavn. 
Han døde som Katholik i Efteraaret 1894. Han ægtede
1837 Marie Caroline Schmitz (f. 1815). -- I Aaret 1853
begyndte K. levende at føle, at Statskirken var en
selvmodsigende Institution, «et Sodoma for Verdenslyst
og Forfængelighed, et Babel af ukristelig Forvirring,
et Ægypten, hvori Guds Børn ere nedværdigede og i
Trældom». Han fremstillede sine Anskuelser herom i
flere Skrifter, deriblandt et Maanedsskrift: «Vore
Ordførere for Ordningen af Religionsforholdene
i Kongeriget» (1855-56), ligesom han stiftede
og var Formand for en «Forening i Sorø Amt for
kirkelig Frihed», der 1854 indgav et Andragende
til Kirkekommissionen om Præstefrihed m. m. I det
hele sluttede han sig til Grundtvigianerne, men hans
Udtalelser have ved Siden 
af ofte en pietistisk Klang, som naar han klager over Mangel paa
Kirketugt og over, at aabenbare Syndere stedes til Herrens Bord.

Erslew,  Forf. Lex.

L. Koch.



Knudsen, Knud Lausten, 1806-66, Godsejer,
født 17. Dec. 1806 i Ribe, Søn af Gjæstgiver og Kreaturhandler Christen K. 
(f. 20. Nov. 1773 d. 16. April 1859) og Maren f. Jensen (f. 16. April
1782 d. 17. Marts 1869), blev 1826 ved Giftermaal Ejer af betydelige 
Landbrug i Forballum i Medolden Sogn og kjøbte 1851 tillige 
Hovedgaarden Trøjborg med Avlsgaarden Visby Hedegaard og det 
dertil hørende Fæstegods, som han i Løbet af et Par Aar bortsolgte
til Fæsterne paa billige Vilkaar. Han tilbød Regeringen 
selve Hovedbygningen til Brug for et dansk Seminarium, men da 
Tilbudet afsloges, brød han den ned til Ruin 1854; thi han vilde 
kun være Bonde og kaldte sig aldrig selv andet end Gaardejer. 
Derfor afslog han ogsaa strax den Kammerraadstitel, som tillagdes 
ham 1851. K. var en dygtig Landmand, blev 1851 Medlem af en 
Regeringskommission om Stutterivæsenet og var 1854 Medstifter af 
en Landboforening og siden 1856 dens Formand. Ogsaa havde 
han væsentlig Del i Udtørringen af Rolfsø og den ene Del af 
Filsø 1848 - 50. - I en lang Aarrække var K. Hovedmanden for den
folkelige og kirkelige Bevægelse i det nordvestlige Sønderjylland. 
Han havde Kr. Kold til Huslærer og lod ham i Hjemmet 
holde Skole ogsaa for Naboers Børn, og allerede 1841 var Tanken 
oppe om en grundtvigsk Folkehøjskole. Da Rødding Højskole 
grundlagdes 1844, blev K. Medlem af dens Bestyrelse og senere en 
af dens 3 Tillidsmænd. I April 1848 samlede han en Skare Bønder 
og besatte Tønder, men maatte siden selv ty til Kongeriget. Han 
valgtes 1849 til Landstingsmand, men nedlagde sit Valgbrev efter 
at have deltaget i de 2 første Samlinger. I Aarene 1861-63 hørte 
han til de saakaldte «Klosterbrødre» (Spottenavn efter et Møde, 
der holdtes i Løgumkloster i April 1861), der krævede udstrakt 
Frihed i Kirke- og Skoleforhold for Slesvig i Haab om derved at 
forsone Tyskerne med det danske Herredømme. Ulykkerne 1864 
brøde hans Livsmod, og han døde 16. Juni 1866. -- K. var siden
1826 gift med Gyde Marie f. Oksen (f. 29. Okt. 1806 d. 19. Marts 
1884), Datter af Gaardejer Hans O. (d. 1824). 

Emil Elberling.



Knudsen, Ludvig Harald, f. 1843, Arkitekt. 
K. er født i Kjøbenhavn 18. Avg. 1843, Søn af Kapitajn og Urtekræmmer Jens 
Christian K. (f. 1801 d. 1856) og Johanne f. Jacobsen
(f. 1811 d. 1866). Efter at have besøgt Teknisk
Institut og arbejdet 3 Aar i Lære hos Tømmermester
J. H. Meyer kom han 1860 paa Kunstakademiet, hvis
lille Guldmedaille han erholdt 1867. Han er Elev af
Hetsch og har hovedsagelig arbejdet hos Chr. Hansen
og Meldahl; han var Bygningsinspektør i Kjøbenhavn
1871-89 og har opført en Mængde Privatbygninger. Han
har foretaget forskjellige Studierejser i Udlandet
og ægtede 1872 Caroline Sophie Mottlau (f. 1854),
Datter af Tømmerhandler August Harm M. (f. 1818)
og Hansine f. Lassen (f. 1826). K.s Hovedarbejde er
Bygninger til kirkeligt Brug: I Ordrup har han opført
det Berlingske Gravkapel og St. Andreaskirken 1871,
paa Bornholm St. Clemens' Kirke 1882, i Kjøbenhavn
St. Stephanskirken 1874, det kongl. Opfostringshus
1880, Bethesda 1882, Tysk reformert Menighedsbygning
1886, Garnisons Menighedsbygning 1894 o. a. samt
restavreret og ombygget flere Kirker (Garnisonskirken
1885, Reformert Kirke 1889). Endelig kan nævnes den
dekorative Mur bag Skydebanen i Kjøbenhavn (1887).

Weilbach, Konstnerlex.

Erik Schiødte.

<chapter name="Knudsen, Otto Gustav Jacob Christian Thomas Edmund Africanus, 
1828-85, Højesteretsassessor">

Knudsen, Otto Gustav Jacob Christian Thomas Edmund Africanus, 
1828-85, Højesteretsassessor, 
var en Søn af Generalkonsul Andreas Peter K. (f. 23. April
1793, d. som Gehejmelegationsraad 3. Sept. 1865) og
Maria f. Marini. Han fødtes i Tripolis 13. April
1828, blev privat dimitteret 1843, juridisk
Kandidat 1853, Avditør i Armeen og Kancellist ved
Generalavditoriatet for Landetaten 1854, Assessor i
Kriminal- og Politiretten 1863, i Overretten 1878,
i Højesteret 1880 og døde 17. Sept. 1885 i Kjøbenhavn,
af hvis Borgerrepræsentantskab han Aaret forinden var
blevet Medlem. Navnlig som Forhørsdommer erhvervede
han sig et betydeligt Renommé, hvorfor de omfattende
Undersøgelser i den bekjendte Socialistproces 1872-73
mod Pio, Geleff og Brix bleve ham overdragne. Han
var gift med Betty Elise f. Malling (f. 7. Juni 1839
d. 5. Sept. 1886), en Datter af Handelsbogholder
Ludvig Theodor M. og Anna Frederikke f. Newe.

G. Kringelbach.



Knudsen, Peter Adolph Christian Julius Eliza, 1819-1903, Læge. 
P. K. er en Søn af Sognepræst for Skjelby og
Gjedesby Peter Adolph K. og Dorothea Elisabeth f. Rude
og fødtes i Skjelby 9. Dec. 1819, blev efter Faderens
tidlige Død (1820) opdragen i Kjøbenhavn og privat
dimitteret i 1836. 1843 tog han Lægeexamen, 
var derefter Kandidat paa Almindeligt Hospital,
indtil han i 1846 nedsatte sig som Læge paa
Nørrebro, fungerede i 1853 som Overlæge ved det
herværende Koleralasaret, blev 1854 Underlæge ved
Borgervæbningen, var i 1857 paa ny Overlæge ved
et Koleralasaret, 1859-60 ved et interimistisk
Koppehospital paa Nørrebro, blev 1859 udnævnt til
Distriktslæge her og 1869 til Landfysikus i Sjællands
søndre Fysikat med Bopæl i Næstved, 1869-85 tillige
til Læge ved Herlufsholms Skole. 1894 fik han
Danebrogsordenens Kommandørkors af 2. Grad.

Lige fra sin Ungdom viede han Hygiejnen, navnlig
den offentlige, en særlig Interesse, søgte ogsaa
videre Uddannelse i saa Henseende ved Studieophold i
Paris og London og har paa dette Omraade publiceret
saa vel flere selvstændig udgivne Skrifter --
derimellem sin medicinske Doktordisputats (1858) om
Begravelsespladsers Indflydelse i sanitær Henseende -- 
som Afhandlinger i Tidsskrifter, navnlig i Hornemanns
«Hygiejniske Meddelelser». Han var Medstifter af
Selskabet for Sundhedsplejens Fremme i Danmark (1879)
og Medlem af Kommissionen for en bedre Ordning af
den danske Medicinalstatistik. Af Byraadet i Næstved
har han i en Aarrække været Medlem. Overhovedet har
han udfoldet en ikke ringe Virksomhed i almennyttig
og filanthropisk Retning. K. døde 24.-25. Dec. 1903. 
-- 1848 ægtede han Louise Frederikke Knudsen, Datter 
af hans Halvbroder Prokurator Philip Julius K.

Carøe og Selmer, Den danske Lægestand, 6. Udg.
Erslew, Forf. Lex.

Jul. Petersen.



Knudsen, Peter Christian, f. 1848, Politiker. 
K., født 23. Nov. 1848 i Randers, Søn af Skomagermester
Christian K. (f. 1812 d. 1858), blev 1867
Handskemagersvend i sin Fødeby, men rejste derefter
til Kjøbenhavn, hvor han drev sit Haandværk indtil
1882. Han sluttede sig tidlig til Arbejderbevægelsen
og blev 1876 Formand i Handskemagernes Fagforening saa
vel som for det videre, nordiske Handskemagerforbund
(redigerede dets faglige Blad). Fremdeles blev
han Medlem af Fagforeningernes Fællesbestyrelse
1876 og af Bestyrelsen for Socialdemokratisk
Forbund 1878 og har siden 1882 været en af
dettes lønnede Forretningsførere og Medarbejder
af «Socialdemokraten». K. har taget virksom
Del i Partiets Agitation og har nedlagt et
betydeligt Arbejde i Skriftet «Sygeforsikring
og Alderdomsforsørgelse» (1888), der udkom
som Betænkning af et Udvalg, nedsat 1883 af de
kjøbenhavnske og frederiksbergske 
Sygekassers Fællesmøde, og som indeholder vigtige
Oplysninger om Arbejdernes Livsvilkaar. I
Jan. 1890 søgte K. forgjæves Valg til Folketinget
i Randerskredsen, men i Sept. s. A. valgtes han i
Kjøbenhavn til Landstinget, hvor han med Dygtighed og
Sindighed har repræsenteret sit Parti. -- Siden 1875 er
K. gift med Vilhelmine f. Clausen (f. 5. Dec. 1839).

Emil Elberling.



Knudsen, Thomas, 1503-81, Præst og Salmedigter. 
Han var vistnok født i den Egn af Nordslesvig, hvor han
senere kom til at virke. 1526 forekommer han som
Præst i Rødding og Skrave, og Aaret efter beskikkede
Biskop Iver Munk ham til Præst i Hygum -- begge Steder
i Tørning Len. Da det store kirkelige Omslag paa
Hertug Christians (III) Foranstaltning 1528 foregik
i Nordslesvig, sluttede T. K. sig med Glæde til
Reformationen, som han vel allerede tidligere har
hældet til, og beskikkedes til evangelisk Provst
i Frøs og Kalslund Herreder. Ogsaa senere nød han
paa flere Maader godt af, at han var vel anset paa
de højeste Steder. Da M. Johan Wenth eller Vandal
1537 blev den første evangeliske Biskop i Ribe, var
T. K. en af de «gode Mænd», som maatte ledsage ham
paa hans Visitatser for at være hans Tolk, da han
ikke selv var det danske Sprog tilstrækkelig mægtig.

Da T. K. havde været Provst i 14 Aar, drog han
1542 til Wittenberg, hvor han opholdt sig en Tid og
erhvervede Magistergraden. Efter Hjemkomsten blev
han Kannik i Ribe, men vedblev dog fremdeles at
være Præst i Hygum, skjønt han for det meste boede
i Ribe, hvor han varetog forskjellige Kapitelshverv
(1548 var han Forstander for Ribe Skolegaard, kaldet
Puggaard, 1558 Værge for Domkirken). Hans ældste
Søn, M. Hans Thomesen, blev 1557 Rektor i Ribe,
og nu begyndte Fader og Søn i Forening at sysle
med Planer til Forbedring af den danske Salmesang,
et Foretagende, der senere, efter at Sønnen var
forflyttet til Kjøbenhavn, førte til, at denne
1569 udgav sin bekjendte Salmebog, hvortil Faderen
ogsaa havde leveret Bidrag, deriblandt den smukke
og stemningsfulde «Bøn for gamle Folk»: «Herre,
jeg er nu gammel og graa». -- I sit Ægteskab med Anne
havde T. K. 12 Børn, hvoraf flere bleve Præster;
men de allerfleste af dem maatte Faderen se synke
i Graven, inden han selv 5. Jan. 1581 døde. -- Fra
hans Haand haves nogle haandskrevne Optegnelser,
der ere af Vigtighed for Nordslesvigs Kirkehistorie
i Reformationstiden.

Ny kirkehist. Saml. II, 253 ff.

H. F. Rørdam.



Riis-Knudsen, Christen, f. 1863, Dramaturg og Theaterdirektør. 
K., som er født 22. Juni 1863 paa Gaarden Movtrup, 
Blidstrup Sogn paa Morsø, er Søn af Proprietær, Rigsdagsmand 
Jacob Sepstrup K., Ejer af Movtrup (f. 14. Nov. 1816 d. 16. April 
1869), og Anne Jensine f. Riis (f. 31. Maj 1827 d. 21. Juli 1892, gift 
anden Gang med sin Svoger, Etatsraad Poul K. til Ulstrup). 
Oprindelig skulde R.-K. have været Landmand og tog derfor 1879 
Præliminærexamen ved Thisted Realskole, men en tidlig udviklet
Tilbøjelighed for litterære Sysler bragte ham til 1882 at tage 
Studenterexamen i Kjøbenhavn, og efter at have absolveret 
Philosophicum med Udmærkelse rejste han udenlands og opholdt sig 
særlig i Wien, hvor Burgtheatret tog ham stærkt fangen. Efter
sin Hjemkomst studerede han Filosofi og Æsthetik -- specielt 
Dramaturgi -- og udgav i Foraaret 1886 et lille Stridsskrift, 
«Højrepressens litterære Kritik, belyst af en Højremand», hvori han drog 
stærkt til Felts mod den daværende Højrepresses Koketteren med
det litterære Venstre og Brandesianismen. 2 Aar senere 
paabegyndte han Udgivelsen af det litterære Tidsskrift «Litteratur og 
Kritik», men maatte lade Tidsskriftet gaa ind 1890, efter at han 
i Sommeren 1889 sammen med Karl Mantzius og Jul. Lehmann 
havde overtaget Ledelsen af Dagmartheatret. Kunstneriske 
Principuenigheder hidførte imidlertid snart et Brud, og allerede i Okt. 1889 
blev R.-K. Eneleder af Theatret. R.-K., som er opfyldt af varm 
og ægte Begejstring for det skjønne, har under sin Virksomhed 
paa Dagmartheatret i første Række arbejdet for at drage de 
dramatiske Hovedværker fra saa vel den danske som den udenlandske
Litteratur frem, og med den mest paaskjønnelsesværdige 
Uegennyttighed har han uden at ofre til Døgnets Smag holdt Idealets 
Fane højt og med Ihærdighed kæmpet for hos Publikum at 
gjenopvække Smagen for det klassiske Drama, samtidig med at han 
gjæstfrit har aabnet sin Scene for moderne Arbejder af virkeligt 
Værd. Det er da ogsaa lykkedes ham, hvis Fortjenester Regeringen
har belønnet med en Professortitel (1892), at skabe Dagmartheatret 
om til en Scene, der ofte heldig har konkurreret med den nationale 
Skueplads. R.-K. blev 26. Juli 1889 gift med Julie Kirstine 
Brendstrup (f. 13. April 1864), Datter af Kancelliraad, Branddirektør 
i Randers Andreas B. og Marie Elisabeth f. Diechmann. Hun 
virker som Skuespillerinde ved Dagmartheatret.           

Edgar Collin.

 1781-1858, Bonde">

Knudstrup, Peder Nielsen, 1781-1858, Bonde,
er født 31. Jan. 1781 i Byen Knudstrup under Frijsenborg. Faderen var Snedker. 
I 10 Aar gjorde K. Tjeneste ved et slesvigsk Rytterregiment, drog 
efter Afskeden 1812 til sin Hjemstavn, hvor han samme Aar ægtede 
Charlotte Magdalene Amalie Christiansdatter og overtog hendes
afdøde Faders fæsteledige Gaard i Lerbjærg By. Gaarden var ved 
Overtagelsen i en saare maadelig Forfatning, men han drev den 
paa en saa udmærket Maade, at der gik Ry deraf. Han fulgte 
Høeghs (VIII, 220) «Vejvisning», indførte Vexeldrift og 
Sommerstaldfodring, drev en udvidet Kartoffelavl, merglede sine Marker 
osv. De Forbedringer, han indførte, har han skildret i en udførlig 
Indberetning til Landhusholdningsselskabet, der i sin Aarsberetning 
for 1819-20 giver en sammentrængt Fremstilling af dem. Selskabet 
hædrede ham med sin Guldmedaille, sendte en stor Mængde
Landvæsenselever til ham og overdrog ham flere Tillidshverv. 1824 blev 
K. Ejer af Røved Vejrmølle og Gaard i Ødum Sogn, 1839 solgte 
han den og kjøbte sig senere Gaarden Tebbestrup. Denne solgte 
han atter 1842, og i de paafølgende Aar ejede han forskjellige
Gaarde. -- Foruden at K. røgtede en Mængde kommunale Tillidsposter, 
deltog han ogsaa i det politiske Liv. Bønderne valgte ham 
til deres Repræsentant ved den første Stænderforsamling 1836, 
ligesom han ogsaa deltog i Stænderforsamlingen 1838. Han tog livlig
Del i det politiske Arbejde, var Medlem af en Mængde Kommissioner 
og indbragte selv et Forslag om Hoveriets Afløsning. -- 
«Danmarks første Bonde», som Drewsen i «Ny landøkonomiske 
Tidender» havde kaldt K., døde i Jebjærg 20. Avg. 1858.

Erslew, Forf. Lex. 
Rugaard, Fremrag. danske Bønder. 
Ny landøkon. Tidender III, 198; V, 100.

H. Hertel.



Knudtzon, Hans, 1751-1823, Handelsmand, 
var født i Bredsted i Slesvig og kom 1767 til Throndhjem i Agent Broder Lysholms Forretning. Efter dennes Død 1772 blev han Bestyrer af hans 
Handelshus, indtraadte 1777 i dette og overtog det helt 1797. Som 
Chef for dette store Handelshus drev han en betydelig Virksomhed. 
1779 blev han hollandsk Vicekonsul, 1789 Viceborgmester, 1802 
Justitsraad og virkelig Borgmester. Fra sidstnævnte Stilling tog han 
Afsked 1806. 1807 blev han virkelig Etatsraad. Desuden blev han 
meget anvendt i offentlige Anliggender. Han var en af Direktørerne 
for Throndhjems borgerlige Realskole, fra 1789 Medlem af Kommissionen 
for de Angellske Stiftelser i Throndhjem, fra 1798 Direktør
for Banklaansinstituttet dersteds og fra 1810 Medlem af den lokale 
Provideringskommission. 1814 valgtes han til Repræsentant for 
Throndhjem ved det første overordentlige
Storting. Gjennem et af de oprindelig valgte
Medlemmers Sygdomsforfald indtraadte han i den af
dette valgte Deputation til Carl XIII og rejste med
den i Dec. 1814 til Stockholm. Død 16. Dec. 1823. Gift
1778 eller 1779 med en Datter af Major Fr. Møller.

Moe, Eidsvolds-Repræsentanter og Storthingsmænd 1814-45 S. 91. 
Nicolaysen, Norske Stiftelser III, 959.

Yngvar Nielsen.



Knudtzon, Nicolai Heinrich, o.1757-1842, Handelsmand,
Broder af ovennævnte Hans K., var født i Slesvig
13. Nov. 1757(?) og kom i en ung Alder til Norge,
hvor han nedsatte sig i Christianssund og oprettede
der et Handelshus, som snart regnedes for et af
Stedets første. I 1814 nedlagde han imidlertid sin
hele Virksomhed og flyttede til Throndhjem, hvor han
tilbragte sine øvrige Dage indtil sin Død, 26. Marts
1842. Hans Sønner fortsatte hans Handelsbedrift
og oparbejdede den til et af Norges betydeligste
Handelshuse. -- Han ægtede 1784(?) Janicke Fasting
(f. 18. Maj 1762 d. 2. Febr. 1848).

C. Due, Stamtavler ov. Fam. Knudtzon. 
(Norsk) Hist. Tidsskr. 3. R. II, 370. 390 f.

Yngvar Nielsen.



Knudtzon, Peter Christian Hans, 1789-1864, Handelsmand,
var født i Christianssund 19. Marts 1789 og Søn
af ovennævnte Kjøbmand Nicolai Heinrich K. Han
blev opdragen i Sønderjylland, hvorfra Faderen var
indvandret til Norge, og kom 1805 til Kjøbenhavn,
hvor han fik Ansættelse i Grosserer Holbechs
Forretning. 1810 etablerede han sig og fik Borgerskab
som Grosserer. S. A. ægtede han Marie Thomsen
(d. 25. Juli 1831), Datter af Kjøbmand Jess T. i
Nordborg. Han giftede sig anden Gang 1839 med Lucinde
Gotschalk (d. 17. Dec. 1888), Datter af Grosserer
Friedrich G. i Kjøbenhavn. Hans Forretning, der var
begyndt med ringe Kapital, udviklede sig vistnok ret
hurtig, og allerede 1814 synes han at have indtaget
en fremragende Stilling i Handelsverdenen. Han var
i dette Aar særlig virksom for Norges Kornforsyning
og modtog sammen med E. Erichsen og C. F. Hage
en Takskrivelse fra Christian Frederik for denne
Virksomhed. S. A. overtog han sammen med 2 Svogre
sin Svigerfaders Forretning paa Island og havde
i de følgende 50 Aar en af de største islandske
Forretninger. Han drev en betydelig Handel, navnlig
med Norge og Sydevropa, ligesom han i øvrigt
lejlighedsvis havde udenlandske Forretninger 
i de forskjelligste Varer og med forskjellige Lande, bl. a. ogsaa 
oversøisk Handel. 1862 nævnes han som Kjøbenhavns største 
private Skibsreder; flere af hans Skibe dreve Fiskeri under Island. 
Overhovedet var han utilbøjelig til at slaa sig til Ro med en 
Bevægelse i de vante Forretningsbaner og var altid rede til at tage 
fat paa noget nyt og vistnok ikke bange for Foretagender, med 
hvilke der var forbundet en Del Risiko. Flere Gange havde han 
Vanskeligheder at kæmpe imod, og 1842 maatte han indstille sine 
Betalinger, men senere lykkedes det ham ikke alene at betale sine
Kreditorer fra den Gang, men ogsaa at samle sig en Formue.

Hans Deltagelse i det offentlige Liv var ikke af stort Omfang. 
Han var Stænderdeputeret for Kjøbenhavn i den første Valgperiode 
(1835-40), og 1840-41 var han Borgerrepræsentant i Kjøbenhavn. 
End videre var han en kort Tid (1846-47) Medlem af Grosserersocietetets
Komité. Han førte et selskabeligt Hus, hvor flere af 
Datidens fremtrædende Politikere samledes. Han sluttede sig til 
det national-liberale Parti; dog hørte han nærmest til dets højre 
Fløj. K. døde i Kjøbenhavn 17. Nov. 1864. Efter hans Død 
fortsattes Forretningen af hans Enke, der udtraadte af Firmaet 1872 
efter 1866 at have optaget sin Søn Nicolai Henrik K. (f. 31. Juli 
1841). 1884 indtraadte en anden Søn, Kammerjunker, Kapitajn 
Søren Christian K. (f. 16. Juli 1844). Sidstnævnte er siden 1891 
Medlem af Landstinget. 

E. Meyer.



Knuth, Adam Christoffer Greve, 1687-1736, Godsejer. 
K., der var Søn af nedennævnte Eggert Christoffer K. (d. 1697), fødtes 
28. Sept. 1687, studerede 1705-7 paa det ridderlige Akademi i
Kjøbenhavn, optoges 1714 i den danske Grevestand, fik 1727 det 
hvide Baand og udnævntes 1731 til Gehejmeraad. 1723 kom han 
i Besiddelse af det af Moderen oprettede Grevskab Knuthenborg 
og erigerede selv 1729 Hovedgaarden Knuthenlund. Han døde i 
sin kraftigste Alder 23. Jan. 1736. I Aaret 1713 havde han ægtet 
Hedevig Ulrikke Luxdorf (d. 21. Jan. 1720), med hvem han fik 
Sørup i Ringsted Herred. 1721 ægtede han Ida Margrethe Reventlow
(Datter af Gehejmeraad Ditlev R. til Stubbe), der 1743 af Sørup og 
Tilliggende oprettede Baroniet Conradsborg. Hun var født 1701 
og døde 1757.

Louis Bobé.



Knuth, Adam Levin, 1648-99, Gehejmeraad, 
fødtes 1. Marts 1648 paa sin Slægts gamle Sædegaard Leizen i Meklenborg. Hans 
Forældre vare Jacob Ernst K. til Leizen, Melz, Ludorf og Prieborn 
og Elisabeth Morin. Hans Opdragelse har vel nærmest været 
beregnet paa at bibringe ham den Færdighed i ridderlige Øvelser, 
som efter Tidens Anskuelser var uundværlig for en Adelsmand, og 
da hans Uddannelse var endt, drog han til Danmark og blev fra
Nytaarsdag 1664 antagen blandt Kronprins Christians Pager, hvor 
han var udmærket paa sin Plads og snart vandt sin livsglade unge 
Herres Yndest, saa at han efterhaanden blev uadskillelig fra denne. 
Hans Lykke var gjort, og da Prinsen (1670) havde besteget Tronen
som Christian V, forfremmedes K. til Kammerjunker og senere, 
vistnok 1680, til Kongens Overkammerjunker; 1684 fik han det 
hvide Baand, ved hvilken Lejlighed han tog til Valgsprog: «Ehrlich 
währt lange», og 1695 blev han Geheimeraad. Men ved Siden af 
sin Hofstilling, som maatte give K. nok at bestille, da han fra 1681 
i Forening med Overhofmarskallen og Rentemester Peder Brandt 
forestod Hofholdningen og desuden bestyrede Kongens private 
Kasse (Øresundstoldens Intrader), havde han ogsaa andre, til Dels 
betydelige Embedsstillinger. Han blev saaledes 1682 Amtmand over 
Kjøbenhavns Amt og fik samtidig Indseende med de til Kongens 
Stalde henlagte Jonstrup Vange, Islemark og Enghaverne, 1692 
udnævntes han tillige med flere andre til Patron for Ridderakademiet 
i Kjøbenhavn, og 1694 fik han Sæde i Direktionen for Hovedstaderis Vandforsyning.

Selvfølgelig var K. vel lønnet; foruden sin Gage som 
Overkammerjunker og som Amtmand oppebar han aarlig en meget 
betydelig Sum af Øresundstolden -- der sagdes endog 10000 Rdl. --, 
og endda betænkte Kongen ham med rundelige Nytaarsdusører, 
ja skjænkede ham ligesom andre yndede Hofmænd betydeligt Jordegods. 
Kongens første Gave til K. af denne Art var Tybjærggaard 
og Gods (1678) med Patronatsret til Tybjærg, Aversi og Testrup 
Kirker, og 2 Aar senere forøgedes Gaven med Tybjærg Sogns 
Kongetiende. Snart efter fik K. Tilladelse til at nedlægge Tybjærg 
Sognekald og at forene det med Herlufmagle, hvis Kirke- og 
Kongetiende han havde tilkjøbt sig, et Arrangement, der for Herremanden 
medførte den store pekuniære Fordel at kunne inddrage Tybjærg 
Præste- og Degnegaarde under Hovedgaarden mod et særdeles lavt 
Vederlag. 1681 kjøbte K. den i Nærheden af Tybjærggaard liggende
Hovedgaard Assendrup med Gods, hvilket han betydelig forøgede, 
dels ved Kjøb, dels ved kongelige Gaver og dels ved Henlæggelse 
fra Tybjærggaard; selve denne Gaard med Resten af dens Gods 
solgte han derefter 1689 til Giveren, Kongen, for en Pris, som 
denne satte til 25668 Rdl., hvilket var meget rigeligt efter Datidens 
Priser paa Jordegods. En god Fortjeneste, som man ser. Men 
samtidig forøgede K. sine Ejendomme ved Kjøbet af det prægtige 
Herresæde Gisselfeld med Tilliggende af o. 900 Tdr. Hartkorn
Bøndergods. Fra nu af gik hans Bestræbelser ud paa at afrunde og 
udvide dette Gods, og han forsømte ingen Lejlighed til ved Kjøb og 
Mageskifte at opnaa ette. I det hele taget betegner hans 
Besiddelsestid en betydelig Forandring til det bedre paa Gisselfeld;
Hoveriforholdene ordnede han paa en Maade, der ikke alene blev 
heldigere for Godsejeren, men ogsaa mindre trykkende for Bønderne, 
som han modtog til Dels forarmede, men efterlod ved god Magt; 
men af og til kunde han nok noget hensynsløst hævde sine
formentlige Rettigheder paa andres Bekostning. Saa vel paa 
Gisselfeld som paa Assendrup foretog han omfattende Byggearbejder; 
Braaby Kirke forskjønnede han og tilbyggede et Gravkapel.

Faa vi saaledes ved at betragte K.s Virksomhed som 
Godsejer Indtrykket af en dygtig Mand, der med Ihærdighed kunde 
forfølge sit Maal og sætte sine Planer igjennem, om end stadig støttet 
af kongelige Bevillinger paa Skattelettelser, Toldfrihed osv., saa 
svarer dette Indtryk af en Mand, der var noget mere end det 
almindelige, ikke til det Billede, man danner sig ved at betragte 
hans øvrige Færd. Samtidens officielle Rosiflenger skamroste ham 
naturligvis; hans Gravskrift vækker Forestillingen om en Heros, 
hvis Minde aldrig vil forgaa («memoria tamen justi manet in 
æternum»). Til den modsatte Yderlighed ere det 19. Aarhundredes 
Tyskerhadere gaaede, i det de ikke have kunnet finde Ord stærke nok 
til at skildre hans slette Egenskaber, og for den almindelige 
Bevidsthed staar han stadig som en af de elendige Tyskere, der
styrtede Griffenfeld. Efter de nyeste Undersøgelser viser det sig 
dog, at der ikke findes nogen virkelig Hjemmel for denne 
Beskyldning; der var Anledning nok til Statsmandens Fald, uden at 
Kongens Kammerjunkere behøvede, at være virksomme dertil. Ond 
var K. ikke, tvært imod synes han at have været af en godmodig
Karakter, men temmelig indskrænket. Som sin Landsmand Hahn 
(VI, 485) beskyldtes han for at drikke mere, end heldigt var, og 
en fremmed Gesandt udtaler endog, at hans Kundskaber indskrænkede 
sig til at kjende de forskjellige Slags Vine, hvormed han hver 
Dag fyldte sig. Trods sin Ubetydelighed og trods sine slette Vaner 
var han Kongens erklærede Yndling; han spiste daglig ved Kongens 
Bord og var om ham i alle hans Fornøjelser, med Hensyn til hvilke 
han havde en afgjort Indflydelse. Om ikke af Navn, saa dog af 
Gavn var han baade Overhofmester og Overstaldmester, ja gjorde 
ofte Indgreb i Overførsterens Embedsmyndighed. Medførte dette 
nøje Forhold til Kongen en saadan Ære som den at have 
Monarken til Gjæst paa Gisselfeld, saa maatte han ogsaa finde sig i at 
dele sin Herres Skæbne, naar denne væltede med Kalesken paa 
Jagten. Hvor megen Indflydelse K. har haft paa Statsanliggender,
er ikke godt at sige; nogle forsikrede, at han ikke blandede sig i 
Sagerne, andre paastode, at han af og til kunde have mere at 
sige end alle Kongens officielle Raadgivere. Men sikkert er det,
at hans Venskab søgtes af de fremmede Gesandter, som yderligere 
mente at kunne vinde det ved en passende Godtgjørelse, i det de 
kjendte hans Havesyge, en Side af hans Karakter, der næppe lod 
sig skjule for nogen. I Forening med Mikkel Vibe, Peder Brandt 
og Biermann v. Ehrenschild mentes han at danne et Slags 
Kamarilla, der kunde udvirke Naadesbevisninger for sine Klienter hos 
Kongen. Sine Landsmænd, f. Ex. Plessenerne, var K. en god 
Støtte, og han hjalp dem frem, hvor han kunde; Chr. Siegfr. 
v. Plessen var hans fortrolige Ven. Det Felt, hvor hans Indflydelse 
gjorde sig uheldigst gjældende, var vistnok Kronprinsens Opdragelse; 
at denne var forsømt, er noksom bekjendt, og Hojer giver bl. a. 
K. Skylden herfor. Med Ytringer som den, at Lærdommen 
fordærvede det naturlige Vid, søgte han og Meningsfæller, der selv 
intet havde lært i deres Ungdom, at forpurre en videregaaende 
Undervisning for Tronfølgeren. At en Kongens Yndling som K. 
havde mange Misundere, er naturligt; der var derfor adskillige, 
som glædede sig, da han pludselig bortkaldtes 13. Jan. 1699, ikke 
51 Aar gammel. Han havde om Aftenen som sædvanlig holdt 
Kongen med Selskab, næste Morgen fandt man ham død i sin Seng.

K. var forlovet -- i mangfoldige Aar, siger T. A. Becker -- 
med en Datter af Grev Chr. Christoffer Holck og Sophie Ulfeldt, 
Hofdame Hilleborg Komtesse H. (f. 1658), men giftede sig aldrig, 
hvad saa end Grunden dertil har været; Hofman siger (Fundationer
VII, 503), at han døde før Brylluppet, hvorfor Komtessen forlod 
Hoffet; hun forblev ugift til sin Død, 30. Nov. 1724, og blev 
begravet ved K.s Side i Braaby Kirke. Da man for o. 100 Aar siden 
aabnede hendes Kiste, fandt man under hendes Hoved en Pakke
Breve, som antoges mulig at kunne give Oplysning om Grunden 
til, at Brylluppet blev til intet; men Kirkeejeren hindrede af 
Pietetshensyn en nærmere Undersøgelse.

Uagtet K. saaledes ingen Livsarvinger havde at efterlade sine 
Ejendomme, havde han dog med sin ualmindelige Drift til at 
erhverve og Dygtighed i at forøge samlet sig en efter Tidens Lejlighed 
kolossal Formue, som Rygtet, dog maaske overdrevent, anslog
til 1200000 Rdl. Alene Gisselfeld med sine 53 prægtig udstyrede 
og møblerede Værelser vurderede man til 140000 Rdl.; dog fik 
Kongens Søn Chr. Gyldenløve det af Arvingerne for 85000 Rdl., 
hvilket man mente havde sine Grunde. Overhovedet hvilede en vis
Hemmelighedsfuldhed over Skiftet, der foregik ganske privat mellem 
Arvingerne, og kun Plessen vidste Besked med Delingen af sin 
afdøde Vens Midler.

Universitetsprogram. 
Rasmussen, Gisselfeld S. 146 ff. 
Danske Herregaarde I: Gisselfeld. 

G. L. Wad.



Knuth, Carl Conrad Gustav Baron, 1761-1815, Postdirektør, 
Søn af Kammerherre, Højesteretsassessor Conrad Ditlev Baron K. 
til Baroniet Conradsborg og Conradine Augusta f. Komtesse 
Reventlow, var født 20. Nov. 1761, blev 1783 Kammerjunker, 1785
juridisk Kandidat og Avskultant i Rentekammeret, 1801 3. Direktør 
i General-Postamtet, 1802 Kammerherre og 2. Direktør, deltog 1808 
i Hamborg i Forhandlingerne om Ophævelsen af det derværende 
danske Postkontor, men tog allerede 1809, efter i flere Aar at have
været svagelig, sin Afsked og trak sig tilbage til sine Ejendomme 
paa Laaland, Fredsholm, Gottesgabe og Rudbjærggaard, paa hvilken 
sidste han døde 20. Dec. 1815. Gift 1. (17. Maj 1790) med Susanne 
f. le Sage de Fontenay (f. 23. Febr. 1766 d. 14. Febr. 1812), Datter af 
Admiral C. F. le S. de F. (V, 240); 2. (7. Marts 1815) med 
Christiane Louise Baronesse Roll, f. Humble (f. i Kjøbenhavn 7. Okt. 
1775), Datter af Franz Joachim H. og Anna Maria f. Neumann.

Richter, Jurid. og statsvidenskbl. Stat S. 173. 
Danmarks Adels Aarbog 1889, S. 264 f.

G. L. Wad.



Knuth, Eggert Christoffer, 1643-97, Gehejmeraad,
Broder til ovfr. anførte Adam Levin K., fødtes paa Leizen 15. Jan. 1643, 
fuldendte efter Opdragelsen i Hjemmet sin Uddannelse paa Rejser 
og fik derefter Ansættelse som Kammerjunker hos den i Güstrow
residerende Hertug Gustav Adolf af Meklenborg, hvis Tjeneste han 
1670 forlod, som det synes i Unaade, og gik til Danmark, 
formodentlig lokket af den Lykke, der her alt tilsmilede hans Broder. 
Han fik strax Kammerjunkers Charge hos den unge Konge og 
opholdt sig nogle Aar mest ved Hoffet, indtil han 1677 blev Amtmand 
over Neu-Kloster og Staden Pøl i Meklenborg, der i nogle Aar 
vare i Brandenborgs Besiddelse. 6. Maj s. A. ægtede K. Søster 
Lerche (f. 14. Marts 1658), Datter af Etatsraad Cornelius L. til Nielstrup
og Aasmarke og Anna Kirstine Friis, og tog Bolig paa sin 
Gaard Melz, men allerede 1681 kaldtes han ved sin Svigerfaders 
Død til Danmark og opgav 1682 Amtmandskabet. Ved Overenskomster 
og Magelæg med sin Hustrus Stifmoder og Søskende 
lykkedes det K. 1681 at blive Eneejer af Aasmarke og Bandholmsgaard,
hvorefter det blev hans Opgave at komplettere sit Gods og 
udvide sine Ejendomme paa Laaland, hvilket i høj Grad lykkedes 
ham ved heldige Kjøb og Mageskifter, men især ved kongelige 
Gaver. Imidlertid traadte K., der 1684 var bleven Etatsraad, igjen 
ind paa Embedsbanen, da han 1685 udnævntes til Landraad i Slesvig 
og Amtmand over Slesvig Domkapitels Gods; 1690 blev han 
tillige Amtmand over Kronborg og Frederiksborg Amter, 1693 blev 
han Konferensraad og Danebrogsridder med Valgsprog: «Nihil nisi 
honestum», 1695 Gehejmeraad. Efter adskillige Aars Svagelighed
døde K. 25. Febr. 1697. Hans Enke, der med Held og Dygtighed 
fortsatte hans Bestræbelser i Retning af Godsudvidelse og 1714 satte 
Kronen paa Værket ved Oprettelsen af Grevskabet Knuthenborg, 
døde 29. Marts 1723. De efterlode sig begge et godt Eftermæle, 
især roses Søster Lerche for sin Gavmildhed og Gudsfrygt; en Skole 
og et Hospital ere Beviser for deres Omhu for Godsets Bønder.

Wad, Om E. C. Knuth og S. Lerche (1881).

G. L.  Wad.



Knuth, Eggert Christoffer Greve, 1722-76, Stiftamtmand, 
Søn af førnævnte Adam Christoffer Greve K., fødtes 20. Okt. 1722, 
studerede 1739 i Gøttingen og traadte efter at være hjemkommen 
fra sine Udenlandsrejser i Hæren. Han blev 1742 Kapitajn og 
Kammerherre, ansattes 1743 ved Livgarden til Fods og blev 1749 
Generaladjudant hos Kongen; men allerede 1751 tog han sin Afsked 
fra Militærtjenesten (som Oberst). Han blev derefter Assessor i 
Højesteret og udnævntes 1759 til Gehejmeraad. 1764 blev han
Stiftamtmand over Sjællands Stift. 1754 blev han Ridder af Danebrog, 
1763 fik han Ordenen l'union parfaite. Udnævnt 1766 til 
Gehejmekonferensraad var han 1772 Medlem af den over Dronning Caroline 
Mathilde nedsatte Domstol. 1774 blev han dekoreret med 
Elefantordenen. K. døde 26. Febr. 1776 i Kjøbenhavn. Som Exempel paa 
en vidt drevet Servilisme kan det anføres, at K., da han modtog 
det hvide Baand, til Motto valgte Ordene: «Kongens Gunst den 
eneste Lykke». Han ægtede 1. (1742) Margarethe Maurice Francisca 
Isidore Marquise Casado de Monteleone, Grev Gyldenstens Datterdatter 
(f. 1723 d. 1752) med hvem han fik Grevskabet Gyldensten, 
2. (1752) Marie Numsen (f. 1734 d. 1765) og 3. (1765) Eleonore Louise 
Caroline Komtesse Moltke (f. 1725 d. 1785), Adam Gottlob Greve M.s 
Broderdatter, Dekanesse i Vallø. Foruden Grevskaberne Knuthenborg 
og Gyldensten arvede han det for Stamhuset Lerchenfeld 
substituerede Fideikommis og kjøbte herfor 1772 Mørup, der 
oprettedes til Stamhus (solgtes 1803); 1760 erhvervede han Ravnstrup.

Louis Bobé.



Knuth, Frederik Greve, 1760-1818, Admiralitetsdeputeret, 
Søn af ovennævnte Eggert Christoffer Greve K. (d. 1776) og Marie 
f. Numsen, blev Sekondlieutenant i Marinen 1776, Premierlieutenant
1785. 1778-82 gik han tillige med en Del andre Officerer i fransk 
Tjeneste, ansattes paa den vestindiske Flaade og deltog i de 
haardnakkede Kampe, som Franskmændene under la Motte-Piquet, de 
Grasse og Grev de Guichen førte mod de engelske Admiraler Howe 
og Rodney. 1782-83 førte han som Chef Snaven «Lærken» paa 
Togt til Vestindien. Det paafølgende Aar udnævntes han til 
Kammerjunker og ansattes som Assessor auscultans i Admiralitets-
og Kommissariatskollegiet. 1787 erholdt han Afsked som Officer, 1789 blev 
han 3. Civildeputeret i Kollegiet, 1792 2. og Aaret efter 1. Deputeret 
sammesteds. 1794 foretog han en Rejse til Holland og England 
for der at studere Værfternes tekniske Installationer, 1795 indtraadte 
han i Kommissionen til Antagelse af videnskabelig studerede 
Officerer. I Admiralitetet beholdt K. sit Sæde indtil 1814, men 
overskyggedes her en Del af sin mere energiske Kollega St. A. Bille. 
Efter sin ældre Broder Johan Henriks Død 1802 overtog han, der 
hidtil havde været Baron, Grevetitelen og Besiddelsen af Grevskabet
Knuthenborg og Stamhuset Lerchenfeld (Mørup); han var ogsaa 
Herre til Merløse. 1792 blev han Kammerherre, 1803 hvid Ridder 
og 1811 Gehejmekonferensraad. Han døde 10. Okt. 1818. K. blev 
2. April 1784 gift med Juliane Marie Møsting (d. 10. Jan. 1821),
Datter af F. M. og Elisabeth f. v. Schack.

C. With.



Knuth, Frederik Christian Julius Greve, 1787-1852, Stiftamtmand, 
en Søn af ovennævnte Frederik Greve K. (d. 1818), fødtes 
12. Juli 1787, blev privat dimitteret 1804 og juridisk Kandidat 1809, 
var derefter et Aar Volontær i danske Kancelli, blev 1810 Avskultant 
sammesteds, 1811 Kommitteret i det vestindisk-guineiske Rente- 
og Generaltoldkammer, 1815 Amtmand over Holbæk Amt, 1831 
Stiftamtmand over Sjællands Stift med Bornholm og Færøerne samt 
Amtmand over Kjøbenhavns Amt, fritoges 1845 for Bestyrelsen af 
det sidstnævnte Embede og afskedigedes 1850 som Stiftamtmand, 
efter at det ved en Finanslovsbeslutning var afgjort, at 
Stiftamtmandsembedet ikke mere skulde bestaa som et selvstændig gageret 
Embede. Fra 1804 til sin Død, 30. Okt. 1852 i Kjøbenhavn, var han, 
der ejede Bonderup Hovedgaard, Kurator for Vemmetofte Kloster. 
1810 blev han Kammerjunker, 1813 Kammerherre, 1836 Kommandør 
af Danebrog, 1840 Storkors af samme Orden og 1847 
Gehejmekonferensraad. Han hørte til den Kategori af Embedsmænd, der 
under Enevælden opnaaede Udnævnelser og Begunstigelser i Følge
kongl. Reskripter uden forudgaaende Indstillinger fra Kollegierne. 
Han blev gift 1. (2. Avg. 1811) med Ulrica Christiane Haxthausen 
(f. 7. Nov. 1787 d. 18. Avg. 1819), Datter af Generallieutenant Fred. 
Gottschalck H. (VII, 177); 2. (7. Dec. 1822) med Georgine Frederikke 
Vilhelmine Hauch (f. 12. Maj 1796 d. 4. Okt. 1841), Datter af 
Amtmand Johan Carsten H. og Pauline f. Rye; 3. (4. Avg. 1846) med
Cathrine Frederikke Haxthausen (f. 10. Okt. 1800 d. 11. Maj 
1877), en Søster til hans første Hustru. 

G. Kringelbach.



Knuth, Frederik Marcus Greve, 1813-56, Minister,
fødtes 11. Jan. 1813 i Christiania, hvor Faderen,  Eggert Christopher Greve 
K. (f. 1786 d. 1813), var konstit. Amtmand over Akershus Amt. 
Moderen, Karen f. Rosenkrantz (f. 1792 d. 1837), blev 1815 gift paa ny, 
med norsk Generalmajor Kaltenborn. Ikkun 5 Aar gammel arvede 
K. efter sin Farfader, ovennævnte Gehejmeraad Fr. Greve K., Grevskabet 
Knuthenborg, som da udgjorde 13 à 1400 Tdr. Htk. af 
Hovedgaardsjord og Bøndergods, og hvormed var forbundet Fideikommiskapitaler 
paa over 2 Mill. Kr. Han opdroges hos Faderens Svoger, 
Grev A. W. Moltke, blev privat dimitteret 1829 og 4 Aar efter 
juridisk Kandidat. I sine Studenteraar følte han sig mere dragen til 
den borgerlige Kreds af samtidige Kammerater end til det 
aristokratiske Samfund, som han efter Fødselen tilhørte; nærmest sluttede 
han sig til Georg Aagaard og Hall. Efter at være udnævnt til 
Avskultant i Direktionen for Statsgjælden og den synkende Fond 
(1834) foretog han med den sidstnævnte en 2aarig Udenlandsrejse. 
Ved Hjemkomsten var han i stor Tvivl, om han turde overtage sit 
Grevskab, thi i hans lange Umyndighedstid var det under Onkelens 
Bestyrelse saa langt fra gaaet frem, at der nu paahvilede det en 
ret betydelig Gjæld. Da han efter Venners Raad havde besluttet 
sig dertil, fik han 1836 Myndighedsbevilling og tiltraadte 1837 Lenet, 
som snart under hans dygtige, fremsynede og liberale Ledelse blev 
særdeles indbringende. Driften paa de mange Hovedgaarde og 
Behandlingen af Skovene bleve grundig forbedrede. Han var den 
første, som fik Bevilling (1845) til at bortarvefæste (fra 1849 tillige 
til at sælge) Bøndergods fra Len, og han benyttede denne Ret i 
vid Udstrækning paa særdeles billige Vilkaar; nogle Aar senere 
(1851) var han ogsaa Medindbyder til en Kreditkasse til Fremme af 
Selvejendom. Ved Bandholm, der da kun var et Udskibningssted 
med slette Vilkaar for Skibsfarten, anlagde han en god Havn (1841-43). 
Hans Fortjenester af Landbruget anerkjendtes ved hans Valg 
til Præsident for Landmandsforsamlingerne i Randers og Odense 1846, 
og i s. A. blev han Medlem af det kongl. Landhusholdningsselskabs 
vigtigste Kommission, ligesom han 1849 fik Sæde i den store, af 
P. G. Bang nedsatte Landbokommission.

Som det var at vente efter den Omgangskreds, han havde 
valgt i sin Ungdom, sluttede han sig fuldt og varmt til de liberale 
og nationale Bevægelser, der betegne Tiden efter Frederik VI's Død. 
Han underskrev den store Skattebevillingspetition i 1840 og blev
herfor irettesat af Christian VIII, som forlangte særlig Lydighed og 
Underkastelse af Lensbesiddere. I Roskilde Stænder, hvor han 
mødte 1844 og 1846, først om Suppleant og derpaa som Deputeret 
for de laaland-falsterske Sædegaardsejere, sluttede han sig ogsaa til 
det frisindede Parti, uden dog at tage nogen fremtrædende Del i 
Debatten. Kongens Følelser lige over for ham havde undergaaet 
en stor Forandring siden 1840; han saa nu i K., hvis ualmindelige
Evner, retskafne Karakter og frie Blik han havde lært at paaskjønne, 
en Fremtidsmulighed, som han ønskede at knytte til Statstjenesten, 
og i Maj 1847 udnævnte han ham til Amtmand i Sorø, hvortil 
endnu i s. A. knyttedes Posterne som Overdirektør for Sorø 
Akademi og Medlem af Direktionen for Universitetet og de lærde 
Skoler. Det var Kongens Hensigt, at K. skulde gjennemføre den 
Plan til en folkelig Højskole i Sorø, hvortil Grundtvig havde 
undfanget og fremsat Tanken, og som Kongen ønskede realiseret i en 
nær Fremtid. Men Christian VIII's Død standsede dette Foretagende,
og K. kaldtes kort efter til en større Virksomhed, i det han efter 
A. W. Moltkes Raad udnævntes til Udenrigsminister i Martsministeriet 
med Paalæg om tillige at overtage Sagerne under det 
slesvig-holsten-lauenborgske Kancelli (24. Marts 1848). Det faldt i K.s Lod 
at lede Danmarks udenrigske Politik og dets Forhandlinger med 
de fremmede, saakaldte «venskabelige» Magter i det bevægede Aar, 
hvor alle gamle Forhold vare endevendte, hvor der ikke var noget 
fast Holdepunkt at finde, og hvor Danmark, der let kunde have 
undertrykt selve det slesvig-holstenske Oprø^r, havde hele Tyskland 
imod sig og ingen Magt paa sin Side. Om sin Ledelse fra Marts 
1848 til Malmø-Vaabenstilstanden i Avg. s. A. aflagde han til den 
grundlovgivende Rigsforsamling en udførlig Beretning, som er bleven 
offentliggjort i «Hist. Tidskr.» 4. R. V. Som Udenrigsminister fik
K. i Juni 1848 Storkorset. 15. Nov. 1848 fik han sin Afsked som Minister.

Martsministrene havde, hvad der vistnok var en Fejl, ikke søgt 
Valg til den grundlovgivende Rigsforsamling. Efter Ministeriets 
Afgang blev K. ligesom flere af hans Kolleger kongevalgt Medlem, 
men tog ikke megen Del i Forhandlingerne, og heller ikke til den 
første Rigsdag efter Grundlovens Givelse søgte han Valg. I Avg. 
1851 blev han (efter P. C. Stemann) Forstander for Herlufsholm Skole 
og Gods, en Stilling, som han omfattede med megen Interesse, og 
i hvilken han lagde Planer til betydelige Forbedringer af denne 
Kostskole, Planer, som efter hans tidlige Død gik i Arv til hans
Ven og Efterfølger Hall. Ved Valgene i Avg. 1852 stillede K. sig 
og valgtes i Kjøbenhavns 5. Kreds, og han gjenvalgtes her næste 
Aar efter Opløsningen i Jan., men stillede sig ikke paa ny efter 
den anden Opløsning i April, hvorimod han tiltraadte en længere 
Rejse til Italien. I Marts 1854 indtraadte han i Landstinget, hvor 
han sad først for 9. og fra Juni 1855 for 5. Kreds; han valgtes 
her til Medlem af Rigsretten. Det er ikke bekjendt, om der efter
Ministerskiftet i Dec. 1854 var nogen Tale om hans Indtræden 
sammen med Hall og Andræ i det af Scheele dannede og af 
P. G. Bang præsiderede Ministerium; derimod kan det næppe være 
tvivlsomt, at Hall vilde have søgt og faaet hans Bistand, navnlig 
i Udenrigsministeriet, da senere Scheele og ikke længe efter Andræ 
udtraadte, men da havde Døden bortkaldt ham. Hans Helbred 
havde ikke været stærkt, men hans regelmæssige og forsigtige 
Levemaade bødede derpaa; en kort, men voldsom Sygdom bortrev ham 
imidlertid 8. Jan. 1856. Hans Død i den unge Alder af 43 Aar
vakte almindelig Sorg, thi han var elsket af mange og højagtet af 
alle, og han hørte til de Mænd, som i hin farefulde Tid vanskeligst 
kunde undværes. «Fædrelandet» betegnede ham i sin varmt skrevne 
Nekrolog som «den eneste danske Adelsmand, der ved utvetydige
Handlinger havde godtgjort, at han var en naturlig og fri folkelig 
Udvikling oprigtigt og ærligt hengiven»; og det sluttede med 
Ordene: «Ægte dansk og ærligt frisindet, ædel i sin Stræben, klog i 
sin Handlemaade, i sin ydre Fremtræden forsigtig og maadeholden, 
ja næsten forlegen, var han i sit Hjærte mere varm og i sin Vilje 
mere energisk end de fleste». «Dagbladet» udtalte, at det skyldte 
ham mere end nogen som helst anden, at det fra en ringe 
Begyndelse havde kunnet arbejde sig frem til den Stilling, det da indtog,
i det han trolig havde staaet det bi med Raad og Daad i dets 
første vanskelige og lidet lovende Aar, og det bragte ham sin Tak 
ogsaa for den Liberalitet, hvormed han havde set bort fra mindre 
Uenigheder og baaret over med Ungdommens Selvstændighedsfølelse.

Grev K. ægtede 18. Maj 1837 Karen Rothe (f. 31. Okt. 1815 
d. 10. Avg. 1877), Datter af Kontreadmiral Carl Adolph R.

F. Barfod, Rigsdags-Kal. 
Erslew, Forf. Lex. 
Galschiøt, Landbrug og Landmænd i Danm. S. 205 f. 
Bille, Tyve Aars Journalistik II, 39. 
V. Birkedal, Personlige Oplevelser I, 141 ff.

C. St. A. Bille.



Knuth, Hans Schack Greve, 1787-1861, Amtmand, 
en Søn af Adam Christopher Greve K. til Conradsborg og Juliane Marie 
f. Brockdorff, fødtes 31. Marts 1787, blev privat dimitteret 1805, 
uridisk Kandidat 1811, Avskultant i Rentekammeret 1812, Kommitteret
sammesteds 1816, Amtmand over Præstø Amt 1831, over 
Frederiksborg Amt 1836 og entledigedes som saadan 1855 paa Grund 
af nedbrudt Helbred. Desuden blev han i 1817 Medlem af 
Kommissionen angaaende Islands Handelsforhold, efter at han ved en 
Rejse til Island havde sat sig ind i de herhen hørende Forhold. 
End videre var han 1823-46 Decisor for den grønlandske Handels 
Regnskaber og 1840-43 Medlem af Direktionen for Stutterierne og 
Veterinærvæsenet. 1826 blev han Kammerherre, 1840 Kommandør 
og 1856 Storkors af Danebrog. Paa alle Stadier af hans Embedsbane
fremhæves hans store Dygtighed, Energi, Konduite og 
tiltalende personlige Egenskaber, og i Anledning af hans Afsked som 
Amtmand udtaltes det fra vedkommende Ministeriums Side, at han 
stedse havde lagt en sjælden Nidkjærhed for Dagen og utvivlsomt 
maatte anses som en af Landets allerdygtigste Amtmænd. Han 
øde i Roskilde 5. Nov. 1861. Han blev 3. Marts 1825 gift med 
Frederikke Sophie Elisabeth Løvenørn
(f. 25. Dec. 1804, d. i Kjøbenhavn 10. April
1889), en Datter af Kontreadmiral Poul
L. og Caroline Henriette f. Gjedde.

G. Kringelbach.



Knuth, Joachim Sigismund Ditlev Greve, 1835-1905, Diplomat. 
Han er født paa Lindersvold 15. Juni
1835 og Søn af fornævnte Amtmand Hans Schack Greve
K. K., der blev Student 1854 fra Frederiksborg
Skole og tog statsvidenskabelig Examen 1860,
arbejdede som Volontær og dernæst som Assistent
i Finansministeriets Sekretariat fra sidstnævnte
Aar indtil Slutningen af 1862, da han antoges som
Volontær i Udenrigsministeriet, forrettede derpaa i
1867 i nogle Maaneder Tjeneste ved Gesandtskabet i
Berlin og konstitueredes 1868 som Legationssekretær i
St. Petersborg. Efter at have faaet kongl. Udnævnelse
som Legationssekretær 1870 blev K. omtrent samtidig
forflyttet til Stockholm og i Slutningen af 1871 til
Paris, hvor han forblev til 1884, da han udnævntes til
kongl. Gesandt i Wien, en Stilling, han 6 Aar senere
ombyttede med Posten som Gesandt i Rom. Da Danmarks
diplomatiske Repræsentation i Spanien gjenoprettedes
1894, blev K. tillige ansat som Gesandt i Madrid;
men Aaret efter entledigedes han efter eget Ønske
fra begge Stillinger med Tilkjendegivelse af Kongens
Tak for hans lange og virksomme Tjeneste. K. blev
Kommandør af Danebrog af 2. Grad 1887 og af
i. Grad 1892. Af særlige Hverv, der ere blevne
K. overdragne, maa nævnes, at han i 1881 var en af
Danmarks delegerede ved Møntkonferencen i Paris, at
han Aaret derpaa var delegeret ved den sammesteds
afholdte Konference om Beskyttelse af undersøiske
Telegrafkabler, og at han i 1892 repræsenterede Landet
ved Sundhedskonferencen i Venedig. I 1890 tiltraadte
K. efter sin Broder Grev Rud. K. Besiddelsen af den
for det nedlagte Friherskab Conradsborg substituerede
Fideikommiskapital. K. døde 19. Okt. 1905.

C. Zytphen Adeler.



Knutsen, Johan, --1546, meklenborgsk Prælat, 
var fra Husum. Naar han og Broderen Mattis (s. ndfr.) angives
at være Sønner af Kong Frederik I's naturlige Datter
Geske, da synes dette af kronologiske Grunde at være
en Umulighed. Efter at have fuldendt sine Studier,
taget den juridiske Doktorgrad og foretaget store
Rejser gik J. K. til Meklenborg, hvor han allerede
1520 nævnes som Domherre i Schwerin. 1525 træffe
vi ham i Tjeneste hos Hertug Albrecht den smukke af
Meklenborg. I Modsætning til Broderen var J. K. en
ivrig Katholik og bidrog væsentlig til 
Hertugens og dennes Gemalindes Tilbagetræden til Katholicismen 
1532, ligesom han i det hele i denne Tid var en af Hertugens 
mest betroede Raadgivere baade i religiøse og politiske Spørgsmaal. 
Han brugtes meget i diplomatiske Sendelser, saaledes 1532 til 
Rigsdagen i Regensburg, over hvilken han har efterladt sig en Dagbog, 
og 1533 til Kejser Carl i Italien, hos hvem han arbejdede ivrig 
for at bringe et Ægteskab i Stand mellem en af Kong Christian III's 
Brødre og Christian II's yngste Datter. Hans Virksomhed lønnedes 
med en hel Række gejstlige Embeder, saaledes var han Præst til 
St. Mariæ Kirke i Wismar, Provst i Lüneburg og Domherre i Lybek 
og Slesvig foruden i Schwerin. Han døde 3. Juni 1546 og ligger 
begravet i Lybek.

Allg. Deutsche Biographie XVI.
Jahrbb. d. Vereins f. meklenb. Gesch. XXXIX.

L. Laursen.



Knutsen, Matthias, --1674--, omflakkende Litterat, 
blev født o. 1645 i Oldenswort (i Ejdersted), hvor Faderen var Organist. I 
sin tidlige Barndom mistede han begge Forældre. Han fik først 
Undervisning i Stedets Hovedskole, men blev derefter sendt til 
Kønigsberg, hvor han havde en Broder, der var Organist. Denne
behandlede den velbegavede, men urolige Dreng strængt, hvorfor 
han i sit 15. Aar løb bort og tiggede sig fra Sted til Sted tilbage 
til sin Fødeby. Snart blev han dog sendt tilbage til Kønigsberg, 
blev Student der, men begyndte derefter et tøjlesløst, omflakkende
Liv. 1668 lod han sig indskrive ved Universitetet i Kjøbenhavn; 
men i yderlig Fattigdom fægtede han stadig hjemløs omkring i et 
opsigtvækkende Ydre og disputeresyg, hvis nogen vilde indlade sig
med ham. Han hjemsøgte sine Frænder i Slesvig og Holsten, blev 
en Tid Skoleholder i Süderau ved Krempe og prædikede ogsaa flere 
Gange i Krempe med stærke Udfald mod Statskirken; men da han 
samtidig vakte Forargelse ved sit slette Levned, forbødes det ham 
at betræde nogen Prædikestol i Landet. Saa var Krigen mod 
Præsterne fuldt ud erklæret fra hans Side. Han forlod dog de hjemlige 
Egne, kom til Sachsen, og fra Jena udspredte han adskillige
Flyveskrifter, hvori han undertegnede sig som «Hans Friedrich von der 
Vernunft»), med vilde Udfald mod Bibel og Kirke (1674). Han 
vilde indbilde Læserne, at han havde stiftet en Sekt, «Samvittighedsmænd»
(conscientiarii), der allerede talte over 700 Tilhængere, 
deriblandt mange af den studerende Ungdom, for hvem det stod klart, 
at den kristelige «Koran» var fuld af Løgn og Bedrag, men 
Samvittigheden den eneste, rette Bibel; der existerede ingen Gud eller 
Himmel eller Helvede, og alle Præster burde udjages af Verden. 
Det akademiske Senat i Jena blev ganske betænkeligt og lod 
anstille omhyggelige Undersøgelser, der dog snart bragte det Resultat,
at Fortællingen om K.s mange Tilhængere kun var pralerisk 
Opspind; men Sagen toges dog saa alvorlig, at Professor Musæus i 
Jena udgav et lærd Modskrift. Da der derefter indlededes retslig 
Forfølgning mod K., fandt han det raadeligst at gjøre sig usynlig 
ved Flugt, og hans Spor forsvinde nu aldeles.

Theol. Studien u. Kritiken 1844, S. 969 ff. 
Moller, Cimbria lit. I. 
Allg. Deutsche Biographie XVI.

A. Jantzen.



Knutsen (Knutzen), Mattis, 1495-1559, Kjøbmand. 
Denne Mand, der har store Fortjenester af Reformationens Indførelse og 
Fremgang i Husum og Egnen der omkring, var en Broder til ovennævnte 
Dr. jur. Joh. K. Han maa have studeret, da han var 
vel bevandret i det latinske Sprog. For øvrigt var han allerede en 
velhavende Kjøbmand i Husum, da Herman Tast (o. 1522) begyndte
at prædike Evangeliet her. I M. K.s Gravskrift hedder det, at han 
«som den første og eneste tog sig af og opholdt det guddommelige 
Ords Forkynder, ikke uden Fare for Liv og Gods, og han indrettede 
sit Hus til den hellige Forsamling, da Kirken nægtedes den af
Evangeliets Fjender. Ligeledes forøgede han (senere) Skolens 
Indtægter til Optugtelse af lærde og fromme Lærere». I det hele var 
han en Hædersmand. Christian III viste ham 1537 den Udmærkelse 
at fritage ham fra at staa under anden Jurisdiktion end Kongen
og hans Raad. Da han flyttede sin Forretning til Kiel, blev han 
en af Stadens Raadmænd og døde her 14. Febr. 1559.

Kirkehist. Saml. 4. R. I, 594. 
Westphalen, Monumenta ined. IV, 3359.

H. F. Rørdam.



Kobsen, Knud, 1470, Biskop, s. Mikkelsen.



Koch, jvfr. Kock og Kok.



Koch, Cornelius Peter August, 1816-92, Handelsmand og 
Skibsreder, var født i Husum (Slesvig) 12. Sept. 1816. Hans 
Forældre vare Kjøbmand K. og Doris f. Andersen. I sit 16. Aar kom 
han til Kjøbenhavn og arbejdede i et Par Aar paa nogle 
Handelskontorer, indtil han fik Ansættelse hos Chr. Broberg & Søn, hvor 
han forblev i adskillige Aar, indtil han selv etablerede sig. I 
Begyndelsen beskæftigede han sig med almindelig Agenturforretning 
og Kornhandel, men senere kastede han sig over
Dampskibsexpedition, og efterhaanden gik han
ganske op i denne Virksomhed, der ikke levnede ham
Tid til anden Forretning. Faa det nævnte Omraade
har han indtaget en fremragende Stilling. Hans
Foretagender have lagt Grunden til Danmarks udenrigske
Dampskibsfart, og han har i en Aarrække deltaget
i Ledelsen af den væsentligste Del af denne. 1845
blev han Expeditør for «Caroline Amalie» og 1847
tillige for «Laaland» og «Sjælland». I Begyndelsen
af 50erne traadte han i Forbindelse med et skotsk
Firma og gik kort efter i Kompagni med en yngre
Deltager i dette, William Henderson, under Firma
«Koch & Henderson». Dette Firma fik efterhaanden
en meget betydelig Rederiforretning og ejede et
stort Antal Dampskibe. Bl. a. anskaffede Firmaet
det første Skruedampskib, der kom til Kjøbenhavn
(«Rhoda»). 1858 overtog K. Postfarten paa Island med
Dampskib. 1856 foranledigede han Stiftelsen af «dét
almindelige danske Dampskibsselskab», hvis Leder han
blev, og hvis Formaal var at virke hen til, at Nord-
og Østersøfarten efterhaanden kunde komme under
dansk Flag. Da han i 1866 havde gjort Skridt til i
Forening med sine engelske Forbindelser at oprette
et Selskab til Besørgelse af Dampskibsfarten mellem
Danmark og England, krydsedes hans Planer ved den i
London udbrudte Handelskrise, i det Englænderne trak
sig tilbage, og den fornødne Kapital til Betalingen
af de bestilte Skibe derfor blev vanskelig at
tilvejebringe. Dette gav Stødet til Dannelsen af
«det forenede Dampskibsselskab», der begyndte som en
Sammensmeltning af Koch & Hendersons, H. P. Priors
og det almindelige danske Dampskibsselskabs
Rederiforretninger og tillige overtog de Skibe,
som K. havde bestilt i England. K. blev nu Direktør
for det forenede Dampskibsselskabs Udenrigsfart,
medens Prior overtog Ledelsen af Indenrigsfarten,
og 1872 blev K. Direktør for begge

Afdelinger. Som Enedirektør fungerede han indtil 1887,
da Kommandør Normann indtraadte som Meddirektør. Sin
Stilling i Direktionen beholdt K. til sin Død,
9. Marts 1892, og han har saaledes en væsentlig Del
i den betydningsfulde Virksomhed, som Selskabet har
udfoldet til Fordel for hele det danske Næringsliv. --
1891 blev han udnævnt til Etatsraad. Han var gift
med Wilhelmine Jørss, Datter af Bager J. i Schwerin.

(Schovelin,) Det forenede Dampskibs Selskab (1891).
Illustr. Tid. 20. Marts 1892.

E. Meyer.



Koch, Detlef, 1744-1815, Præst, er født i Flensborg 13. April 
1744. Han var fra 1776 Professor i Logik og Veltalenhed i Zerbst 
og blev 1780 Præst i Oversø i Flensborg Amt, fra hvilket Embede 
han tog sin Afsked 1813; han døde i Store Solt u. April 1815. 
Han har udgivet en Del Prædikener og Afhandlinger om, hvorledes 
Prædikener skulle indrettes efter et oplyst Aarhundredes Behov, 
alt paa Tysk.

Kordes, Schlesw.-Holst. Schriftsteller-Lex.

L. Koch.



Koch, Emil Ferdinand, f. 1835, Præst og Forfatter. 
E. K. blev født 6. Avg, 1835 i Kjøbenhavn, hvor hans Fader, Ernst Bernhard
K., var Skræddermester, senere Fyrbøder i Brandforsikringskontoret; 
hans Moder hed Marie Regine f. Schwartz. Blev 1853 
dimitteret fra Metropolitanskolen og 1858 theolog. Kandidat. Han
tog meget ivrig Del i Studenterforeningslivet, men forsømte ikke 
derover sine videnskabelige, især theologiske, æsthetiske og 
litterærhistoriske, Studier; fik 1865 Universitetets Guldmedaille for
Besvarelsen af den theolog. Prisopgave: «Jesper Brochmand som theologisk 
og asketisk Skribent» (trykt, noget forkortet, i «Ny kirkehist. 
Saml.» III). 1866 blev han Dr. phil. for en Disputats om Oluf Borch, 
foretog 1869 og 1871, til Dels med offentlig Understøttelse, 
videnskabelige Rejser, paa hvilke han især opholdt sig i Strasburg, Rom 
og Genf. Blev 1872 ognepræst i Skibet, 1878 i Tilst og Kasted, 
1883 i Hovlbjærg og Granslev og s. A. tillige Provst for Lysgaard, 
Hids og Hovlbjærg Herreder. Som Præst har han nærmest sluttet 
sig til den indre Missions Retning og har udgivet adskillige 
Prædikener og theologiske Litteraturanmeldelser samt nogle mere 
videnskabelige Afhandlinger. Fra hans yngre Dage skrive sig en Del
Digte og Viser, smaa Noveller, Rejseskitser o. lign. 

Elvius, Danmarks Præstehist. 1869-84 S. 217 f. 
Universitetsprogram til Reformationsfesten 1866.

Vilh. Bang.



Koch, Frederik Julius, f. 1816, Handelsgartner. 
K. er født 23. April 1816 i Bernstorf Haves Gartnerbolig og Søn af Johan 
Rudolf K. (f. i Svansen i Slesvig 1777, d. som Jordbruger og Gartner 
paa Frederiksberg 1844). 1830 kom K. i Gartnerlære hos P. W. 
Hintze paa Vesterbro i Kjøbenhavn, og efter at have opholdt sig 
der i 4 Aar kom han som Elev til Frederiksberg Slotshave, hvorfra 
han tog Gartnerexamen 1835. Efter dernæst at have arbejdet som 
Medhjælper sammesteds til 1839 rejste han til England, hvor han 
havde Plads dels paa et større Herresæde, dels
i et af Londons største Handelsgartnerier. 1842
forlod han England og gjorde derefter en Rejse
gjennem Frankrig og Tyskland. 1843 fik K. Plads i
Botanisk Have i Kjøbenhavn, og 1845 etablerede
han sig i sin nuværende Ejendom, Vesterbrogade
Nr. 260. K.s Handelsgartneri har gjennem en
lang Aarrække været anset for et Mønster paa
Orden og fortrinlig Plantekultur, og specielt
har det været bekjendt for sin Rosenkultur og for
Dyrkning af Vin i Potter. K. har sjælden svigtet ved
Havebrugsudstillingerne, og talrige ere de Præmier,
som paa disse ere blevne tilkjendte ham saa vel for
større som for mindre Plantesamlinger. Til Trods for
at K. er en ualmindelig kundskabsrig Mand, til hvem
man sjælden henvender sig forgjæves om Oplysninger
paa Gartneriets Omraade, foreligger der kun nogle
faa mindre Afhandlinger fra hans Haand. 16. Juni
1851 ægtede han Oline Winstrup (f. 2. Okt. 1820 d.
23. Dec. 1859), Datter af Mekanikus W. 23. Dec. 1864
ægtede han Marie Andersen (f. 1. Maj 1837), Datter af
Værtshusholder A. i Kjøbenhavn.

L. Helweg.



Koch, Hans Christopher Elers, f. 1854, Forstmand. 
K., Søn af Forstinspektør Gustav Adolph Stanley K. og
Johanne Michaeline f. Aagaard, er født i Hillesvig
ved Saxkjøbing i. Juli 1854. K. blev Forstkandidat
1875, næste Aar Assistent ved Statsskovene og 1883
Skovrider paa Brahetrolleborg, senere tillige ved
flere andre Godser. Som praktisk Forstmand har han
været meget virksom,, ikke mindst i nyeste Tid, da
Stormen 12. Febr. 1894 bragte ham en Række vanskelige
Opgaver, i det den fældede 1 Mill. Kbfd. Træ i
Brahetrolleborg Skove. I forstlige Tidsskrifter
har han skrevet flere Artikler, af hvilke de
betydeligste ere «Om Stamme-Formtal» (1880) og
«Brahetrolleborg Skovdistrikt 1786-1886» (1893). -
K. ægtede 1883 Charlotte Frederikke Emilie Holm
(f. 20. Juli 1861), Datter af Sognepræst J. L. F. H.

A. Oppermann.



Koch, Hans Henrik, 1836-1903, Søofficer, 
er Søn af nedennævnte Bygningsdirektør Jørgen Hansen K. Han
blev født 28. Dec. 1836, blev allerede i sit 7. Aar
indskreven til Kadet, da han gjennem sin Moder
nedstammede fra en Række Søofficerer, var som Dreng
et Par Togter til Søs med Marinens Skibe (1847 og 49),
blev derefter Søkadet, Lieutenant 1856, Kapitajn 1873,
Kommandør 1885 og Kontreadmiral 1893. Fra 1858-61 var
han til Koffardis som Overstyrmand, besøgte Sydamerika
og foretog en interessant Sejlads op 
ad Floden Orinoco. Blandt hans Orlogstogter kan
nævnes: 1861 med Fregatten «Sjælland» i Vestindien,
1864 med Fregatten «Jylland» i Nordsøeskadren,
hvor han 9. Maj deltog i Helgolandaffæren, 1867-69
Kadetofficer, 1870-72 næstkommanderende med Fregatten
«Tordenskjold», som udlagde Telegrafkabler i de
østasiatiske Farvande, 1873 Chef for Kanonbaaden
«Willemoes» under den saakaldte Lodskrig, 1875
næstkommanderende i Fregatten «Jylland», Chef for
Kongens Dampskibe «Slesvig» 1878 og «Danebrog»
1881 og 1885, 1882 Chef for Krydseren «Diana» paa
Togt til Island, 1887 og 90 Chef for Panserskibet
«Ivar Huitfeldt», 1892 Flagkapitajn hos Chefen for
Kjøbenhavns flydende Defension. 1865-67 var K. i
fransk Orlogstjeneste paa Togt til Cochinkina og
i Middelhavet, 1873 ansattes han som Gouvernør,
senere som Adjudant, hos Prins Valdemar, 1886-92
var han Adjudant hos Kongen. 1869 var han som
Brudesvend tilstede ved Kronprins Frederiks Bryllup
i Stockholm. I sin Egenskab af Adjudant overværede
han 1874 Tusendaarsfesten paa Island og var desuden
tilstede ved den russiske Kejserkroning i Moskov
1881 samt ved Prins Valdemars Bryllup i Eu 1885. Som
Kontreadmiral er han bleven Chef for Hovedstadens
flydende Defension. 1891 fik han Danebrogsordenens
Kommandørkors. K. døde 24. Sept. 1903. -- K. blev gift 1877 med Ragnhild
Finsen (f. 5. Avg. 1858 d. 19. Juli 1880), Datter af
Overpræsident S. H. S. F. (V, 162).

C. With.



Koch, Hans Ludvig Emil, f. 1851, Præst. 
Emil K. er en Søn af Sognepræst Hans Peter Gyllembourg K. og dennes
anden Hustru, Anna Oline f. Parelius. Han blev født
23. Juli 1851 i Sønder Kirkeby Sogn paa Falster,
og efter at have gjennemgaaet Nykjøbing Skole blev
han 1869 dimitteret til Universitetet: 1874 tog han
theologisk Attestats, 1878 blev han personel Kapellan
hos L. N. Helveg (VII, 320) i Odense og efter Helvegs
Død (1883) hans Efterfølger som resid. Kapellan ved
St. Knuds Kirke og Præst ved Graabrødre Hospital. Han
har (1893-94) udgivet en Andagtsbog: «Lys i Mørke»,
der vinder megen Paaskjønnelse.

Elvius, Danmarks Præstehist. 1869-84 S. 380.

Fr. Nielsen.



Koch, Hans Ludvig Schielderup Parelius, 
f. 1837, Præst og historisk Forfatter. 
Ludvig K. er født i Vodder i
Haderslev Vesteramt 29. Juli 1837 og Søn af Præsten
Hans Peter Gyllembourg K. (d. 23. Marts 1883) og Karen
Magdalena Amalie f. Parelius (d. 27. Nov. 1846). Han
blev Student fra Nykjøbing 1856, theolog. 
Kandidat 1861, deltog i Krigen 1864 og blev 1866
Bestyrer af en Privatskole i Vejstruprød i det
sydlige Jylland tæt ved Grænsen. Skjønt han var
fuldt optagen af denne Virksomhed, fulgte han dog
Datidens religionsfilosofiske Stridigheder med stor
Interesse og udgav 1867 Skriftet: «Theologien
er dog en Videnskab». Det var rettet dels imod
Professor R. Nielsens Angreb paa Theologien i 
«Grundideernes Logik» og dels imod den saakaldte
«kirkelige Anskuelse», der gik R. Nielsens
Ærende. 1868 blev K. Forstander for Folkehøjskolen i
Brøns i Sønderjylland, hvor han virkede til 1870, da
Højskolen lukkedes af den preussiske Regering. 1871
blev han resid. Kapellan i Nykjøbing paa Falster, 
1876 Præst i Skjelby og Gjedesby paa Falster, hvorfra 
han 1877 udsendte Stridsskriftet «Kristendommen og den 
frie Tanke», et vægtigt Indlæg i Kampen mod Brandesianismen
og Nyrationalismen. 1880 blev han Præst i Brønshøj
og Rødovre paa Sjælland, 1882 Provst over Smørum og
Sokkelunds Herreder og 1892 Præst i Glostrup. Udbyttet
af et flittigt Arkivstudium har han nedlagt i
en Række historiske Skrifter, iblandt hvilke maa
nævnes: «Biskop N. E. Balle» (1876), «Den danske
Kirkes Historie 1801-54» (1879 og 83), «Den danske
Landsbyskoles Historie til 1848» (1882), «Christian
VI's Historie» (1886), «Fortællinger af Danmarks
Kirkehistorie 1517-1848» (1889, i Forbindelse med
Dr. H. F. Rørdam), og i ikke faa Bidrag i historiske
og theologiske Tidsskrifter. -- 21. April 1866 ægtede
han Caroline Henriette Winding, Datter af prakt. Læge
Johannes Cramer W. 

S. M. Gjellerup.



Koch, Johan George Christoffer Frederik, f. 1827,
Borgmester, Politiker. Han fødtes 11. Juni 1827
paa Østergaard i Tulstrup Sogn, Aarhus Amt, og
er Søn af Proprietær Frits Ernst K. og Juliane
Marie f. Schmidt. 1845 blev han Student fra Aarhus
Kathedralskole og 1851 juridisk Kandidat. Det
følgende Aar bestod han Prøven i slesvigsk Ret og blev
s. A. Fuldmægtig i Ministeriet for Slesvig. 1853 blev
han Politimester, Raadmand og Auctionarius i Byen
Slesvig, 1856 Herredsfoged i Vis og Ugle Herreder,
Flensborg Amt, og 1859 Medlem af Appellationsretten i
Flensborg, hvorfra han fordreves 1864. Fra den Tid har
hans Virksomhed væsentligst været knyttet til Odense,
hvor han 1866 blev Byfoged, By- og Raadstueskriver
og 1877 Borgmester og Avktionsdirektør. 1869 blev han
Direktør for den sydfynske Jærnbane, og s. A. valgtes
han for Odense til Medlem af Folketinget. Ved
Valgperiodens Udløb 1872 opgav han sit Sæde i Tinget,
men stillede sig igjen 1876 og valgtes 
uden Modkandidat. Det samme var Tilfældet i 1879; men i 1881 
opgav han, som er en Tilhænger af Højre, definitivt sit Sæde i 
Folketinget, hvor han var anerkjendt som en habil og formfuld 
Taler, der særlig tog Ordet i kommunale og finansielle Spørgsmaal. 
Af Finansudvalget var han et virksomt Medlem. Senere har han 
paa det kjøbstadkommunale Omraade og ved den offentlige 
Behandling af Næringsspørgsmaal indtaget en ledende Stilling som 
Formand siden 1883 for Kjøbstadforeningen og som Formand for 
den i 1890 nedsatte store Kommission angaaende Næringslovens
Revision, der afgav Betænkning i Sommeren 1893. For Odenses 
særlige Vedkommende har han i første Række været medvirkende 
ved de Beslutninger, der have ført til Opførelse af 4 nye Kommuneskoler 
og et nyt Raadhus, Omordning og Udvidelse af Sygehuset,
Udvidelse af Odense Havn og Kanal med en Bekostning af 
o. 1200000 Kr., Ordning af Garnisonsforholdene ved Opførelse af 
2 Kaserneetablissementer osv. Ved Landstingsvalget 1894 valgtes 
han i Odense som 1. Landstingsmand for 6. Kreds. 1882 udnævntes 
han til Kommandør af Danebrogsordenens 2. Grad, 1892 af 1. Grad. 
1885 benaadedes han med Fortjenstmedaillen i Guld. -- Han 
ægtede 13. Dec, 1853 Fro Mathilde Friis (f. 16. Avg. 1819), Datter af 
Etatsraad F. til Gjedsergaard. 

C. Christensen.



Koch, Jørgen Hansen, 1787-1860, Arkitekt,
født 4. Sept. 1787 paa Christianshavn, var Søn af Skibsbygmester Jørgen Hansen 
K. (f. 1745 d. 1801) og Anna Cathrine f. Volkersen (f. 1758 d. 1809). 
Han var først i Tømmerlære, blev dernæst Elev af C. F. Hansen 
(VI, 594) og gjennemgik Kunstakademiet, hvis forskjellige Medailler 
han efterhaanden fik, den store Guldmedaille 1816 for Opgaven 
«et Militærsygehus». 1817 rejste han til Italien og Grækenland, 
hvor han gjorde flittige Studier; paa Rejsen traf han Akademiets 
Præses, Prins Christian Frederik, som fik en Interesse for ham,
der ikke svækkedes senere i Livet. Efter at have besøgt Paris og 
London vendte han hjem 1822 med et stort Ry som talentfuld 
Arkitekt; forskjellige italienske Akademier havde optaget ham som 
Medlem, og paa 2 indsendte Projekter, til et Universitet og et 
Kunstmusæum, blev han enstemmig agreeret ved Akademiet her 
hjemme 1822. Aaret efter blev han udnævnt til kgl. Bygningsinspektør, 
1831 blev han Medlem af Akademiet paa «et Landslot 
med Hofkapel og Theater», 1835 Professor i Bygningskunst, 1844 
og 47 Direktør for Akademiet. Han blev Medlem af 
Bygningskollegiet og Komiteen for Thorvaldsens Musæum,
Bygningsdirektør 1850, hædredes med danske og fremmede
Ordener og Titler (Justitsraad 1829, Etatsraad
1832, Konferensraad 1848, Kommandør af Danebrog
1841). 1855 trak han sig tilbage fra sin offentlige
Virksomhed og døde 28. Jan. 1860. I 1828 havde han
ægtet Ida Wulff (f. 11. Nov. 1806 d. 19. Nov. 1876),
Datter af Admiral Peter Frederik W. -- K.s Virksomhed
som udøvende Arkitekt kom ikke til at svare til
hans Forventninger; han opførte nogle Skoler,
Raadhuse, et Cellefængsel, nogle Privatbygninger,
f. Ex. Etatsraad Hansens Ejendom, Hjørnet af Bredgade
og Fredericiagade, osv. Han udvidede det store
kgl. Bibliothek og ombyggede det Holsteinske Palais i
Stormgade, han restavrerede det kongl. Theater 1827 og
flere af de kongl. Palaiser. Til Thorvaldsens Musæum
indsendte han flere Projekter, men trak sig krænket
tilbage inden Afgjørelsen. Som praktisk Embedsmand
udfoldede han derimod en gavnlig Virksomhed. Efter
Udtalelser af samtidige, baade Kunstnere og Lægfolk,
har han haft sin personlige Optræden imod sig.

Weilbach, Konstnerlex. 
C. Bruun og L. P. Fenger, Thorvaldsens Musæums Hist. Museum 1894, I, 73 ff.

Erik Schiødte.



Koch, Otto Valdemar, 1852-1902, Arkitekt. 
V. K. er Helbroder til ovennævnte Pastor Hans Ludv. Emil K. og
er født i Sønder Kirkeby Præstegaard paa Falster
20. Okt. 1852. Efter endt Skolegang i Nykjøbing
Latinskole kom han i Mølle- og Maskinbyggeriære,
derefter i Tømmerlære og endelig paa Kunstakademiet,
hvor han fik Afgangsbevis 1879 og den lille
Guldmedaille 1884. Han har foretaget Rejser i
Tyskland, Schweits og Italien 1880, 84 og 86,
den sidste paa Stipendium fra Kunstakademiet. Han
har vundet Præmier i forskjellige Konkurrencer,
bl. a. i begge Raadhuskonkurrencerne. Af selvstændige
Bygninger kan nævnes nogle Privathuse i Kjøbenhavn
og Odense, Kommuneskolerne i Utterslev, Rødovre
og Ishøj 1884-91, Kirken i Utterslev 1894-95 og
Zionskirken paa Strandvejen, paabegyndt 1895. Af
dekorative Arbejder: en Del Møbler, Juryværelset paa
Udstillingen 1888 og Bethlehemskiosken sammesteds,
Herholdts Ærestavle 1892, Grademonumentet 1892. K. har
opmaalt et betydeligt Antal gamle danske Kirker
og Herregaarde, og i Optegningen af disse har
han udviklet en sjælden virtuosmæssig Elegance og
Sikkerhed i Pennens Behandling. Hans store Kjendskab
til vore ældre Bygninger har sat litterære Spor i
hans Virksomhed som Medredaktør af «Tegninger af ældre 
nordisk Arkitektur» og som Udgiver af «Kirkerne i
Salling Nørreherred» (1893), ligesom han har et
større Værk over Danmarks Kridtstenskirker under
Arbejde. 1887 ægtede han Anina Ludvigsen (f. 1858),
Datter af Grosserer L. Fra 1891 har han været
Borgerrepræsentant i Kjøbenhavn, fra 1893 Medlem
af Bygningskommissionen. I Skrift og Tale har han
været en virksom Hævder af den gode Smag og de gode
Traditioner i Bygningskunsten. K. døde 24. Febr. 1902.

Tidsskr. f. Kunstindustri 1892, S. 185.

Erik  Schiødte.



Koch, Peter Christian, 1807-80, Redaktør,
en Søn af Parcellist og Smed Christian Jørgen
K. (f. 6. Avg. 1764 d. i April 1848) og Ulrika
Antonette f. Kjærgaard (f. 1772 d. i Marts
1824), var født 19. Febr. 1807 i Tiset paa Gram
Gods. Hans Bedstefader var den i Mallings «Store
og gode Handlinger» nævnte Kromand og Smed Jørgen
K. (d. 1803). Som 13 Aars Dreng kom han, uden at
have erhvervet sig synderlige Skolekundskaber,
i Kjøbmandslære i Haderslev, hvor han blev 16 Aar
i en og samme Forretning (C. A. Petersens), indtil
han 1836 etablerede en Kjøbmandshandel. Hans første
politiske Handling var en Sang, han digtede til en
Skyttefest ved P. H. Lorenzens Hjemkomst fra den
første Stænderforsamling. Ved samme Tid undfangede
han, tilskyndet af sin Broder, en omrejsende
Kmplingshandler, Tanken om at udgive et dansk
Ugeblad til Folkets Oplysning. Den samme Tanke havde
Professorerne C. Flor (V, 212) og C. Paulsen i Kiel
haft, og efter at K. var kommen i Forbindelse med dem,
opnaaede han, dog først efter flere frugtesløse Forsøg
hos Regeringen paa Gottorp, ved deres Hjælp gjennem
Prins Christian og hans Kabinetssekretær Adler (I,
105) 20. Marts 1838 en kongl. Bevilling til at udgive
et dansk Ugeblad i Haderslev, men det maatte hverken
optage politiske Efterretninger eller Afhandlinger,
ej heller Avertissementer, hvorpaa det tyske Ugeblad
«Lyna» havde Privilegium, ligesom det ikke maatte
forsendes med Brevposten. Det 1. Nummer udkom 15. Juni
1838 (Aarsdagen for Danebrogs Himmelfald i Slaget
ved Lyndanis) med Navnet «Danevirke». K.s første
faste Medarbejdere vare, foruden Flor og Paulsen,
Dr. E. Manicus i Ekernførde, Herredsfoged v. Wimpffen
i Flensborg, Justitiarius Jaspersen i Nordskov (VIII,
392), Pastor T. H. Jensen i Bov (VIII, 429) og Pastor
J. Hansen i Notmark (VII, 24). Bladet blev trykt hos
den tyske Bogtrykker Seneberg, der udgav «Lyna», men
kun til Nr. 7. Seneberg nægtede at trykke det mere,
og K. maatte da til Flensborg, hvor 
«Danevirke» blev trykt i henved et Aar. I Okt. 1838 opnaaede 
K. Forsendelsesret med Brevposten, men først Aaret efter (4. Juli) 
ved Prins Christians Hjælp Tilladelse til at anlægge et eget Trykkeri 
og, da Prinsen var kommen paa Tronen, 1840 Ret til at optage
Avertissementer. Fra i. Jan. 1840 udgik «Danevirke» 2 Gange om 
Ugen. Men jo større Udbredelse og Betydning Bladet fik, desto 
skarpere blev K. set paa Fingrene af Censuren, og da Nationalitetskampen 
1842 brød ud i lys Lue, og P. H. Lorenzen blev en af K.s
vigtigste Raadgivere og Medarbejdere, var «Danevirkes» Indflydelse 
rodfæstet. Hele Bevægelsen i det danske Slesvig lededes gjennem 
«Danevirke», og K. viste sig denne Opgave fuldkommen voxen. 
Med Snildhed og Snarraadighed forstod han at sno sig mellem de 
mange Faldgruber, Avtoriteterne og Slesvig-Holstenerne lagde for 
hans Fod, og hverken de hyppige Beslaglæggelser eller gjentagne 
Bøder formaaede at drage ham bort fra hans Vej. Ledelsen af 
«Danevirke» til 1848 er K. s store Fortjeneste, som ikke formindskes 
ved, at meget af det bedste af Bladets Indhold er flydt af andre 
Penne end hans, thi Aanden var hans, og over for Loven bar han 
Ansvaret for det hele. K. var i disse Aar den, der med størst 
Udholdenhed, med en oprigtig, glødende Begejstring og uden 
egennyttige Bevæggrunde har hjulpet til at vække Danskheden i 
Sønderjylland til nyt Liv.

I Dec. 1842 forsøgte K. at oprette et Selskab i Nordslesvig 
under Navn af «Cimbria» med det Formaal at modvirke Rigets 
Søndersplittelse og hævde den dansktalende Nationalitets 
Rettigheder i Slesvig. Han forfattede en udførlig Indbydelse, som han 
dog ikke vovede at lade trykke i sit eget Trykkeri, men sendte 
til Kjøbenhavn for at faa den trykt. Her blev Opfordringen 
anholdt af Reiersen, som sendte den til danske Kancelli, der lod 
den gaa videre til tyske Kancelli, som i sit Svar bad danske
Kancelli «forhindre Udbredelsen af sligt Smitstof» og selv forbød 
Oprettelsen af «Cimbria» i Henhold til den gottorpske Regerings og 
de stedlige Myndigheders Forslag. Men allerede et halvt Aar efter 
lykkedes det K. og hans Medarbejdere 12. Juni 1843 at danne «den 
slesvigske Forening», i hvilken han dog først indtraadte i Febr. 
1844, i det han indtil da «holdt sig bag Kulisserne». Fra 19. Jan. 
1846 til 1852 var han Foreningens Sekretær. Under Treaarskrigen
vare Forholdene meget vanskelige for K. Han havde 1. Jan. 1848 
overtaget «Lyna» med Trykkeri, og det var hans Hensigt at lade 
«Lyna» vedblive at udgaa ved Siden af «Danevirke» for 
derigjennem at paavirke de tysktalende Slesvigere;
men kort efter Oprørets Udbrud maatte han flygte
til Kolding, hvor «Danevirke» udkom 25.-30. April,
der fra til Middelfart, hvor det udgik i hele Maj
Maaned, kom saa tilbage til Haderslev, men maatte
29. Juni paa ny flygte, denne Gang til Kjøbenhavn,
hvor «Danevirke» udkom, indtil han i Sept. 1849
atter kunde vende tilbage til Haderslev; men først i
Sommeren 1851 blev «Danevirke» Dagblad. Nytaar 1852
stiftede han «Budstikken, et Folkeskrift til Oplysning
og Opbyggelse»; Præsten F. E. Boisen i Vilstrup
(II, 475) redigerede det. Sin tidligere Betydning
gjenvandt «Danevirke» dog ikke under de forandrede
Forhold, og da Minister Raasløff, misfornøjet med
hele K.s Virksomhed, truede ham med Privilegiernes
Fortabelse eller Indskrænkning, ja endog lod ham
sætte under fiskal Tiltale, opgav K. sin Virksomhed,
solgte Blad og Trykkeri 1. Jan. 1856 og flyttede
til Kjøbenhavn, hvor han 1. Jan. 1857 paabegyndte
Udgivelsen af Ugeskriftet «Øresund», som udkom i
3 Aar. Senere blev han en dygtig Fotograf og udgav
Tidsskriftet «Alfen». K. havde naturlige musikalske
Anlæg og udgav 1847 en «Praktisk Sang- og Guitarskole
for Folket», 1850 en «Fædrelandsk Visebog med Noder
til Melodierne». Han ægtede 16. Maj 1837 Christine
Frederikke Metsch (f. 15. Jan. 1813 d. 25. April 1871),
Datter af Kjøbmand i Haderslev Martin Rudolph M.,
og døde 2. Nov. 1880 barnløs i Kjøbenhavn.

Erslew, Forf. Lex. 
Dansk Folkeblad 1880, Nr. 29. 
K. Hede, P. K. Koch (1889). 
Illustr. Tid. XXII, 74. 
Sønderjydske Aarbøger 1889, S. 125; 1890, S. 120.

H. R. Hiort-Lorenzen.



Koch, Peter Ferdinand, 1815-1900, Godsadministrator. 
Han er Broder til ovennævnte Gartner Fred. Julius K. og
født 19. Febr. 1815 paa Bernstorf med dets rige
Minder om Landboreformerne. 15 Aar gammel kom han som
Skriver til Klintholm Godskontor, men hans praktiske
Anlæg medførte, at Kontrollen med Hoveriet tillige
betroedes ham. Tog dansk-juridisk Examen 1833, havde
ikke Raad at studere videre og droges tilbage til det
praktiske Liv. Paa P. G. Bangs Anbefaling blev han,
19 Aar gammel, 1834 Fuldmægtig paa Byfogedkontoret i
Nykjøbing paa Sjælland, 1841 Fuldmægtig hos Amtmanden
i Holbæk og kaldtes 1844 til Godsforvalter paa
Gunderslevholm m. m. af Etatsraad Carl de Neergaard;
blev ved dennes Død 1850 Medadministrator af Godserne,
indtil Arvingerne bleve myndige, deltog som saadan
i Taxation og Salg af o. Halvdelen af Bøndergodset,
medvirkede ved Administrationen af 4 andre 
store Godser og var en søgt og skattet Raadgiver
ved Omsætning af større Landejendomme. -- 1861 blev
han Godsforvalter og Klosterskriver ved Vemmetofte
adelige Jomfrukloster, hvilken Stilling han endnu med
stor og anerkjendt Dygtighed beklæder. Mangfoldige
store Hverv paa Godsadministrationens Omraade have
her som andensteds været lagte i hans Haand, og
deres Løsning har stadig forøget hans Anseelse,
saaledes ved Salget af de fleste Fæstegaarde
paa Vemmetofte, en stor Del Lejehuses Overgang
til Arvefæste sammesteds, Plan og Taxation til
Salg af samtlige Fæstegaarde under Bregentved og
Herlufsholm osv. Samtidig med at Klosterets store
Landejendomme forbedredes og opbyggedes, og at dets
Virksomhed udvidedes, er dets Kapitalformue steget
med 4 Mill. Kr. Hans i de sidste Aar udgivne Skrifter
om Vemmetofte Klosters økonomiske Udvikling (1892)
og om «Carl de Neergaards Liv og Virken» (1894) give
et Billede af disse Arbejders Betydning. -- I 4 Aar
var han Medadministrator af Grevskabet Bregentved i
Lensbesidderens Mindreaarighed. -- Hans aabne Sans
og levende Interesse for Almenvellet tilførte ham
ogsaa mange andre Hverv, dels kommunale, dels som
Bestyrelsesmedlem af Præstø Amts Landboforening,
af Karise Folkehøjskole og af Sparekassen for
Faxe og Omegn o. a. -- Han ægtede 1852 Caroline
G. Qvistgaard, Datter af Godsejer M. Q. til Gjerdrup;
hun døde 1869. -- 1879 udnævntes han til Etatsraad 
og døde 10. Febr. 1900.

J. C. la Cour.



Koch, Peter Frederik, f. 1832, Højesteretsassessor. 
Han fødtes 22. April 1832 i Kjøbenhavn og er Søn af ovennævnte 
Bygningsdirektør Jørgen Hansen K. 1850 blev han Student (privat
dimitteret), 1857 juridisk Kandidat og derefter
Assistent i Justitsministeriet, hvor han 1864
avancerede til Fuldmægtig. 1869-71 var han tillige
konstit. Vicepolitidirektør i Kjøbenhavn. 1871 blev
han Assessor i Kriminal- og Politiretten, 1878 i
Landsover- samt Hof- og Stadsretten i Kjøbenhavn, 1880
Næstformand i Sø- og Handelsretten og 1885 Assessor
i Højesteret. Ved Siden af sin fremragende juridiske
Embedsgjerning har han vist særlig Interesse for
Kunst; bl. a. har han 1880 og 1882-90 været Formand
i Kunstforeningen, ligesom han 1887 blev Medlem
af den ved den kongl. Maleri- og Skulptursamling
anordnede Indkjøbskomité. Han var Formand i den af
Kultusministeriet i Jan. 1886 nedsatte Kommission
til Overvejelse af eventuelle Ændringer i den for
det kongl. Kunstakademi gjældende Ordning, hvilken
Kommissions Indstilling ligger 
til Grund for den nugjældende Ordning af Akademiet. End videre 
har han varetaget forskjellige administrative Tillidshverv; fra 1878 
har han været Medlem af Bestyrelsen for Livsforsikrings- og 
Forsørgelsesanstalten af 1871, nu Statsanstalten for Livsforsikring, og 
siden 1888 Formand i Bestyrelsen. 1884 valgtes han til Medlem af
Direktionen for Sparekassen for Kjøbenhavn og Omegn.

I 1882 valgtes K. til Medlem af Kjøbenhavns Borgerrepræsentation, 
og fra 1885-95 har han været sammes Formand. Det var en 
overordentlig Tillid, der vistes det den Gang saa unge Medlem, 
i det han kom til at efterfølge saa ansete Formænd som 
Højesteretsadvokat Henrichsen og Tømmermester Kayser; men K. viste 
sig Tilliden værdig og Pladsen voxen, saa at han i Aarenes Løb 
har bidraget væsentlig til at højne Forsamlingens Avtoritet udad til. 
Ved Møderne lagde han Sagerne til rette med overlegen Intelligens, 
og han ledede Forhandlingen med stor personlig Elskværdighed, 
saa at han stedse blev mere afholdt blandt Medlemmerne. Ved 
Valgperiodens Udløb 1894 var han den eneste af de afgaaende
Borgerrepræsentanter, der gjenvalgtes, endogsaa med et betydeligt 
Tal af Oppositionens Stemmer. Til Trods for sin Formandsstilling 
valgtes han jævnlig ind i vigtigere Udvalg. Naar han taler, 
udtrykker han sig let, med mønsterværdig Klarhed og Logik, hvori 
der jævnlig er et Stænk af Lune, som kunde faa selv en Reprimande 
fra Formandspladsen til at glide lettere. I April 1895 frabad han 
sig Gjenvalg som Forsamlingens Formand, hvorimod han modtog 
Valget som Viceformand, i hvilken Stilling han er bleven Flertallets 
naturlige Ordfører i alle vigtigere Sager.

1888 udnævntes han til Kommandør af Danebrog af 2. Grad, 
1892 af 1. Grad. 19. April 1859 ægtede han Mathilde Hauch (f. 9. April 
1831), Datter af Digteren Johs. Carsten H. (VII, 143). 

C. Christensen.



Kochen, Albrecht Heinrich Matthias, 1776-1847, Præst, 
Søn af Justitsraad, Landretsadvokat Jacob K. og Christina Sophie 
f. Langheim, er født i Kiel 25. Marts 1776. Han studerede først 
Jura, siden Theologi i Kiel, Leipzig og Jena, hvor han blev Dr. phil. 
1801 holdt han filosofiske Forelæsninger i Kiel, og s. A. underkastede 
han sig den theologiske Embedsexamen paa Gottorp. Det næste 
Aar blev han Diaconus i Glückstadt, 1806 Sognepræst i Wilster og 
1816 Præst ved Petri Kirke i Kjøbenhavn. 1817 kreeredes han til 
Dr. theol. i Kiel. 1824 blev han hertugelig oldenborgsk Superintendent 
og Konsistorialraad i Eutin, fra hvilket Embede han 
entledigedes 1839. Han døde 21. Juni 1847 i Flensborg. Han var 2 
Gange gift: 1. (1803) med Johanna Friderica f. Ruperti (f. 1773 d. 1811),
2. (1812) med Anna Wilhelmina f. Dannemann (f. 1789), begge fra Hamborg.

Da K. forlod Kjøbenhavn og dansk Tjeneste, medbragte han 
vel en anselig Gave fra Medlemmer af Petri Menighed, men han 
efterlod sig et slet Rygte. Allerede 1822 fik han en Mulkt paa 
200 Rdl., fordi han, da et Barn skulde begraves, havde sendt Bud, 
at han ikke havde Tid til at komme, Faderen kunde selv kaste 
Jord paa Liget. Men endnu  værre blev det 2 Aar efter, da han 
suspenderedes og anklagedes for falsk Forklaring for Retten. Uagtet 
han sikkert var skyldig, slap han for Hovedanklagens Vedkommende 
med at frikjendes for videre Tiltale, men han blev for at have 
udstedt urigtige Attester m. m. atter idømt en Mulkt paa 200 Rdl. og 
Sagens Omkostninger. Biskop Münter kalder ham «en hovmodig 
og stridbar Mand, fuld af Foragt for de danske, hvorfor han heller 
ikke vilde staa under dansk Øvrighed», og han tilføjer, at det er 
ham en Sorg at se en saadan Mand i sin Faders Embede. -- 
Nogle Prædikener, han har udgivet, vise, at han ikke har manglet Veltalenhed.

Schlesw.-Holst. Prov.-Berichte 1825, II, 323 f. 
Høst, Archiv f. Lov og Ret i Danm. I, 185 ff. 
Erslew, Forf. Lex. 
Allg. Deutsche Biographie XVI.

L. Koch.



Kock, jvfr. Koch og Kok.



Kock, David, --1529, Herold. 
Mester David Herold, ogsaa officielt kaldet «Danmark, rex armorum», var en Skotte, 
der allerede 1496 findes i Kong Hans' Tjeneste, og som saa vel af denne som 
af Christian II brugtes meget til diplomatiske Sendelser, især til
Polen og Rusland, saaledes 1496, 1502, 1505, 1506, 1513-14, 1517, 
1519 og 1521. Skjønt allerede da en gammel Mand fulgte han 
Christian II i Landflygtighed og brugtes i Aarene 1523-25 i 
hyppige Sendelser til Skotland og England. 1527 skulde han atter 
have været afsendt til Rusland for at udvirke Søren Norbys
Udfrielse af Fangenskabet her, men kom ikke afsted paa Grund af 
Alderdom og Skrøbelighed. I Aarene 1528 og 29 opholdt han sig 
i Tyskland hos Christian II, og han døde 1529.

Danske Mag. 3. R. III, 105. 139. 
Allen, Breve og Aktstykker til Chr. II's og Fred. I's Hist. I, 483.

A. Heise.



Kock, Jørgen, --1556, Møntmester, Borgmester i Malmø, 
det demokratisk-lutherske Borgerpartis Hovedfører paa Reformationstiden, 
skal have været en WestfalerHan maa ikke forvexles med sin lidt 
ældre samtidige, J. K. i Kjøbenhavn, der 1508-9 laa i Slotsloven paa
Kalmar og 1511 kæmpede til Søs mod Lybekkerne. Han nævnes som død 
25. Febr. 1512. . Han «kom til Danmark 
som en fattig Mand, men fik her Rigdom og Ære», siges om ham 
i en Vise fra 1538, og det ikke nogen ringe Rigdom, thi da hans 
Gods 1536 beslaglagdes, anslog Rigshofmesteren Mog. Gjøe hans 
aarlige Indtægter heraf blot inden for Malmø Porte til den store 
Sum af 3000 Mark (o. 6000 Tdr. Rug). Begyndelsen til denne Rigdom
lagdes formodentlig, da han (efter 1510) ægtede den ansete 
kjøbenhavnske Borger Walter Kniphofs Enke, Sidse Cortsdatter, og 
saaledes blev Stiffader til den berømte Søkriger Claus K. (ovfr. 
S. 250); den øgedes, da han 1518 af Christian II indsattes til 
Møntmester i Malmø («Jørgen Mønter»), og endnu mere ved en stor 
Handelsvirksomhed og ved en klog og snu Benyttelse af de 
politiske Forhold, efter hans Fjenders (den skibbyske Krønnikes) Udsagn 
ogsaa ved «Aager, Underslæb og Bedragerier». Saa meget er vist,
at han naaede en Rigdom og Magt som næppe nogen anden 
Borgermand i Danmark før ham. 

Da Christian II forlod Danmark, indsatte han (1. April 1523) 
J. K. til Borgmester i Malmø. Dermed begynder dennes store 
politiske Rolle. Under hans Ledelse førte Malmøboerne Kamp med 
den skaanske Adel og udholdt en langvarig Belejring. I Nov. og 
Dec. deltog han derpaa i de Underhandlinger i Roskilde, som førte 
til Kjøbenhavns og Malmøs Overgivelse i Jan. 1524. Der sikredes 
Malmø store Privilegier, og J. K. beholdt sine indflydelsesrige 
Stillinger baade som Mønt- og Borgmester. Han indlagde sig ikke 
ringe Fortjenester af Malmøs Udvikling ligesom hans Forgænger 
Hans Mikkelsen; men medens denne trofast fulgte sin Herre i 
Landflygtigheden, søgte den snilde og ærgjerrige J. K. at naa sit 
Maal, at hæve Borgerstanden, især i de større Stæder, og 
derigjennem sig selv, ved at indynde sig hos de nye Magthavere, og 
det lykkedes, uagtet hans Stifsøn Claus Kniphof netop paa denne
Tid vandt sig saa stort et Navn i Christian II's Tjeneste. J. K. 
og Sidse Walters, der synes at have været en myndig Borgerfrue, 
begyndte endogsaa en kun lidet hæderlig Forfølgelse af Hans 
Mikkelsens i Malmø efterladte Familie. Som Møntmester stod J. K. 
i uafbrudt Forbindelse med Frederik I, og denne, som gjorde alt 
for at vinde Borgerstanden, især i Kjøbenhavn og Malmø, for sig, 
optog endog i 1526 den ærgjerrige Mand i Adelstanden. Omtrent 
samtidig bleve Kjøbenhavns og Malmøs Raad stærkt udvidede;
Borgmestervalget lagdes i hele Borgerforsamlingens Haand, dog at 
Borgmestrene skulde sværge Kongen Troskabsed. Herved fik J. K. 
et bredere demokratisk Grundlag at staa paa, og han forstod at 
benytte det. 1527 kaldte han den heftige Reformator Claus 
Mortensen (Tøndebinder) tilbage til Malmø; i ham og den veltalende 
Hans Spandemager fandt han Mænd, der kunde virke paa Almuen; 
i den lærde Frands Vormordsen, som under J. K.s Beskyttelse 
oprettede sin berømte Skole i Malmø, og i den dygtige Skribent
Peder Laurenssen fandt han Mænd, der kunde optage Kampen 
mod Lunds Ærkebisp og Domkapitel og i dygtige Skrifter forsvare 
den nye Ordning i Malmø; selv skal han have benyttet den 
berømte Skribent Christiern Pedersen, der efter 1532 nedsatte sig i 
Malmø, som sin private Sekretær. Snart blev Malmø saaledes den
mest fremtrædende lutherske By, der er her en fastere Ledelse end 
andre Steder; overalt mærker man, hvem der staar i Baggrunden.

Kampen mod Hierarkiet var saaledes i fuld Gang; selv 
forlenedes J. K. 1532 med Tommerup Kloster. Over for Adelen 
indtog J. K. derimod endnu tilsyneladende den venskabeligste 
Stilling. Den nyskabte Patricier og Pengematador optræder i sine 
snildt beregnede Breve fuldstændig som de høje Rigsraaders 
Ligemand, og de svare ham i samme Tone; adskillige af dem satte 
endog deres Børn i Skole hos Frands Vormordsen og i Huset 
hos J. K.

Hidtil havde J. K. støttet sig til en luthersksindet Konge og 
til Almuen. Med Frederik I's Død forandredes Forholdet. Kongevalget 
udsattes et Aar; man kunde vente en Barnekonge under 
Ledelse af et katholsksindet gejstligt og verdsligt Aristokrati; en 
katholsk Reaktion begyndte, Adelen og Gejstligheden havde 
foreløbig Magten. For at modarbejde dette indgik J. K. allerede under 
Herredagen 1533 Forbindelser dels med sin Ungdomsbekjendt 
Ambrosius Bogbinder (Sidse Walters havde i sin Tid «Herberg» i Hans 
Bogbinders Hus) og med Jørgen Wullenwever, dels med Mogens Gjøe 
og Erik Banner. Ved sine adelige Forbindelser (f. Ex. Slotsherren paa 
Malmøhus Mogens Gyldenstjerne) var han nøje indviet i Rigsraadets 
Tanker. De 3 Borgermænds Planer gik foreløbig ud paa, at 
Kjøbenhavn og Malmø skulde aabne Portene for Lybekkerne, naar 
disses Skibe viste sig i Sundet; man vilde da søge at sikre sig en 
Konge, der kunde befæste Lutherdommen, om muligt hæve Kjøbenhavn 
og Malmø til et Slags frie Rigsstæder og for Lybeks 
Vedkommende sikre dets Handelspolitik Sejeren. Først satte man sig i 
Forbindelse med Hertug Christian (III); men han vægrede sig ved 
at modtage Kronen uden ved et lovgyldigt Valg af Rigsraadet. 
Planen var saaledes ved at strande; men da fattede J. K. den 
dristige Tanke i Forening med Lybek at hejse den fangne Kong 
Christians Fane og i hans Navn at rejse Borgere og Almue til 
Kamp for Lutherdom og borgerligt Fremskridt, mod Gejstlighed 
og Adel. At Planen udgik fra J. K., siges udtrykkelig fra lybsk 
Side, og Wullenwever gik ind paa den. J. K. indledede derpaa 
Forbindelsen mellem Grev Christoffer af Oldenborg, da denne paa
en hollandsk Flaade i Efteraaret 1533 var i Sundet, og Wullenwever. 
Planerne holdtes imidlertid godt skjulte.

Katholikkernes egen Adfærd lettede imidlertid J. K. Opgaven. 
Malmø og de øvrige lutherske Stæder i Skaane bleve paa Ærkebispens 
Foranstaltning erklærede fredløse paa Lunds Landsting; det 
gav J. K. et bekvemt Paaskud til, saa snart Grev Christoffer og 
Lybek i Maj 1534 havde begyndt et Angreb paa Holsten, og 
Tropperne i Malmø vare sendte her til, pludselig at lokke sin gode 
Ven Mogens Gyldenstjerne til sig, tage ham og flere Adelsmænd 
til Fange og at jævne en Del af Malmøhus, denne Trusel for Stadens 
Frihed, med Jorden. De adelige Børn beholdt han som Gisler 
og søgte ved snilde Breve at berolige de bekymrede Forældre og 
at sætte Rigsraaderne Blaar i Øjnene. Samtidig satte han sig i 
Forbindelse med Kjøbenhavn, men her var Ambrosius Bogbinder 
ikke længere Borgmester; det besindigere Parti, der havde Overvægt 
i Raadet, holdt sig tilbage. J. K. begav sig da personlig hemmelig
til Ambrosius Bogbinders Hus og skal have forsøgt at overrumple 
Slotsbefalingsmanden Johan Urne, men uden Resultat. Først da 
Grev Christoffer 21. Juni pludselig viste sig i Sundet med en lybsk 
Flaade, kastede J. K. Masken. I Begyndelsen fik han en meget 
stor Indflydelse hos Greven. Malmø og Kjøbenhavn fik en temmelig 
uafhængig Stilling som et Slags frie Rigsstæder; flere af de andre 
Kjøbstæder fik store Privilegier, hvorved deres kommunale 
Selvstændighed sikredes. Men da den snilde Anders Bille (II, 202)
havde faaet den største Indflydelse hos Greven, og denne nu søgte 
at vinde Adelen for sig og mere støttede sig til denne, blev J. K.s 
Forhold til Greven meget køligt. J. K. og Wullenwever hidkaldte, 
da det begyndte at gaa tilbage, og den Skaanske Adel begyndte at 
vise sig upaalidelig, Hertug Albrecht af Meklenborg og besluttede 
en Rejsning mod Adelen. I Spidsen for 3 af Malmø og Landskrone 
udrustede Borgerfaner deltog J. K. i Kampen mod den 
svenske Styrke, der var rykket ind i Skaane og Halland; men da 
den skaanske Adel gik over til Svenskerne, og J. K. selv under 
Slaget i Helsingborg i Jan. 1535 paa Grund af Tyge Krabbes 
Troløshed kun med Nød og næppe undslap over til Kjøbenhavn, 
kjendte hans Forbitrelse mod Adelen og Rigsraaderne («die 
Reichsverräther») ingen Grænser. Paa Sjælland udbrød «Adelsjagten»; 
de høje Rigsraader fængledes og førtes til Dels til Malmø under 
J. K.s Varetægt. Fra Malmø udsendtes et heftigt Fejdeskrift mod 
Adelen, hvori J. K.s dygtige Pennefører sagde denne mange drøje 
Sandheder og med klog Fortielse af de svage Punkter lagde hele
Skylden paa den; J. K.s tidligere Kjendskab til dens Færd, navnlig 
under Herredagen 1533, kom ham her til gode. Bruddet syntes 
nu ulægeligt.

Fra Eftersommeren 1535 maatte Malmø atter udholde en 
Belejring. Wullenwever var imidlertid bleven  styrtet, Lybek sluttede 
Fred i Hamborg, Kjøbenhavn og Malmø stode overladte til sig 
selv. Kong Christian III søgte Forhandlinger med Malmø, hvor et 
stort Fredsparti arbejdede sig frem. J. K. havde ogsaa (Marts 1536) 
en Sammenkomst paa Kalundborg med Kongen: han synes ikke at 
have været utilbøjelig til atter at nærme sig den lutherske Konge, 
dog ikke paa enhver Betingelse; men inden J. K. kom tilbage, 
havde Fredspartiet overgivet Staden (6. April); i Løbet af 6 Uger 
stod det J. K. frit for at vende tilbage. Han forblev imidlertid i 
Kjøbenhavn og deltog i denne Bys Forsvar, indtil han 29. Juli 1536 
ligesom de andre Førere ved Stadens Overgivelse maatte gjøre 
Knæfald for Kongen. Han blev tagen til Naade mod at forpligte sig 
til ikke at opholde sig andensteds end i Danmark og Hertugdømmerne, 
hvor Kongen vilde tilstede det. Adelen skal have forlangt 
hans Død, men Kongen hindrede det og tog ham kort efter med
sig til Hertugdømmerne. Han beskyldes for ved sine Raad og 
Angivelser mod Biskopperne og Rigsraaderne at have haft stor Del 
i, hvad der senere paafulgte. Saa meget er sikkert, at man sporer 
Malmøboernes Udsagn adskillige Steder baade i Klageskriftet mod
Biskopperne og i andre Statsskrifter.

J. K.s politiske Rolle var udspillet. Han er ofte bleven strængt 
bedømt, baade af Samtid og Eftertid, og store Skyggesider ere 
fremtrædende i hans Karakter: ærgjerrig Forfængelighed, Snuhed, 
Mangel paa aaben Ærlighed. Han besad ikke en Hans Mikkelsens 
rørende Trofasthed mod sin gamle Herre; han tog sig ikke som 
Ambrosius Bogbinder af Dage, da «alle Sunde vare lukkede»; men 
det Maal, han fra Begyndelsen af havde sat sig, at hæve Borgerstanden 
til politisk Selvstændighed, synes han, i alt Fald indtil 1536, 
ikke at have svigtet; han arbejdede med de Mænd og de Midler,
der stode til hans Raadighed, og derfor kunde han nu atter nærme 
sig til Christian III. Nu ganske vist mest før atter at hæve sig 
selv. Allerede 1537 er han atter i Malmø; sine store Ejendomme, 
som efter 1536 vare blevne beslaglagte, da han var forbleven i 
Kjøbenhavn, fik han i Følge Kjøbenhavnertraktaten tilbage. Da 
Kongen for at holde det mistænkte Malmø i Ave opførte det nye 
Malmøhus, forstrakte J. K. ham (1538) med hele 12000 Mark. Det 
hjalp; ved Kongens Mægling iværksattes (Okt. 1539) et Forlig med 
Adelen, i det J. K. maatte tage Smædeskriftets Ukvemsord tilbage 
og love Lydighed mod Kongen og Rigsraadet. I Malmø havde 
J. K. endnu et stort Parti for sig; Borgerskabet synes at have følt 
Savnet af sin gamle, virksomme, af Staden saa højt fortjente Borgmester
og søgte at faa ham tilbage. 1540 indrømmedes det, og han 
vedblev fra nu indtil sin Død 1556, under de stærkt forandrede 
Forhold, at indtage sin gamle Stilling i Staden. Samtidig fik han 
atter en adelig Forlening, Borreby, for sin og Hustrus Livstid. Da
Ægteskabet med Sidse Cortsdatter var barnløst, og hun saa tidlig 
havde mistet sin eneste, fremragende Søn, gjorde Ægtefolkene 1546 
et Testament, i Følge hvilket der daglig fra Malmø Raadhus skulde 
uddeles et Brød til hver fattig i Staden. Dotationen, der berømmes
stærkt af Samtid og Eftertid, traadte i Kraft efter J. K.s Død.

A. Heise.



Kock (Kok), Laurids Olufsen, 1634-91, Præst, Sprogmand og Digter, 
var Søn af Præsten Oluf K. til Asmindrup og Grandløse 
ved Holbæk (d. 1650) og Else Nielsdatter. L. K. blev født i 
Asmindrup 13. Sept. 1634 og Student fra Roskilde Skole 1653,
hvorefter han gjorde en Udenlandsrejse, om hvis Tid og Maal dog 
intet nærmere vides. I Forbindelse med denne staar formodentlig 
hans lille utrykte danske Sproglære, «Introductio ad lingvam Danicam, 
puta Selandicam, in usum exterorum», et af de tidligste blandt 
den Række Arbejder til Modersmaalets Opdyrkning, som siden 
fortsattes af Pontoppidan, Hans Ravn, P. Syv, Gerner o. a. Skjønt 
han blot behandler Sproglæren i praktisk Øjemed for Udlændinger 
og mener, at det vilde være «at føre Ugler til Athen» at skrive 
den for Landets egne Børn, har han dog Syn for Sprogsammenligning 
og især for Dialektforskjelligheder. Hans Fremhævelse
af den sjællandske Mundart som den, af hvilken vort Skriftsprog 
er fremgaaet, udførtes videre af Efterfølgerne. K.s Samlinger 
til en dansk-latinsk Ordbog udkom heller ikke, men ere dog 
ingenlunde uden Betydning for Modersmaalet og kom P. Syvs og
Matth. Moths større Ordbogsarbejder til Nytte. Disse Samlinger 
falde vistnok efter, at K. i 1666 var bleven Rektor ved den lille 
Skole i Ringsted. Fra denne Tid stammer ogsaa hans «Ringsteds 
Beskrivelse», et Stykke topografisk Poesi af Tidens sædvanlige Slags,
hvori man i det højeste kan finde en vis jævn Humor i 
Fremstillingen af Smaakjøbstadslivet. Efter 7 Aars Skoletjeneste blev K. 
befordret til Præst paa Refsnæs ved Kalundborg 1673 og maa have 
gjort god Fyldest i denne Stilling, da han 1684 blev valgt til Provst 
i Arts Herred. I sit 40. Aar ægtede han her 21. April 1674 
Formandens Enke, Elisabeth Sophie Lauridsdatter Gram, som overlevede 
ham til 1712 og endnu naaede at blive gift med hans Eftermand. 
Deres 6 Børn døde alle unge, de 2 i samme Epidemi, som bortrev 
Faderen 17. Marts 1691, ikke 57 Aar gammel.

Hvad der vil bevare L. K.s Navn, er de Viser, hvormed han 
bidrog til sin Ven, Skole- og Studenterkammerat P. Syvs Folkevisesamling, 
nemlig «Sjællands Befolkning», der sætter den gullandske 
Hypothese paa Vers, «Jagten paa Refsnæs» om Valdemar den unges
Død og især Danevirkevisen («Danmark, dejligst Vang og Vænge»), 
der indtil vore Dage har holdt sig som Nationalsang. P. Syv siger 
vel kun, at han «fik» disse Viser af L. K., «en flittig og vel 
forfaren Mand i gamle Sager»; men da han tillige betegner Viserne
som «nye», er K. selv rimeligvis Digteren. I saa Fald har han 
her benyttet den gamle, folkelige Visetone med en poetisk Sans, 
som man ikke skulde vente efter hans «Ringsteds Beskrivelse» eller 
hans utrykte versificerede Omskrivning af Prædikerens Bog. Endelig
bidrog han ogsaa til P. Syvs Ordsprogssamling.

Ny kirkehist. Saml. III, 455. 
Kirkehist. Saml. 3. R. II, 30. 
W. Horn, P. Syv  S. 25. 118. 
Udsigt ov. d. philol.-hist. Samfunds Virksomhed 1887-89, S. 155 ff.

J. Paludan.



Kock, Nikkel Helmer,  --1645, Toldvisitør, en interessant, 
om end ikke sympathetisk, Skikkelse fra Christian IV’s senere 
Regeringstid. Hans Herkomst og Fødeaar kjendes ikke. Vi møde 
ham først som Borger og Kjøbmand paa Christianshavn, drivende 
en betydelig Handel paa Østersølandene med Tømmer, Hamp og 
lignende Varer. Herved kom han tidlig i Forbindelse med 
Christian IV og tillige med Kongen af Polen, til hvem han sendtes i 
et politisk Ærende 1635; ved Klager over de svenske Toldopkrævere, 
de bekjendte Spieringer, synes han at have indyndet sig hos 
Vladislav IV, der skal have taget ham i sin Tjeneste og endog
ophøjet ham i Adelstanden. Foreløbig var han dog endnu væsentligst 
Kjøbmand og oprettede 1636 et Kompagni til Handel paa 
Østersøen, men allerede det følgende Aar gjorde Christian IV ham 
til Chef for en Eskadre, der skulde hindre Kongen af Polen i at
opkræve Told for Danzig; det lykkedes ham ogsaa at bemægtige 
sig de 2 Orlogsskibe, der vare henlagte  der i dette Øjemed. 1638 
fik han Bestalling som Skibskapitajn og gjorde i den paafølgende 
Tid flere Rejser til Rusland, dels i Handelsforretninger, dels i 
Kongens Ærende. Imidlertid besluttede Christian IV at drage 
Nytte af de Kundskaber og Erfaringer, han havde erhvervet sig 
ved at være kommen i Forhold til det nye svenske Østersøtoldsystem,
som dette var organiseret af Spieringerne. 1640 fik han 
Ordre til at visitere fremmede Skibe ved de norske Kyster, og 1642 
fik han Bestalling til at forestaa Skibsvisitationen i Norge. Endelig
blev han 15. Febr. 1643 udnævnt til Generalvisitør over Danmark 
og Norge med Ret til Femteparten af alt det konfiskerede Gods. 
I det saaledes hele Toldvæsenets Undersøgelsesvirksomhed var 
stillet under hans Overledelse, og det paa et Tidspunkt, hvor 
Christian IV baade gjorde alt for at faa saa mange Penge som muligt 
ud af Afgifterne og harmedes over de stedfindende Underslæb, 
blev han en politisk Personlighed af ikke ringe Betydning. Især 
gjaldt dette hans Virksomhed med Hensyn til Sundtolden. Han
naaede næppe sit sandsynlige Forbillede Spieringerne i 
administrativt Talent, men var uden Tvivl deres Ligemand i Hensynsløshed. 
Og selv om hans Adfærd og personlige Optræden ofte kunde støde 
Christian IV selv, saa at denne udtrykte sin Misfornøjelse med 
ham i irriterede Udtryk, lagde Kongen dog intet større Baand 
paa ham. K.s personlige Egenskaber paatrykte Toldundersøgelsen 
og Konfiskationerne et særlig ildesindet Præg, gjorde ham i lige 
Grad forhadt af Svenskere og Hollændere og bleve et Moment 
med til at forbitre vor østlige Nabo og isolere Riget. Men ogsaa 
i Danmark var han kun daarlig lidt; det viste sig ved den
svenske Krigs Udbrud i Dec. 1643, i det der, da han vilde bringe 
sine Ejendele i Sikkerhed fra Helsingør til Kjøbenhavn, rejste sig 
en Tumult mod ham mellem Borgerne, som maatte standses med 
Magt. Under Krigen brugtes han 1644 som Sendebud til de danske 
Gesandter i Moskov. Han døde i Febr. 1645, efterladende sig en
Enke ved Navn Else.

Christ. IV's egh. Breve III, 165 ff. 
Fridericia, Danm. ydre polit. Hist. 1629-60 II, 288 ff. 
Lind, Kristian IV og hans Mænd p. Bremerholm S. 293 ff.

J. A. Fridericia.



Kock, Oluf Jensen, o.1577-o.1619, Præst, 
var født i Bergen, hvor hans Fader var Handelsmand. Efter at havde 
studeret i Kjøbenhavn og Rostock blev han 1601 kaldet til 
Sognepræst ved Domkirken i sin Fødeby. Men paa Grund af mægtige 
Fjenders Modstand, som han formodentlig havde paadraget sig ved 
sit heftige og fremfusende Væsen, synes han ikke at være kommen 
i faktisk Besiddelse af Embedets Indtægter, og da han var bleven 
saa godt som en Umulighed i Bergen, drog han til Kjøbenhavn, 
hvor han 1602 tog Magistergraden. Kort efter blev han Sognepræst
ved Domkirken i Lund. Da Biskop Jørgen Eriksen i Stavanger 
(IV, 559), med hvis Datter K. var gift, døde 1604, ansøgte 
det derværende Kapitel Kongen om Tilladelse til at kalde K. til 
Svigerfaderens Eftermand. Dette bevilligedes dog ikke; men 1607
blev K. Sognepræst ved St. Nicolai Kirke i Kjøbenhavn, og i 
denne Stilling synes han at have nydt Anseelse, da han blev 
kaldt til Dronning Anna Cathrine paa hendes yderste (1612) for 
at betjene hende med Alterens Sakramente. Kort efter indviklede 
han sig imidlertid i en Strid, der bragte ham i Ulykke. Som
Kryptokalvinist var han en Fjende af Professor Hans Poulsen Resen, der 
var den strænge Lutherdoms ivrige Forfægter, og da denne Mand, 
der stod højt i Kongens Yndest, formentlig havde blottet sig ved 
i akademiske Disputatser at fremsætte dunkle og uvante Lærdomme 
om Foreningen af Christi menneskelige og guddommelige Natur, 
saa aabnede K. et Felttog imod ham, i det han fra sin Prædikestol 
den ene Gang efter den anden gjorde de heftigste Angreb 
paa slige «Luftspringere, Ubikvitister og Konkordiebrødre», der 
vilde forringe Betydningen af Christi menneskelige Natur. Da det
var klart nok, hvem Beskyldningerne vare møntede paa, indgav 
Resen Klage til Biskoppen, og i Dec. 1613 blev K. suspenderet 
fra sit Embede. Men kort efter rejste han over til Kongen paa 
Haderslevhus og overrakte et Klageskrift, hvori han fremstillede 
Resen som en Kirkefordærver, der indpodede den akademiske 
Ungdom kjætterske Anskuelser.

I den Sag, som nu rejstes, trak K. imidlertid det korteste 
Straa. Efter at en gejstlig Ret havde erklæret ham for afsat, bleve 
han og Resen stillede til Ords for en Forsamling af Rigsraader
og Bisper i Kongens egen Nærværelse paa Koldinghus i Febr. 1614, 
og her blev K. som Æreskjænder dømt til Landsforvisning, efter 
at det havde vist sig, at han over for sin overlegne Modstander 
ikke kunde hævde Rigtigheden af sine Beskyldninger. Han tog
nu sin Tilflugt først til Holland, hvor han tog Ophold i Leiden, 
og siden til Sverige, hvor han optraadte som theologisk Forfatter 
og nød nogen Understøttelse af Kong Gustav Adolf og Enkedronning
Christine. Ansøgninger, som han indgav til den danske
Regering om Benaadning, bleve ikke bevilgede. Han skal være 
død 1619 i Stockholm eller (som nogle sige) i Hamborg.

Rørdam, Kbhvns Universitets Hist. 1537-1621 III, 255 ff. 
Kirkehist Saml. 3. R. I, 561 ff.

H. F. Rørdam.



Koefoed, jvfr. Kofod og Kofoed.



Koefoed, Conrad Daniel, 1763-1831, Biskop, 
Søn af nedennævnte Konferensraad Hans K. (d. 1796), er født i Kjøbenhavn 
22. Sept. 1763. Han blev privat dimitteret 1783, tog theologisk 
Attestats 1786, studerede derpaa i Tyskland og blev 1788 Skibspræst,
i hvilken Egenskab han foretog flere Rejser. 1791 blev han 
Sognepræst i Brørup og Lindknud, Ribe Stift, og 1796 i Vissenbjærg 
paa Fyn. 1800 fik han den theologiske Doktorgrad i Kiel for en 
indsendt Afhandling, og 1805 blev han Stiftsprovst i Ribe og Præst 
ved Domkirken samt tillige 1812 Amtsprovst for Ribes nordre Amt. 
Han deltog som saadan med Iver i Bestræbelserne for at fremme 
Skolevæsenet, men var ingen Ven af Seminarierne; han foretrak, 
at Præsterne skulde uddanne Lærerne. Siden sluttede han sig til 
Bestræbelserne for at indføre den indbyrdes Undervisning, men 
undgik dog ikke til sidst at komme i Strid med Abrahamson. Efter 
at han havde fungeret som Biskop for den gamle Middelboe og 
senere i flere Vakancer, fik han selv 1825 dette Embede, som han 
dog kun beklædte kort; han døde 30. Juli 1831 efter flere Aars 
sørgelig Svagelighed. -- K. roses som en virksom Mand, der 
baade var tjenstvillig og godgjørende; men det var tillige den 
almindelige Mening, at han kke var den rette Mand paa en Bispestol. 
Han var hverken lærd eller begavet som Taler, og hans 
Levned ansaas ikke for udadleligt. Han ægtede 1793
Sophie Dorothea Fridsch (f. 1776 d. 1815), Datter
af Justitsraad, Stiftsfysikus i Ribe A. F. F.,
og Aaret efter hendes Død, 1816, Marie Cathrine
Tang, f. Meinert (f. 1776 d. 1855), Enke efter
Landvæsenskommissær Niels Kiær T. til Nørre Vosborg,
hvilken Gaard hun ejede.

Molbech, Hist. Aarbøger III, 231 f. 
Frost, Efterretn. om Ribe Domkirke S. 138 ff.

L. Koch.



Koefoed, Ehrenreich Christopher Ludvig, 1830-1904, Officer. 
K. er født i Nibe 6. Juli 1830 og er Søn
af Justitsraad Hans Georg K., Byfoged og Byskriver
i Hjørring samt Herredsfoged i Vennebjærg Herred
(f. 1792 d. 1854) og Nicoline Jespare f. Hillerup
(f. 1795 d. 1879). Efter at have frekventeret den
kongl. Realskole i Aarhus og i Mariboes Realskole
i Kjøbenhavn forberedt sig til den kongl. militære
Højskole indtraadte han paa denne i Foraaret 1848
og gjennemgik samtidig fra 1848-49 Central- og
Kommandoskolen i Kjøbenhavn. I 1850 udnævntes han
til Sekondlieutenant à la suite i Artilleriet med
Anciennitet af 1. Maj 1848 og afgik fra Højskolen
for at ansættes ved Feltingeniørdetachementet. Ved
Slutningen af s. A. blev han Elev paa
Ingeniørtroppernes Exercerskole i Kjøbenhavn, og
han traadte i Febr. 1851 igjen ind paa Højskolen
for at fuldende sin ved Krigen afbrudte Uddannelse
der. Efter Afgangsexamen i 1853 udnævntes han til
Premierlieutenant i Ingeniørkorpset og ansattes ved
Fæstnings- og Bygningstjenesten i Kjøbenhavn, men
deltog i 1854 i Projekteringen af Dybbølstillingen. I
1856 var han beskæftiget ved Forarbejderne til
den jyske Jærnbane, og han overgik s. A. til
Projekteringen af Kjøbenhavns Søbefæstning, ved
hvis Anlæg han ansattes i 1858. Aaret efter fritoges
han for Tjeneste ved Ingeniørkorpset for at overtage
Stillingen som Suppleantlærer i Krigsbygningskunst paa
den kongl. militære Højskole, og i 1861, efter i nogle
Maaneder at have virket ved Befæstningsanlæggene
i Dybbølstillingen, ansattes han i Lærerpladsen i
bemeldte Fag og traadte samtidig uden for Nummer og
sattes à la suite i Ingeniørkorpset. Lærervirksomheden
afbrødes i Krigen 1864, i det han afgik til den aktive
Armé og deltog i Forsvaret af Fredericia; senere
paa Aaret ansattes han ved Anlægget af Kjøbenhavns
Søbefæstning indtil Udgangen af Okt. Han blev i
1864 først karakt. Kapitajn og derefter Kapitajn af
2. Klasse og traadte ved den nye Hærlovs Ikrafttræden
i 1867 i Nummer i Ingeniørkorpset som Kapitajn. Da
Højskolen i 1868 afløstes af Officersskolen, overgik
K. til 
denne som Lærer i Krigsbygningskunst, hvilken Virksomhed han 
fortsatte til 1876. Han var Medlem af Frederiksberg Kommunalbestyrelse 
1866-70 og Medlem af Forsvarskommissionen af 1872. 
Efter Afgangen fra Officersskolen i 1876 gjorde han først Tjeneste
ved 1. Ingeniørdirektion, men forsattes s. A. til  1. Ingeniørbataillon. 
I 1877 udnævntes han til Oberst og Chef for 2. Ingeniørdirektion 
og for 2. Ingeniørbataillon (Reservebataillon), i hvilken Stilling han 
forblev til 1880, i det han samtidig var Medlem af Ingeniørkorpsets 
tekniske Komité. Fra 1880-82 var han Chef for 3. Ingeniørdirektion
med Garnison i Fredericia, men sidstnævnte Aar vendte han 
tilbage til Kjøbenhavn for at overtage i. Ingeniørdirektion, og han 
gjenindtraadte da samtidig i den tekniske Komité, hvor han forblev
indtil 1888. I 1890 udnævntes han til Generalmajor og Generalinspektør 
for Ingeniørtropperne samt Chef for Ingeniørkorpsets øvrige Afdelinger.

K. har taget virksom Del i Befæstningssagens Udvikling her 
hjemme, hvortil han jo ogsaa var særlig kaldet paa Grund af sin 
lange Virksomhed som Lærer i Krigsbygningskunst ved Højskolen 
og Officersskolen. Som saadan skrev han en «Lærebog til Brug ved 
Forelæsningerne over Krigsbygningskunst for Officersskolens 
næstældste Klasse», der udkom i 3 Udgaver (sidste Gang i 1877) og 
ogsaa blev benyttet i vore Naboriger Norge og Sverige. End videre 
forfattede han i 1874 Piecen «Fæstningernes Betydning og Konstruktion 
i Nutiden» (i «Fra Videnskabens Verden»), ligesom han har 
skrevet talrige Artikler vedrørende Befæstningsvæsenet i militære 
Tidsskrifter og i Dagblade. I 1875 tilkjendtes der ham det norske 
militære Tidsskrifts Sølvmedaille for Besvarelsen af en Prisopgave
angaaende Befæstningsvæsenet. K. har gjentagne Gange deltaget 
i eller forestaaet de forskjellige Udarbejdelser af Planer til Anlæg 
af Fæstningsværker i Danmark, saaledes Projekteringsarbejderne i 
1885-86 vedrørende Kjøbenhavns Befæstning, der gik umiddelbart
forud for Anlæggenes Udførelse, og han var Medlem af 
Befæstningskommissionen af 1883.

Efter Opfordring af den danske Afdeling af den Letterstedtske 
Forening udgav han i 1884 et omfangsrigt Værk: «Danmarks, 
Norges og Sveriges Jærnbaner, en historisk Fremstilling af deres 
Anlæg og Udvikling, ledsaget af statistiske og tekniske Oplysninger». 
Han var Medlem af den i 1886 nedsatte Kommission angaaende 
Ordningen af Jærnbaneforholdene i og ved Kjøbenhavn, af 
Jærnbaneraadet fra sammes Oprettelse i 1886 til dets Ophævelse i 1893, 
af Kommissionen af 1888 angaaende Anlægget af et
Frilager og en Frihavn ved Kjøbenhavn, af Kommissionen
af 1888 angaaende Anvendelsen af Licitationer ved
Statens Byggearbejder og af Kommissionen af 1892
angaaende Tilvejebringelsen af et Sejlløb gjennem
Kalvebodstrand. Fra 1889-90 var han valgt Medlem af
Landstinget for 2. Kreds. Sluttelig skal endnu hans
varme Interesse for Raderkunsten nævnes; han ejer
selv en stor Samling Raderinger og valgtes i 1893 til
Formand for den danske Raderforening. Han udnævntes
i 1884 til Kommandør af Danebrog af 2. Grad og i 1892
til Kommandør af 1. Grad. K. døde 26. Okt. 1904.

K. ægtede 8. Sept. 1859 Marie Benedicte Rothe
(f. 17. Dec. 1837), Datter af Inspektør ved de
kongl. Lysthaver i Kjøbenhavn, Etatsraad Rudolph
R. (f. 1802 d. 1877) og Anne Marie f. Friedenreich
(f. 1804 d. 1841).

Tychsen,  Fortifikations-Etaterne og- Ingenieurkorpset 1684-1893.

V. E. Tychsen.



Koefoed, Georg Albrecht, 1753-1808, Søofficer, 
Søn af nedennævnte Konferensraad Hans K. (d. 1796), er
født 11. Jan. 1753, blev Sekondlieutenant i Marinen
1770, Premierlieutenant 1776, Kapitainlieutenant
1781, Kapitajn 1789, Kommandørkapitajn 1797 og
Kommandør 1804. 17.75-76 var han i Koffardifart,
1778 gik han i fransk Orlogstjeneste, hvor han i
de vestindiske Farvande gjentagne Gange deltog i de
betydelige Søslag, som Franskmændene og Englænderne
leverede hinanden. 1780 vendte han hjem til Frankrig
og tog tilbage til Danmark, hvor man 1783 for hans
hæderlige Vandel i den fremmede Marine tillagde ham
Generaladjudantstitelen. 1788-89 førte han som Chef
Fregatten «Hvide Ørn» paa Togt til Elben, hvor den
maatte døje meget haardt Vejr og fik Havari. 1793
var han Chef for Fregatten «Triton» paa Konvoi
til Spanien. Fra 1794-1803 var K. Søtøjmester og
Medlem af Konstruktions- og Regeringskommissionen,
men havde dog 1795-97 Kommandoen over Fregatten
«Freia» paa Togt til Vestindien. 1800 afløste han
Kommandørkapitajn St. A. Bille som Chef for den
i Middelhavet stationerede Konvoieringseskadre og
sluttede som saadan Fred med Tunis, men blev 1801
anholdt med sin Fregat («Triton») i Port Mahon under
Fjendtlighederne med Englænderne. Under Krigen med
England blev K. 1807 ansat som Gouvernør paa Bornholm
og Christiansø. Han døde her 11. Nov. 1808. K., som
1798 blev gift 
med Charlotte Lindholm (f. 1769 d. 1844), skildres som en ualmindelig 
ædel Personlighed, der var meget agtet og afholdt i sin Stand.

C. With.



Koefoed, Hans Hansen, 1720-96, Postdirektør,
Søn af Kapitajn i det ostindiske Kompagni Hans Hansen K. og Mette 
Elisabeth f. Koefoed, var født 26. Marts 1720 og var Kasserer ved 
den kongl. militære Uldfabrik i Kjøbenhavn, da han 1752 fik Krigsraads
Titel. 1757 blev han Justitsraad, 1764 Kasserer ved 
General-Postamtet og Livrentesocieteterne, 1769 Etatsraad, fik 1774 
Exspektance paa at blive Direktør i General-Postamtet, i hvilket han 1794 
blev 2. Direktør og 1796 1. Direktør, hvormed han forenede 
Embedet som Direktør for den militære Uldmanufaktur og for 
Tugthusene. Død som Konferensraad 11. Juli 1796. Gift 1. (10. Nov. 
1746) med Beate Albertine f. Wodroff (f. 30. Juni 1728 d. 30. Sept. 1747),
2. (24. Sept. 1749) med Christence f. Bentsen (f. 11. Maj 1729 
d. 1. Maj 1807), Datter af Bogholder Hans Henrik B.

Bidstrup, Stamtavle ov. Fam. Koefoed, A. S. 9.

G. L.  Wad.



Koefoed, Hans Henrik, 1760-1809, Søofficer, 
Søn af Ovenstaaende Konferensraad Hans K., er født 12. Okt. 1760, blev 
Sekondlieutenant i Marinen 1780, Premierlieutenant 1789, 
Kapitajnlieutenant 1790, Kapitajn 1800. I Tidsrummet 1784-95 var K. 
hyppig Chef for mindre Fartøjer, der udsendtes paa Rekognoscering,
i Troppetransport og med Eskadrerne; mest bekjendt er han dog 
bleven ved sin Deltagelse i Slaget paa Reden 2. April 1801, da 
han førte det sløjfede Linjeskib (Defensionsprammen) «Charlotte 
Amalie», som aabnede Kampen paa dansk Side. Hans Skib paa 
26 Kanoner blev angrebet af 2 engelske Linjeskibe, «Monarch» og 
«Ganges», og led megen Skade; af den 233 Mand stærke Besætning 
mistede han 80. K. maatte til sidst stryge for Overmagten, men 
sit Mandskab reddede han dog ind til Trekroners Batteri; 
Englænderne brændte siden det næsten værdiløse Skibsskrog. K. blev 
senere Chef for Vagtskibet i Sundet og 1808 Chef for et Blokskib 
paa Reden. Han døde 28. Marts 1809. Han blev 1793 gift med 
Edele Mathilde Grib (d. 1874).

C. With.



Koefoed, Hans Jacob, 1785-1870, Højesteretsassessor og Generalavditør, 
var en Sønnesøns Sønnesøn af nedennævnte Jens K. 
(d. 1691) og født i Kjøbenhavn 11. Maj 1785. Faderen, Peder K. 
(d. 1812), var Vinhandler; Moderen hed Frederikke f. Cammermeyer 
(d. 1816). Han blev Student 1800, juridisk Kandidat 1805, s. A. 
Volontær i det danske Kancelli, 1806 Underkancellist i Højesterets
Justitskontor, 1809 Protokolsekretær i Højesteret, 1811 Assessor i 
Landsover- samt Hof- og Stadsretten i Kjøbenhavn, 1820 Assessor 
i Højesteret og 1835 tillige Generalavditør ved Søetaten. - K., 
der i sine yngre Dage i mange Aar havde været en søgt juridisk
Manuduktør, nød stor Anseelse som Jurist og blev meget benyttet 
af Regeringen, dels som Medlem af Undersøgelseskommissioner, 
dels ved Forberedelsen af Lovarbejder. Han var saaledes bl. a. 
Medlem af Kommissionen i Anledning af Jødefejden 1819 og af
Undersøgelseskommissionerne mod Finansdeputeret C. Birch og 
Stiftamtmand C. S. Bülow 1820; han deltog i Udarbejdelsen af 
Sportelreglementet 1814, blev 1833 Medlem af Kommissionen, der skulde 
udarbejde Forslag til en forandret Indretning af den juridiske
Embedsexamen, 1839 af den Kommission, der afgav Betænkning 
over Forslaget til en ny Forordning om Straf for Ejendomsindgreb 
(Frd. 11. April 1840), 1842 og 1849 af Kommissionerne 
angaaende en Reform af den militære Retspleje og den militære 
Strafferet og 1850 af Kommissionen til Udarbejdelse af en ny
borgerlig Straffelov. Blandt andre Tillidshverv, der vare ham betroede, 
kan nævnes, at han i en Aarrække var Medlem af Bestyrelsen for 
det Anders Sandøe Ørstedske Prismedaillelegat og Medbestyrer af 
den Hielmstierne-Rosencroneske Stiftelse. Som Medlem af Rigsretten 
og sammes Viceformand deltog K. i Paakjendelsen af Rigsretssagen 
mod Ministeriet Ørsted, og Dommen af 28. Febr. 1856, hvorved 
Ministeriet frifandtes, er affattet efter hans Udkast. Hans
Standpunkt i denne Sag og de politiske Anskuelser, han hyldede, bleve 
vistnok bestemmende for, at Valget, da Embedet som Justitiarius i 
Højesteret s. A. skulde besættes, ikke faldt paa ham, der i mange 
Aar havde været Rettens «ledende Tanke» og «levende Lexikon». 
-- I 1843 blev han Kommandør og i 1854 Storkors af Danebrog. 
I 1860, da han paa Grund af sit Syns tiltagende Svækkelse 
entledigedes som Højesteretsassessor, blev han udnævnt til 
Gehejmekonferensraad. Embedet som Generalavditør ved Søetaten fratraadte 
han 1862, da han uden Held havde underkastet sig en Operation 
for den graa Stær. Han døde i Kjøbenhavn 3. Febr. 1870. -- 
I 1831 havde han ægtet Johanne Louise Rottbøll (f. 1800 d. 1877), 
Datter af Højesteretsadvokat Jens Laasby R. og Ida Vilhelmine f. 
Sehested.

H. C. Steffensen.

Koefoed, Henning Emil, f. 1858, Kemiker">

Koefoed, Henning Emil, f. 1858, Kemiker. 
E. K. er født 9. Juli 1858 i Skanderborg, hvor hans Fader, fhv. Premierlieutenant 
Henning Gynther K., den Gang var Apotheker. Hans Moder var 
Therese Emilie f. Krebs. K. blev farmacevtisk Kandidat 1880, men
tog, for at kunne studere Kemi ved Universitetet, 1881 Artium og 
3 Aar efter Magisterkonferensen i Kemi. Fra 1882-92 var han 
Assistent ved Polyteknisk Læreanstalts kemiske Laboratorium. Fra 
Maj 1891 var han Docent i Kemi for de farmacevtiske studerende, 
og da den farmacevtiske Læreanstalt oprettedes (1892), forlagdes 
hans Virksomhed her til. 1894 tog han Doktorgraden. I 1887 vandt 
han Universitetets Guldmedaille for et Spørgsmaal i Kemiens nyere 
Historie, 1891 det Classenske Legat for en af Videnskabernes 
Selskab udsat Prisopgave om Smørrets Fedtsyrer. Foruden nogle 
mindre Arbejder i «Tidsskr. f. Fysik og Kemi» og i Festskriftet 
ved Borchs Kollegiums 200 Aars Fest har K. offentliggjort flere 
fortjenstfulde videnskabelige Afhandlinger: «En ny Methode til 
kvalitativ Undersøgelse af uopløselige Stoffer» («Vidsk. Selsk. Overs.», 
1883), «Studier i Platosoforbindelserne» («Vidsk. Selsk. Skrifter»,
1888), «Om nogle Nitroso-Platinammomakforbindelser» (Doktordisp.), 
og har altid været anset for en udmærket dygtig Lærer.

Universitetsprogram til Reformationsfesten 1894.

S. M. Jørgensen.



Koefoed, Jens, 1766-1821, Læge, 
fødtes i Clemensker Sogn paa Bornholm 6. Juli 1766 og var en Søn af Sognepræst Jørgen K. 
og Margrethe Eleonora f. From. Først undervist i Hjemmet 
dimitteredes han 1783 fra Frederiksborg Skole, tog 1790 den medicinske
Embedsexamen og erholdt endnu s. A. Doktorgraden, fungerede i
1791 som omrejsende kongl. Læge i Christianssands Stift for at 
undersøge Radesygen og Medicinalindretningerne og nedsatte sig
1792 som praktiserende Læge i Præstø. 1794 udnævntes han til 
Stiftsfysikus i Viborg, 1802 til at beklæde samme Embedsstilling i 
Aalborg. 1808 blev han Justitsraad, 1813 Etatsraad. 18. Juni 1821 
døde han af Nervefeber paa Aldershaab ved Aalborg. Han var 
skattet som en virksom, deltagende og heldig Læge. En større 
Bogsamling skjænkede han til Aalborg Stiftsbibliothek. 1791 ægtede 
han Marie Faith, Datter af Justitsraad Hans Georg F. til Bøstrup, 
og, efter at dette Ægteskab 1803 var opløst, 1804 Karen Hesseldal 
Jørgensen, Datter af Proprietær J. 

Erslew, Forf. Lex. 
Ingerslev, Danmarks Læger og Lægevæsen II, 578. 
Smith og Bladt, Den danske Lægestand, 4. Udg. 
Thaarup, Fædrenelandsk Nekrolog 1821-26.

Jul. Petersen.



Koefoed (Kofod), Jens Pedersen, 1628-91, bornholmsk Patriot, 
er født 3. Nov. 1628 i Rønne og Søn af derværende 
Borgmester Peder Hansen K. Moderen hed Elisabeth Madsdatter Ravn. 
Om hans første Ungdom enten tie Kilderne eller bringe upaalidelige 
Efterretninger, men han synes at have været af en hidsig og stridbar
Natur, og 26 Aar gammel havde han et Drab paa sin 
Samvittighed. Maaske for at undgaa Følgerne heraf synes K., der 
Aaret i Forvejen (1653) havde giftet sig med Margrethe Sander 
(d. 28. Juli 1678), at være tyet over til Skaane, og han indtraadte 
her 1657 som menig Rytter i Axel Urups Regiment. Dette blev i 
Begyndelsen af 1658 ført over til Sjælland og senere i Følge 
Roskildefreden overleveret til Carl Gustav, men K. maa paa en eller 
anden Maade have unddraget sig svensk Krigstjeneste, thi i Nov. 
s. A. var han vendt tilbage til Bornholm og blandt sine Landsmænd,
da disse, ophidsede ved trykkende Skattepaalæg og 
hensynsløs Udskrivning og opildnede af Opraab fra Frederik III, 
besluttede at afkaste det dem, ligeledes ved Roskildefreden, 
paalagte Aag. Det kan være tvivlsomt, om Planen til Befrielsesværket 
er udgaaet fra K., saaledes som det almindelig antages, og om 
den ikke snarere skyldes Hædersmanden Poul Ancker, Sognepræst 
i Hasle og Rutsker (I, 214), i Forening med Borgmester 
Peder Olsen i Hasle, men K. har i hvert Fald spillet en Hovedrolle 
ved den lige saa behjærtede som kløgtige Udførelse af 
Sammensværgelsen. Som bekjendt begyndte Rejsningen med, at K. i 
Spidsen for nogle medsammensvorne 8. Dec. trængte ind til den 
svenske Gouvernør og Kommandant paa Hammershus, Oberst Johan 
Printzenskøld, der under en Tjenesterejse var taget ind til 
Borgmester Peder Lauridsen i Rønne, og bemægtigede sig hans Person. 
Da Printzenskøld forsøgte at undløbe, blev han nedskudt paa Gaden 
af K.s Svoger Villum Clausen. Den følgende Dag droge alle de 
sammensvorne, nu efterfulgte af store Hobe bevæbnede Borgere og
Bønder, mod Hammershus, hvis Besætning, forskrækket over Printzenskølds 
Skæbne, lod sig skræmme og overgav Klippefæstningen. 
Dermed var i Virkeligheden Øen tilbagevundet, og 12. Dec. kunde der 
igjen, som det hedder, «bedes fra Prædikestolen for den danske
Konge». K. i Forbindelse med 2. Borgmester i Rønne, Claus 
Kam, overtog foreløbig Befalingen over Slottet og Landet, medens 
Borgmester Peder Olsen blev sendt til Kjøbenhavn for at overgive 
Øen i Frederik III's Hænder. Som Løn for K.s Færd lod Kongen 
først udstede et «Fredebrev», der fritog K. for retslig Tiltale for 
Drabet, og udnævnte ham dernæst til Kapitajn i Bornholms Milits 
med aarlig Sold af 200 Rdl. og afgiftsfri Benyttelse af den store Ejendom 
Maglegaard i Øster Mariæ Sogn. Selve Opstanden gjennemførtes 
med forholdsvis faa Ofre af Menneskeliv uden unødvendig
Grusomhed. Maaske var dette ikke efter K.s Hoved, thi han 
nærede et glødende Had til Svenskerne. Udslag heraf gav sig 
senere til Kjende under den Skaanske Krig, hvor han, da den 
svenske Flaade 1678 led Skibbrud ved Bornholm, i Modsætning til 
Kommandanten stærkt holdt paa, at alle ilandkomne uden Naade 
og Barmhjærtighed skulde ihjelslaas.

K. giftede sig anden Gang (1680) med en Adelsdame, Elisabeth 
Akeleye (f. 27. Marts 1654 d. 13. Febr. 1739), Datter af Gabriel A. 
til Bjellerup og Beate Clausdatter Machabæus. Hans eget, af ham 
og Efterslægt paastaaede, Adelskab er det derimod ikke lykkedes 
at føre Bevis for. Med begge sine Hustruer havde han ikke færre 
end 24 Børn, 12 Sønner og 12 Døtre. Han døde paa Maglegaard 
16. Maj 1691.

Holberg, Dannemarks Riges Hist. III, 348 ff. 
Thura, Beskriv, ov. Bornholm S. 61. 
Hist. Tidsskr. 5. R. IV, 710 ff. 6. R. V, 223 ff. 
Ude og Hjemme 16. Juni 1878. 
Bidstrup, Stamtavle ov. Fam. Koefoed, A. S. 71. 
Museum 1890, S. 321 ff.

S. A. Sørensen.



Koefoed, Peder, 1728-60, Kartograf, 
fødtes 8. Febr. 1728 i Langesund i Norge, hvor Faderen, Hans Pedersen K., var Tolder. 
Efter dennes Død 1731 rejste Moderen, Cathrine Susanne f. Brandenborg,
til Kjøbenhavn, og Sønnen sattes senere i Odense Skole, 
hvorfra han dimitteredes 1749. Efter at have taget theol. Embedsexamen 
blev han Alumnus paa Borchs Kollegium, lagde sig efter 
Mathematik og Kartografi, kom i Forbindelse med Generalbygmesteren 
de Thura og forfærdigede et smukt Kort til dennes «Beskrivelse
over Bornholm». 1757 sendte K. Videnskabernes Selskab 
en Memorial, hvori han tilbød at forfærdige Specialkort over alle 
danske Provinser imod at blive Professor designatus matheseos ved 
Odense Skole, og dette Skridt gav Stødet til Selskabets senere
højst betydningsfulde kartografiske Virksomhed. 1757 erholdt K. 
Bestalling som designeret Professor i Odense imod at forpligte sig 
til aarlig, efter den ham af Selskabet opgivne Plan, at indlevere et
eller 2 Specialkort over Danmark. 1758 fuldendte han Prøvebladet 
over Kjøbenhavns Amt, men under fortsatte Opmaalingsarbejder i 
Nordsjælland døde han allerede i Avg. 1760. Ingen af hans senere 
Kort ere trykte, og det blev andre Mænd, der kom til at føre 
hans frugtbare Tanke ud i Livet.

Bloch, Den fyenske Geistligheds Hist. I, 566
Molbech, Videnskabernes Selskabs Hist. S. 67.

P. Lauridsen.



Koës, Friedrich, 1684-1766, Mathematiker og Astronom,
er født i Byen Slesvig 9. Juli 1684 og har antagelig studeret i Kiel, 
hvor han virkede som Privatdocent 1714-19 og som ordinær 
Professor i Mathematik fra 1721 til sin Død sammesteds 25. Sept. 
1766, og hvor de fleste af hans Skrifter ere udkomne. 1710-14 
havde han dog opholdt sig i Berlin dels som Huslærer, dels som 
astronomisk Observator, og 1719-21 var han i Rensborg Lærer i 
Krigsbygning og Artilleri. Hans Skrifter vedrøre temmelig 
forskjellige Æmner. Han synes saaledes at være den første, der har 
opstillet en almindelig Integralformel til Beregning af krumme 
Fladers Arealer, han har beskæftiget sig med mathematisk Fysik, og 
som Astronom har han især givet sig af med Kronologi og 
mathematisk Geografi.

Allg. Deutsche Biographie XVI. 
Poggendorff, Bibl. liter., 
Handwörterbuch zur Gesch. der exacten Wissensch. I.

H. G. Zeuthen.



Koës, Georg Ditlev Frederik, 1731-1804, Finansraad,
var født 12. Marts 1731 og Søn af Frederik Vilhelm K., Oldermand 
for Glarmesterlavet i Slesvig. Fra 1747-51 var han i Glarmesterlære, 
men Professionen har næppe tilfredsstillet K., hvis Evner gik 
i andre Retninger. Hvorledes hans Veje ere førte, vides nu ikke; 
men 17 Aar senere var den slesvigske Glarmestersvend  kongl. preussisk 
Bankdirektør. Ved at erfare, at mange danske spillede i det 
berlinske  Tallotteri, fik K. 1768 den Idé at oprette et saadant i 
Danmark, og efter mange Vanskeligheder lykkedes det ham ved 
sin Ihærdighed, uagtet han ansaas for at være «uformuende og af 
equivoque Reputation» 1771 at forskaffe sig kongl. Oktroi paa at 
drive et Tallotteri som Aktieselskab med Privilegium for 6 Aar, 
inden hvis Udløb dog Staten afkjøbte ham Eneretten for selv at
drage Fordelen af Publikums Spillesyge. 1773 lønnedes K. med 
Titel af Finansraad. Saa skadeligt Lotteriet var for Landet i 
Almindelighed, lige saa indbringende var det for K., der 1774 
ved Ryttergodssalget for over 175000 Rdl, kjøbte Antvorskov 
Hovedparcel og Hovedgaarden Pebringe med Gods. Med en for hans
Opdragelse og for hans Tid undskyldelig, men for Nutiden næsten 
utrolig Vandalisme nedbrød han Antvorskov Kirke for af dens Stene 
at opføre en Hovedbygning paa Pebringe, som han efter sin 
Hustru, Anna Mathea f. Falck (f. 1756, gift 1775), kaldte Falkensten. 
Efter hendes Død, 12. Juni 1792, solgte K. hele Godset med 
betydelig Fordel og lejede Hovedbygningen paa Gunderslevholm,
hvor han døde 5. Febr. 1804. Hans Fødselsdag fejres endnu aarlig 
af Glarmesterlavet i Slesvig, som han i dette Øjemed skjænkede 
en Sølvpokal og 500 Rdl. K.s Tvillingdøtre, fødte 1790 paa 
Antvorskov kort efter Kronprinseparrets Besøg der og opkaldte efter 
dette: Frederikke og Marie, bleve gifte med P. O. Brøndsted (III, 
208) og Godsejer H. H. Aagaard.

Høst, Clio II, 198 ff.
Friis, Antvorskovs Hist. S. 50 f.
Museum 1891, II, 59.
Bruun,  Kjøbenhavn III,  367 ff.

G. L. Wad.



Koës, Georg Heinrich Carl, 1782-1811, Filolog, 
var en Søn af ovennævnte Finansraad G. D. F. K. og blev født 14. Jan. 1782. 
Som ung Mand gik han til Universitetet i Halle for at studere 
Filologi under Vejledning af den berømte F. A. Wolf og blev stærkt 
paavirket af hans kritiske Forskninger over Homer. Det ses af 
den Afhandling, for hvilken han efter sin Hjemkomst til Universitetet 
i Kjøbenhavn 1806 erhvervede sig den filosofiske Doktorgrad: 
«Specimen observationum in Odysseam criticarum», og den dertil 
knyttede (i en dobbelt Bearbejdelse foreliggende) «Commentatio de
discrepantiis qvibusdam in Odyssea occurrentibus»; i den første 
viser han ved en lang Række Exempler, hvilke værdifulde Bidrag 
til Fastsættelsen af Odysseens Text der kan hentes fra Scholierne 
og Grammatikerne, i den anden søger han i Fortsættelse af Wolfs 
Arbejder at paavise Odysseens Oprindelse af flere oprindelig 
adskilte og selvstændige Digte og er derved bleven Banebryderen for 
den moderne Kritik over dette Værk. S. A. udgav han og 
dedicerede til Wolf en Prøve paa et græsk-tysk Speciallexikon over
Homer; han vilde, at al Græsklæsning skulde begynde med denne 
Forfatter. Des værre bleve disse dygtige filologiske Arbejder 
omtrent det eneste, som den haabefulde Videnskabsmand fik leveret. 
Kort efter sin Disputats begav han sig paa en lang Udenlandsrejse. 
Sammen med sin Svoger P. O. Brøndsted (III, 208), og under denne 
døde han paa den græske Ø Zante 6. Sept. 1811. Efter hans Død 
udgav G. C. Bredow, med hvem han paa Rejsen havde studeret 
sammen i Paris, i sine «Epistolæ Parisienses» (Berlin 1812) en lille
Afhandling af ham, hvori han efter Haandskriftstudier i Bibliotheket 
i Paris havde fremsat en Række Textforbedringer til Æneas Tacticus. 

Nyerup, Lit. Lex.

M. Cl. Gertz.



Kofod, jvfr.  Koefoed.



Kofod, Børge Poscholan, 1752-1839, Præst,
Søn af Præsten Jørgen K. (d. 1780) og Abigael Margr. f. Poscholan, er født 23. Jan. 
1752 i Mariager, hvor Faderen den Gang var Kapellan. Han blev
dimitteret fra Frederiksborg 1770, var derefter 5 Aar Hører ved 
Rønne Skole, tog theologisk Attestats 1778, blev Alumnus paa Elers' 
Kollegium 1779 og tog s. A. filologisk Embedsexamen, hvorefter
han strax ansattes som Hører ved vor Frue Skole i Kjøbenhavn. 
1782 blev han 2. Kapellan ved Frue Kirke i Kjøbenhavn og 1783 
dansk Slotspræst. 1791 blev han Dr. theol. fra Gøttingens Universitet, 
og 1798 kaldtes han til Sognepræst ved Helliggejstes Kirke i 
Kjøbenhavn. 1805 entledigedes han som Slotspræst. Han døde 
11. Jan. 1839. K. havde Ord for at besidde lærde Kundskaber, 
hvilke han især lagde for Dagen i 3 Afhandlinger: «Om Musikkens 
Indflydelse paa Mennesket» (1804; 2. Opl. 1837), «Om Slanger» (1799) 
og «Om Høskrækker» (1802). Han har desuden ladet en Del 
Prædikener og Afhandlinger trykke. I øvrigt nød han ikke stor 
Anseelse, men gjaldt forat være en hidsig og lidenskabelig Mand. 
Han ægtede 1782 Anna Dorothea Birch (f. 1757 d. 1809), Datter af 
Mineralinspektør A. B. (II, 279), og, s. A. som hun døde, Marthe 
Margr. Søderberg (f. 1791 d. 1859), en 18aarig Pige, som han selv 
havde konfirmeret, Datter af Brygger H. H. S.

Erslew, Forf. Lex. 
Hundrup, Lærerstanden ved Metropolitanskolen S. 134 f. 
Hist. Tidsskr. 4. R. IV, 285 f. 

L. Koch.



Kofod, Hans Ancher, 1777-1829, Skolemand og Lærebogsforfatter, 
blev født 4. Jan. 1777 i Rønne, hvor Faderen, Mads K. 
(d. 1792), da var resid. Kapellan og Rektor. Moderen hed Mette 
Marie f. Mortensen. K. blev Student fra Rønne Skole 1795 og 
Cand. theol. 1799. Da han savnede Interesse for Theologi, søgte 
han Uddannelse, især i Historie, paa det for Latinskolelærere 
oprettede pædagogiske Seminarium. 1805 blev han Lærer i Historie 
og Geografi ved Metropolitanskolen, 1806 Adjunkt og 1812 Overlærer
ved samme Skole. I denne Stilling forblev han til sin Død, 
30. April 1829. Han var ugift. K. roses som en nidkjær Lærer, 
der var afholdt af sine Disciple trods den Melankoli, som fulgte 
med en tiltagende Nervesvækkelse, der berøvede ham Synet inden 
hans Død. Mest bekjendt er han bleven som Forfatter af en
Række Lærebøger i de Fag, hvori han underviste. Uagtet han i 
sine Geografier ikke kunde komme helt bort fra den tørre, 
skematiske Fremstilling, fik dog den mindste af
hans Lærebøger i dette Fag, udgiven 1809, meget
stor Udbredelse. I sine historiske Lærebøger er
K. heldigere i et skjønsomt Udvalg af Stoffet og en
let og flydende Fremstilling. Derfor har hans «Udtog
af Fædrelandets Historie» (1816) og den mindste
af hans verdenshistoriske Lærebøger -- «Historiens
vigtigste Begivenheder, fragmentarisk fremstillede»
(1808) -- holdt sig, i S. B. Thriges Bearbejdelse, lige
til vore Dage ved den første Historieundervisning. Fra
Tysk oversatte K. Bredows livlig skrevne historiske
Læsebog og Brockhaus' Konversationslexikon (1818-26),
i hvilket han forfattede Biografierne af de danske
Personer.

Erslew, Forf. Lex. 
Lit. Tid. 1829, S. 430. 
Hundrup, Lærerstanden ved Metropolitanskolen S. 69 f.

Joakim Larsen.



Kofod, Lucianus, 1829-1904, Politiker. 
K. fødtes 21. Maj 1829 i Pedersker Sogn paa Bornholm. Han blev tidlig
faderløs og voxede op i saa fattige Kaar, at han
i 7-14 Aars Alderen maatte tjene som Vogterdreng
o. L 1846 blev han Korporal i Bornholms Milits
og gjorde 1848-50 frivillig Tjeneste i Krigen som
Korporal, 1850 ved Frederiksstads Forsvar (blev haardt
saaret). 1851-52 var han ridende Gendarm i Angel, tog
1853 Skolelærerexamen ved Jelling Seminarium og var
1854-56 Forstander for den nystiftede Folkehøjskole
i Gjedved. 1856 oprettede han selv en Højskole i
Aakirkeby efter at være bleven Sekondlieutenant
i Bornholms Artilleri. Allerede i Juli 1854 havde
K. forgjæves søgt Valg til Folketinget i Vejlekredsen;
men 1858 valgtes han i Bornholms Amts 1. Kreds samt
gjenvalgtes 1861. I de første Aar stod K. uden
for Partierne, men 1861 sluttede han sig til «de
uafhængige», i det han dog som udpræget Demokrat
som oftest stemte med Bondevennerne. Ogsaa var han
1861 Medstifter af «Danevirkeforeningen». Efter at
være bleven Folketingsmand opgav K. Højskolen og
tog Ophold i Kjøbenhavn; støttet af Minister Monrad
studerede han de nordiske Sprog og Litteraturer
og underviste i disse Fag. Som Frugt af disse
Studier udgav han 1864 «Modersmaalets Sproglære»
under Mærket «Erik Broby». Da den 2. slesvigske
Krig truede, meldte K. sig paa ny frivillig til
Tjeneste som Artillerilieutenant, var med baade paa
Danevirke og Dybbøl og vandt rosende Vidnesbyrd fra
de overordnede Officerer. Alligevel blev han i Juli
1865 uden retslig Undersøgelse udslettet af Listen
over Militsens Officerer, fordi han under et Ophold
i Stockholm i 2 offentlige Foredrag havde udtalt 
sig skarpt om vore politiske og militære Forhold under
og efter Krigen. Udslettelsen blev efter en senere
Krigskommissions Undersøgelse ændret til Afsked; men
K., som havde ofret baade sit Sæde i Rigsdagen og sin
Lærerstilling, var nu gjort brødløs. I de følgende
Aar var han et ivrigt Medlem af «Nordisk Samfund»
(skrev 1865 om «Nordens sproglige Enhed») og tillige
Talsmand for Skyttesagen (skrev 1868 et Flyveskrift
herom). 1866 valgtes han paa ny til Folketinget i sin
tidligere Kreds og gjenvalgtes indtil Maj 1881. Han
hørte i de første Aar til det nationale Venstre og
1870-74 til den lille Gruppe af saakaldte «nationale
Løsgængere», men gik senere af Uvilje mod det forenede
Venstres Færd mere og mere over til Højre uagtet
sine oprindelige republikanske Grundsætninger. Nogen
stor Rolle spillede K. ikke i Rigsdagen, men gjorde
sig mest bekjendt ved sin Iver for Sprogrensning ved
Lovenes Affattelse og for Optagelse af Oldnordisk som
Lærefag i de lærde Skoler. Desuden var han 1869-70
Udgiver af Bladet «Heimdal» og 1871-81 Formand for
det nystiftede «Dansk Arbejdersamfund» (rettet imod
den socialistiske Bevægelse). Han optraadte jævnlig
som Foredragsholder og har ogsaa skrevet Digte. 1879
fik K. en ny Afsked som Kapitajn og var 1881-91
Tøjmester ved Bornholms Væbning; har siden levet i
Kjøbenhavn. K. døde 1. Nov. 1904. 

Emil Elberling.



Kofoed, Marie, 1760-1838, Legatstifterinde, 
Datter af Kjøbmand i Rønne Morten Bohn (f. 1719 d. 1802) og
Barbara Kirstine f. Ancher (f. 1725 d. 1771), fødtes
19. Jan. 1760. Efter først siden 11. Dec. 1776
at have været gift med Kjøbmand i Nexø Jochum
Herman Ancher (f. 1750 d. 11. Maj 1786) ægtede hun
29. Dec. 1786 Hans Peter Kofoed, en bornholmsk
Skibsfører, der paa mange oversøiske Rejser havde
indvundet sig en Formue og derefter nedsat sig som
Brygger og Grosserer paa Christianshavn. Ved sin Død,
3. Jan. 1812, efterlod K. sin Enke bl. a. Godserne
Aastrup og Holbæk Ladegaard. Deres Administration
ledede hun selv med Sparsommelighed og Dygtighed,
saa at Formuen forøgedes betydelig, og hun derved
saa sig i Stand til at udfolde en omfattende
Godgjørenhed. Allerede i levende Live skjænkede
hun store Kapitaler til Legater, saaledes 1812
100000 Rdl. til trængende Sømænd, Sømænds Enker
og Børn i Kjøbenhavn og senere over 50000 Rdl. til
forskjellige Skoler og Arbejdshuse paa hendes Godser
og hendes Fødeø, hvorefter Frederik VI hædrede hende
med Etatsraadindetitelen 1818. Ved hendes Testamente
af 1825 fordeltes end videre 
o. 300000 Rdl. i velgjørende Øjemed til Legater
for trængende Enker, ugifte Kvinder, hvis Kaar ikke
svare til deres Opdragelse, Skoleløn for Pigebørn,
Hospitaler, velgjørende Selskaber m. m., navnlig i
Kjøbenhavn og paa Bornholm, og Reglerne for deres
Bestyrelse og Kapitalernes Sikring vare ordnede med
saa megen Omsigt, at flere endnu stadig høre til vore
rigeste Understøttelsesanstalter. Blandt de mange,
hun hjalp frem, var J. N. Madvig. Hun mistede tidlig
sit eneste Barn, en 8aarig Søn af første Ægteskab,
og døde 20. April 1838 efter længe at have lidt
af stærk Melankoli. Bornholmerne rejste 1882 deres
Velgjørerinde en anselig Mindestøtte af Granit med
Portrætmedaillon af V. Bissen, i den meget besøgte
Skov Almindingen midt paa Øen.

Bidstrup, Stamtavle ov. Fam. Koefoed, A. S. 173. 
Øst, Materialier t. et dansk biogr.-lit. Lex. Sp. 1173.

G. L. Grove.



Kohl, Johan Henrik August Valentin, 1763-1820, Officer, 
Søn af Kapitajnlieutenant Andreas August K., 
Interimskommandant paa Christiansø
(f. 22. Juni 1726 d. 6. Juni 1795) og Johanne Sophie
f. Hassel. 1795 udnævntes han til Garnisonslieutenant
paa Christiansø, Aaret efter overtog han efter sin
Fader Stillingen som Kommandant paa Fæstningen (ad
interim). 1798 tillagdes der ham Kapitajnlieutenants
Karakter, 1800 blev han virkelig Kommandant, 1806
karakt. Kapitajn. K. udmærkede sig gjentagne Gange,
først 24. Okt. 1808, da han kjækt afslog et Angreb
af en engelsk Styrke paa 2 Linjeskibe og 6 mindre
Skibe, senere, 2. Avg. 1809, under et Mytteri af
Fæstningens 200 Soldater; ved denne Lejlighed,
hvor de andre Officerer ganske tabte Hovedet, blev
K. saaret; Soldaterne, der flygtede til Carlskrona,
foranledigede, at en Expedition udsendtes der fra for
at besætte Øerne; men ved K.s Konduite var Fæstningen
forinden igjen bleven sat i Forsvarsstand, hvorved
Svenskernes Anslag tilintetgjordes. -- K. blev 1802
gift med Petronella Poulsen; dette Ægteskab opløstes
ved Separation, og Hustruen giftede sig senere
med Major Fr. Chr. Plum. 1813 ægtede K. Janessine
Christine Arboe (f. 1789 d. 18. Avg. 1836). 1811
erholdt K. Afsked som Kommandant med Titel af
Generalkrigskommissær og døde 13. Juli 1820 i Rønne.

C. With.



Kok (Koch), Johannes Georg Elias, 1821-87, Præst og Sprogforsker, 
var en Søn af Gartner paa Ledreborg
Johan Martin Koch og Marie Sophie f. Lange. Han
blev født 24. Febr. 1821 og 
blev 1841 Student fra Roskilde Skole. I
Studentertiden havde især daværende Professor
Martensen stor Indflydelse paa ham, og da han
1848, efter at han havde 1846 taget theologisk
Attestats, blev personel Kapellan hos Sognepræsten
ved Frue Kirke i Aarhus, sluttede han sig nøje til
Biskop Brammer, hvem han (1874) dedicerede den af
ham udgivne «Evangelisk Huspostil» «med inderlig
Tak for faderlig Kjærlighed og fromme Forbønner
i Fjerdeparten af et Hundredaar». Efter at hans
Kapellangjerning allerede 1849 var bleven afbrudt
ved Sognepræstens Død, virkede han endnu 1 1/2 Aar
ved Aarhus Kathedralskole som konstit. Adjunkt,
men 1851 blev han valgt til Sognepræst i Burkal i
Tønder Provsti. Som saadan var han en trofast Støtte
for den danske Sag, indtil han 1864 blev forjagen
af Preusserne. Efter sin Afsættelse tog han Bolig
i Kjøbenhavn, og her privatiserede han i nogle Aar,
sysselsat med sproglige Studier og med Arbejde for
Foreningen til Understøttelse af trængende Slesvigere,
af hvilken han havde været Medstifter. 1867 blev han
konstitueret til Præst ved Almindeligt Hospital og
Abel Cathrines Boder, 1872 ligeledes konstitueret
som Præst i Citadellet. Da han var bleven Præst
i Hovedstaden, tog han jævnlig ved Bladartikler
Del i den kirkelige Kamp, i det han ud fra den
Martensenske Skoles Standpunkt angreb Grundtvig
og den grundtvigske Kristendomsopfattelse. Samtidig
udarbejdede han flere større og mindre Skrifter, der
til Dels, som «Det hellige Land og dets Nabolande»
(1878), der kaldte Overrabineren Dr. A. A. Wolff frem
til Indsigelse, indviklede ham i nye Fejder. Han
udgav ogsaa en Samling af sine egne Prædikener og
en Samling Lejlighedstaler samt den ovenfor omtalte
«Evangeliske Huspostil», der indeholdt Prædikener
af Præster, som hørte til Martensens Skole eller
den indre Mission. Fra 1874 til sin Død var han en
virksom Sekretær for det danske Bibelselskab, og
1874 samlede han et Tillæg til Konventssalmebogen,
der skulde være et Modtræk imod det af Roskilde
Konvent udarbejdede «Tillæg», der i hans Øjne var
for grundtvigsk. Da han efter Dr. Fogs Udnævnelse til
Biskop i Aarhus forgjæves havde søgt Holmens Provsti,
fik han (1882) Titel af Professor med samme Rang som
Holmens Provster, men kort efter begyndte en snigende
Sygdom at lamme hans Kræfter. 20. Jan. 1887 døde han
efter store Lidelser, savnet af sin Menighed og af
mange Venner, der paaskjønnede hans varme danske
Hjærte og hans djærve Slagfærdighed som kirkelig
Polemiker. 25. Okt. 1848 havde han ægtet Siegfriede
Rosalie Tofft, Datter af Overlæge i Søetaten Peder 
Pedersen T. og Bolette Helene f. Møller. Efter den
sidste Krig ændrede han sit Slægtnavn Koch til Kok.

Elvius, Danmarks Præstehist. 1869-84 S. 293.
Illustr. Tid. 1887, Nr. 18.

Fr. Nielsen.

-- Som sproglig Forfatter har J. G. E. Kok skjænket
os «Det danske Folkesprog i Sønderjylland», 2 Dele
(1863-67) og som 3. Del «Danske Ordsprog og Talemaader
fra Sønderjylland» (1870). Efter en sproghistorisk
Indledning m. m. gives i 1. Del Formlæren og Ordbog
over Sprogartens væsentligste Gloseforraad. 2. Del
indeholder Fortolkninger af sønderjyske Person- og
Stednavne i alfabetisk Orden. 3. Del tæller 2000,
begrebsvis ordnede, Numre, der tillige gjøre Nytte
som Sprogprøver. -- Værket er født og baaret af
den nationale Aand, der kom til fuld Bevidsthed
ved Krigen 1848-50 og næredes under de følgende
Aars mange Haande Kampe. K. vilde nemlig vise, at
Sønderjysk «er en ren og oprindelig dansk eller
rettere nordisk Sprogart». Idelige Jævnførelser
med tilsvarende Fremtrædelser paa nordisk, nærmest
dog dansk-kongerigsk, Grund gaa derfor som en rød
Traad gjennem alle 3 Dele. De ere da ogsaa kjendelig
Frugten af langvarige og omfattende Forarbejder,
ligesom de vidne om Fortrolighed rned adskillige,
nordiske og tyske, Fagskrifter. At K. i sin afsides
Præstegaard med Held drev Saadanne Studier, indgyder
Agtelse for hans Arbejds- og Viljeskraft; men ikke
mindre Paaskjønnelse fortjener det, at han efter
det skæbnesvangre 1864, støttet med Raad og Daad
af A. Regenburg, fuldendte Bearbejdelsen af sine
Samlinger. Visselig findes der svage eller urigtige
Enkeltheder, oftest i 2. Del; men dette hindrer
ikke, at K. jo vil indtage en smuk Plads i den
Række gejstlige, dér, lige fra Pontoppidan (1745)
til Feilberg, har ydet Bidrag til Skildring af jyske
Sprogarter. -- K.s Navn som Sprogmand bevirkede,
at han 1869 valgtes til Deltager i det stockholmske
Retskrivningsmøde; næste Aar medunderskrev han de 8
foreløbige Punkter, hvorover S. Grundtvigs Ordbog er
bygget. -- I mange Aar gjorde K. udmærket Fyldest som
Censor i Modersmaalet ved Officersskolens Examiner.

F. Dyrlund.



Kok, Laurids Olufsen, d. 1691, s. Kock (ovfr. S. 324).



Kolberg, Andreas Johnsen, 1817-69, Billedhugger, 
var Søn af Tegnelærer Johannes Jansen K. og Karen Johanne
f. Simonsen. Han var født i Kjøbenhavn 25. Nov. 1817
og begyndte allerede i 
sit 10. Aar at gaa paa Akademiet; han vandt 1834 den mindre 
Sølvmedaille og begyndte at arbejde under H. E. Freund. Imidlertid 
gik det rask fremad: 1836 og 38 vandt han Pengepræmier, 1837 
den store Sølvmedaille, 1839 den mindre Guldmedaille og endelig
i 1843 den store Guldmedaille for «Boas og Ruth» og fra 1. Jan. 
1844 Akademiets store Stipendium. Hermed var i Grunden hans 
Glanstid forbi. Han fik vel Stipendiet forlænget med et Aar, saa 
at han i alt nød det i 4 Aar, men yderligere Forlængelse nægtedes 
ham, da Akademiet ikke var fornøjet med, hvad han havde udført 
i Udlandet. Han kom hjem 1849, og Frederik VII ansatte ham som 
Inspektør over sine private Samlinger, gav ham 1850 Titel af 
Professor og Midler til at rejse til Italien. I 1857 hjemsendte han 
fra Rom «En drukken Favn», hvorpaa Akademiet agreerede ham, 
men han blev aldrig Medlem. Han udførte ikke mange Arbejder, 
den kongelige Naade begyndte at svigte, og han levede nogle Aar 
kummerlig i Rom, indtil han ved Baron O. D. Rosenørn-Lehns 
Hjælp kunde rejse hjem i 1862. Endnu i 1866 fik han det Anckerske 
Legat, men han var allerede syg og gjorde kun en Rejse til 
Nordtyskland. Efter længere Tids Sygelighed døde han i Kjøbenhavn 
10. Avg. 1869, ugift. Et Ungdomsarbejde, «En Bakkant ridende paa 
en Panter» (1843), havde vakt Forventninger og blev kjøbt af 
Christian VIII. Desto større Skuffelse blev Fremtiden for ham og for 
dem, der havde troet paa ham, H. E. Freunds mest lovende Elev.

Weilbach, Konstnerlex.

Ph. Weilbach.



Kolbye, Matthias Bjerring, 1785-1848, Ingeniør. 
K., Søn af Kjøbmand i Ringkjøbing Anders K. og Bodil Kirstine f. Bjerring, 
blev født 7. Febr. 1785. Allerede i sit 14. Aar var han saa vidt 
uddannet i Landmaaling, at han blev antagen til at assistere 
daværende Pælebukkermester (Vandbygningsingeniør) ved Holmen S. 
Halkier [ved Undersøgelserne for en forbedret Indsejling til
Ringkjøbing Fjord. Hans Virksomhed herved ledede til, at han blev 
ansat som Halkiers Assistent ved Holmen, ligesom at han fik 
Lejlighed til at høre Forelæsninger over Mathematik og Fysik sammen 
med Søofficererne og til ved Rejser sammen med disse i Sverige 
og Norge at uddanne sig i Vandbygningskunst. Efter at have 
udført forskjellige Havnearbejder i Kjøge, Vedbæk, Christiansø og 
Rørvig blev han, som 1810 havde faaet Titel af Vandbygningskonduktør 
ved de kongl. Holme og 1813 tillige var bleven 
Skibsbygmestersvend, efter Halkiers Død i 1818 udnævnt til 
Pælebukker- og Rapertmagermester ved Holmen samt Havnebygmester i Kjøbenhavn, 
i hvilke Stillinger han virkede i over 29 Aar. De største Arbejder, 
der forefaldt i denne Periode, vare Ombygning af Vindebroen 
paa Højbro efter en forbedret Konstruktion (1822) og Bygningen af 
en ny Holmensbro med tilhørende Stenbolværk og Landingstrappe 
(1832-34). Disse Arbejder have vel til Dels givet Plads for nye 
Bygværker; men de vare for den Tid fortrinlige Konstruktioner. 
Ogsaa Planerne til Ombygningen af de endnu existerende 
Landgangstrapper og Slæbesteder paa Kjøbenhavns Toldbod skyldes K. 
-- 1816 ægtede han Sophie Magdalene Baastrup, Datter af 
Stiftsforvalter B. ved Vallø. Han døde 22. Marts 1848.

Selmer, Nekrolog. Saml. I,  347 ff.

Ch. Ambt.



Kold, Christen Mikkelsen, 1816-70, Højskole- og Friskolemand, 
var Søn af Skomagermester Mikkel K. og Kirstine Marie 
f. Jannerup og fødtes i Thisted 29. Marts 1816. Allerede i K.s 
Barndom blev hans Sans for fortællende Undervisning vakt af 
Moderen, en ejendommelig, dyb Natur, der ved Sang og Fortælling
havde stor Indflydelse paa sine Børns Opdragelse. Knap 13 Aar 
gammel blev han Biskolelærer i Faartoft og senere Huslærer paa 
Gaarden Kovstrup. 1836 dimitteredes han fra Snedsted Seminarium, 
hvor han var blevet kristelig vakt ved P. K. Algreens gudelige 
Forsamlinger (I, 180) og stærkt greben af Ingemanns Romaner. 
S. A. blev han Huslærer hos Provst J. C. Sørensen i Solbjærg paa 
Mors og i Efteraaret 1837 konstitueret som Skolelærer i Øster Jølby,
men fik efter Amtmandens Indstilling til Kancelliet ikke Ansættelse, 
fordi han havde deltaget i det gudelige Forsamlingsliv, der i de 
Aar begyndte paa Mors. Fra Maj 1838 var han i 3 1/2 Aar Huslærer 
for nogle Gaardejeres Børn i Forballum, Medolden Sogn i Tørning 
Len. Her sluttede han sig meget nøje til Sognepræsten L. D. Hass 
(VII, 125) og blev derved stærkt paavirket i grundtvigsk Retning. 
K.s Undervisning var i overvejende Grad fortællende, og da han 
vægrede sig ved at lade sine Elever lære Balles Lærebog udenad, 
klagede Provst G. Koch over ham til Biskop Tage Müller, for 
hvem K., ivrig støttet af Hass, baade skriftlig og mundtlig 
udviklede sine pædagogiske Anskuelser, ligesom han offentliggjorde
dem i «Danevirke». Sagen gik 1840 til Kancelliet, der paalagde 
K. at følge den avtoriserede Lærebog. Det blev forment ham at 
oprette en Privatskole, og fast Embede kunde han ikke faa. Nord 
for Kongeaaen forargedes man over hans Forhold til Lærebogen, 
og i Sønderjylland mishagede han ved sin Danskhed og Folkelighed. 
Han tog derfor mod en Tjenerplads hos Pastor Hass, da 
denne 1842 drog til Smyrna som Missionær, og senere bosatte K. 
sig i denne By som Bogbinder. Med en lille sammensparet 
Kapital rejste han hjem 1847, i det han vandrede til Fods fra Triest
til Thisted med sit Tøj paa en Trækvogn. En kort Tid var han 
Huslærer hos Pastor C. F. Hassenfeldt paa Holmsland, gik i 1848 
med som frivillig og blev Aaret efter Huslærer for Pastor C. C. 
Østergaards Søn i Sønder Felding. Her gjorde Læsningen af Grundtvigs 
Haandbog i Verdenshistorien et dybt Indtryk paa ham. Han 
følte Trang til at meddele andre Grundtvigs Opfattelse af 
Menneskeslægtens Udvikling og til at fæstne Opvækkelsen fra 1848 i
Folket eller, som han sagde, «at faa Folk til at tro paa Guds 
Kjærlighed og Danmarks Lykke». Da derfor V. Birkedal formaaede 
K. til i Efteraaret 1849 at blive Huslærer i Ryslinge Præstegaard, 
begyndte han her at samle nogle unge Bønderkarle til en fri
Undervisning, omfattende Bibel- og Fædrelandshistorie, Ingemanns 
Romaner og Oehlenschlägers nordiske Digte og Tragedier. Ved 
Understøttelse af den grundtvigske Kreds i Kjøbenhavn kjøbte 
han et Hus i Ryslinge med nogle Tdr. Land og opførte her en 
«højere Folkeskole», den første i Kongeriget, naar man ser bort 
fra det Forsøg, som Rasmus Sørensen 2 Aar før havde gjort i 
Uldum ved Vejle. Den aabnedes i Nov. 1851 med 15 Elever. 
Til Medlærer havde han A. K. Povlsen Dal. Da de gammeldags 
opvakte blandt Almuen i Fyn efterhaanden nærmede sig den grundtvigske 
Retning, fandt K. blandt dem en gunstig Jordbund for sin
Virksomhed og flyttede derfor 1853 sin Højskole til Dalby ved 
Kjærteminde, hvor han Aaret før havde begyndt en privat Børneskole. 
Da ogsaa denne Bygning blev for lille for den voxende 
Tilstrømning, opførte han 1862 paa Hjallese Mark i Dalum Sogn 
ved Odense en rummelig Bygning, hvor han havde Højskole til 
sin Død (6 April 1870). Elevantallet steg til 112 unge Mænd i 
Vinterhalvaaret og til næsten lige saa mange unge Piger paa det 
Sommerkursus, han siden 1863 havde begyndt.

K.s Hovedbetydning ligger deri, at han baade med Hensyn 
til voxnes og Børns Undervisning har ført Grundtvigs Skoletanker 
ud i Livet i en saadan Form, at de sloge Rod i Folket, især paa 
Landet. Medens Højskolen i Rødding havde et 2aarigt Kursus 
og mange Fag, indskrænkede K. Skoletiden for de unge Mænd til
et Vinterhalvaar og for Pigerne til et Fjerdingaar, strøg en Del af
Fagene og arbejdede udelukkende paa at vække Eleverne i kristelig 
og folkelig Henseende, medens Tilegnelsen af Kundskaber først 
kom i anden Række. «Jeg opliver først, og saa oplyser jeg»,
sagde K., hvis Undervisningsmaade var lige saa ejendommelig som 
hans Personlighed. Han vilde først bringe Eleverne til Bevidsthed 
om, at de trængte til Oplysning for at kunne leve et værdigt
Menneskeliv, og derpaa søge at tilfredsstille denne Trang. 
Hovedfagene i hans Skole vare Historie, især Kirkens og Fædrelandets, 
Modersmaalet og Folkesangen, og hertil kom den Belæring, han 
uddrog af sine egne og Elevernes Livserfaringer. Dog blev der 
ogsaa undervist i Skrivning og Regning. Al Lektielæsning var 
bandlyst. Frie Foredrag vare hans sædvanlige Meddelelsesform, 
og hertil kom Samtale med Eleverne i Fritiden, under Maaltiderne 
og paa den fælles Sovesal. De fik Anvisning til Selvuddannelse
ved Læsning af gode Forfattere og ved skriftlig Besvarelse af 
opgivne Æmner. I det væsentlige have næsten alle de senere 
Højskoler taget denne Ordning til Mønster. Ved at overføre sine 
Grundsætninger paa Børneundervisningen (jfr. hans Afhandling «Om
Børneskolen», udg. 1877 af H. Holm) blev K. Skaber af de grundtvigske 
«Friskoler», der fra 1852 ere opstaaede i alle de Egne paa 
Landet, især Fyn og Mors, hvor den grundtvigske Retning har 
Fodfæste, og gav herved Stødet til de 2 Love om Privatundervisning
af 2. Maj 1855 og 30. Sept. 1864. Ogsaa paa den offentlige 
Skole fik K. Indflydelse; thi de stærke Brydninger, der opstode mellem 
«Friskolen» og «Statsskolen», paavirkede denne i Retning af K.s 
Anskuelser, saa at mundtlig Undervisning bredte sig paa Lektielæsningens 
Bekostning, og mange af de Tanker, der mødte stærk 
Modstand, da K. fremsatte dem, ere nu optagne i den almene 
pædagogiske Bevidsthed.

K. besad ikke mange Kundskaber, men en rig Livserfaring 
og et skarpt Blik for Sjælelivets Ytringer. Han havde ingen 
Undervisningsplan og brugte ingen bestemt Methode, men fulgte 
sine umiddelbare Indskydelser, talte snart hjærtelig, snart ironisk,
undertiden i barokke Vendinger, men altid med Aandens Myndighed 
og dog jævnt og fattelig, saa at Tilhørerne fik et nyt Indblik 
i de moralske, psykologiske eller sociale Spørgsmaal, som han 
udtalte sig om med Historien som Udgangspunkt. K.s Personlighed
var en ejendommelig Blanding af Modsætninger. Skjønt bondeklædt 
og i sin Optræden Almuesmand, besad han i mange 
Retninger en fin Aandsdannelse; med Særhed og Bornerthed paa visse
Omraader forbandt han et genialt Blik paa hele Menneskelivet; 
hvor sparsommelig og tarvelig han end levede, var han yderst 
hjælpsom mod fattige Elever og trængende Friskoler og gav 
frivillig Afkald paa Statstilskuddet til Højskolen for at 
undgaa Kontrol, og ved Siden af en vis selvsikker Overvurdering 
besad han en ydmyg Tro paa Guds kjærlige Forsyn. Derfor tvivlede han 
aldrig om, at hans Livsgjerning vilde lykkes, trods den Mangel 
paa Forstaaelse hos Befolkningen og den Modstand hos Avtoriteterne,
han mødte i Begyndelsen.

K.s Indflydelse strakte sig langt ud over hans Kreds af Elever. 
Han færdedes meget paa Fodvandringer i Fyn, især blandt de 
opvakte og Grundtvigs Venner, og udøvede ogsaa her som en anden 
Sokrates gjennem Samtale en vækkende Indflydelse paa dem, han 
kom i Berøring med. Mange bekymrede Mennesker søgte Trøst hos 
K.; men de fleste kom for at høre hans vækkende Tale, enten ved 
de daglige Foredrag eller ved de Møder, han holdt paa sin Skole. 
Her samledes ogsaa fra 1865 hver Sommerferie Friskolelærere og 
andre pædagogisk interesserede for at høre hans Foredrag og 
drøfte Børneskolens Forhold med ham. I de Kredse, der sluttede 
sig til ham, var hans Avtoritet overordentlig. «K. har sagt det!» 
var nok til at slaa enhver Indvending ned. Men ogsaa uden for 
disse har hans Virksomhed efterladt dybe Spor i det danske Aandsliv, 
især blandt Folkets brede Lag, saa han maa ubetinget regnes 
for en af vor Tids mest indflydelsesrige Mænd. -- K. ægtede 
8. Avg. 1866 Anne Kirstine Jakobsen (f. 2. Jan. 1844), Datter af
Gaardmand Jakob Jørgensen i Fangel.

F. Linderberg, K. M. K. (1882), 
K. R. Stenbæk, Bidrag til K. M. K.s Levnedstegning (1883). 
K. Berntsen, Blade i Mindekransen over Højskoleforstander K. M. K. (1870). 
M. Eskesen, Samliv med K. (1883). 
Samme, Minder og Udsigter fra 40 Aars Skoleliv. 
F. Nygård, K. K., I. (1895). 
V. Birkedal, Personlige Oplevelser II, 188 ff. L. 
Frederiksen, Friskolebevægelsen 1852 og de følg. Aar. 
F. Nygård, P. K. Algreens og Provst J. C. Sørensens Levnedsløb. 
Dannevirke II, 43. 59. 
Illustr. Tid. XI, 290.

Joakim Larsen.



Kolderup-Rosenvinge, Janus Lauritz Andreas, 1792-1850, Retslærd, 
er født 10. Maj 1792 i Kjøbenhavn og Søn af nedennævnte 
Etatsraad Peder Andreas K.-R. Han dimitteredes til Universitetet
af Cand. theol. U. A. Plesner, senere Provst paa Langeland, med 
hvem han vedblev at staa i et intimt Venskabsforhold; bestod i 1809 
Examen artium og Aaret efter den filosofiske Prøve, begge med
Udmærkelse. Derpaa valgte han det juridiske Studium, hvori han 
vejlededes af Anders Sandøe Ørsted, som i sin Mindetale over 
ham i Videnskabernes Selskab har aflagt det smukkeste Vidnesbyrd 
om det inderlige og varige Venskabsbaand, som knyttedes mellem 
disse 2 Mænd.

Endnu som Student vandt K.-R. i Aaret 1813 Universitetets 
Guldmedaille for Besvarelsen af det juridiske Prisspørgsmaal om 
Benyttelsen af den ældre Lovgivning ved Fortolkningen af 
Christian V's Lov. Afhandlingen findes i Universitetets Manuskriptsamling. 
Den fuldstændige juridiske Embedsexamens theoretiske 
og praktiske Prøve bestod K.-R. s. A. 7. Avg. 1814 holdt han 
Bryllup med Barbara Abigael Lange (f. 1791, Datter af 
Gehejmekonferensraad, Deputeret i Finanskollegiet C. W. L.), med hvem 
han levede i et højst lykkeligt Ægteskab, indtil hun døde 17. Dec. 
1846. K.-R. selv, som stadig var af svageligt Helbred, døde paa 
en Baderejse i Nantes 4. Avg. 1850. J. P. Mynster, som havde 
viet Ægtefællerne, holdt ogsaa Ligtalerne over dem begge.

1815 disputerede K.-R. for den juridiske Licentiatgrad og 1817 
for den juridiske Doktorgrad. Æmnet for Disputatserne var 
henholdsvis 1. og 2. Del af en retshistorisk Afhandling om Edens 
Anvendelse i Rettergangstrætter efter den ældre danske Lovgivning. 
I Begyndelsen af 1814 blev K.-R. Notarius ved det juridiske 
Fakultet og 1815 tillige Adjunkt ved samme, 27. Jan. 1818 Professor 
extraordinarius og 1830 efter Hurtigkarls Død Professor ordinarius 
i det juridiske Fakultet og Medlem af Konsistorium, i hvilket han 
overtog Forretningen som Referendarius. I Sept. 1834 beskikkedes 
K.-R. efter J. P. Mynsters Udtrædelse til 3. Medlem af Direktionen 
for Universitetet og de lærde Skoler, i hvilken Stilling han forblev, 
indtil han 1848 afskedigedes, dog med Bibeholdelse af sin Gage, 
1100 Rdl., under Navn af Ventepenge, hvorhos han samme Dag 
udnævntes til Konferensraad. 1822 blev han extraordinær Assessor 
i Højesteret, 1828 efter A. S. Ørsted Lærer i Kirkeret ved 
Pastoralseminariet og Medlem af sammes Direktion, 1838 udnævntes han 
til Medlem af Kommissionen for den Arnemagnæanske Stiftelse og 
1839 til Medlem af den til at afgive Betænkning over Biskop 
Mynsters Udkast til et nyt Ritual og en ny Alterbog nedsatte Kommission.

1822 blev han Æresmedlem af det islandske litterære Selskabs 
Afdeling i Kjøbenhavn; 1816 Medlem af det kongl. Landhusholdningsselskab; 
1817 Medlem af det danske Litteraturselskab; 1822 Medlem 
af Selskabet for Fædrelandets Historie og Sprog; 1824 
Medlem af Videnskabernes Selskab, i hvilket han virkede som 
Medlem baade af Ordbogskommissionen og af Kommissionen til 
Udgivelse af Regesterne; 1825 Medlem af det nordiske Oldskriftselskab; 
1833 Medlem af Schleswig-Holstein-Lauenburgische Gesellschaft für 
vaterländische Geschichte. Endelig blev han 1827 korresponderende 
Medlem af Svenska kongl. Vitterhets-, Historie- og Antikvitets-Akademien 
og 1830 korresponderende Medlem af det kongl. Samfund 
for Utgifvandet af Handskrifter rörande Skandinaviens  Historia.

K.-R. var en sympathetisk og alsidig dannet Personlighed; 
om hans store Belæsthed vidner hans efterladte Bibliothek. Han 
studerede ikke blot vort eget, men ogsaa fremmede Landes 
Skjønlitteratur; oversatte Wessels «Kjærlighed uden Strømper» paa Tysk
og Stykker af Calderon paa Dansk, i det han i sine senere Aar 
regelmæssig studerede Spansk sammen med A. W. Scheel og 
Bræstrup. Ogsaa Musikken dyrkede han med Held, og hans fromme 
Sind i Forbindelse med hans Lethed i at behandle Sproget bragte 
ham ogsaa til at sysle med Salmelitteraturen. I K.-R.s og hans 
ikke mindre elskværdige Hustrus Hjem i Lyngby samledes Hovedstadens 
bedste Selskab, og fremmede Digtere og lærde, saasom 
Geijer, Tegnér, Wilda, J. Grimm, Cleasbye, X. Marmier m. fl.,
søgte ligeledes regelmæssig der ud, naar de gjæstede Kjøbenhavn. 
Baade Ørsteds, Molbechs og J. P. Mynsters Taler vidne om, 
hvilket kjært Minde K.-R., hans Hustru og deres Hjem have 
efterladt i Vennernes store Kreds, ligesom hans efterladte Brevsamling 
vidner om den livlige Forbindelse, hvori han stod med Jurister og 
Historikere i mange Lande, som Schlyter, Falck, Michelsen, 
Lappenberg, Schildener, Holtzius m. fl. -- Den elskværdige og 
imødekommende Holdning, som udmærkede K.-R., var uden Tvivl en 
medvirkende Grund til, at han ikke hævdede en mere fremtrædende 
Stilling i det offentlige Liv. Han vedblev saaledes fra 1834-48 
trods indtraadt Ledighed at være 3. Medlem af Universitetsdirektionen, 
i hvilken han efter Akternes Vidnesbyrd heller ikke synes at have 
udfoldet nogen ledende Virksomhed. At han var en varmtfølende 
Patriot, fremgaar af hans Sendebrev til Professor Schlosser, der i 
sin Verdenshistorie havde omtalt Danmark ufortjent ilde; og at 
han var stærkt interesseret for den nationale Sag i Sønderjylland, 
vise de mange fortrolige Breve, hvori Vennen Chr. Paulsen udøser 
sit bekymrede Hjærte for ham. Ved Fødsel, Uddannelse, 
Familieforbindelser og Embedsstilling var han ført til en stræng 
konservativ Opfattelse af Forholdene baade i Kirke og Stat. I sidstnævnte 
Henseende viste han det i 1848 ved Oversættelse af «Stemmer fra 
Frankrig  og England om Tokammersystemet» og i førstnævnte 
Henseende ved den Afhandling, han endnu i 1850 oplæste i 
Videnskabernes Selskab, «om Kirkebestyrelse, Kirkeforfatning og 
Kirkens Ejendomsret».

K.-R.s videnskabelige Evne udfoldede sig meget tidlig og 
ytrede sig særlig i en lykkelig Gave til hurtig og let at samle, 
ordne og forme et Stof; derfor udarbejdede han trykte Grundrids 
til Brug ved alle sine Forelæsninger «for at fri Tilhørerne for den 
trættende Dikteren»; saaledes «Grundrids af den danske Politiret» 
(1825), «af den positive Folkeret» (1829), «af den danske Kirkeret» 
(1838), «af den juridiske Encyclopædi» (1849). Alt i 1822-23 udkom
ogsaa hans «Grundrids af den danske Lovhistorie», hvilket 
sidste Udtryk i 2. Udg. (1832) ændredes til den danske Retshistorie, 
hvoraf 3. Udg. er udkommen i 1860. Det var den første systematiske 
Fremstilling af den danske Retshistorie; og den fandt 
saamegen Anerkjendelse ikke blot her hjemme, men ogsaa i Udlandet, 
at C. G. Homeyer i 1825 udgav en tysk Oversættelse af den.

Men for Retshistoriens Vedkommende blev K.-R. ikke 
staaende ved dette Grundrids; dens Studium udgjorde hans Livs 
videnskabelige Gjerning, baaret oppe af hans store Begavelse, 
hurtige Arbejdsevne, utrættelige Flid og levende Interesse for 
retshistoriske Granskninger. Naar Retshistorien eller Lovhistorien, som 
den kaldes i Forordningen af 26. Jan. 1821, optoges som et eget 
Examensfag ved fuldstændig juridisk Embedsexamen, er dette 
fortrinsvis K.-R.s Fortjeneste. Studiet led navnlig af Mangel paa 
gode, samlede, let tilgængelige Udgaver af de ældre Love og 
Forordninger. Kofod Ancher (I, 202) havde udgivet Jyske Lov 
særskilt og Valdemars sjællandske Lov i Tillægget til Lovhistorien. 
Savnet var derfor størst med Hensyn til Eriks sjællandske Lov. 
I Erkjendelse heraf søgte K.-R. først at afhjælpe det, og 1819
bevilgedes der ham af Fonden ad usus publicos et Beløb af 400 Rdl. 
som Tilskud til Udgivelse af Loven med Oversættelse og Anmærkninger. 
Efter dette Prøvehæftes Offentliggjørelse (1821) bevilgedes 
der ham dernæst 400 Rdl. til Udgivelse af hvert af de 8 Bind, 
som en af ham paatænkt kritisk Udgave af samtlige ældre Love 
foruden den alt udgivne Eriks sjællandske Lov vilde udgjøre, dog 
saaledes at det nærmere blev at overveje, om det Glossarium, 
hvoraf det 9. Bind skulde bestaa, ikke kunde bortfalde derved, at 
der til hvert Bind føjedes en Index over de deri forekommende 
vanskeligste Ord. I Følge Planen skulde 1. Bind  bestaa af Knud 
den stores engelske Love, hvilke K.-R. imidlertid udgav særskilt i 
Universitetsprogram 1826, Anders Sunesens Parafras, der udgaves 
som en særskilt Afdeling 1846, og Skaanske Lov, der ikke udkom; 
2. Bind af den alt udgivne Eriks sjællandske Lov, 3. Bind af 
Valdemars sjællandske Lov, Valdemars jyske Lov og Thords 
Artikler, hvilke sidste 2 Bestanddele udkom som et eget Bind 1837; 
4. Bind, indeholdende Recesser og Ordinanser af Kongerne af den 
oldenborgske Stamme, udkom planmæssig i 1834, dog med 
Udeladelse af Christian IV's Birkeret; 5. Bind, indeholdende 
Gaardsretter og Stadsretten udkom alt 1827. Det skulde ogsaa have 
indeholdt forskjellige Gildeskraaer og Sølove; men Stadsretternes 
paaregnede Antal er forøget saa stærkt i den endelige Udgave, at 
Gildeskraaerne, hvoraf K.-R. senere udgav et Par særskilt, maatte 
udelades, og ligesaa Sølovene, af hvilke han dog senere ligeledes 
udgav en enkelt særskilt. 6. Bind, der skulde have indeholdt
Kirkelove og Haandfæstninger, saa vel som 7. og 8. Bind, der skulde 
have indeholdt Forordninger fra Knud VI til Christian V, naaede 
K.-R. ikke at faa udgivet. Udgaverne fyldestgjøre vel ikke 
Nutidens Krav til virkelig kritiske Udgaver, i Særdeleshed ikke i 
Henseende fil Haandskrifternes Samling, Gruppering og Benyttelse, 
men adskillige af dem, navnlig Samlingen af Stadsretterne og 
Recesserne, have dog ydet et betydningsfuldt Hjælpemiddel for Studiet, 
og Indledningerne og Anmærkningerne have blivende Værd, selv 
om de paa sine Steder trænge til at udfyldes og rettes, og skjønt 
Forfatteren ogsaa her viser sig at lide af en vis Mangel paa 
Fasthed, der endog har bragt ham til at frafalde Anskuelser, som 
Eftertiden har godkjendt. Hvad der derhos under alle 
Omstændigheder ikke maa glemmes, er, at K.-R. udførte hele det store 
Arbejde uden noget som helst Vederlag, i det Tilskuddet fra Statskassen
udbetaltes Forlæggeren som Vilkaar for, at han overtog Forlaget. 

Medens K.-R. indtil 1840 mest syslede med Lovene, er den 
efterfølgende Tid fortrinsvis helliget Dommene. Hans Udgave af 
Rigens Ret udkom 1842, hans Afhandling om Rigens Ret og Dele 
1847, og i de mellemliggende Aar udgav han paa Videnskabernes
Selskabs Bekostning 4 Bind «Gamle danske Domme» med 
Indledninger og Anmærkninger (1842-48). Skjønt denne Samling er 
anlagt efter en noget for stor Maalestok, er den dog højst 
fortjenstfuld, baade ved det skjønsomme Udvalg og ved de udførlige 
Indledninger og Forklaringer, som den indeholder. Derhos har K.-R. 
enkeltvis udgivet eller kommenteret en Del interessante Doms- og 
Processager, som Dommene over Torben Oxe, Poul Laxmand, 
Mester Jacob Nielsen, Mads Ravn m. fl., og skrevet en Del 
Anmeldelser af retshistoriske Arbejder, hvoraf nogle i «Maanedsskrift
for Litteratur», hvis Medudgiver han var 1829-38, samt udgivet 
en Række enkelte retshistoriske Afhandlinger, vedrørende en 
Flerhed af Retsomraader: Tingsret, Obligationsret, Proces, Strafferet, 
Statsret, Kirkeret. Afhandlingerne yde helt igjennem værdifulde
Bidrag til vor retshistoriske Litteratur. En Del af dem findes i 
«Juridisk Tidsskrift», hvis Medudgiver K.-R. var 1831-40.

Betragter man denne samlede Fylde af vel formede, indholdsrige 
Arbejder, udførte af en svagelig, fra flere Sider stærkt optagen 
Mand, der døde i en forholdsvis tidlig Alder, kan man ikke andet 
end med levende Tak og Paaskjønnelse anerkjende K.-R.s 
omfattende, dygtige Virken for det retshistoriske Studiums Fremme i 
Danmark. -- Ved Siden deraf kan endnu erindres hans Virksomhed 
som Udgiver af Samlingen af Forordninger fra 1846-49 og af 
gejstlige Forordninger (1838-46).

Erslew, Forf. Lex.

H. Matzen.



Kolderup Rosenvinge, Janus Lauritz Andreas, f. 1858, Botaniker. 
L. K. R., født i Kjøbenhavn 7. Nov. 1858, er Søn af 
nedennævnte Vandbygningsdirektør V. K.-R. Student 1876 fra 
Metropolitanskolen, tog medicinsk Forberedelsesexamen, men gav 
sig derpaa til at studere Naturhistorie, specielt Botanik. Tog 
Magisterkonferens 1882 efter allerede at have publiceret nogle 
anatomiske og algologiske Afhandlinger. Han lagde sig derpaa efter 
Studiet af Algerne, særlig Havalgerne. Han tiltraadte for
videnskabelige Studiers Skyld en Rejse 1883-85 til Stockholm, Bonn, 
Tübingen, Cherbourg, Paris, Antibes, Montpellier og Biarritz; kom 
i 1885 tilbage til Kjøbenhavn. I 1885 studerede han Havalgers Fysiologi
ved Havgesund og blev dernæst af Kommissionen for Grønlands 
Undersøgelse udsendt i 1886 med «Fylla», nærmest til Nordgrønland, 
og i 1888 i Selskab med Geologen Steenstrup til Sydgrønland for at 
undersøge Grønlands Algevegetation. 1888 tog han den filosofiske
Doktorgrad. Efter «den biologiske Stations» Oprettelse 1890 har 
han næsten hvert Aar været Lærer ved de der afholdte Kursus 
for naturhistoriske studerende, og endelig fik han 1891 en 4aarig 
Statsunderstøttelse for at foretage omfattende Undersøgelser af 
Plantevæxten i de danske Farvande. -- Hans videnskabelige 
Arbejder have først og fremmest drejet sig om Algernes Naturhistorie 
og Udbredning og findes dels i Grønlandskommissionens «Meddelelser», 
dels i «Botan. Tidsskrift». men han har ogsaa, foruden
de ovfr. nævnte, publiceret Vegetationsskildringer (Sydgrønlands 
Natur), Bestemmelser af grønlandske Fanerogamsamlinger, et 
histologisk-mykologisk Arbejde, og hans Doktordisputats er af mere
fysiologisk Art («Ydre Faktorers Indflydelse paa Organdannelsen»). 
Hans Arbejder ere alle udførte med særlig Omhyggelighed og 
Samvittighedsfuldhed. I 1886 blev han Bibliothekar og Assistent 
ved Botanisk Musæum, i 1893-95 var nan Assistent ved den 
planteanatomiske Undervisning, og i 1895 bevilgedes ham et 
Honorar for at holde Universitetsforelæsninger over lavere Planter.

Universitetsprogram til Reformationsfesten 1888.

Eug. Warming.



Kolderup-Rosenvinge, Peder Andreas, 1761-1824, Postdirektør. 
P. A. Rosenvinge Kolderup, Søn af succederende Sognepræst 
til Bodø Jesper Andreas K. og Susanne Kaasbøll f. Rosenvinge, 
var født paa Bodø 9. Jan. 1761, blev i sit 13. Aar Korporal
ved 1. oplandske Infanteriregiment, frekventerede 1779-80 den 
mathematiske Skole i Christiania, forlod 1781 paa Grund af svagt 
Helbred den militære Bane, tog 1783 juridisk Examen, blev 1786 
Kopist i Hof- og Stadsretten i Kjøbenhavn, 1791 Fuldmægtig hos
Rettens Justitiarius, fik 1792 Titel af Sekretær, tog 1800 sin Afsked, 
da hans Embede var bestemt til ved Vakance at skulle inddrages, 
og belønnedes med Kancelliraads Titel, udnævntes 1802 til 
surnumerær Direktør i General-Postamtet, blev 1809 virkelig Direktør 
og Etatsraad, erhvervede 1811 Adelspatent med Navnet Kolderup-Rosenvinge 
(Prisen sagdes at være 25000 Rdl.) og døde 18. Avg. 1824. 
Krigsskolen i Christiania skyldte ham Tak, dels fordi han af 
egne Midler støttede den, dels fordi han foranledigede, at 
Gehejmeraadinde Wærn, hvis Lavværge han var, skjænkede den 30000 Rdl. 
Gift 1790 med Mariane Grüner (f. 1764 d. 18. Maj 1833), Datter af 
Præsten Laurids G. i Lille Lyngby.

Nicolaysen, Norske Stiftelser III.
Thaarup, Fædrenelandsk Nekrolog 1821-26 S. 327 f.

G. L. Wad.



Kolderup-Rosenvinge, Valdemar, 1828-89, Officer, Vandbygningsdirektør, 
var Søn af ovennævnte Professor J. L. A. K.-R. 
og blev født 19. Dec. 1828 i Kjøbenhavn. I 1848 indtraadte han 
som Elev paa den kongl. militære Højskole og gjennemgik samtidig 
i 1848-49 Central- og Kommandoskolen i Kjøbenhavn. 1850 
udnævntes han til Sekondlieutenant à la suite i Artilleriet med 
Anciennitet af 1. Maj 1848 og ansattes ved Feltingeniørdetachementet,
og han indtraadte i Slutningen af Aaret paa Ingeniørtroppernes 
Exercerskole i Kjøbenhavn. Fra 1851-53 afsluttede han sin ved 
Krigen afbrudte Uddannelse paa Højskolen og udnævntes ved 
Afgangen fra denne sidstnævnte Aar til Premierlieutenant i 
Ingeniørkorpset, i hvilken Stilling han fra 1853-56 var ansat ved 
Kongerigets Vejtjeneste, fra 1856-62 ved Kjøbenhavns Fortifikation og i
1862-63 ved Ingeniørtropperne. Da den nye Ordning af Kjøbenhavns 
Politi traadte i Kraft, sattes han 1863 à la suite i Hæren 
for at overtage Stillingen som 1. Politiinspektør, men allerede ved 
Udgangen af s. A. opgav han paa Grund af Krigsudsigterne denne 
Virksomhed og gik atter i militær Tjeneste, først ved 
Ingeniørdirektionen i Slesvig og derpaa ved den aktive Armé. Han deltog 
i Forsvaret af Dybbølstillingen og af Als og erholdt i 1864 
Kapitajns Karakter. Efter Krigen forblev han ved Ingeniørtropperne, 
og ved Hærlovens Ikrafttræden i 1867 forfremmedes han til 
Kapitajn og Kompagnichef ved den nyoprettede 1. Ingeniørbataillon, 
i hvilken Egenskab han med sit Kompagni blev knyttet til den 
Brigade, som mobiliseredes i Jylland under den fransk-tyske Krig i 
1870. Fra 1871-72 gjorde han Tjeneste ved  1. Ingeniørdirektion, 
og fra 1872-76 fungerede han som Sekretær i Ingeniørkorpsets 
tekniske Komité samt som teknisk Revisor og Bibliothekar ved 
Korpset. Efter i Sommeren 1876 at have været Lejringeniør i 
Lejren ved Hald forsattes han paa ny til 1. Ingeniørdirektion, hvor 
han forblev, indtil han i. Juli 1882 erholdt Afsked af Krigstjenesten 
som Oberstlieutenant og udnævntes til Direktør for Vandbygningsvæsenet.

De under dette hørende Forretninger vare allerede under hans 
Forgænger, C. Carlsen (III, 377), voxede saa betydelig, at der i 
1880 blev forelagt Rigsdagen et Lovforslag angaaende dets Udvidelse. 
Forslaget blev imidlertid ikke ophøjet til Lov, men da Forretningerne
stadig tiltoge i Omfang, lykkedes det dog K.-R., til Dels ved 
administrative Foranstaltninger, opretholdte ved de til forskjellige store 
Arbejder givne Bevillinger, at skabe en midlertidig Situation af en 
saadan Beskaffenhed, at den i Hovedsagen har kunnet danne 
Grundlaget for det «Forslag til Lov om Vandbygningsvæsenets 
Ordning», som fra 1892-95 forgjæves har været forelagt Rigsdagen. 
Han var Formand i den i 1882 nedsatte Kommission angaaende 
Anlægget af Udførsels- og Tilflugtshavne paa den jyske
Vestkyst, i det nordlige Kattegat og paa Bornholm og
overtog i 1884, efter at Kystsikringskommissionen af
1874 var bleven opløst, som Vandbygningsdirektør
Ledelsen af Arbejderne til Sikring af Jyllands
Vestkyst, angaaende hvis Afslutning han i Forening
med Konferensraad Carlsen og Kammerherre de Thygeson udarbejdede et
Forslag, som vedtoges af Regering og Rigsdag. Det
var ligeledes under K.-R. s Ledelse, at der i 1886
foretoges forskjellige Udvidelsesarbejder ved Esbjærg
Havneanlæg, og han fremsatte Forslag til andre,
som ere blevne bevilgede efter hans Død. Han døde
pludselig 5. Dec. 1889. -- K.-R. ægtede 9. Jan. 1856
Henriette Vilhelmine Petersen (f. 5. Nov. 1834),
Datter af Slotsgartner ved Rosenborg Jens Peter
P. (f. 1804 d. 1848) og Louise f. Lindegaard (f. 1799
d. 1855).

Illustr. Tid. XXXI, Nr. II. 
Tychsen, Fortifikations-Etaterne og Ingenieurkorpset 1684-1893. 
J. Michaelsen, Fra min Samtid (1890) S. 62 ff.

V. E. Tychsen. 



Kolding, jvfr. Colding og Kolling.



Kolding, Anders Mikkelsen, 1560-1615, Biskop,
blev o. 1589 resid. Kapellan i sin Fødeby Kolding,
efter hvilken han antog sit Tilnavn, og fungerede
tillige som Slotspræst, naar Kongen opholdt
sig paa Koldinghus; men at han skulde have været
kongl. Konfessionarius, er vistnok lige saa urigtigt,
som naar det berettes, at han har været Sognepræst i
Kolding. Han var ganske sikkert kun Kapellan, da han
1608 blev udnævnt til Biskop i Bergen, men han havde
ved flere Prædikener og andre theologiske Skrifter,
der vare udgivne af ham, paa en heldig Maade henledet
Opmærksomheden paa sig; omtrent samtidig med at blive
Biskop tog han Magistergraden. Han roses for «Flid,
Nidkjærhed og Gudsfrygt», men at han næppe har hørt
til de ivrig orthodoxe Lutheranere, synes at fremgaa
af, at Professor Cort Aslaksen (I, 358) 1612 tilegnede
ham en Bog, han da udgav. Han var ivrig for at fremme
Skolevæsenet, og i nogen Tid underviste han endog selv
i Bergens Latinskole. Døde 5. Avg. 1615; gift med
Bodil Andersdatter Buch, som overlevede ham, og med
hvem han havde 3 Børn; undertiden nævnes han selv,
men urigtig, A. M. Buch. Hans litterære Virksomhed
er nu uden Betydning.

Lampe, Bergens Stifts Biskoper og Præster S. 7. 
Zwergius, Siellandske Clerisie S. 530 ff.

Vilh. Bang.



Kolding, Antonius Hansen, --1620--, Generalprovst. 
Han var 1611-14 Provst i Kommunitetet ved Kjøbenhavns
Universitet. 
1613 tog han Magistergraden og kaldtes 1614 af Professorerne til 
Kapellan ved Frue Kirke i Kjøbenhavn; men allerede Aaret efter 
beskikkedes han til Generalprovst paa Gulland. I denne Stilling
var han, indtil Christian IV 1624 kom over til Øen; thi da blev 
han, som beskyldt for forskjellige Forseelser, suspenderet fra 
Embedet og stillet for en Bisperet, der siden dømte ham fra Kaldet. 
Blandt hans Forseelser nævnes, at han i 3 Aar ikke havde været
ved Herrens Bord, og at han havde været drukken en Langfredag. 
Paa Gulland havde mange dog Medfølelse med ham, og da det 
gik en af hans Uvenner meget ilde, sagdes det almindelig, at det 
var «Mester A.s Taarer», der voldte dette. 1627 bevilgedes det ham 
paa ny at indtræde i Præsteembede, om nogen vilde kalde ham;
men 1630 søgte han atter sit gamle Embede som Kapellan uden 
at opnaa det. Hans senere Skæbne er ukjendt. 

Rørdam, Kbhvns Universitets Hist. 1537-1621 III, 744.

H. F. Rørdam.



Kolding, Jon Jensen, --o.1609, Præst, topografisk Forfatter, 
var født i eller i Nærheden af Kolding, gik i Ribe Skole 
og blev siden Hører ved samme. Henved 1566 blev han Rektor 
i Kolding og senere (eller samtidig) tillige Kapellan ved Kirken 
sammesteds, hvortil Præsteembedet i Almind 1573 knyttedes. Da 
han havde gjort sig bemærket som latinsk Digter og særlig havde 
besunget Kong Frederik II og forskjellige af Rigets høje Herrer, 
kan det findes rimeligt, at Kongen tog sig af ham og skaffede 
ham det anselige Kald Anst og Gjesten i Nærheden af Kolding, 
hvor Beboerne ikke havde kunnet enes om Præstevalget. «Hr. J. 
i Gamsted» (saaledes hed Præstegaarden) hørte til sin Tids lærde 
Præster. 1591 tog han Magistergraden, og efter at han 1584 havde 
udgivet en kort Danmarksbeskrivelse, lod han 1594 en «Daniæ 
descriptio nova» trykke i Frankfurt a. M. Det er egentlig det 
første Forsøg paa en fædrelandsk Topografi, som vor Litteratur
ejer. Om Anledningen til, at J. J. kom ind paa disse Studier, 
fortæller han, at da hans Præstegaard laa ved alfar Vej, plejede 
Lensmanden Henrik Below (II, 44) altid paa sine Rejser til Ribe 
at tage ind hos ham. Da Below som født Meklenborger savnede 
Kundskab om Landets forskjellige Dele og deres naturlige 
Beskaffenhed, bad han den lærde Præst give ham de fornødne 
Oplysninger og førte ham derved ind paa den topografiske Forfatterbane. 
Ved Omtalen af Halland var J. J. kommen ind paa den sidste 
Krigs Begivenheder og havde fordybet sig saaledes deri, at hans 
Ytringer, da Bogen blev bekjendt i Sverige, vakte en saadan 
Harme, at et svensk Statssendebud, der 1595 kom her til Landet, 
klagede til Regeringsraadet over denne formentlige Krænkelse af 
en Artikel i Stettiner-Freden af 1570, hvorved politiske 
Smædeskrifter vare forbudte. Den danske Regering blev nødt til at tage 
sig af Sagen, og J. J. blev indstævnet for det akademiske
Konsistorium. Faa Regeringens Vegne optraadte Dr. jur. Jørgen 
Skomager som Aktor imod ham, og en Tid saa det meget truende 
ud for Forfatteren; thi da Professorerne havde dømt, at han højlig
havde forset sig og derfor burde tilintetgjøre alle Exemplarer af 
Bogen, udstede en offentlig Gjenkaldelse og gjøre Afbigt, saa 
erklærede de regerende Herrer sig utilfredse med denne Dom og
forlangte ham dømt i Kongens Naade og Unaade, hvilket efter 
Omstændighederne kunde betyde Livsstraf. Herpaa vilde 
Dommerne dog ikke indlade sig, og endelig slap J. J. med et Aars 
Suspension fra sit Embede, en Straf, der endog senere formildedes 
noget. Formodentlig har denne Modgang dog skræmmet J. J. fra 
videre Skridt paa Forfatterbanen. Han levede endnu 1608, men 
var død 1610.

Ny kirkehist. Saml. V, 378 ff. 657 f.

H. F. Rørdam.



Kolding, Niels Nielsen, 1525-78, Præst. 
Denne Mands første Ansættelse var som residerende Kapellan i Kolding i 
Slutningen af Christian III's Tid. Her  blev han kjendt og yndet af 
Kongefamilien, som ofte opholdt sig paa Koldinghus, hvorfor 
Frederik II strax efter sin Tronbestigelse tog ham til sin Hofprædikant, 
og han var den første danske Mand, der efter Reformationen 
beklædte denne Stilling. Han var med Kongen paa Toget til 
Ditmarsken 1559, og da 3 af Landets Præster efter Nederlaget ved 
Heide indfandt sig i Lejren for paa Ditmarskernes Vegne at bede 
om Naade, fik «Mester N.» Befaling at tage dem til Bords hos 
sig, medens Kongen og hans Farbrødre med deres Raadgivere 
overlagde, hvorledes man skulde behandle de overvundne. Som 
Hofprædikant fik han flere Forleninger; navnlig kan mærkes, at 
han 1563 fik St. Laurentii Kapel i Roskilde, hvormed Stillingen
som Universitetskonservator var forbunden. Da han var en 
«oprigtig, flittig og tjenstagtig Mand», og da Kongen satte megen 
Pris paa ham, benyttede han sin Indflydelse til Fremme for Kirke- 
og Skolevæsen. Særlig staar Universitetet i stor 
Taknemmelighedsgjæld til ham, da han medvirkede til dets Opnaaelse af nogle af 
de største Begunstigelser, det siden sin Oprettelse havde modtaget, 
navnlig den store Dotation, hvorved Kommunitetet grundedes 1569. 
Lærde Mænd, der søgte Støtte hos Kongen, fandt i Hofprædikanten
en paalidelig Talsmand. Intet Under derfor, at mange 
saadanne søgte at vise ham den Ære og Taknemmelighed, som 
han fortjente.

1569 beskikkedes N. N. til kongelig Bibliothekar, og dette 
Embede forestod han indtil sin Død ved Siden af Stillingen som 
dansk Hofprædikant, hvilken sidste vistnok dog tabte en Del af sin 
Betydning fra den Tid af, at Hoffet ved Kongens tyske Giftermaal 
(1572) fik en mere tysk Farve end tilforn. For Resten havde 
N. N. sin Bolig i Roskilde, naar han ikke opholdt sig i Kongens 
Følge. Her havde han foruden sit Kanonikat med tilhørende anselige 
«Residens» flere af det tidligere St. Claræ Klosters Ejendomme,
som Universitetet havde overladt ham i Leje, og her døde han 
25. Avg. 1578. I Domkirken hviler han med sine 2 Hustruer, der 
begge vare fra Ribe. Han er Forfatter af flere gudelige Skrifter
i det danske Sprog, blandt hvilke især kan mærkes «De besynderligste 
Historier, Sentenser og Exempler, som findes i den hellige 
Skrift, om Øvrigheds Kald, Regiment og Bestilling», udgivet efter 
særlig kongelig Befaling 1567. Skriftet udkom senere i tysk 
Oversættelse.

Rørdam, Kbhvns Universitets Historie 1537-1621 II, 407 ff.

H. F. Rørdam.



Kolding, Poul Jensen, 1581-1640, Skoleforstander, Præst og Forfatter. 
Han var født 22. Marts 1581 i Kolding, hvor hans 
Fader, Jens Poulsen (d. 1592), var  Raadmand og Tolder; Moderen, 
Magdalene, var en Datter af Arent Falenkamp, en Handelsmand 
fra Westfalen, der havde nedsat sig i Kolding. Efter at have 
søgt Skolen i sin Fødeby kom P. J. 1594, støttet af Kansler Niels 
Kaas, der i sin Tid havde staaet Fadder til ham, i Sorø Skole, 
som den Gang forestodes af M. Hans Stephensen, der siden blev 
Professor ved Universitetet og venlig tog sig af sin vel begavede 
og flittige Discipel, da han 1600 var bleven Student. I de sidste
2 Aar af sin Skoletid havde P. J. ved Siden af egen Læsning 
undervist den unge Palle Rosenkrantz, der senere blev en meget
anset Mand og altid bevarede et trofast Venskab mod sin Ungdomslærer. 
Allerede 1601 drog P. J. udenlands og kom til Prag, hvor 
han sluttede sig til sin berømte Landsmand Tyge Brahe, hvem 
han gik til Haande og blev hos til det sidste, i det han «tjente 
ham i hans Dødsstund» (24. Okt. 1601). Siden rejste han til Italien,
hvor han opholdt sig en Tid i Ferrara og Rom. Paa Hjemvejen 
gjæstede han i længere Tid Universitetet i Wittenberg. Efter 
sin Hjemkomst til Kjøbenhavn, Marts 1604, blev han af Rigsmarsk 
Steen Maltesen Sehested antaget til at følge ham til Carlsbad i 
Bøhmen. I Dec. 1604 tog han Magistergraden i Kjøbenhavn og
i Avg. 1605 blev han efter Professor Hans Poulsen Resens 
Anbefaling Rektor i Aalborg. I Foraaret 1608 var der Tale om at 
kalde ham til Professor ved Universitetet. Det blev der imidlertid 
ikke noget af; men da han kort efter kom til Kjøbenhavn som
en af den aalborgske Gejstligheds deputerede ved Prins Christians 
Udvælgelse til Tronfølger, gav det Anledning til, at han af Vilhelm 
Dresselberg til Vindingegaard og den kongl. Sekretær Niels Krag til
Agerkrog kaldtes til Sognepræst i deres Patronatskald Vindinge 
og Kvislemark i Sjællands Stift. S. A. ægtede han sin Formands, 
Hr. Rasmus Jensens, Enke, Johanne Pedersdatter fra Malmø.

I «de Dresselbergers Vindinge» (nu Fuirendal) var P. J. nu 
Præst i 14 Aar; 1615 blev han tillige Provst i Øster Flakkebjærg 
Herred. Da han var anset for en ualmindelig dygtig Mand, der 
ogsaa egnede sig for verdslige Forretninger, kaldtes han 1622 til
Herlufsholm for at bringe Stiftelsen paa Fode. Han blev Forstander 
for Skolen og Godset, men tillige Præst, i det han dog 
stadig havde en Kapellan til Hjælp i den sidstnævnte Virksomhed. 
Med stor Kraft arbejdede han nu paa Forbedringer i forskjellige
Retninger, og det lykkedes ham at gjennemføre Nybygninger 
og Godskjøb, der vare til Stiftelsens varige bedste, ikke at 
tale om Forbedringer i Undervisningen. Men træt af det brydsomme 
Arbejde nedlagde han 1631 Forstanderposten og flyttede til
Lille Næstved, i det han i de sidste Aar af sit Liv indskrænkede 
sig til Præsteembedet. Provst var han dog ogsaa fremdeles, og 
som saadan var han en af den sjællandske Gejstligheds 4 deputerede 
paa Rigsdagen i Odense 1638. Han døde 18. Okt. 1640 
og hans ovennævnte Hustru faa Dage efter. Blandt deres Børn, 
som kaldte sig Vinding efter deres Fødested, er Professor og
Højesteretsassessor Rasmus Vinding især bekjendt.

P. J. har som Skribent Fortjenester dels som Kirkehistoriker, 
dels som Lexikograf, og han nød Anseelse som en Mand, der 
havde et betydeligt Herredømme over Modersmaalet. Saaledes
kan nævnes hans Kirkehistorie (1614), en Fremstilling
af den lutherske Reformations Historie efter
Sleidanus, og hans «Etymologicum Latino-Danicum»
(1622), et Værk, der vidner om en overordentlig Flid,
samt «Dictionarium Herlovianum» (1626). - Til bedste
for fattige i Herlufsholms Sogn stiftede han 1630
et Legat. 

Vinding, Acad. Haun. S. 457 f. 
Danske Saml. 2. R. VI, 244 ff.

H. F. Rørdam.



Kolling, Frederik August Vilhelm, 1833-71, Mathematiker, 
Søn af Skræddermester Wilhelm K. og
Caroline Augustine f. Thiemann, fødtes i Kjøbenhavn
2. Marts 1833. Efter at have gaaet i Waisenhusets
Skole kom han ind paa Polyteknisk Læreanstalt. Her
følte han sig saaledes tiltrukken af Mathematikken,
som foredroges af Ramus, at han særlig kastede
sig over dette Fag. Ved at manuducere heri
skaffede han sig Midler til at forberede sig til
Artium. Han blev Student i 1857 og var da saa godt
inde i Mathematikken og øvet i at undervise ogsaa
i den højere Mathematik, at han allerede i 1858
vel forberedt kunde overtage Ramus' Lærergjerning
paa Læreanstalten efter H. A. Pedersen, der kun
et Aars Tid overlevede deres fælles Lærer. K.s
Forelæsninger fulgtes foruden af dem, der paa
Anstalten forberedte sig til Examen i Mekanik,
ogsaa af Universitetets mathematikstuderende. I
1861 fik han kongl. Ansættelse, i 1869 Titel af
Professor. Hans Docentvirksomhed, der dreves med
Energi og Samvittighedsfuldhed, afbrødes i 1870 af
en Hjærnelidelse, der endte hans Liv 28. Juli 1871
paa St. Hans Hospital. -- 26. Maj 1861 havde han ægtet
Othilia Petersen.

H. G. Zeuthen.



Kolling, Harald Johan Frederik, 1835-1904, Skuespiller. 
K. er født i Kjøbenhavn 29. April
1835; hans Forældre vare Skræddermester Carl
Andreas K. (f. 5. Sept. 1805 d. 16. Avg. 1868) og
Frederikke Louise f. Thiemann (f. 3. Febr. 1803 d. i
Juni 1873). I sit 14. Aar kom K. i Tobaksspinderlære,
blev Svend og arbejdede som saadan i 3 Aar. Samtidig
havde han hyppig spillet Dilettantkomedie, blev
ansat ved Folketheatret, da dette oprettedes 1857,
og har senere uafbrudt virket ved denne Scene, naar
undtages Sæsonen 1870-71, da han var knyttet til
det kongl. Theater. Her havde man faaet Øjnene op
for hans ypperlige Evner som Karakterskuespiller og
engageret ham paa 3 Aar, men allerede efter Udløbet
af det første Aar, i hvilket han kun havde spillet
Titelrollen i «Coliche» 
(1. Sept. 1870), Geronte i «Scapins Skalkestykker»,
Zierlich i «Aprilsnarrene» og en Statistrolle i
«Valgerda», var han saa kjed af denne Mangel paa
Virksomhed, at han fik sin Kontrakt hævet og vendte
tilbage til Folketheatret, hvor han stadig virker
med usvækket Kraft. Opfyldt af dyb Respekt for sin
Kunst har K. arbejdet sig op til at blive en meget
dygtig og mangesidig Skuespiller, der har skabt en
Mængde fortræffelige og typiske Figurer saa vel i
Lystspillet og Farcen som i den alvorlige Komedie,
og han har været en af Folketheatrets bedste og
paalideligste Støtter. Af hans store Repertoire,
der omfatter over 450 Roller, kan nævnes: Oberst
Kraft i «Revuen», Hammer i «For Alvor», Petersen i
«En sand Demokrat», Jappe i «De forlovede», Palle
Blok i «Pak!», Bassing i «Redaktionssekretæren»,
Noel i «Man dør ikke af Glæde», Glerup i «Den
lykkeligste Dag», Jacques i «Stakkels Jacques»,
Bræsig i «Landmandsliv», Tanne i «Hun skal debutere»
og Jessen i «Forhus og Baghus». K. blev gift 1. med
Therese Christine Hoppensach (f. 22. Juli 1840 d. i
Juli 1870) og 2. (25. April 1873) med Hertha Eleonore
Adeline Brahde (f. 17. Maj 1839) og døde 11. Dec. 1904.

Søndagsposten 1870, Nr. 316.
Nordstjernen 1889-90, Nr. 14.

Edgar Collin.



Kolling, Valdemar Ludvig Christian, f. 1834,
Skuespiller. K. er født 11. Okt. 1834 i Kjøbenhavn og
er Broder til ovennævnte Professor Fr. Aug. V. K. Som
Dreng kom K. i Manufakturlære og blev Svend, men
var ligesom sin ovennævnte Fætter hyppig Deltager
i Dilettantforestillingerne, hvorfor han til sidst
opgav Butikslivet for at blive Skuespiller. Han
debuterede 26. Dec. 1854 paa det kongl. Theater
som Arv i «Julestuen» og vandt strax Bifald ved
sin pudsige Komik. Lidt efter lidt arbejdede han
sig frem og kom til at indtage en smuk, om end ikke
fremtrædende, Plads ved Nationalscenen, hvor han siden
sin Debut uafbrudt har virket og udmærket sig ved
pligtopfyldende Flid og Iver. Som Holberg-Skuespiller
har han bl. a. spillet Arv i «Julestuen», «Henrik og
Pernille», «Maskeraden» og «Den honette Ambition»,
Jens i «Jacob v. Thybo», Henrik i «Den vægelsindede»
og Jeronimus i «Abracadabra». Desuden fortjene
følgende Roller af hans Repertoire at fremhæves:
Ludvig Thostrup i «Østergade og Vestergade», Geronte
i «Testamentet», Argante i «Scapins Skalkestykker»,
Coliche i «Coliche», Mads i «Soldaterløjer», Rasmus
i «En Søndag paa Amager» og Bogholder Sjøberg i «De
fattiges Dyrehave». Han 
blev 7. Juni 1867 gift med Almine Louise Ferdinandine Neiiendam 
(f. 30. Juni 1846).

Dannebrog 25. Dec. 1894.

Edgar Collin.



Kolthoff, Ernst Vilhelm, 1809-90, Præst, 
var en Søn af Tobaksfabrikant Matthias Anton K., hvis Slægt stammede fra Byen 
Koltoft i Angel, og Sophie Albertine f. Wahlberg. Han blev født 
i Hamborg 20. Juli 1809, men 6 Aar gammel kom han, efter et 
kort Ophold i Holsten, til Kjøbenhavn, og 1825 blev han privat 
dimitteret til Universitetet. 1830 underkastede han sig den 
theologiske Embedsexamen med Karakteren Egregie, og derpaa var han 
en Tid lang Lærer, først ved Sorø Akademis Skole, senere ved 
Landkadetakademiet. 1834 vandt han den theologiske Licentiatgrad 
for en Afhandling om Apostelen Johannes' Forfatterskab til 
Apokalypsen, og efter Disputatsen rejste han til Tyskland, hvor han især 
slog sig ned i Bonn, München og Berlin. Da han var kommen hjem, 
holdt han som Privatdocent Forelæsninger ved Universitetet, indtil 
han 1837 blev kaldet til 2. resid. Kapellan ved Frue Kirke i Kjøbenhavn. 
1841 gjorde han en Rejse til Italien, Schweits, Frankrig og  
Belgien. 1843 blev han 2. resid. Kapellan ved Holmens Kirke i 
Kjøbenhavn, 1845 resid. Kapellan ved Helligaandskirken sammesteds; 
1852 forsvarede han for den theologiske Doktorgrad en Afhandling
om de paulinske Breves Bidrag til Skildringen af Jesu Liv, og 1856 
blev han udnævnt til Sognepræst ved Helligaandskirken. Fra dette 
Embede søgte han Afsked 1880 og opholdt sig siden i Kjøbenhavn 
indtil sin Død, der indtraf 8. Febr. 1890. K. har udgivet et Par 
Prædikensamlinger (1842 og 43), og det var ham, der 1844 i Kjøbenhavns 
gejstlige Konvent foreslog Nedsættelsen af en Komité til 
Overvejelse af Salmebogssagen. Som Medlem af denne tog han 
Del i Udarbejdelsen af det saakaldte «Prøvehæfte» (1845), og senere 
var han en kort Tid med i den Komité, der skulde udarbejde den 
nye Salmebog. 1837 havde han ægtet Johanne Marie Swane 
(f. 1816 d. l885), Datter af Varemægler L. S. og Julie Annette f. 
Clausen, Søster til Professor H. N. C. (III, 612).

Erslew, Forf. Lex. 
Elvius, Danmarks Præstehist. 1869-84 S. 275. 
H. L Martensen, Af mit Levnet II, 59 f. 
C. J. Brandt, Vore danske Kirkesalmebøger (1886) S. 54 f.

Fr. Nielsen.



Koning, Jacob, d. o.1720, s. Coning (IV, 80).



Kongsbakke, Eskil Andersen, o.1610-o.1670, Gouvernør i Trankebar. 
E. A. var af Herkomst en Almuesmand og af 
Oprindelse rimeligvis en Hallandsfar fra Byen Kongsbakke. Efter egen 
Angivelse kom han o. 1634 i Tjeneste hos Kong Christian IV, og
da Skibet «Christianshavn» 1639 udsendtes til Ostindien, tog E. A.
Plads der om Bord. Skibet prisdømtes af Spanierne paa
Teneriffa, men kom dog endelig 1642 til Trankebar. Her
blev E. A. ansat som Konstabel og Kvartermester, saa
at han blev Øjenvidne til Koloniens Nedgang. Hans
samtidige Landsmænd der paa Stedet forlode det
eller døde, saa at E. A. var ene tilbage af dem
alle, da Indbyggerne o. 1655 kaarede ham til at
forsvare Pladsens Uafhængighed. Hvert Aar maatte der
føres Krig mod Naiken af Tandschor, Landets Herre,
og med andre Fjender uden Mulighed for Støtte fra
Hjemmet. Med Bistand af Portugiserne, der paa de
Tider trængtes ud fra Herredømmet af Hollænderne,
og ved at drage indfødte til sig opnaaede E. A. dog
at hævde den danske Besiddelse. Af hans aarlig
gjentagne Indberetninger naaede foreløbig kun den
fra 1656 til Hjemmet, hvor imidlertid Krigen gjorde
enhver Hjælpesending til en Umulighed. Endelig 1665
og 1668 naaede nye Skrivelser fra ham (af 1662 og
1665) til Kjøbenhavn, hvor man da først ret erfarede,
at den Koloni, der havde været saa godt som opgivet,
dog endnu bestod, takket være E. A. Thi ham var det
virkelig lykkedes med sine Hjælpere at udholde en
Belejring paa 9 Maaneder, at tilkæmpe sig en god
Fred, at omgive Byen Trankebar med en regelmæssig
Befæstning, at anskaffe 14 Kanoner, at erobre et
Fartøj fra det fjendtlige Bengalen, at istandsætte
Koloniens eget, eneste Skib, at drive en indbringende
Handel, navnlig paa Sundaøerne, og at sidde inde med
en fyldt Kasse. Brevene vare skrevne paa Portugisisk,
hvilket vistnok antyder, at Skrivekunsten laa over
E. A.s egen Rækkeevne, men vare lige velkomne,
saa at man 1669 endog dristede sig til at foreslaa
Frankrig en Kjøbesum af 2 Mill. for det Trankebar,
der før havde været regnet for blot en besværlig
Byrde. Ligeledes i 1669 udsendtes Fregatten «Færø»
med Folk og fornøden Udrustning til Trankebar. Med
Kommandanten Henrik Eggers i Spidsen indtoge nu de nye
Folk de dem tildelte Pladser, medens E. A. var bleven
bekræftet som Gouvernør. Men allerede inden Aarets
Udgang beklager han sig i Brev over sine undergivnes
Vrangvilje og ikke mindst over den Ringeagt, de vise
hans Kone, der altsaa sagtens har været en indfødt
Kvinde.

Hermed forsvinder E. A., og ved sin Død 1674 nævnes
Henrik Eggers som Gouvernør. Man bebrejder sig
siden her i Hjemmet, 
at man ikke tilstrækkelig har understøttet E. A. mod Handelens 
Betjente, og B. G. Niebuhr siger om ham: «Ingen kjender hans 
Grav, faa hans Navn; men saa længe det danske Flag vajer i 
Ostindien og i Ostindiens Havne, burde vi erindre, at det er E. A., 
hvem vi skylde vore ostindiske Besiddelser og vor ostindiske Handel». 
Siden da er Ostindien gaaet tabt for Danmark; men endnu mindes 
E. A.s Navn og skulde vel nødig ganske glemmes, saa længe Danmark staar.

Skand. Lit. Selsk. Skrifter I.
Schlegel, Samml. z. dan. Gesch. II, 3, 170 ff.

Fr. Krarup.



Kongslev, Laurits Laurberg, 1737-83, Retslærd, 
var Søn af Troels Christensen K. og Kirstine Dorothea Lauridsdatter f. 
Laurberg og fødtes 19. Avg. 1737 i Nørhaa i Thy, hvor Faderen var 
Præst. 1755 blev han Student fra Aalborg Latinskole. 1756 tog 
han filosofisk Examen og opholdt sig derefter som Lærer i 
forskjellige Familier, indtil han 1765 som Hovmester fulgte den unge 
Kammerjunker Benzon fra Sohngaardsholm til Sorø, hvor han blev 
Repetent ved Akademiet. Fra denne Stilling indgav han 1771 
Ansøgning om Embedet som mathematisk Professor ved Odense 
Gymnasium med den Motivering, «at jeg i 16 Aar har lagt mig 
efter de mathematiske Videnskaber og i de sidste 8 Aar gjort 
samme til mit Hovedstudium». Han fik ikke Embedet og indgav 
saa s. A. Ansøgning om det ved Erichsens Forflyttelse ledigblevne 
Embede som Professor juris ved Akademiet i Sorø. Ved Ansøgningens 
Indgivelse var K. ikke juridisk Kandidat, men man trak 
Sagen ud, og efter at han 16. Maj 1772 var bleven juridisk Kandidat, 
fik han 4. Juni s. A. sin Udnævnelse. 1771 ægtede han 
Helene Paludan, Datter af Præsten Jens Hansen P. til Thorslunde 
og Ishøj og Charlotte Helene Wichmann f. Hasebart. 4. April (ikke 
Marts) 1783 døde han efter længere Tids Svagelighed i Sorø.

Foruden nogle Smaating har K. udgivet «Den danske og 
norske private Rets første Grunde». 1. Bind (1781) indeholder som 
Indledning Lovhistorien og den private Rets 1. Bog, om Personernes 
Ret (derunder Familieretten). 2. Bind (1782), om Tingsret, giver
2. Bog, om Tingenes umiddelbare Ret (derunder Arveretten og 
om Kontrakter i Almindelighed samt om Kjøb og Salg), og 3. Bog, 
om den middelbare Tingsret (adskillige Kontrakter). Det var 
Forfatterens Hensigt at fortsætte med en Fremstilling af Strafferet og
Proces, men Døden hindrede ham i Fuldendelsen af det livlig 
skrevne og vel gjennemtænkte Værk. K. nævnes blandt den Kreds 
af Mænd i Sorø, der ved deres Veltalenhed gjorde sig fortjente af 
Modersmaalet.

Worm, Lex. ov. lærde Mænd.

Jul. Lassen.



Kongslev, Troels, 1775-1844, Generaldecisor,
Søn af ovennævnte Professor Laurits Laurberg K., fødtes 7. Febr. 1775 i Sorø, 
blev privat dimitteret 1791 og juridisk Kandidat 1795. Allerede 
1792 begyndte han at arbejde som Volontær i Rentekammerets
danske Kancelli; 1796 blev han Kopist i jyske, 1798 Fuldmægtig 
i sjællandske Renteskriverkontor og overgik 1799 i samme Stilling 
til Kammerkancelliet. 1801 bleve Forretningerne som 
Kammersekretær ham ad interim overdragne, og 1802-22 var han fast
ansat som saadan. 1810 blev han Kommitteret i Rentekammeret, 
1824 Deputeret sammesteds og Medlem af Finansdeputationen, men 
ombyttede i Slutningen af 1840 disse Embeder med en af de da 
oprettede Stillinger som Generaldecisor for Rentekammerets 
Regnskabsvæsen. Desuden havde han i Tidens Løb Sæde i forskjellige 
omfattende Kommissioner. 1805 blev han Kammerraad, 1812 Justitsraad, 
1814 Etatsraad, 1831 Konferensraad, 1836 Kommandør og 1841 
Storkors af Danebrog. Han døde 23. Jan. 1844 i Kjøbenhavn. Med
en dyb Indsigt i alt, hvad der vedrørte hans Embede, en skarp 
Dømmekraft og en klar Fremstillingsevne forbandt han en flersidig 
Dannelse, en nobel Karakter, en overordentlig Beskedenhed og en 
medfødt Skyhed for uopfordret at træde frem og tilvende sig
Opmærksomhed. -- Han blev 3. Juni 1802 gift med Nicoline Müller 
(f. 7. Jan. 1776 d. 6. April 1845), en Datter af Forvalter ved Sorø 
Akademis Gods Caspar Peter M. og Anna f. Paludan.

Selmer, Nekrolog. Saml. II, 507.

G. Kringelbach.



Koop, Andreas Ludvig, 1792-1849, Historiemaler,
var født i Kjøbenhavn 12. April 1792 og sikkert Søn af Tømmermester (den 
Gang Tømmersvend) Frederik Caspar Gottlieb K. og Johanne Bolette
f. Jæger. Han begyndte efter sin Konfirmation at besøge 
Kunstakademiet (o. 1807), men gik det langsomt og stødvis igjennem, 
saa at han først 1819 og 1820 vandt den mindre og den store Sølvmedaille. 
I hvert af disse Aar solgte han et historisk Billede til
den kongl. Malerisamling. Hans Talent synes ogsaa at have set 
ret lovende ud den Gang, i det Lorentzen, Eckersberg og Clemens 
kunde anbefale ham varmt til Fonden ad usus publicos, saa at han 
i 1821 fik en Pengeunderstøttelse. Han ilede nu til Rom, hvor 
han kom til at bo hos en Italienerinde, der var Enke efter 
Arkitekt og Tømmermester Thrane, Giacinta Maria Francesca f. Giusti, 
som efter Mandens Død vendte tilbage til Rom. «Hos og med 
hende» levede han i nogle Aar, men synes senere at have ægtet 
hende. Hans Liv er fra nu af kun mærkeligt ved en sund og 
livskraftig Personligheds haabløse Kamp med et hensvindende Talent. 
Efter at have forsøgt sig gjentagne Gange med store Billeder i den
historiske Stil endte han med kummerlig at ernære sin Familie med 
Kopiering af romerske Mesterværker og til sidst af moderne 
Smaabilleder i Thorvaldsens Samling. Han er dog næsten en 
Mærkværdighed ved den Udholdenhed, hvormed Fonden ad usus publicos
understøttede ham (lige til 1832). Men saa stoppede det; dog blev 
han i Rom indtil sin Død, Natten mellem 12. og 13. Dec. 1849. 
2. Jan. 1848 var Hustruen død, en, som det synes, vindende
Personlighed, hvem Ingemann i hendes Ungdom endog har besunget. 

Weilbach, Konstnerlex.

Ph. Weilbach.



Koopmann, Wilhelm Heinrich, 1814-71, Generalsuperintendent, 
var Søn af Lærer Christian Heinrich K. i Tønning. Han 
blev født 4. Sept. 1814, og efter at have gjennemgaaet Gymnasiet 
i Husum kom han 1834 til Kiel for at studere Theologi. Der blev 
han stærkt paavirket af Claus Harms, og senere blev han en af 
den lutherske Orthodoxis Forkæmpere i Holsten. Da han 1839 
havde afsluttet Embedsstudiet i Kiel, var han i kort Tid Huslærer 
hos den senere Minister v. Scheele, den Gang Amtmand paa Gottorp. 
Derpaa blev han (1840) Diaconus i Heide, 1845 Præst i 
Lauenborg By, 1854 Præst i Ottensen og 1855 Generalsuperintendent 
for Holsten med Titel af Biskop og Bolig i Altona. Som Præst 
og Biskop fik han gjentagne Gange Lejlighed til at forsvare sin 
kristne Tro over for den gamle og den nye Rationalisme, der under 
Professor R. A. Lipsius' og Protestantforeningens Ægide begyndte 
at brede sig i Holsten. 1850 havde han i et Lejlighedsskrift («Die 
grundrechtliche Confusion in Staat, Kirche u. Schule») i Forbigaaende 
udtalt sig imod det slesvig-holstenske Oprør, og mange ventede, 
at han efter Krigen 1864 vilde gaa til Danmark. Men han beholdt
sit Embede som Generalsuperintendent ogsaa under det preussiske 
Regimente efter, i et Svar paa et Angreb i «Kreuzzeitung», at 
have gjort rede for sin Stilling til de politiske og nationale 
Forhold. Som Biskop gjorde han forgjæves Forsøg paa at skaffe 
Hertugdømmerne en ny Lærebog; hans eget Udkast: «Der kleine 
Katechismus Luthers, durch Bibelsprüche  u. kurze Säåtze erklärt» 
(1860), trængte ikke igjennem. Det lykkedes ham heller ikke at faa
den gamle Cramerske Salmebog fra Rationalismens Tid afløst af en 
ny med stærkere, mere lutherske Toner. Der blev vel nedsat en 
Salmebogskommission, men før dens Arbejde var til Ende, døde 
K. paa en Visitatsrejse i Hamberge (20. Maj 1871). 1866 havde
Universitetet i Kiel hædret ham med den theologiske Doktorgrad, 
og efter hans Død blev der dannet en «Koopmann-Stiftung», som 
understøtter orthodoxe theologiske Studenter. K. var 2 Gange gift. 

Alberti, Schlesw.-Holst.-Lauenb. Schriftsteller-Lex.
Allg. Deutsche Biographie XVI. 
Zeitschrift der Gesellsch. f. Schlesw.-Holst.-Lauenb. Gesch. XIX, 66 ff.

Fr. Nielsen.



Koren, Arnoldus v. Westen Sylow, 1764-1854, Sorenskriver, 
født i Bergen 22. Juli 1764 og Søn af Kjøbmand Niels K. og 
Christine f. Teting, blev Student 1784 og juridisk Kandidat 1794,
hvorefter han snart betraadte Embedsbanen ved 1795 at udnævnes til 
Sorenskriver i Vestre Raabyggelaget. 1799 udnævntes han til Sorenskriver
i Hardanger og Voss, hvormed var forenet Stillingen som 
Birkedommer over Lysekloster Gods og fra 1818 som Birkedommer 
over Baroniet Rosendals Gods. I dette Embede forblev han til 
1840, da han tog Afsked, og tilbragte sine sidste Leveaar hos sin 
Søn, der var Sognepræst til Ullensvang i Hardanger, hvor han 
døde 8. Okt. 1854. K. repræsenterede Søndre Bergenhus Amt ved 
Rigsforsamlingen i 1814, ved det overordentlige Storting 1814 og 
ved Stortinget i 1818. I sidstnævnte Aar var han Medlem af 
Stortingets Deputation til Kroningen i Throndhjem. Hans Optegnelser 
om denne Rejse henligge endnu utrykte. Som Politiker havde den 
brave og hæderlige Mand ingen Betydning, uagtet han i Stortinget 
meget hyppig greb Ordet. Derimod ere hans efterladte Breve en 
historisk Kilde. Gift 26. Febr. 1796 med Magdalene Margrethe 
Christie (f. 1767 d. 1842), Datter af Sognepræst D. W. C.

Halvorsen, Norsk Forf. Lex.

Yngvar Nielsen.



Koren, Christiane, 1764-1815, Forfatterinde, 
Datter af Jess Diederichsen fra Holsten, Ejer af Gaarden Kastrup paa Amager 
med tilhørende Fajancefabrik og Kalkbrænderi. Hun fødtes her 
27. Juli 1764, men efter at Faderens Formue var gaaet til Grunde, 
flyttede han til Kjøbenhavn og foretog senere en Rejse til Ostindien, 
paa hvilken han omkom. I sin temmelig glædeløse Ungdom fik 
hun nogen litterær Uddannelse og læste adskilligt af Samtidens 
æsthetiske Litteratur. 1786 kom hun til Norge, hvor hun 17. Okt. 
1787 ægtede Johan Koren (f. 7. Okt. 1758 d. 6. Maj 1825), den 
Gang Sorenskriver i Heggen og Frøland (Smaalenene) og fra 1797 
paa Ovre Romerige, til sidst (1815) Assessor i Akershuses Stiftsoverret. 
Deres Bolig, Gaarden Hovind i Ullensaker (Romerige), var i 
mange Aar et Samlingssted for en udstrakt Bekendtskabskreds, 
hvoriblandt flere af Samtidens betydeligere Mænd og Kvinder. 
Herfra udøvede Fru K. dels gjennem sin store personlige 
Elskværdighed, dels gjennem en udstrakt Brevvexling (blandt hendes 
Korrespondenter var Oehlenschläger), dels endelig gjennem sine 
Dagbøger, der cirkulerede mellem hendes nærmeste Venner, 
hvoriblandt C. Pavels og Fr. Schmidt, en ikke ringe Indflydelse i en
videre Kreds. Disse Dagbøger (1808-15) ere bevarede i Familien 
og  turde for forstaaende Læsere muligens have større Interesse end 
hendes poetiske Arbejder, der bestaa i Digte, spredte paa forskjellige 
Steder, nogle dramatiske Forsøg (1803, med Fortale af K. L. Rahbek)
og en Oversættelse af Lafontaines Roman «De tvende Brude», alt 
i Tidens stærkt sentimentale Smag. Hun døde paa Hovind 28. Jan. 
1815. Af det daglige Liv paa Gaarden har Sønnedatteren Frk. Charlotte 
Koren leveret en korrekt Skildring i sin Roman «Bevægede 
Tider» (2. Udg.: «Familien Grib»).

Halvorsen, Norsk Forf. Lex.

H. J. Huitfeldt-Kaas.



Koren, Wilhelm Friman, 1723-1788, Stiftamtmand,
var Søn af Sognepræst Johan K. (f. 1690 d. 1742), den  Gang i Etne, 
men senere Sognepræst til Stordøen og Provst i Søndhordland. Moderen, 
Drude Marie f. Smed (d. 1763 i Bergen), var Datter af Biskop Niels 
S. i Bergen. W. K. er døbt 13. Okt. 1723, blev Student 1743, 
juridisk Kandidat 1748, var 1749-69 Avditør ved den kombinerede 
Ret, blev 1767 Justitsraad, 1771 Assessor i Højesteret, 1773 Etatsraad, 
1781 Konferensraad og 1783 Stiftamtmand i Throndhjems Stift
og Amtmand i Throndhjems Amt, næppe med sin gode Vilje, da 
han allerede var svagelig og ikke kunde taale Klimatet, hvorfor 
han entledigedes allerede 1786. Han døde ugift i Kjøbenhavn 
5. Marts 1788.

Richter, Jurid. og statsvidenskbl. Stat S. 179. 
Lampe, Bergens Stifts Biskoper og Præster S. 238. 
Daae, Af Joh. v. Bülows Papirer S. 151. 153. 161. 189.

H. J. Huitfeldt-Kaas.



Korfitzen (Korfitsen), Svend Johan Valdemar, 1840-1900, Forfatter. 
V. K. er født i Kjøbenhavn 3. Febr. 1840
som Søn af mekanisk og optisk Instrumentmager Johan
Peter Thomas K. og Hanne f. Tærgesen. Efter først
at have gaaet i Kjøbenhavns Borgerdydskole kom han
i det v. Westenske Institut og blev Student her fra
1858. Han begyndte at studere Medicin og fungerede
under Krigen 1864 som Underskibslæge om Bord paa
Fregatten «Tordenskjold», men efter sin Hjemkomst
opgav han Studeringerne og har siden levet som
Litterat, knyttet til forskjellige Vittighedsblade
som fast Medarbejder. -- Af de ikke faa Bøger, K. har
udgivet, kunne nævnes de 2 Samlinger «Til Orlogs,
Skitser af Svend Søvant» (1865 og 66), «Esprit de
Valdemar» (1866), «En skibbruden» (1870) og «Gamle
Minder» (1885). Henved et halvt Hundrede Smaastykker
af ham ere opførte, det langt overvejende Antal paa
Frederiksberg Morskabstheater; det mest bekjendte
turde være «Jochum» (Folketheatrets Repertoire),
hvis Sange dog skyldes en anden Forfatter. K. døde 18. Marts 1900.

Sophus Bauditz.



Kornbeck, Johan Peter, 1837-94, Arkitekturmaler, 
er Søn af Murmester Johan Henrik K. (d. 19. Jan. 1871)
og Therese Margrethe f. Deuntzer (d. 16. Dec. 1889)
og blev født i Kjøbenhavn 5. Jan. 1837. Han begyndte
strax efter sin Konfirmation at besøge Kunstakademiet
for at uddannes til Arkitekt og arbejdede samtidig
hos Stadsbygmester H. C. Stilling; men da han
fik mere Lyst til at være Maler, gik han over til
Modelskolen og begyndte at tegne hos Arkitekturmaler
Heinr. Hansen; men da han selv havde Midler, rejste
han allerede 1860, samme Aar, som han begyndte at
udstille, til Italien for at uddanne sig paa egen
Haand. Efter 5 1/2 Aars Ophold i Italien vendte han
hjem, men gjorde saa ofte som muligt Udflugter
til Syden for at hente nye Motiver, i 1885 med en
Rejseunderstøttelse fra Akademiet. Han besøgte jævnlig
Dalmatien og Donauegnene fremfor Italien og foretrak
som oftest Friluftsmotiver, tit med rig Staffage
af Folkelivet, for Interiører. Dog kan blandt disse
sidste fremhæves Kryptkirken i Assisi. Hans talrige
Arbejder, der vare omhyggelig gjennemførte, venlige og
lyse i Holdningen, om end ikke med udpræget originalt
Foredrag, vandt i Almindelighed ogsaa god Afsætning,
saa at hans Livsbane en Tid lang var ret lys. I 1868
ægtede han Anna Natalie Trolle (f. 1849), Datter af
Buntmager Chr. Adam T. (f. 1813 d. 1885). Paa selve
Bryllupsdagen ramte et Uheld ham, i det han mistede
det ene Øje, 
medens det andet var truet; dog kom han sig, og Uheldet synes 
ingen Indflydelse at have haft paa Udøvelsen af hans Virksomhed. 
I de sidste 2 Aar af sit Liv sygnede han hen og døde 21. Avg. 
1894 paa sine Svigerforældres Ejendom, hvor han havde levet og 
virket i hele sit Ægteskabs Tid. 

Weilbach, Konstnerlex.

Ph. Weilbach.



Kornerup, Andreas Nicolaus, 1857-81, Geolog, 
er født i Kjøbenhavn 7. Febr. 1857 og Søn af Lithograf og Retouchør L. A. K. 
(f. 22. Okt. 1822). 1872 tog K. Præliminærexamen, Aaret efter 
Adgangsexamen til Polyteknisk Læreanstalt, hvorfra han i 1878 blev 
Kandidat i anvendt Naturvidenskab. I 1879 blev han udnævnt til 
Docent i Jordbundslære ved Landbohøjskolen, men havde kun ringe 
Lejlighed til at virke i denne Stilling, da han snart blev greben af en 
dødelig Sygdom (Lungesvindsot), hvoraf han efter 3/4 Aars Sygeleje 
afgik ved Døden 3. Sept. 1881, kun 24 Aar gammel. Trods den korte 
Tid, det saaledes var beskaaret K. at leve og virke i, efterlod han 
sig dog et anset Navn som Geolog og Grønlandsforsker. Hans 
Betydning  som saadan laa fortrinsvis i det fritskuende Blik, som 
han -- trods sin Ungdom og sin Opdragelse under i ydre 
Henseende indskrænkede kjøbenhavnske Forhold -- havde over de 
storslaaede Naturforhold i dette for Geologiens Studium i Norden 
saa vigtige Land, og samtidig forstod han, støttet paa sin medfødte 
og ved omhyggelig Opdragelse gjennem Ungdommen fæstnede 
kunstneriske Begavelse, at illustrere sine geologiske Beskrivelser ved en
talrig Række fortrinlige Afbildninger. Ogsaa som Plantesamler har 
han udfoldet en betydelig Virksomhed i Grønland. Endnu førend 
han var bleven Kandidat, deltog han i en Expedition til Julianehaabs 
Distrikt i 1876. I Foraaret 1878 gik han paa ny til Grønland,
hvor han var Deltager i J. A. D. Jensens berømmelige Isvandring 
(VIII, 416), og endelig i 1879 foretog han sammen med Jensen og 
R. Hammer sin sidste Grønlandsfart til Holsteinbprgs og Egedesmindes
Distrikter. Om de paa disse Expeditioner udførte geologiske Undersøgelser 
foreligger der livlig skrevne Beretninger i «Meddelelser 
om Grønland» og ligeledes et Par Afhandlinger i «Geograf. Tidsskrift»
(II og IV). Som det bedste af K.s samtlige Arbejder tør 
vistnok anses det i 2. Bd. af «Meddelelser» indrykkede «Geologiske 
Iagttagelser fra Vestkysten af Grønland» (1879). Men det blev 
ogsaa hans sidste Værk. Han deltog i de skandinaviske Naturforskeres
Møde i Stockholm 1880, hvor hans Arbejder og 
Afbildninger vakte Beundring, og hvor han paa Forslag af A. E. 
Nordenskiøld valgtes til udenlandsk Medlem  af «Geologiska Föreningen», 
foretog efter Mødet en Fjældtur i Norge, hvor hans i Grønland 
erhvervede Sygdom brød op igjen ved Uforsigtighed, og maatte
vende hjem i dødssyg Tilstand til Kjøbenhavn. I 1882 var der 
udstillet flere større Akvareller fra Grønland af K.

Geograf. Tidsskr. V.

K. Rørdam.



Kornerup, Jacob, f. 1825, Arkitekturmaler og Arkæolog. 
K., født i Roskilde 19. Nov. 1825, er Søn af Kjøbmand Ebbe K. og 
Inger f. Brynniche. Dimitteredes 1845 fra Roskilde Skole, men 
forlod strax Studeringerne for at følge sin Interesse for Tegne- og 
Malerkunst, i hvilke Fag han i 1852 vandt Kunstakademiets lille, 
i 1853 dets store Sølvmedaille. I de følgende Aar udvikledes K.s
kunstneriske Sans ved Rejser til Tyskland, Italien og Østerrig, til 
Dels med Arkitekt F. Meldahl, ligesom han en Del Aar senere 
gjennemrejste Spanien og Frankrig. I 1851 havde han med 
Arkitekt J. D. Herholdt besøgt Gulland, men særlig havde han dog 
gjennemrejst sit eget Fædreland for at gjøre sig bekjendt med dets 
Fortidsminder, af hvilke navnlig de arkitektoniske Mindesmærker
havde vakt hans Opmærksomhed og Interesse. Blandt de talrige 
Afbildninger af vore Monumenter, der foreligge udførte af K., maa 
fremhæves flere dygtige Raderinger. Oldsagmusæet og Direktionen
for Mindesmærkernes Bevaring fandt i det hele en nidkjær Medhjælper 
i ham. K.s Bofæstelse i Roskilde bragte ham i nært Forhold 
til Domkirken og til de omfattende Restavrationsarbejder, 
denne siden 1858 undergik. Han har sin Del af Fortjenesten for 
den omhyggelige Maade, hvorpaa dette første Forsøg paa en rationel 
Restavration af en af vore gamle Domkirker gjennemførtes, og han 
har senere ydet virksom Bistand over for andre Kirkerestavrationer 
(Sorø, Fjenneslev, Kalundborg), ligesom han i væsentlig Grad har
Fortjenesten af Fremdragelsen og Undersøgelsen af vore Kalkmalerier 
fra Middelalderen. I Oldskriftselskabets Tidsskrifter findes 
mange Afhandlinger af K. om kirkelige Mindesmærker. 2. Bind 
af Folioværket «Danske Mindesmærker» indeholder en af ham forfattet
Beskrivelse af Roskilde Domkirke (1877). 1892 udkom hans Bog 
«Roskilde i gamle Dage». -- K., der 1871 udnævntes til Professor, 
ægtede 16. Juni 1869 Augusta Madsen, Datter af Vognfabrikant M. 
i Kjøbenhavn.

Weilbach, Konstnerlex.

Henry Petersen.



Kornerup, Søren Hansen, 1624-74, Generalfiskal,
blev født Kornerup og var vist en Søn af Præsten der Hans Nielsen 
Roskilde. Fra Roskilde Skole blev han dimitteret 1648 og blev kort 
efter Hører ved samme Skole og 1654 Konrektor. I Mellemtiden
studerede han tillige Retsvidenskab og foretog en Udenlandsrejse, 
under hvilken han 1654 blev indskrevet ved Universitetet i Leiden. 
Magistergraden tog han dog næste Aar i Kjøbenhavn. Hans 
juridiske Studier havde henledet Opmærksomheden paa ham, muligvis 
ogsaa nogle Forslag til Reformer i forskjellig Retning, der findes i 
Udkast blandt hans efterladte Papirer, og da man efter Enevoldsmagtens 
Indførelse vilde ansætte en Generalfiskal, fik K. 1661 
Embedet. I denne Stilling udmærkede han sig som en saa hensynsløs 
Forfægter af Kongens Interesser, at denne maatte lade ham falde 
efter faa Aars Forløb. Han kom strax til at føre Processer for 
Kongen over hele Riget, og han lønnedes med Procenter af disses 
Udbytte. Den mest bekjendte af disse er Sagen mod Cai Lykke,
hvis Udfald sikkert ikke mindst skyldes den Energi, hvormed K. 
gjennemførte Anklagen. Da Cai Lykkes Bo, som tildømtes Kongen, 
skulde opgjøres, fik K. Befaling til at gaa Likvidationskommissionen 
til Haande, undersøge C. Lykkes Tjeneres Forhold og straffe ethvert 
Underslæb. Dette førte til, at han med Assistance af Peder Børting 
(III, 330) rejste Sag for Tyveri mod en tidligere Foged paa Rantzausholm, 
Hans Lauridsen, truede Meddomsmændene til at medforsegle
en af Birkefogeden formuleret Dødsdom, hvis Indhold de næppe 
kjendte, og lod tiltalte hænge Morgenen efter uden Hensyn til hans 
Erklæring om at ville appellere. I et Par Aar forhindrede K. ved 
alle Haande Kneb Hans Lauridsens Eftermaalsmand i at forfølge
Sagen, men til sidst maatte Kongen dog tage sig af den: S. K. 
arresteredes og førtes siden til Nyborg, hvor Sagen 1663 paadømtes 
af en Kommission, som kasserede Birketingsdommen og dømte K. 
i Kongens Naade og Unaade. Kongen lod derefter Højesteretsassessorerne
undersøge Sagen, og en Mængde Vidner blev sendt 
til Kjøbenhavn til nyt Forhør, men der var ikke Tale om nogen 
egentlig Indstævning og derfor heller ikke om Afsigelse af Dom. 
Kongen lod de enkelte Assessorer hver for sig afgive Vota i denne 
tvivlsomme Sag, paa hvilken ingen gjældende Lovbestemmelse 
passede. De fleste Erklæringer løde paa, at K. burde bøde Liv for
Liv og Gods for Gods, men i det hele henstillede man Sagen til 
Kongen, som formodentlig har taget Hensyn til det nyoprettede 
Generalfiskalembedes Vanskelighed (1661 søgte K. og fik Konvoi af 
Ryttere, som skulde beskytte ham paa hans Rejser), Dronningens 
Forbøn og K.s Iver i hans Tjeneste. K. slap med at miste sit 
Embede, men hans Eftermand udnævntes dog først i Maj 1665. 
Sine forseglede Breve fik han tilbage og i 1666 Ret til ligesom 
andre Rangspersoner at have Hofretten til Værneting, medens der 
næste Aar som Erstatning for Løn og Konfiskationsanparter 
overlodes ham Kannike- og Vikarieresidenserne ved Domkapitlerne i 
Danmark, efterhaanden som de bleve ledige, og naar de ikke vare 
henlagte til offentlige Formaal.

Resten af sit Liv tilbragte K. uden officiel Embedsstilling, 
men under Haanden vedblev han, vistnok med Statholderen 
Christoffer Gabel som Mellemmand, at fungere som juridisk Konsulent 
for Kongen, for hvem han ordnede Pengesager og udarbejdede 
historiske og statsretlige Smaaafhandlinger, i hvilke han til det
yderste forherligede Kongemagten og søgte at afdække «Musereder» 
for Valgregeringens Principper. I det mindste et af Udkastene til 
Kongeloven tilstilledes ham til Revision og viser Rettelser med hans 
Haand, og naar det i kongl. Missiver til de fra 1661 nedsatte
Lovkommissioner hedder, at Spørgsmaal, hvorom man ikke kunde enes, 
skulde indstilles til Kongens egen Afgjørelse, var Grunden vel den, 
at Kongen havde K. i Baghaanden. Denne fik Kommissionernes 
forskjellige Udkast til Erklæring, og det skyldes maaske til Dels 
hans Kritik, at intet af de i 1666 udarbejdede Lovbogsudkast fik 
Kongens Stadfæstelse. Vel har man med rette sagt, at en Del af 
K.s Bemærkninger hertil ere maadelige, men hans Kritik har sikkert
ogsaa kunnet være baade vittig og træffende, som naar han om 
et, vist af Holger Vind udarbejdet, Lovbogsudkast siger, at det er 
«Paraphrasis legum og ikke leges og ligere en Prædiken end en 
kongelig Lov». Han udarbejdede selv et Lovbogsudkast i 3 Bøger, 
som dog ikke fik nogen Betydning for Danske Lovs Tilblivelse og 
heller ikke har noget Værd. Efter Frederik III's Død var K.s 
Rolle udspillet; han døde i Glostrup Præstegaard 25. Marts 1674. 
Hans Hustru, Vendelia v. Delden, døde 1667.

Bloch, Roskilde Domskoles Hist. II, 12 ff.; IV, 5. 
Kirkehist. Saml. 3. R. V, 529. 
Bruun, Kaj Lykke S. 48. 117. 130 ff. 
Rasmussen Søkilde, Kaj Lykkes Fald. 
Secher og Støchel, Forarbejderne til Danske Lov I.

V. A. Secher.



Korsebjerg, Jørgen Christen, o. 1704-1789, Bonde,
er født i Broby Sogn paa Fyn, hvor Faderen, Christen Jørgensen, var 
Gaardfæster. Navnet Korsebjerg tog han efter Korsebjærggaard, som han 
fæstede 1731 og kjøbte 1746. I Datidens forkuede og uvidende 
Bondestand var han et Særsyn, og i meget synes han at have 
været sin samtidige, den sjællandske «lærde Bonde» H. J. Bjerregaard 
(II, 351) jævnbyrdig. Han var den første Bonde, hvem
Landhusholdningsselskabet (1771) hædrede som praktisk Agerdyrker, og 
ved Selskabets Aarsmøde berettes der om hans «berømmelige 
Stræbsomhed og Flid i Henseende til hans Gaards Opbygning, Træ- og 
Frugthaveanlæg, Humle- og Vidjeplantning, Kartoffeldyrkning, Vands
Afledning og anden Rydning i Henseende til levende Gærder og 
Stengærders Opførelse med 1200 Favne, Skovopelskning, flittig 
Læsning med videre». Selskabet optog ham som korresponderende 
Medlem og skjænkede ham Sølvmedaille og Sølvbæger. For at 
tilfredsstille sin Lyst til Læsning havde K. efterhaanden samlet sig
en Bogsamling af theologiske, juridiske, medicinske og filosofiske 
Værker, og han erhvervede sig et Fond af Kundskaber, «som man 
aldrig skulde formode hos en Mand af Bondestanden». Han nød 
da ogsaa megen Anseelse og Paaskjønnelse. -- 1731 ægtede K. 
en Gaardmandsdatter. Han overdrog 1776 Korsebjærggaard til en 
Søn og døde 27. Juni 1789.

Rugaard, Fremrag. danske Bønder.

H. Hertel.



Kortholt, Christian, 1633-94, Theolog, 
var Søn af Kjøbmand Christian K. og Dorothea f. Pechlin. Han blev født 15. Jan. 
1633 i Burg paa Femern, og efter at have besøgt Domskolen i 
Slesvig og Gymnasiet i Stettin kom han til Rostock for at studere
Theologi. 1656 vandt han der Magistergraden, og derpaa tog han 
til Jena for at høre den bekjendte Johan Musæus. I Jena var han 
i nogle Aar Adjunkt i det filosofiske Fakultet, men 1663 blev han 
kaldet til Rostock som Professor i Græsk. Ved sin Ankomst der til 
modtog han den theologiske Doktorgrad, og 1664 blev han 
Professor i Theologi. Allerede Aaret efter blev han imidlertid udnævnt 
til Professor ved det nys oprettede Universitet i Kiel; 1675 blev 
han første theologiske Professor og 1689 Prokansler ved 
Kieler-Universitetet. Han døde som dettes Rektor 31. Marts 1694.

K. har udfoldet en overordentlig rig Forfattervirksomhed; over 
120 større og mindre Skrifter ere udgaaede fra hans flittige Pen. 
Han stod navnlig i stort Ry som Kirkehistoriker, og de samtidige 
mente, at han og Balthasar Bebel i Strasburg vare de eneste, hos 
hvem man burde høre Forelæsninger over Kirkehistorie. Det var 
især hans Undersøgelser om Kristenforfølgelserne og Kristendommens 
ældste litterære Modstandere og hans Kritik af Kardinal Baronios 
Annaler («Disqvisitiones Anti-Baronianæ», 1677), der havde vakt de 
samtidiges Beundring; da hans almindelige Kirkehistorie («Historia 
ecclesiastica Novi Test. a Chr. nato usqve ad sec. XVII», 1697) 
efter hans Død blev udgivet, følte den lærde Verden sig skuffet. 
K. tog end videre Del i Polemikken mod Kardinal Bellarmin («De 
canone sanctæ scripturæ», 1665) og den frembrydende Deisme («De 
tribus impostoribus magnis», 1680 -- rettet mod Herbert af Cherbury, 
Hobbes og Spinoza), og hans Forelæsninger over praktisk 
Theologi bleve ogsaa gjærne hørte; men af Ængstelse for 
«Præstedømmets tunge Byrde» afslog han Tilbudet om Overtagelse af
Em-bedet som Provst og Hovedpræst ved Nicolaikirken i Kiel.

Som Theolog stod K. Spener meget nær, og da denne 
modtog Kaldelsen til Dresden, var K. en af de 4 theologiske Venner, 
han spurgte til Raads, før han fulgte den. K. har digtet 35 
Salmer, og nogle af disse have endnu Plads i tyske Salmebøger. 
26. April 1664 havde han ægtet Anna Kirchov, en Kjøbmandsdatter 
fra Rostock (d. 1713).

Moller, Cimbria lit. III. 
Herzog, Plitt u. Hauck, Real-Encyklop. f. protest. Theol. u. Kirche VIII, 245 f. 
Allg. Deutsche Biographie XVI. 
Zeitschrift der Gesellsch. f. Schlesw.-Holst.-Lauenb. Gesch. XVI, 313 f.

Fr. Nielsen.



v. Koss, Christian, 1698-1758, Officer. 
En af de Officerer, som under Carl XII's Belejring af Akershus 1716 
udmærkede sig mest, var Johan Christoph v. K. (d. 1668), en meklenborgsk 
Adelsmand, der som ung var kommen til Norge, siden i en Række Aar 
havde tjent i Frankrig (Royal Danois) og der ægtet Marie Josepha 
de Butcher (d. 1724), Datter af en Parlamentsraad i Lille. Efter 
Hjemkomsten var han bleven Kapitajn ved akershusiske Infanteriregiment 
og havde under nævnte Belejring taget fremtrædende Del
i flere kjække Udfald, indtil han 10. April 1716 blev paa Pladsen 
som Offer for sin forvovne Tapperhed. Hans Lig blev revet ud 
af Fjendens Hænder af hans Søn og stadige Følgesvend Christian 
v. K. (født paa Solberg i Skedsmo 31. Dec. 1698). Denne Bedrift
vakte megen Opmærksomhed og gav endog Anledning til et Digt 
af Fr. Rostgaard. C. v. K. blev s. A. Sekondlieutenant ved 1. vesterlenske 
Regiment og 1718 Premierlieutenant efter at have deltaget i 
Angrebene paa Gøteborg og Strømstad. Her var han kommen i 
svensk Fangenskab; men efter flere Gjenvordigheder undveg han 
og tog paa ny Del i Krigen. Efter Freden gik imidlertid hans 
Krigsbedrifter i Forglemmelse. Vel fik han 1731 Kapitajns Karakter, 
men 15 Gange maatte han finde sig i at blive forbigaaet, inden 
han fik Kompagni, fordi andre, mere bemidlede Officerer «sluttede
Akkord» om et saadant. Omsider 1746 saa Kongen det uretfærdige 
heri og lod K. springe over Majorsgraden til Oberstlieutenant. 1758 
fik han  Obersts Karakter (med Anciennitet fra 1750), men druknede 
1. Nov. s. A. paa en Tjenesterejse over Byglandstjorden i Christianssands 
Stift. K., der ikke var gift, havde flere Gange gjort længere 
Rejser i Udlandet og der muligen faaet Interesse for Bjærgværksdrift, 
som han gav sig en Del af med; han var Medejer af Omdals 
og Hyllestads Kobberværker.

Genealog. Nachr. v. d. adel. Fam. v. Koss (1789). 
L Daae, Det gamle Christiania, 2. Udg., S. 145.

H. W. Harbou.



v. Koss, Frederik, 1701-82, Officer, 
Broder til foregaaende. Født paa Solberg 18. Marts 1701 blev han 1718 Sekondlieutenant 
ved 2. vesterlenske Regiment og 1724 Premierlieutenant. 1729 kom 
han som Kapitajn til 1. vesterlenske Regiment og fik her Karakter 
som Major 1740, Oberstlieutenant 1754 (Anciennitet fra 1749) og 
Oberst 1760 (Anciennitet fra 1750). 1762 gik han til Holsten og 
Meklenborg i Spidsen for en kombineret norsk Grenaderbataillon 
og blev efter Hjemkomsten 1763 Chef for 2. bergenhusiske Regiment;
1765 Kommandant paa Bergenhus, 1768 Generalmajor, 1781 
Generallieutenant. Død ugift i Bergen 9. Maj 1782. 

Genealog. Nachr v. d. adel Fam. v. Koss.

H. W. Harbou.



v. Koss, Joseph Albrecht Friederich Christoph, 1787-1858, Diplomat, 
var født i Christiania 4. Marts 1787. Forældrene vare 
Justitiarius ved Hofretten i Christiania, Etatsraad Peter Tønder v. K.
(f. 1755 d. 1793) og Hippolyta Christine f. Rye (f. 1760 d. 1823). 
K., der blev Student fra Herlufsholm 1804 og juridisk Kandidat 
1807, traadte 1812 i Udenrigsdepartementets Tjeneste og ansattes 
først som Legationssekretær i Kassel, hvor han forblev til 1814. I 
de følgende 2 Aar blev han dels anvendt til flere Kurersendelser, 
dels var han sammen med Baron F. Pechlin og M. F. Irgens-Bergh 
attacheret de danske befuldmægtigede ved Fredskongressen i Wien, 
hvor han i 1816 blev ansat som Legationssekretær og forblev til 
1828, da han i samme Egenskab forflyttedes til Paris. 1836 blev K. 
udnævnt til kongl. Gesandt i sidstnævnte By, hvor han flere Gange 
havde fungeret som Chargé d'affaires og i Julidagene 1830 skal have 
vundet Kong Ludvig Philips Gunst. 1842 afsluttede han paa 
Regeringens Vegne en Handels- og Skibsfartstraktat med Frankrig og 
Aaret efter en lignende Traktat med Sardinien. I 1821 blev han 
Kammerherre og i 1836 Kommandør af Danebrog. K. var sikkert 
ikke uden Dygtighed og skal have været en tjenstivrig Embedsmand, 
men han synes ikke at have været yndet af sin Samtid, 
hvad der maaske til en vis Grad kan forklares derved, at han vistnok 
stadig har været i Pengeforlegenhed, en Tilstand, han søgte at 
afhjælpe ved Spekulationer og Projekter, der sikkert kun have bragt 
ham i dybere Gjæld og førte ham til at knytte uheldige Forbindelser; 
paa den anden Side bør erindres, at han næppe har haft personlig 
Formue, og at han har manglet økonomisk Sans, samt at de Godser 
i Spanien, som hans Hustru, Marie Adéle Charlotte (Caroline) f. 
Canales Oglou Carseman, besad, i Virkeligheden ikke synes at have
givet noget Udbytte. I Sommeren 1845 antog K.s Gjæld en saadan 
Karakter og Omfang, at Regeringen nødtes til at skride ind, og 
K. blev da opfordret til at forlade sin Post med Orlov og at 
overgive Afviklingen af sine pekuniære Forhold til 2 af Regeringen 
udvalgte Kommissærer. K. blev rappelleret i Dec. 1845 og modtog
derefter en Understøttelse fra Udenrigsdepartementet, medens 
hans Gage blev inddraget til Erstatning for de Forpligtelser, Statskassen 
mente at burde overtage for ham; fra Begyndelsen af 1847 blev 
Forholdet endelig ordnet saaledes, at K. blev indstillet til en 
Pension paa 3000 Rdl., hvoraf dog Christian VIII resolverede, at en 
Tredjedel skulde tilbageholdes til aarlig Afbetaling paa Statens 
yderligere Krav. Efter sin Afskedigelse synes K. saa at sige altid 
at have opholdt sig i Udlandet; Vinteren tilbragte han i de senere 
Aar af sit Liv i Hamborg, og her døde han pludselig 18. Jan. 1858. 
-- K.s Hustru, der var af orientalsk Herkomst og meget smuk, 
blev født i Eyx ved Verdun 15. Dec. 1797 som Datter af Charles
Maria Canales Oglou og Claudine f. Collignan. Hun henlevede 
sine sidste Aar paa Ejendommen Bourdeland ved Villefranche og 
døde først 13. Dec. 1884. Før hun 20. Febr. 1838 i Meudon ægtede 
K., havde hun været 2 Gange gift, nemlig 1. med Jules Dominique 
Marquis d'Assareto og 2. med Louis Philibert Greve Giaime de
Prolognan.

Leth og Wad, Dimitt. fra Herlufsholm I, 161 f. II, 217 f.
Daae, Breve fra Danske og Norske.
Samme, Af Joh. v. Bülows Papirer.

C. Zytphen-Adeler.



Krabbe, Anne, 1552-1618, 
er født paa Aastrup i Sjælland 29. Juli 1552 og Datter af nedennævnte Erik K. 
(d. 1564). 1. Sept. 1588 havde hun Bryllup med Jacob Bjørn til Stenalt (d. 1596, s. II, 361). Hun indtager en fremragende Plads iblandt Danmarks lærde 
Adelsdamer. I Haandskrift har hun efterladt sig en Række heraldiske, 
genealogiske og historiske Optegnelser, en Samling Afskrifter 
af Dokumenter vedkommende Stenalt og hendes og hendes Mands 
Slægt og en Kæmpevisesamling. Ogsaa til Runologien har hun 
ydet Bidrag. En Runesten, hun havde ladet flytte ind i Stenalt 
Have, lod hun Ole Worm aftegne og beskrive. Den er senere 
forsvunden og kjendes nu kun igjennem hans Runeværk. Desuden 
har hun udgivet et Par ubetydelige Andagtsbøger. Hun døde 
17. Febr. 1618 og blev bisat i et Gravkapel, hun havde ladet 
opføre ved sin Sognekirke i Ørsted. Men den Menighed, hvis Kirke 
hun havde udsmykket med særlig Omhu, har ikke haft nogen Sans 
for at værne om hendes Minde. 1828 blev Kapellet nedrevet, og 
Ligene nedgravedes nogle Aar efter i et Hjørne af Kirkegaarden, 
uden at man havde den Omtanke at afmærke Stedet, en Vandalisme,
der vistnok for sent er bleven paatalt.

Schønau, Danske lærde Fruentimmer S 863 ff. 
Nord. Ugeblad f. kath. Kristne 1890, S. 9 ff. 
Folkets Avis 14. Maj 1877. 

S. M. Gjellerup.



Krabbe, Christopher, f. 1833, Politiker. 
K., født 20. Juli 1833 paa Gaarden Holgershaab i det nordlige Falster, er Søn af 
Fred. A. M. K. (f. 1808 d. 1881) og Vilhelmine f. Nyrop (f. 1799 
d.  1876), blev 1852 Student fra Sorø Akademi og 1859 juridisk
Kandidat. Han blev kort efter, 1859-61, Redaktør af «Fyns Avis» 
og April-Juni 1863 af Dagbladet «Danmark» i Kjøbenhavn (Blixen-Fineckes 
Organ) samt udgav i Marts 1863 et Flyveskrift: «Kort 
Udsigt over Danmarks Historie 1864-65 af Saxo Politicus», med 
skarpe og vittige Angreb paa Ministeriet Halls udenrigske Politik 
og det national-liberale Parti. Som Redaktør af «Danmark» førte 
han en heftig Polemik med «Berlingske Tidende», som til sidst 
udartede til Haandgribeligheder imod dens Redaktør, Buchheister. 
1864-68 var K. Medarbejder af «Fædrelandet» og desuden i et 
Par Aar Sagfører paa Balth. Christensens Fuldmagt, indtil han 1868 
blev Prøveprokurator og 1870 virkelig Overretsprokurator i Kjøbenhavn. 
1871 blev han Birkedommer paa Fejø, 1876 Herredsfoged 
og Borgmester i Grenaa, 1883 forflyttet til Skive og endelig 1886 
Herredsfoged i Lysgaard Herred. 
Allerede 1861 stillede K. sig forgjæves til Valg til Folketinget 
i Svendborg Amts 5. Kreds, men 1864 valgtes han i Kalundborg-Samsøkredsen 
saa vel til Rigsraadets som til Rigsdagens Folketing
og gjenvalgtes her, henholdsvis indtil 1866 og 1884, i Regelen uden 
Medbejler. Han vakte tidlig Opsigt ved sin Ytring (30. Avg. 1864),
at han «stemte imod Systemet af 15. Nov.», fordi Regeringen var 
en Hindring for en national Politik, og han tog livlig Del i 
Grundlovsforhandlingerne 1865-66 som en afgjort Forsvarer af den 
uforandrede Juni-Grundlov. Han var bl. a. 6. Dec. 1865 Ordfører for 
et Forslag, hvorefter Fællessagerne ved Lov skulde overføres fra 
Rigsraadet til Rigsdagen, forinden man enedes om dennes nye 
Sammensætning. I de følgende Aar var K. et fremragende Medlem 
af det nationale Venstre og fik Sæde i vigtige Udvalg, saaledes 
om Valgloven og om Hærens Ordning (1866-67). Med særlig 
Iver deltog han i Forhandlingerne om en tvungen Afløsning af 
Fæstevæsenet (udarbejdede 1869 et selvstændigt Lovforslag herom) 
og vilde saa vidt muligt sikre, at Fæstegaardene forbleve i de 
nuværende Fæstefamiliers Besiddelse. Fremdeles tog han Ordet for 
at overgive det kongl. Theater til privat Drift med et fast 
Statstilskud samt dadlede stærkt Viborg Domkirkes Restavration, der 
formentlig snarere var en hel Nybygning.

I Sommeren 1870 medvirkede K. til Dannelsen af «det 
forenede Venstre» og blev i Okt. s. A. valgt til Folketingets Formand; 
han gjenvalgtes indtil Okt. 1883, da han nægtede at modtage Valg 
af Hensyn til skarpe Sammenstød, som han i Foraaret havde haft 
med Berg og Hørup. Skjønt Formand tog han jævnlig Del i sit 
Partis Overvejelser og øvede væsentlig Indflydelse paa dets politiske
Optræden; han hyldede afgjort Læren om Folketingets politiske 
Overvægt og den parlamentariske Styrelse samt forfattede 1875 Venstres 
Udkast til en Lov om Ministeransvarlighed. 1880 medvirkede han 
til Overenskomsten om den nye Hærlov. Han blev ogsaa mere 
end én Gang af Venstres ledende Mænd aabent udpeget som den 
Mand, Partiet helst ønskede optaget i Kongens Raad. Efter 
Partiets Deling 1878 holdt K. sig nærmest til det maadeholdne Venstre, 
men da der paa Valgmødet i Jan. 1879 stilledes et Spørgsmaal til 
ham, om han var moderat eller radikal, afviste han det med den 
raske Vending, at han var «Christopher Krabbe». 

I de første Aar, han var Formand, lød der fra Højres 
Side tit Klager over, at han ikke var upartisk, og ikke sjælden var der 
Sammenstød mellem ham og Partiets Ledere paa Grund af den 
Myndighed og Selvsikkerhed, hvormed han optraadte. Især tog 
man ham ilde op, at han i Mødet 2. Maj 1873 efter et hvast 
rdskifte mellem Tauber og Hall lod Tilhørerpladsen rydde -- den
eneste Gang i vort parlamentariske Liv --, fordi der var kommet 
Tilraab der fra til bedste for den sidstnævnte Taler. Men i Aarenes 
Løb blev Dommen retfærdigere, og man lærte at erkjende, at K. 
styrede Tingets Forhandlinger med stor Dygtighed, og at han i 
urokkelig Ro og Værdighed gjorde Ret og Skjel til alle Sider. 
Det føltes derfor ogsaa snart som et Savn, at han efter 13 Aars 
Ledelse trak sig tilbage. Som Formand fremkaldte K. Udgivelsen
af «Bestaaende Forfatnings- og Valglove» (4 Bd., 1880-86). Efter 
1884 holdt han sig helt uden for det politiske Liv, indtil han 1895 
paa ny lod sig vælge i sin tidligere Kreds med det aabent udtalte 
Formaal at ville arbejde for Saadanne Ændringer i Grundloven, at 
man kunde være sikret imod en Gjentagelse af den langvarige 
politiske Kamp.

Siden 1871 har K. været Medlem af Landmandsbankens Bankraad 
og siden 1885 af Bestyrelsen for Dansk Folkemusæum; 1879-85 
var han Medlem af Skytteforeningernes Overbestyrelse. Efter sin 
Faders Død blev K. 1881 Ejer af Hovedgaarden Hald ved Viborg, 
men han solgte den 1892 til sin ældste Søn. -- K. ægtede 1861 
Marie Dorthea Boesen (f. 8. April 1837), Portrætmalerinde, Datter 
af Landmand, senere Instrumentmager, Joachim B. (f. 1803 d. 1877).

V. Topsøe, Polit. Portrætstudier. 
Søndagsposten 8. Dec. 1872. 
Nutiden 6. Juli 1879. 

Emil Elberling.



Krabbe, Elsebe, 1514-78, 
var en Datter af ndfr. nævnte Rigsmarsk Tyge K. Hun fødtes 12. April 1514 paa
Helsingborg Slot. Fra sit 4. til sit 13. Aar var hun i Huset hos sin Mormoder, 
Fru Birgitte Thott, Enke efter Niels Rosenkrantz til Bjørnholm, 
hvor ogsaa hendes Brødre Erik og Mogens K. sammen med hende 
fik en for deres Tid fortrinlig Opdragelse. Efter Mormoderens Død 
vendte E. K. hjem; men efter i Aars Forløb kom hun i Huset hos 
sin ældre Søster Magdalene, der var gift med Børge Ulfstand til 
Glimminge, og her var hun i 5 Aar. Hjemkaldt af sine Forældre 
til Helsingborg Slot blev hun lovet til den djærve og uforfærdede
Peder Skram til Urup. Deres Trolovelse foregik med stor 
Højtidelighed i vor Frue Kapel ved Frue Kirke i Kjøbenhavn under 
den skæbnesvangre Herredag i Kjøbenhavn ved St. Hansdags Tid 
1533. Biskop Ove Bille fra Aarhus «stod for Alteret og gav dem 
tilsammen» i Overværelse af 6 Biskopper og en Mængde af Rigets 
Raad og Adel. E. K.s ovennævnte Broder Mogens K. trolovedes 
samtidig «ved sin Jomfru». Snart efter kom der haarde Ufredstider 
i Landet som Følge af, at Kongevalget paa hin Herredag var blevet
udskudt. Men da den jyske og fynske Adel endelig (1534) valgte 
Hertug Christian til Konge, overdrog denne Anførselen over Flaaden 
til Peder Skram. I den Kamp mod Lybekkerne, som nu fulgte, 
indlagde E. K.s Fæstemand sig en uforgængelig Berømmelse; men
Brylluppet maatte under disse Forhold udsættes. Det fandt først 
Sted 2. Febr. 1535 paa Helsingborg Slot. 

Ægtefolkenes ualmindelig kjærlige og endrægtige Samliv var 
velsignet med en saare stor Børneflok: ikke mindre end 18 af deres 
Børn bleve voxne. Aarene 1537-47 tilbragte de paa Helsingborg 
Slot, som Peder Skram havde faaet i Forlening efter Svigerfaderen. 
Siden var deres Liv mest knyttet til Halland, hvor P. Skram ejede 
Herregaarden Skedal og fra 1558 til sin Død (1581) var forlenet 
med Laholm. Medens han sad som Slotsherre her, indfaldt den 
strænge Krigstid mellem Danmark og Sverige (1563-70), under 
hvilken Halland blev hjemsøgt paa det frygteligste, Skedal Gaard 
gik op i Luer, og Laholm blev belejret (1565). Men her maatte 
Fjenderne standse, da den djærve Slotsherre og hans ikke mindre 
heltemodige Hustru afsloge ethvert Angreb, som da og senere 
forsøgtes.

I taknemmelig Erindring om Guds Beskjærmelse under den 
overhængende Fare forfattede E. K. en endnu bevaret Takkesalme, 
og efter Krigen stiftede hun og hendes Mand i samme Anledning 
et Legat til Hoser og Sko for fattige Peblinger i vor Frue Skole 
i Kjøbenhavn. I det hele maa E. K. agtes som en af sin Tids 
ypperste Danekvinder, der med inderlig Gudsfrygt forbandt mange
andre ypperlige Egenskaber. Hun var en forstandig og «husraadig» 
Kvinde som faa og ejede et Mod i Farens Stund, der gjorde hende 
til hendes Mands Lige. Hendes Tro gav hende Kraft til at bære 
tunge Sorger uden at segne derunder -- i Løbet af 1 Aar mistede 
hun 4 voxne Sønner og maatte se næsten al sin Ejendom ødelagt
af Fjenden. Endelig besad hun sin Slægts mærkelige Sans for 
boglig Syssel. Hun har ikke blot med egen Haand paa det ru 
Pergament skrevet Fundatsen for det ovennævnte Legat, men ogsaa 
forfattet en Skildring af sin Mands bevægede Levned, gjort en 
Samling af danske Ordsprog, som hun tilegnede den kongelige 
Sekretær Hans Skovgaard til Gundestrup, hvis Levnedsbeskrivelse 
hun ogsaa skal have forfattet; ikke at tale om Bønner og 
genealogiske Optegnelser, der plejede at være litterære adelige Kvinders 
bedste Syssel.

E. K. døde 8. Marts 1578 paa Laholm Slot. Til Trøst for 
hendes gamle efterlevende Ægtefælle forfattede Rasmus Hansen 
Reravius et smukt Mindeskrift over hende.

Rørdam, Hist. Kildeskrifter II, 1 ff.
Personalhist. Tidsskr. VI, 159.

H. F. Rørdam.



Krabbe, Erik, 1510-64, til Bustrup, Rigsraad,
fødtes 22. Nov. (efter anden Angivelse 9. Avg.) 1510 paa Helsingborg Slot og var 
en Søn af nedennævnte Rigsmarsk Tyge K. Som lille kom han i 
Huset hos Mormoderen, Birgitte Thott, og hans Uddannelse afsluttedes 
ved en lang Rejse, der bl. a. førte ham til Frankrig. Rejsen 
fik stor Betydning for ham ved at give ham gode Sprogkundskaber, 
som han senere fik saa megen Brug for, og sætte ham i Stand til at 
studere fremmed Ret; han fik paa den desuden Lejlighed til at 
bidrage til Udbredelsen af Kjendskab til hans Fædrelands Historie, 
i det hans Opfordring til en Ven i Udlandet om paa ny at udgive 
Saxos Værk gav Stødet til Fremkomsten af Baseler-Udgaven af 1534,
der imidlertid ikke blev god. Medens han var borte, skaffede hans 
indflydelsesrige Fader ham 1531 den anselige Forlening med 
Domprovstiet i Roskilde, og herved blev den 27aarige Mand, da 
Universitetet gjenoprettedes, en af dettes Konservatorer; men allerede 
1543 opgav han begge Stillinger, omtrent samtidig med at han fik 
Sæde i Rigsraadet. Imidlertid havde han faaet Aastrup Len i 
Vendsyssel, og 1549 fik han desuden Lundenæs Len syd for 
Limfjorden, hvilke Len han begge beholdt til sin Død, ligesom han 
havde Præbender i Aarhus og Viborg. Ved Kroningen 1559 blev
han Ridder.

E. K. benyttedes overordentlig meget i Statssendelser til 
Udlandet. 18 Gange siges han at have været ude i den Slags Ærender. 
Saaledes sendtes han 1540 til Rigsdagen i Regenburg, 1541 til 
Frankrig, 1544 til Sverige, 1547 og 1550 til Kejseren, 1555 til Lybek,
1556 til Preussen og Lifland. Ved Siden heraf var han meget 
optaget af litterære juridiske Arbejder. Han oversatte Jyske Lov 
og Thord Degns Artikler paa Højtysk og skrev paa samme Sprog 
en Afhandling om Vrag. Den førstnævnte Oversættelse, som var 
fremkaldt ved en ældre plattysk Oversættelses Fejlfuldhed og 
udarbejdet efter Kongens Onske, afsluttedes 1557, men henlaa utrykt 
til 1684, da den udgaves af Peder Resen sammen med den 
ligeledes utrykte Afhandling om Vrag. Den roses som gjennemgaaende 
god. Oversættelsen af Thord Degn udgaves 1745 i 4. Bd. af 
Westphalens «Monumenta inedita rerum Germanicarum». Et endnu 
betydeligere Arbejde havde E. K. for, i det det var hans Plan at
udarbejde en almindelig Lovbog for hele Danmark, nærmest en 
Kodifikation af den ældre Ret; men hvor haardt et saadant Arbejde 
end savnedes, og hvor kraftig end baade Christian III og Frederik II 
skyndede paa ham, lykkedes det ham dog ikke at blive færdig. 
Det ufuldendte Arbejde er endnu bevaret (i Rigsarkivet) og har 
foranlediget en nyere Retshistoriker (V. A. Secher) til at ytre, at 
det dog vist maa betragtes som et stort Held, at det ikke 
fuldførtes, da E. K. sikkert ved det vilde have trængt Romerret ind i 
vor nationale Ret, overensstemmende med Udviklingsgangen i 
Tyskland. At han nærede stor Sympathi for dette Land, synes utvivlsomt.

Allerede 6. Jan. 1564 døde E. K. paa sin Gaard Aastrup i 
Sjælland. I Jylland ejede han desuden Fædrenegaarden Bustrup 
og en Del i det fra Mødreneslægten arvede Bjørnholm. Sit 
religiøse Sind lagde han for Dagen i nogle Salmer. Naar man fra 
gammel Tid har udpeget ham som Forfatter til den rimede Kong 
Hans' Krønnike, der tryktes første Gang i det 1533 udkomne Oplag
af Rimkrønniken, er der i nyere Tid rejst Tvivl om Rigtigheden 
af denne Tradition. Sit Bibliothek testamenterede han til Roskilde 
Skole, og han omtales som en godgjørende Mand. -- Han var 2 
Gange gift: 1. med Karen Lykke (d. 1540), Datter af Joachim L.,
2. (1542) med Margrethe Reventlow (f. 1525 d. 1606), Datter af 
Anders Jacobsen R. til Søbo. Han havde mange Børn.

K. Valdemars II jysk Low-Bog, udsat p. Tysk af E. K. (1684), Fortalen. 
Hofman, Dsk. Adelsmænd II, 206 ff. 
Rørdam, Kbhvns Universitets Hist. 1537-1621 I. 415 ff. 
K. Ancher, Saml. jur. Skrifter I, 371 ff. 
V. A. Secher, K. Chr. V's danske Lov og de tidligere Forsøg på at tilvejebringe en alm. Lovbog (1883) S. 7 ff.

C. F. Bricka.



Krabbe, Erik, 1593-1659, Sønnesøn af fornævnte Erik K. og 
Søn af Christen K. til Bjørnholm og Lisbet Høg, blev født 21. April 
1593. Efter fra 1619-23 at have tjent som Hofjunker blev han 
1626 Agent ved det svenske Hof, men hjemkaldtes 1630 for at 
overtage Landsdommerembedet i Skaane. Som Løn herfor fik han
Heinekirke og Froste Herred i Forlening. Desuden havde han 
1629 faaet et mindre skaansk Len, Harested, som han beholdt til 
1649, da det overdroges til hans Søn Mogens. 1633 gik han alt af 
som Landsdommer, men blev i Steden Lensmand paa Christianopel, 
som 1642 ombyttedes med Stjærnholm, hvor han dog kun forblev et 
Aar. Senere fik han hverken Embede eller Len, men førte en af 
økonomiske Sorger trykket Tilværelse. Rig havde han aldrig været;
sin anseligste Ejendom, Strandbjærggaard, hvor han 1638 taxeredes 
til o. 245 Tdr. Hartk., maatte han 1643 pantsætte til sin Hustrus, 
Maren Mogensdatter Kruses, Frænde Laurids Ebbesen (Udsen), der 
for  øvrigt skjænkede Fru Maren en af sine Hovedgaarde, Tulstrup. 
De Gaarde, E. K. senere skrev sig til, Vejbyvad og Bøndinggaard, 
vare kun almindelige Bøndergaarde, og 1649 var Ægteparret 
saa forarmet, at Fru Marens Søster Dorthe Kruse maatte give dem
Opholdet, da de slet intet havde at leve af; 1654 opnaaede han af 
Kongen en Hjælp af 200 Dlr. aarlig af Aalborghus Lens Indkomster. 
E. K. døde 26. Nov. 1659 i Tønsberg, hvortil sagtens Krigen havde 
fordrevet ham. Blandt hans Børn var den nedennævnte Otto K.

Thiset.



Krabbe, Erik Jensen, --1376, Biskop i Odense, 
skal i et Ærende for St. Knuds Kloster have opholdt sig hos Paven i 
Avignon, den Gang Bispestolen blev ledig 1362, og da have 
opnaaet Bispevielse af Paven. Maaske hænger det sammen med denne 
uregelmæssige Erhvervelse af Bispesædet, at han 1365 meget 
udvidede Knudsbrødrenes Privilegier. Der vides ellers intet synderligt
om hans Styrelse af Stiftet; derimod deltog han med de andre 
Rigsraader i Afslutningen af Freden med Hansestæderne 1370. Han døde 1376.

Kr. Erslev.



Krabbe, Frederik Michael, 1725-96, Søofficer,
Søn af Regimentskvartermester Hans K. (d. 1725) og Margrethe Eleonore f. Klein 
(f. 1689 d. 1761), er født i Esrom 28. Maj 1725; efter Faderens Død
flyttede Moderen først til Aalborg, senere til Bornholm for der at 
blive hjulpet af sin Svoger Generalmajor West, som var Kommandant 
og Amtmand paa Øen. Den unge K., der levede under meget 
smaa Kaar, naaede ved andres Understøttelse at blive Søkadet
1741 og fik, da han viste ualmindelige Evner i Mathematik, privat 
Undervisning af den bekjendte Kommandør Wegersløff. 1749 blev 
han Sekondlieutenant og gjorde et Togt til Norge. Paa den 
daværende Chef for Holmen, Admiral Suhms Anbefaling bestemtes 
han ved sin Hjemkomst tillige med Lieutenant F. C. Kaas (ovfr. 
S. 55) til at studere Skibsbyggeri, hvorfor de begge ansattes som 
Avskultanter i Konstruktionskommissionen og tillige erholdt 
Undervisning af Fabrikmester Thura. 1752-56 foretoge de samlede en 
Studierejse til England, Frankrig og Italien, sidstnævnte Sted for 
at gjøre sig bekjendt med Konstruktionen af Galejer. Efter
Tilbagekomsten ledede de i Fællesskab Konstruktionen af en Fregat, 
til Dels bygget efter nye Principper, men endnu inden denne var 
færdig, forlod Kaas Skibsbyggeriet for at slaa ind paa andre Baner. 
1758, da Thura afgik fra Fabrikmesterembedet paa Holmen, overtog 
K. denne Post, som han beklædte indtil 1772. Under denne 
Virksomhed konstruerede han 12 Linjeskibe og 7 Fregatter foruden en 
Del mindre Skibe, som alle vare gode, om end ikke Fostre af Geni, 
med Undtagelse af Tredækkeren «Christianus VII», en af Marinens 
største Orlogsmænd; denne Kolos viste sig ganske forfejlet og blev 
aldrig brugt; tillige indførte han en Del Forbedringer ved Skibenes 
Hovedreparationer og Dokning. Under den sidste Del af sin Virksomhed 
stilledes han dog en Del i Skygge af den talentfulde Henrik 
Gerner, som han selv fra 1764 havde oplært, men som snart 
overfløj ham som videnskabelig Konstruktør. K. blev i dette Tidsrum 
karakteriseret 1760 som Kapitajn, 1767 som Kommandørkapitajn. 
1772 aftraadte K. fra sit Embede, der overtoges af Gerner, og blev 
2. Civildeputeret i Admiralitets- og Kommissariatskollegiet (1778
1. Civildeputeret); som saadan fik han Sæde i forskjellige vigtige 
Kommissioner, hvor han lagde stor Arbejdsdygtighed og teknisk 
Indsigt for Dagen, men tillige megen Utilbøjelighed til at foretage 
raske Beslutninger; det skyldtes saaledes væsentlig ham, at der 
ikke med Kraft blev taget fat paa Anlægget af ordentlige Søforter, 
uagtet der netop paa den Tid (1774) var megen Stemning for et 
saadant Foretagende. 1774 blev K. Kammerherre, 1781 hvid Ridder 
og Gehejmeraad, s. A. 1. Deputeret i Kommissariatskollegiet. Da 
Admiralitets- og Kommissariatskollegierne 1784 samledes til et enkelt
Kollegium, blev K. Deputeret i dette; men allerede Aaret efter 
trak han sig tilbage fra Forretningerne og bosatte sig i Skjelskør, 
hvor han henlevede Resten af sit Liv i Ro, beskæftiget med at 
skrive og udgive sin Selvbiografi. Han døde her 25. Okt. 1796.

K. kom i et Slags Modsætningsforhold til Henrik Gerner, for 
hvis Fortjenstfuldhed han hverken kunde eller vilde have aabent 
Øje. Over for Struensee var han en forsigtig, men dog ret energisk 
Modstander. Da denne styrtedes, forsøgte han sammen med 
Fr. Suhm at faa dannet en Forfatning, hvortil Suhm leverede
Udkastet; men Planen blev dog hurtig forpurret af Guldberg. 
K. var 3 Gange gift: 1. (1759) med Cæcilie Andrea f. Bille 
(f. 1742 f 1764), Datter af Kontreadmiral D. E. B. (II, 223); 2. (1766) 
med Christiane Charlotte f. Charisius (f. 1738 d. 1771), Datter af 
Konferensraad C. A. C. til Constantinsborg); 3. (1772) med Edel
Margrethe f. Sehested (f. 1749 d.f 1827), Datter af Oberstlieutenant 
A. S. til Broholm. 

K.s Levnets-Beskriv. (1793).
Hist. Tidsskr. 4. R. II, 829 ff.

C. With.



Krabbe, Gregers, 1594-1655, til Torstedlund, Statholder i Norge, 
Søn af Niels K. og Vibeke Ulfstand, blev født 12. Jan. 
1594 paa Vesløsgaard. 14 Aar gammel sendtes han til Udlandet, 
studerede i Leipzig, Strasburg og Padua og blev borte i 9 Aar. 
Ved sin Hjemkomst 1617 blev han Sekretær i Kancelliet, forlenedes 
1623 med Pandumgaard (til 1640) og fungerede som øverste Sekretær 
fra 1623-25. I Efteraaret 1625 blev han sendt til Bremen, fulgte 
det følgende Aar Kongen i Krigen i Tyskland og ledsagede 1628 
Hertug Frederik i Begyndelsen af hans Udenlandsrejse. Imidlertid 
havde han 1627 faaet Hindsgavl Len, som han 1639 ombyttede med
Riberhus. Fra Sept. 1638 til Febr. 1639 og atter fra Dec. s. A. 
var han Krigskommissær ved de til Hertugdømmerne sendte 
saakaldte Unionstropper. I Maj 1640 optoges han i Rigsraadet; som 
Medlem af dette hørte han til det Parti, som var stemt for en
forsonlig Politik over for Generalstaterne og Hamborg, hvilken 
Anskuelse han særlig lagde for Dagen i et Indlæg fra Dec. 1641. 
Kongen havde oprindelig i Sommeren 1640 tænkt paa at stille ham 
i Spidsen for et Gesandtskab til England, men han maatte finde
sig i kun at følge med som andet Medlem af dette, medens 
Corfits Ulfeldt blev Leder af Ambassaden, der varede fra Avg. til Dec. 
1641-42 var han med Valdemar Christian paa hans første Rejse 
til Rusland og forhandlede i Juli 1643 med gottorpske deputerede
i Kolding om Forlængelse af Unionen. I Avg. blev han sendt 
med Just Høg som Gesandt til Fredskongressen i Osnabrück, en 
Sendelse, der dog afbrødes ved Sveriges Fredsbrud, saaledes at 
han allerede vendte hjem i Jan. 1644; i Avg. s. A. forhandlede 
han med de nederlandske Gesandter i Kjøbenhavn, og i Sept. blev
han udnævnt til Landkommissær i Jylland. Ved Frederik III's 
Kroning 1648 blev han Ridder, men den største Embedsstilling 
opnaaede han i Juli 1651, da han blev Hannibal Sehesteds Efterfølger 
som Statholder i Norge og i denne Egenskab fik Akershus Len i 
Steden for Riberhus. 
 
Til hans forskjellige Virksomheder er ikke knyttet nogen 
Gjerning, der vidner om særligt Initiativ eller Talent, men han vidste 
at gjøre sig afholdt af sine undergivne, saaledes at endog Bønderne 
i Hindsgavl Len omtalte ham med Velvilje, skjønt han forøgede 
deres Arbejde til Ladegaarden; hans Billede gjør et fint og 
forstandigt Indtryk. -- Han blev gift 1. (12. Sept. 1630) med Helvig 
Corfitsdatter Rud (d. Natten mellem 23. og 24. Nov. 1638) og 2. 
(1. Febr. 1640) med Dorthe Daa (d. 28. Maj 1675), Datter af 
Rigsadmiralen Claus D. (IV, 127). Han selv døde 20. Dec. 1655 paa Akershus.

H. Stochflet, Ligpræd. ov.  G. K.
Danske Mag. 4. R. V,  7 f.

J. A. Fridericia.



Krabbe, Harald, f. 1831, Zoolog. 
Han er født i Kjøbenhavn 13. Marts 1831 og er Søn af nedennævnte Generallieutenant Ole K. 1848 blev han Student fra Metropolitanskolen og fungerede allerede 
i Vinteren 1850-51 som anatomisk Prosektor ved Frederiks Hospital. 
1855 afsluttede han medicinsk Examen, og 1857 disputerede 
han for Doktorgraden i Medicin («Om Fosforsyremængden i Urinen»). 
Efter et kortere Studium i Udlandet blev han 1858 ansat som Assistent
i Anatomi ved Veterinær- og Landbohøjskolen, 1876 blev han 
Medlem af Videnskabernes Selskab og 1881 af det veterinære 
Sundhedsraad, hvis Aarsberetninger han har redigeret siden 1871. Ved 
Professor Bendz' Død i 1880 erholdt han den ledigblevne Stilling
som Lærer i Anatomi og Fysiologi ved Veterinær- og Landbohøjskolen, 
og 1892 blev han udnævnt til Professor.

Som Zoolog har han fortrinsvis givet sig af med Studiet af 
Indvoldsormene, og hans omfattende Undersøgelser paa dette 
Omraade have ikke alene beriget Helminthologien med nyt 
videnskabeligt Udbytte, men ogsaa haft praktisk Betydning. Af hans 
ret talrige Skrifter angaaende Indvoldsormene maa først nævnes: 
«Helminthologiske Undersøgelser i Danmark og paa Island» («Vidsk. 
Selsk. Skr.», 1865). I dette Arbejde, som delvis var Resultatet af 
hans i 1863 foretagne Rejse til Island for at udforske Aarsagen til 
Ekinokoksygdommen, paaviste han Ekinokokbændelormens 
overordentlig hyppige Forekomst hos de islandske Hunde og 
konstaterede, at Ekinokoksygdommen hos Mennesket ogsaa hidrørte fra
denne. Dette gav Anledning til, at der fra Statens Side blev 
truffet forskjellige Foranstaltninger mod den hærgende Sygdom, 
bl. a. ved en Lov om Hundeholdet paa Island. -- Dernæst hans 
«Bidrag til Kundskaben om Fuglenes Bændelorme» og «Nye Bidrag 
til Kundsk. om Fuglenes Bændelorme », begge trykte i «Vidsk. Selsk. 
Skr.» (1869 og 1882). Ved de udførlige og nøjagtige Artsbeskrivelser,
der leveredes i disse 2 Afhandlinger, af hvilke den sidste 
navnlig  behandler de af Fedschenko i Turkestan samlede Bændelorme, 
er det blevet muligt at paavise, fra hvilke Ammeformer hos 
de lavere Dyr adskillige af dem have deres Oprindelse. Blandt 
K.s mindre helminthologiske Arbejder maa fremhæves: «Om 
Trikinerne» (1866), «Om Sælernes og Tandhvalernes Spolorme» (1878), 
«Om Indvoldsormene i Hestens Tarmkanal» (1880) og «Om 
Forekomsten af Bændelorme hos Mennesket i Danmark» (1880). I «Tidsskrift 
for Veterinærer», som K. har redigeret siden 1871 (de første 
Aar sammen med H. Bagge), har han publiceret en Del Afhandlinger, 
blandt hvilke «Varmemaaling hos Husdyrene» (1871) 
indeholder Rækker af Undersøgelser over Temperaturen hos Husdyrene 
i sund Tilstand, hvorved der er opnaaet et sikrere Grundlag for
Thermometerets Anvendelse i de paagjældende Dyrs Sygdomme. -- 
Endelig maa nævnes «Erindringsord til Forelæsninger over Hestens 
Anatomi» (1885-89) og «Huspattedyrenes, særlig Hestens, Bygning 
og Liv» (1892). K.s Virksomhed fortjener saa meget mere 
Paaskjønnelse, som hans stærkt svækkede Syn navnlig i de senere Aar 
har lagt ham store Hindringer i Vejen. -- 21. Juli 1871 ægtede K. 
Kristín Guðmundsson (f. 25. Maj 1841 i Kirkjubær paa Island), 
Datter af Sagfører ved Overretten i Reykjavik Jón G. (VI, 280). 

Carøe og Selmer, Den danske Lægestand, 6. Udg.

Jonas Collin.



Krabbe, Iver, --1561, Rigsraad, 
var Søn af Glob K. til Østergaard og Inger Fasti. Han nævnes første Gang 1532, da der klagedes over en Jagt, som han og Hans v. der Wisch havde afholdt paa 
Øen Fur, og paa hvilken det særlig var gaaet ud over Bøndernes 
Korn og Kreaturer. Denne Hensynsløshed var nær kommen ham 
dyrt at staa; thi 2 Aar efter fangedes han af de oprørske Bønder 
i Slaget ved Svendstrup og beholdt kun Livet ved Mellemkomst af 
en Bonde, Jens Jepsen, der selv senere blev fritaget for Halsløsning,
fordi han i den forgangne Fejde havde friet I. K.s Hals. Ved 
Aalborgs Indtagelse blev L K. atter fri, og snart efter træffes hans 
Navn blandt de mest betroede Lensmænds; 1536 fik han Kjøbenhavns 
Slot, et Par Aar efter Krogen, 1544 ombyttet med Koldinghus, 
som han beholdt til 1555. Desuden havde han 1538-50 
Borreby Len i Sjælland; 1550 fik han Skivehus og 1560 Horns 
Herred i Jylland i Pant, og disse Panter havde han endnu ved 
sin Død, 27. April 1561. Før 1552 havde han faaet Sæde i 
Rigsraadet. Ved sit Ægteskab med Magdalene Banner (d. 5. Marts 1597), 
Datter af Marsken Erik Eriksen B. (I, 511), blev han Ejer af en 
større Gaard, Skovshoved ved Skive, hvilken han gav Navnet
Krabbesholm og forsynede med en anselig Hovedbygning; desuden 
ejede han sin Fædrenegaard Østergaard. Fru Magdalene beholdt 
som Enke Skivehus Len til 1572. 

Thiset.



Krabbe, Iver, 1602-66, til Jordbjærg, Statholder i Norge, 
Søn af nedennævnte Tage (Mogensen) K. (d. 1612), blev født paa 
Øvids Kloster 22. Marts 1602. Paa sin Udenlandsrejse studerede han 
1625 i Padua, blev efter sin Hjemkomst 1628 Hofjunker, men 
forlod s. A. denne Stilling, da han 25. Avg. paa Kjøbenhavns Slot 
fejrede sit Bryllup med Karen Ottesdatter Marsvin. Det følgende 
Aar forlenedes han med Laholm, hvilket Len han 1636 ombyttede 
med Varberg. Hans Virksomhed strakte sig dog videre end til 
Halland: 1636 var han saaledes Chef for de til Hertugdømmerne
sendte saakaldte Unionstropper, og 1641 fik han Ordre til at inspicere 
Baahus Fæstning. Under Krigen med Sverige havde han som 
første Mand i Nordhalland en ansvarsfuld Post. Han fik i 
Begyndelsen af Febr. 1645 Ordre til at forene sig med Hannibal 
Sehested, som stod ved Baahus, hvilket dog ikke førte til noget, 
men i April havde han en heldig Træfning med Svenskerne i 
Nærheden af Kongsbakke. Hans Styrke var dog kun ringe, og kort 
efter, at han havde faaet Forstærkning, kom Freden i Brømsebro 
med dens Bestemmelse om Hallands Pantsætning til Sverige. Med 
tungt Hjærte maatte han i Sept. skride til at overgive sin Fæstning
til den forhadte Fjende, efter at han forgjæves i en Skrivelse til 
Corfits Ulfeldt havde bedet sig forskaanet for dette Hverv, fordi 
han «meget ugjærne samtaler eller overhovedet vil have noget at 
gjøre med dette Folk». Ogsaa rent personlig var Krigen gaaet ud 
over ham, i det hans Gaard Jordbjærg i Skaane var bleven afbrændt 
af Svenskerne 1644. Efter Freden opførte han nu en ny Hoved- 
og Ladebygning, efter Sagnet under Trusler om, at den vel skulde
kunne staa sig imod de svenske Hunde.

Imidlertid havde han 1646 faaet Baahus Len til Erstatning for 
Varberg, blev ved Kroningen 1648 Ridder og udfoldede i den 
følgende Tid en betydelig Virksomhed for Udbedringen af 
Grænsefæstningerne. Naget til den østlige Nabo synes heller ikke at have 
forladt ham; han udpegedes almindelig som en af de ivrigste 
Talsmænd for et Fredsbrud. Da Krigen nærmede sig, betroedes 
ham ogsaa i Jan. 1657 Posten som Generalmajor over det 
søndenfjældske Norge; Rustningerne her lagdes væsentlig ind under ham, 
og i April kaldtes han til Kjøbenhavn for at konferere med Kongen. 
Men under selve Krigen kom han ikke til at udføre store Bedrifter; 
mest indskrænkede hans Virksomhed sig til Grænsefægtninger, og 
de Forsøg, han i Sept. og Okt. 1657 gjorde paa en Diversion ind
i Halland, maatte opgives som resultatløse, dels af Mangel paa 
Proviant, dels af Mangel paa tilstrækkelig Understøttelse fra den 
danske Hær i Skaane. I Nov. samlede han sit Korps ved 
Uddevalla mod et svensk Angreb fra Venersborg, men søgte forgjæves
Hjælp hos Statholderen paa Akershus Niels Trolle, og i Jan. 1658 
faldt ogsaa Uddevalla Skanse. Kort efter tog han den tilbage; 
men umiddelbart derpaa beseglede Freden i Roskilde Baahuses Tab. 

I. K. havde saaledes mistet sit Len, men endnu stærkere blev 
dog hans Stilling rokket ved Skaanes Afstaaelse. Her havde han 
sine store Besiddelser, foruden Jordbjærg de ved hans Giftermaal 
erhvervede Godser Krogholm, der var en af de prægtigste 
Herregaarde i Sundprovinserne, og Marsvinsholm. Han stod som 
Hovedet for den Skaanske Adel, ragende frem ved sin Person og ved
sine Slægtskabs- og Venskabsforbindelser. Derfor gjorde den svenske 
Regering sig den yderste Umage for at vinde ham for sig, samtidig 
med at den havde et vaagent Øje med hans Adfærd. Det mærkelige 
skete nu ogsaa, at den hidtil saa ivrige Svenskerfjende hørte
til dem, som aflagde Eden til den nye Herre snart efter Roskildefreden. 
Dog betød dette ikke, at han traadte ud af dansk Tjeneste. 
I Sept. 1660 foreslog Rigsraadet ham til Optagelse i det -- noget, 
hvorom der for øvrigt ogsaa tidligere gjentagne Gange havde været 
Tale --, men Kongen fulgte ikke Indstillingen, og paa det store 
Stændermøde synes I. K. nærmest at have indtaget en oppositionel 
Holdning; dog tilstodes der ham den Ære at bære Blodfanen ved
Arvehyldingen 18. Okt. Men Statsforandringen gjorde paa ham 
som paa mange andre af hans Standsfæller et mægtigt Indtryk, og 
i Juli 1661 tilbød han ved en Mellemmand den svenske Resident 
Duval at træde i Carl XI's Tjeneste. Imidlertid ansaa Frederik III
det for klogt at knytte ham til sig. Han blev Medlem af 
Statskollegiet og af den store Lovkommission og udnævntes derpaa i 
Sept. 1661 til Statholder i Norge som Niels Trolles Efterfølger. 
Synderlig Glæde fik han dog næppe af denne Virksomhed; 
Befolkningen klagede over ham som over hans Forgænger, men vigtigere 
var det dog, at han havde mægtige Modstandere i Kjøbenhavn; 
selv udpeger han Generalfiskalen Søren Kornerup som sin Fjende, 
og med Gabel antoges han ogsaa for at være Uvenner. I
Sommeren 1663 ventedes allerede hans Afskedigelse; han holdt sig dog 
i sin Stilling til Jan. 1664, da han afløstes af Ulrik Frederik Gyldenløve. 
Imidlertid havde han forøget sine Besiddelser i Sjælland,
hvor han fra 1649 ejede Gunderslevholm, ved 1662 at arve 
Halvdelen af Vemmetofte og 1663 at tilkjøbe sig Resten. 30. Okt. 1666 
døde han; hans Enke døde 16. Sept. 1680.

Brasch, Vemmetoftes Hist. I, 177 ff. 
Cronholm, Skånes polit. hist. II, 34 t. 
P. v. Möller, Bidrag t. Hallands hist. I, 285 ff.

J. A. Fridericia.



Krabbe, Jørgen Baron, 1633-78, Søn af den ovfr. nævnte 
Iver (Tagesen) K. Han foretog den sædvanlige Udenlandsrejse og 
blev derefter under Kong Frederik III Sekretær i danske Kancelli. 
Men efter Roskildefreden afbrød han sit Forhold til Danmark, 
bortskiftede sine Besiddelser vest for Sundet, aflagde Ed til Carl 
Gustav og fornyede den i Jan. 1661 til Carl XI. S. A ægtede 
han i Malmø Jytte Thott, Datter af den 1656 afdøde danske Rigsraad 
Otte T. til Næs. 1664 introduceredes han paa det svenske 
Ridderhus og fik 1676 Titel af Baron. Imidlertid kom den skaanske 
Krigs Begivenheder til at gribe afgjørende ind i hans Liv. Hans 
danske Sympathier vaagnede til nyt Liv, men da Fremtiden dog 
laa usikker, blev hans Holdning vaklende og tvetydig. Uvist om 
af fri Vilje eller tvungen af Omstændighederne indfandt han sig 
flere Gange i Christian V's Lejr; mest opholdt han sig dog paa
sin Gaard Krogholm, omkring hvilken de dansksindede Snaphaner 
sværmede, fortrædigende Svenskerne. Da traf Carl XI i Sept. 1677 
i sin Mistillid til K. og hans Standsfæller Forholdsregler til at lade 
dem føre til Skaanes Grænse. For at undgaa dette søgte han til
Kongen i Malmø og forsikrede ham om sin Troskab; men nogle 
svenske Officerer, som netop nu vare løsladte af dansk Fangenskab, 
hvori de vare bragte af Snaphanerne, anklagede ham for at have 
begunstiget disses Angreb. K. blev fængslet og dømt til at miste
Livet og sine Godser. Det tør vistnok siges, at trods hans 
tvetydige Adfærd var Dommen ikke begrundet ved virkelige Beviser, 
men desuagtet stadfæstede Carl XI Dødsdommen, der udførtes 
16. Jan. 1678 i Malmø. Han led Døden, vidnende om sin 
Uskyldighed   og   med   sine  Tanker   mest  rettede paa  sin  Hustru,   med 
hvem  han end ikke havde faaet Lov til at tage personlig Afsked.

Deduction mod Hr. Joran K. (Malmö 1678). 
Aletophilus, Replique emod den falske Deduction (1678). 
Cronholm, Skånes polit. hist. II, 198 ff. 
Saml. t. Skånes hist. 1870, S. 43 ff. 

J. A. Fridericia.



Krabbe, Morten, --1542, norsk Kansler, 
var en Søn af Niels (Mortensen) K. til Tandrup og Torp samt Kirsten Bosdatter Høg 
(af de gamle Høger). Hvis det er ham og ikke hans ældre Fætter, 
Dr. Morten K., der studerede i Rostock 1504-5, maa han være 
født i 1480-Aarene, men i Danmark vides han ikke nævnt før 1517, da 
han var Børglumbispens Kommissarius paa Læsø. Han var Magister, 
blev kongl. Sekretær og havde allerede 1523 Provstiet i Thy, som 
han beholdt til sin Død, ligesom han ogsaa ved sidstnævnte 
Tidspunkt var Indehaver af et Præbende i Ribe. 1529 blev han
forlenet med Tommerup Kloster i Skaane, som han beholdt til 1532, 
da han blev norsk Kansler og Provst ved Mariekirken i Oslo med 
tilhørende Forlening af Folio og Laurentii Hospital i Oslo. Han 
kom dog først til Norge om Foraaret 1533, da han melder 
Ærkebispen sin Ankomst, men allerede om Sommeren s. A. beklager 
han sig over sin Kirkes Tilstand, Embedets Ringhed og Landsvistbrevenes 
Sjældenhed, ligesom den uvante Luft var ham besværlig, 
foruden at han var syg af et Ormebid i Foden. 1539 overlod Hr. 
Truid Ulfstand ham Hellig Løsens Præbende i Oslo. 1535 var han 
Kongens og det søndenfjældske Rigsraads Kandidat til Bergens 
Bispestol, skjønt «han ikke selv stod saa haardt derefter». Det 
anføres da om ham, at han var «mandelig, høj forstandig talende og
raadende, vidt forsøgt i Herrers og Fyrsters Gaarde og Kancellibruget» 
samt af fornem Slægt og Hr. Tyge Krabbes Søskendebarn. 
Paa den anden Side synes han at have haft Egenskaber, der ikke 
vare heldige for hans Stilling: han var en stor «Gildebroder» og «en
svar Mand», hvem Rejser faldt besværlige, men Biskop Hans Reff 
udtaler Haabet om, at han vilde «blive en anden Mand», naar 
han fik en mere ansvarsfuld Stilling. Skjønt Ærkebispen lader 
villig til at acceptere ham, vidste han dog under de indtrædende
urolige Tider at skaffe sin og det bergenske Kapitels Kandidat, 
M. Geble Pedersen, Bispestolen. M. K. deltog i Slutningen af 1535 
virksomt i Christian III's Valg til Norges Konge. Han levede endnu 
i Febr. 1542, men var død før i. Avg. s. A., da det efter ham 
ledige Præbende i Ribe blev besat.

Danske Mag. I, 349 ff.

H. J. Huitfeldt-Kaas.



Krabbe, Niels, 1603-63, til Skjellinge og Bæltebjærg,
Broder til den ovfr. nævnte Iver (Tagesen) K., fødtes paa Øvids Kloster i 
Skaane 4. Nov. 1603. Efter at have gaaet i Viborg Skole opdroges 
han en Tid i Huset hos Biskop Jesper Brochmand, sendtes saa til
Sorø Skole og Akademi og derefter til Udlandet, hvor vi 1622 
træffe ham i Wittenberg og 1626 i Padua. Ved dette Universitet 
blev han Syndikus for den germanske Nation, tjente senere i den 
spanske Hær i Nederlandene, men vendte tilbage til Danmark paa 
Christian IV's Befaling til de adelige, som vare i Udlandet, om at 
forlade dette i Anledning af Krigen med Kejseren. Han blev nu 
en Tid nøje knyttet til Hoffet, først fra 1628-30 som Kammerjunker 
hos Kongens Søn Hertug Ulrik, hvem han 1629 ledsagede 
til Nederlandene, derpaa fra 1630-35 som Overskjænk. Den øvrige 
Del af sit Liv var han nøje knyttet til de Skaanske Provinser, hvor 
han havde sine fleste Godser, og hvor han fik alle sine Forleninger, 
nemlig Laholm 1636-37, Halmstad 1637-45, Christianopel 1646-48 
og Sølvitsborg 1648-58. 1647 blev han Landkommissær i Skaane 
og deltog i Overvejelserne om denne Provinses Forsvar, hvilket 
navnlig afsatte sit Spor i en Erklæring fra ham af 1652, hvori han 
udtalte sig mod at stole paa Landfolket, der kun burde bruges i 
Fæstningerne, medens det egentlige Værn burde dannes af de 
hvervede Tropper. Imidlertid var han 1648 ved Frederik III's 
Kroning bleven Ridder og var 1651 Medlem af den Kommission, 
der skulde undersøge Forholdene i Norge og Hannibal Sehesteds 
Embedsførelse. Under Krigen 1657 havde han den vanskelige Post 
som Generalkrigskommissær i Sundprovinserne. Da Skaane var tabt 
ved Roskildefreden, tog han til Kjøbenhavn, og under Hovedstadens 
Belejring overdroges der ham flere Hverv, som Mønstringer 
af Tropperne og Omsorg for Indkvarteringen. Trods fornyede 
Opfordringer fra svensk Side vægrede han sig ved at aflægge Hyldingsed
som skaansk Adelsmand til Carl Gustav, i Sept. 1660 hørte han til 
dem, som Rigsraadet indstillede til Frederik III til Optagelse i dets 
Midte. Men Kongen fulgte ikke Indstillingen, og Forfatningsforandringen
kom for ham som en Omvæltning, der løste ham fra 
hans Forpligtelser til Danmark; det hedder derom de mærkelige 
Ord i Ligprædikenen, at han efter Arvehyldingen «for sine sær og 
synderlige Aarsager, som alle disse Rigers og Landes fornemme 
Patrioter noksom er bevidst og derfor af alle og enhver til hans 
reputerlige Eftersagn og Amindelse i hans Grav videre fortænkes 
og ihukommes, end her fornødent er in specie at erindre», 
resolverede sig at aflægge Ed til Kongen af Sverige. I Jan. 1661 rejste 
han til Skaane i denne Anledning og benyttede endog senere den 
svenske  Regerings Mellemkomst til at søge at fri sine Godser i 
Danmark fra Besværinger. Men allerede 16. April 1663 døde han 
paa Bæltebjærg. -- Han var først trolovet med Mette Pallesdatter 
Rosenkrantz (d. før Brylluppet 31. Avg. 1631), ægtede dernæst 1. 
(4. Okt. 1635) Lisbet Corfitsdatter Rud (d. 30. Avg. 1649), 2. (27. Juni 
1652) Mette Andersdatter Bille (d. 27. Sept. 1657) og 3. (14. Sept. 
1660) Mette Rosenkrantz (d. 14. Febr. 1683), Enke efter Erik Bille 
til Løgismose.

T. Tuesen, Ligpræd. ov. N. K. (1665).
Danske Mag. 4. R. V, 5 f.

J. A. Fridericia.



Krabbe, Niels, o.1650-1708, Officer, 
Søn af ovennævnte Gregers K. Fra ung af var han knyttet til Hoffet, 
blev 1667 Hofjunker og Forskærer og 1670 ved Christian V's Salving 
Kammerjunker, men 1675 traadte han som Ritmester ind i Hestgarden, da 
denne  i Anledning af den forestaaende Krig udvidedes til et Regiment. 
K. blev Major 1677 °g Oberstlieutenant 1682, men vedblev 
tillige at forrette Tjeneste som Kammerjunker hos Christian V, til 
hvis nærmeste Kreds han hørte. Ved A. L. v. Knuths Død i 
Begyndelsen af 1699 blev en Del af Overkammerjunkerens Funktioner
overdragen K. . s. A. fik han Karakter som Brigadér til Hest. Han 
nød almindelig Agtelse som en brav og retskaffen Mand, hvad der 
vel ikke var uden Betydning, da han kort efter Tronskiftet s. A. 
blev Oberst for Hestgarden i Steden for Generallieutenant S. C. 
v. Plessen, der blev afsat og fængslet paa Grund af forskjellige 
Misligheder. Først i Juni 1700, da Belejringen af Tønning var 
opgivet, fordi Gottorps allierede vare faldne ind i Holsten, fik K. 
Ordre til med største Delen af Garden at afgaa til Sønderjylland 
for at inddrive  Kontributioner og imødegaa Strejftog. I dette Øjemed 
blev han i Juli Maaned posteret ved Arlevad mellem Husum 
og Bredsted, hvor ogsaa 2. sjællandske Rytterregiment samt 2
Kompagnier Fodfolk bleve underlagte ham, der som Oberst af Garden 
havde Rang med Generalmajorer. Men K. var mere Hofmand 
end General. Ansvaret ved at agere paa egen Haand trykkede 
ham, og hele hans Optræden bar Præg heraf. Ikke desto mindre 
fik han, da Carl XII i Avg. havde gjort Landgang paa Sjælland, 
Ordre til at gaa til Kjøbenhavn og overtage Kommandoen over
Rytteriet der. Som bekjendt blev her heller ingen Lejlighed til 
at plukke Lavrbær, men K. vedblev ogsaa uden det at holde sig 
i Kongens Naade. 1701 fik han Danebrogsordenen, og Kommandoen 
over Garden beholdt han til sin Død i Kjøbenhavn 13. Febr. 
1708, hvornæst Kongen erklærede sig selv for Korpsets Chef. -- 
K. ejede Hverringe paa Fyn. Gift 30. Maj 1679 med Louise 
Charlotte v. Schlaberndorf (d. 1737), der hørte til en fornem 
brandenborgsk Slægt og som Overhofmesterinde hos Dronning Charlotte 
Amalie ligeledes var knyttet til Hoffet. 

H. W. Harbou.



Krabbe, Ole, 1656-1728, Godsejer, 
af Adelsslægten K. fra den lille Hovedgaard Damsgaard i Vandfuld Herred, blev født paa denne Gaard 14. Nov. 1656. Faderen, Henrik K., mistede han i 
sine første Barneaar; kort efter solgtes Stamgaarden, og Moderen, 
Eva Unger, giftede sig med Gjord Galt til Viumgaard. Som fattig 
ung Adelsmand uden Jordegods laa det O. K. nærmest at søge sit 
Brød som Officer, og fra 1679-83 tjente han som Kornet og Lieutenant
ved 3. jyske nationale Rytterregiment; men derefter afbrød han 
ikke blot sin militære Løbebane, men brød ogsaa med den gamle 
Adels Traditioner, i det han 4. Avg. 1686 ægtede en rig Kjøbmandsdatter 
fra Viborg, Margrethe Henriksdatter Svichtenberg. Herved
fik han Midler til at kjøbe Hovedgaarden Nandrup paa Mors og 
synes nu at være kommen paa sin rette Hylde. Medens hans 
Standsfæller og nærmeste Frænder forarmedes og gik til Grunde, 
øgede han efterhaanden sine Besiddelser med Skaarupgaard, Hastrup, 
Søvig og Part i Hesselmed. De 2 sidste Gaarde solgte han dog 
atter, men derimod tilgiftede han sig efter sin første Hustrus Død 
Hovedgaarden Bjerre, der havde tilhørt hans Fætter Johan Rudolf 
Unger, som havde testamenteret Gaarden til sin Fæstemø Ide Sophie
Gjedde (f. 9. Febr. 1675 d. 10. April 1756), hvem O. K. ægtede 5. Nov. 
1697. At O. K. i det hele havde sluttet sig til den nye Tid, ses 
ogsaa af, at han, der 1695 havde faaet Ritmesters Karakter, 1703 
udnævntes til Justitsraad og 1714 til Etatsraad, ligesom han til 1716 
havde Sæde i Højesteret, saaledes at han ved sin Død, 17. Juni 
1728, omgiven af en talrig Børneflok, saa en ny Tid oprinde for 
sin tidligere faatallige og i Skyggen levende Slægt.

Personalhist. Tidsskr. III.

Thiset.



Krabbe, Ole, 1789-1864, Officer, 
er født 1. Nov. 1789 og Søn af daværende Vagtmester, senere Kapitajn i Landeværnet og Toldforvalter i Ærøskjøbing, Johan Henrik Bernhard Ludvig K. (f. 3. April 
1750 i Rensborg, d. 5. Juli 1809) og første
Hustru, Anna Marie f. Marienhoff (f. 1751
d. 17. Dec. 1806). K. blev 1808 Fændrik og 1809
Sekondlieutenant ved Kongens Regiment til Fods og
avancerede her 1813 til Premierlieutenant, 1822
til Kapitajn, 1837 til Major. 1845 udnævntes han til
Oberstlieutenant og Chef for 13. Linjebataillon, og i
Spidsen for denne Afdeling drog han 1848 i Felten. I
Træfningen ved Bov kom Bataillonen, der hørte til
Armékorpsreserven, ikke i Ilden, men i Slaget ved
Slesvig blev den sendt frem til Hjælp for Avantgarden
under dennes heftige Kamp om Bustrup. K. blev her
saaret af en Geværkugle i Foden og taget til Fange
tillige med sin Adjudant. Han udløstes af Fangenskabet
i Sept. og fik ved sin Tilbagekomst først Befalingen
over 1. Linjebataillon, men nogle Dage senere over
den lige oprettede 2. Forstærkningsbataillon. Da
Hæren i Marts 1849 Paa nv blev sat paa Krigsfod,
fik K., der lige var forfremmet til Oberst,
Kommandoen over 1. Infanteribrigade, som han saa
førte i de 2 sidste Krigsaar. K. hørte ikke til de
Førere, der blænde ved deres Optræden, eller som
Soldaterne særlig elske. Han var mut, ordknap,
Stræng i Tjenesten, men tillige selv i høj Grad
pligtopfyldende, haardfør, uforfærdet. Fortrinlig
støttet af sin Stabschef, Kapitajn W. Stricker, gjorde
han særdeles god Fyldest som Brigadekommandør. Hans
Batailloner optraadte overalt med en Sikkerhed
og Orden, der ikke blev overtruffen, vel knap
nok naaet ved nogen anden af Hærens Brigader,
og de Kampe, han udfægtede, ere Mønstre i taktisk
Henseende. Sin Debut som højere Troppefører havde
K. 6. April 1849 i den smukke Træfning ved Ullerup,
hvor han efter en heftig Forpostkamp tilbageslog
den hannoveranske General Wyneckens med dobbelt
overlegne Kræfter førte Angreb paa Divisionen Bülows
(Flankekorpsets) højre Fløj. Senere paa Aaret førte
han Overbefalingen paa Als i Steden for General
de Meza, der kaldtes til Jylland for at deltage
i Udfaldet fra Fredericia. 1850 indlemmedes hans
Brigade i Schleppegrells Division. Under Fremrykningen
mod Isted 25. Juli havde han først Avantgarden og
detacheredes derpaa med Hovedmassen af sin Brigade mod
Passet ved Vedelspang, hvor han ved en dygtig ført
Kamp standsede den paa Fjendens yderste højre Fløj
værende Insurgentbrigade Abercron, der i Følge General
Willisens Plan skulde falde vor Hær i Ryggen. Efter
Slaget formeredes hans Brigade som et selvstændigt
Ostkorps og opstilledes mellem Slien og Ekernførde
Fjord med det Hverv at skjærme Landskabet Svansen og
dække venstre Flanke af den ved 
Danevirke staaende Hovedhær. K. løste denne Opgave med
fortrinlig Omsigt og satte Kronen paa Værket ved
den af alle kjendte, glimrende og sejerrige Kamp
mod General Willisen 12. Sep. 1850 ved Mysunde. Han
høstede herfor hædrende Anerkjendelse i Form af
mundtlig og skriftlig Tak fra den kommanderende
General og Krigsministeren, medens Kongen som
Belønning lod ham tilstille Kommandørkorset. 1851
efter Krigens Slutning, da Feltbrigaderne opløstes,
traadte K. først tilbage som Chef for 13. Bataillon,
men blev kort efter Chef for den i Jylland oprettede
Infanteribrigade og i Slutningen af Aaret for 5.,
saakaldte holsten-lauenborgske Brigade, senere for
3. Infanteribrigade. 1852 forfremmedes han under
Fremhævelse af den Dygtighed, han havde lagt for Dagen
i Krigen som Brigadefører, til Generalmajor. 1860
fik K. sin Afsked af Krigstjenesten, da Regeringen,
som det hedder, ikke længere ansaa ham for at
være i Besiddelse af den Dygtighed og politiske
Selvstændighed , som den under de indtraadte
vanskelige Forhold i Hertugdømmerne maatte kræve af
en Brigadekommandør. Samtidig med Afskeden fik han
Karakter som Generallieutenant.

K. havde 21. Maj 1830 ægtet Charlotte f. Schlotfeldt
(f. 15. Marts 1807, d. paa Frederiksberg 7. Dec. 1888),
Datter af Toldforvalter i Aabenraa, Justitsraad S. og
Anne Marie f. Dixen. Han døde i Kjøbenhavn 30. Marts
1864.

S. A. Sørensen.



Krabbe, Otto, 1641-1719, Gehejmeraad, 
var født Nytaarsdag 1641 i Christianopel i Bleking, hvor
hans Fader, ovennævnte Erik K. (d. 1659), da var
Lensmand. Sin Opdragelse fik han hos Kjeld Krag
paa Heinekirke i Skaane, hvem han forlod for at
tage Tjeneste i Kongens Gaard som Page 1656. Som
saadan ledsagede han Hannibal Sehested paa dennes
Ambassade til Frankrig 1662-64 og blev nogen Tid efter
Hjemkomsten forfremmet til Kammerpage hos Kongen,
der skjænkede ham sin egen Kaarde, som K. derefter
bar hele sit Liv. 1669 blev han Kammerjunker,
men opvartede stedse Kongen personlig som hans
Kammerpage og var bestandig hos ham i hans sidste
Levetid; i K.s Arme døde Frederik III, som paa sit
Dødsleje til Tak og Erindring satte sin Ring paa den
trofaste Pages Finger, som den aldrig forlod, end
ikke i Graven. Efter Tronskiftet blev K. Kammerherre,
men forlod snart Hoffet, da han 1671 blev udnævnt
til Amtmand over Tryggevælde, Vordingborg og Møens
Amter; Vordingborg Amt mistede han dog næste Aar, og
Tryggevælde Amt gik 1695 over til en anden, indtil det 
1709 atter blev tildelt K. Imidlertid blev han 1682 Amtmand over 
Roskilde Amt med Vordingborg Amts Rytter- og Proprietærgods 
samt Stiftsbefalingsmand over Sjællands Stift. 1680 fik han Etatsraads 
Titel, 1683 Rang med Overskjænken, 1684 Danebrogsordenen,
1691 udnævntes han til Justitsraad med Forpligtelse til at indfinde 
sig i Højesteret, naar han tilsagdes, og 1695 til Gehejmeraad.

Ved Siden af sine Embeder havde K. meget at tage Vare med 
Bestyrelsen af sine Landejendomme. I Henhold til sin Faders Løfte 
tilskjødede Christian V ham 1670 Holmegaard, hvortil hørte Broksø, 
som 1675 blev oprettet til Sædegaard; en Tid lang ejede han 
Bækkeskov og Aakjær, og ved sit sidste Giftermaal forøgede K. 
yderligere sit Jordegods. Han var først gift (1671) med 
Rigshofmester Joachim Gersdorffs Datter Dorthea G. (f. 18. April 1645 
d. 30. Juli 1680) og derefter (25. Maj 1681) med Gehejmeraad
Vincents Joach. Hahns Datter Catharine Susanne H. (d. 29. Maj 1685), 
efter hvis Død han 16. Avg. 1686 ægtede Birgitte Skeel (f. 7. Jan. 
1669), Datter af Gehejmeraad Otto S. til Vallø, som 1690 afstod til 
denne sin Datter og K. Herregaardene Egholm og Krabbesholm i 
Horns Herred. Med stor Omhu og Sparsommelighed styrede K. 
sine Ejendomme; baade Hovedgaardes og Kirkers Bygninger 
forbedrede han, og mod sine undergivne var han en mild og uegennyttig
Husbond.

Uagtet K. ved Christian V's Død (1699) allerede var til Aars, 
kom han dog under Frederik IV til at indtage en mere fremragende 
Plads end hidtil. Strax ved den fjendtlige Landgang 1700 fik han 
som Stiftsbefalingsmand Lejlighed til under Kongens Fraværelse at 
træffe alle fornødne Anstalter til Forsvar, og uagtet han aldrig 
havde været i Felten, viste han det største Mod og skaanede ikke 
sig selv. S. A. lod Kongen K., der under Forhandlingerne i 
Christian V's sidste Tid havde bekæmpet Landmilitsens Oprettelse og 
havde foreslaaet en Skat paa Hartkornet, for at Kongen kunde 
forøge den staaende Hær, i Forening med Overkrigskommissær 
G. Braem afgive den Betænkning, der kom til at danne Grundlaget
for Landmilitsens Ordning ved Forordningen 1701; og som en Mand, 
der i Følge sin lange Praxis fra sin Virksomhed som Amtmand og 
som Godsejer havde et Kjendskab til Landboforholdene som faa 
andre, var det naturligt, at han 1701 fik Sæde i den Kommission,
der skulde forberede Vornedskabets Ophævelse. Uagtet han 
personlig var villig til at give vornede fri paa sine egne Godser, 
fandt han det højst skadeligt i Almindelighed at frigive de vornede 
paa de private Godser, i det han frygtede det meget øde Gods, 
der formentlig vilde blive Følgen deraf; at fraraade Vornedskabets 
Ophævelse paa Krongodserne -- Kongens principale Forslag -- 
dristede han sig dog ikke til. Foruden K. udtalte kun et af 
Kommissionens Medlemmer sig imod den tilsigtede Foranstaltning,
og om det end taler til Fordel for hans Ærlighed, maa man dog 
glæde sig over, at de stode ene med deres Mening, og at 
Resultatet blev Vornedskabets almindelige Ophævelse 1702. Endelig fik 
K. 1703 Sæde i Kongens Raad som Gehejmeraad i Konseillet, og 
i de mange urolige Aar under den langvarige Krig hvilede en stor 
Del af Ansvaret for Regeringens Ledelse paa ham, især naar 
Kongen -- ofte og længe -- var fraværende. Ved Siden af denne sin 
Ministerpost vedblev K. at bestyre sit Stiftamtmands- og 
Amtmandsembede, og paa andre Maader blev der desuden lagt Beslag 
paa hans Tid og Kræfter, som da han 1714 var en af Kommissærerne
i Enkedronning Charlotte Amalies Bo. 1709 hædredes K. 
med Elefantordenen. 

Omsider følte K. sig træt af sine anstrængende Embeder og 
vel ogsaa bøjet af Sorger; sine Børn havde han alle set dø, 
deriblandt Charlotte Amalie K. (d. 1709), Ulr. Chr. Gyldenløves Hustru 
(VI, 347), han trængte til at tilbringe sine sidste Dage i Ro, og 
1717 tog han da Afsked fra alle sine Embeder. Derefter synes han 
mest at have levet paa Egholm, hvor han stadig lod holde 
Gudstjeneste for sig, da han blev for svag til at søge Kirken. Efter 
en Uges Sygeleje døde han 13. Juli 1719 og blev begravet i 
Roskilde Domkirke i et Kapel, der 1868 blev nedbrudt. Hans Enke, 
der efterlod sig et smukt Eftermæle som en from og for sine 
undergivnes Vel omhyggelig Frue, overlevede ham til 26. Jan. 1737.

K. var en klog, erfaren og arbejdsom Statsmand; han var sig 
sit store Ansvar vel bevidst, og naar han -- vel noget paavirket 
af sin Følelse som Godsejer - ikke altid saa paa Landboforholdenes 
i hans Tid brændende Spørgsmaal saaledes, som man nu 
kunde ønske, at han havde set paa dem, saa tør man ikke tvivle 
paa, at han lod sig lede af sin Overbevisning om det rette, og
det saa meget mere, som han var en sjælden human Mand; 
Forordningen 1708, der afskaffede forskjellige grove Misbrug fra 
Tiendeejernes Side ved Tiendetællingen, er saaledes hans Værk. Hans 
ualmindelige Velvilje viste sig ogsaa derved, at han havde meget 
ondt ved at vredes paa nogen, og at han sjælden slog Haanden
af nogen af de mange, han hjalp med Raad og Daad, «endskjønt 
de somme Tid tit kunde spasere uden for Landevejen». Han var 
altid den samme, siger Biskop Worm, altid hin gamle, ærlige Hr. 
O. K. I det hele staar han som en ualmindelig sympathetisk 
Skikkelse, udrustet med adskillige af den gamle Adels allerbedste
Egenskaber, en ædel Personlighed med Hjærtet paa rette Sted.

Worm, Ligpræd. ov. O. K. 
Danske Herregaarde IV: Holmegaard; X: Bækkeskov; XIV: Egholm; XV: Krabbesholm. 
Skeel, Fam. Skeel S. 275 ff. 
Holm, Danmark-Norges indre Hist. 1660-1720 I, 147. 150. II, 298 f.

G. L. Wad.



Krabbe, Peter Greis, 1755-1807, Søofficer, 
Søn af Oberstlieutenant Frederik Christian K. (f. 1713 d. 24. Avg. 1776) og 
Ingeborg f. Greersen (f. 8. Avg. 1732 d. 11. Juni 1784), er født 22. Nov. 
1755, blev Sekondlieutenant i Marinen 1776, Premierlieutenant 1781, 
Kapitajnlieutenant 1789, Kapitajn 1796, Kommandørkapitajn 1803 og 
døde 21. April 1807. -- 1784 var K. Chef for Transportbriggen 
«Postillonen», 1788 Chef for Galejen «Kragerø» under Kontreadmiral
J. Arenfeldts Kommando og foretog under ham Angreb 
paa Sveriges Vestkyst; 1802 Medlem af den norske Sødefensionskommission. 
Mest bekjendt er K. bleven, da han 1800 førte 
Fregatten «Freia» paa Konvoi til Middelhavet. 25. Juni traf han med 
sin Konvoi ved Indgangen til Kanalen en overlegen engelsk Styrke, 
som forlangte at visitere hans Skibe. Da dette stred mod K.s 
Ordre, afslog han Begjæringen, men da Englænderne desuagtet 
udsatte Fartøjer mod Koffardiskibene, udspandt der sig en haardnakket 
Kamp, hvor hans Fregat angrebes af 4 engelske. Efter i Times 
Fægtning, hvorved «Freia» næsten blev synkefærdig, strøg K. for 
Overmagten og blev indbragt til Downs. Han blev dog snart efter 
frigivet og udførte derefter sit Hverv. For hans kjække Opførsel 
forærede Kongen ham ved hans Hjemkomst en Guldæressabel. -- 
K. blev 1794 gift med Sophie Juul Gaarder (f. 1773 d. 6. Juni 1837), 
Datter af Oberstlieutenant G. 

C. With.



Krabbe, Tage, 1553-1612, til Røsøholm og Jordbjærg i Skaane, 
var Sønnesøn af nedennævnte Tyge K. og Søn af Mogens K. til 
Vegholm og Karen Ged til Røsøholm og Jordbjærg; han blev født 
paa Vegholm 9. Febr. 1553. Fra 1580-91 var han Hofjunker og
1593-94 Hofmarskal. Han havde forskjellige mindre skaanske Len, 
deriblandt Himlinge Len 1588-97 og Øvids Kloster fra 1594 til 
sin Død. 1609 var han Ritmester over den hallandske Fane af 
Adelens Rostjeneste og deltog som saadan i Kalmarkrigen, under 
hvilken han døde 19. Sept. 1612. Ligesom hans Broder
Jacob, der havde været en Art «kortvillig Raad» hos
Kong Frederik II, synes ogsaa T. K. at have været et
ganske vittigt Hoved, men kom, som en overleveret
Anekdote viser, til kort, da han en Gang vilde øve
sit Vid paa Tyge Brahe. For øvrigt var han velset
af Kong Christian IV, der gjorde hans Bryllup paa
Koldinghus 15. Febr. 1596 med Sophie Friis (f. 1576
d. 19. Avg. 1611), og en hyppig Gjæst ved Hove. Blandt
hans Sønner vare forannævnte Iver og Niels K.

Thiset.



Krabbe, Tyge, 1474-1541, Rigsmarsk, 
det konservative, katholske Adelspartis Fører paa Reformationstiden,
var en Søn af Mogens K. til Bustrup i Salling og
Elsebe Tygesdatter Lunge fra Basnæs. 12 Aar gammel
var han allerede som «Smaadreng» hos Kong Hans og
deltog i dennes Tog til Gulland mod Iver Axelsen
Thott. Senere fik han Kong Hans' Hunde at passe
i en 6-7 Aar «og havde», som han selv skriver,
«mangen Fandens Dag med dem udi Moser og Kær». Ved
andre Lejligheder deltog han som Kongens Smaadreng
i Hoffester og Turneringer eller i Krigerfærd;
1495 fulgte han saaledes Kongen til Rigsmødet i
Kalmar og kom i stor Fare i Rønneby Havn, da Kongens
Hovedskib brændte, hvorved mange omkom; endnu 1497
fulgte han Kongen paa Sverigestoget og deltog derpaa
i Slaget ved Rotebro. Et saadant Ungdomsliv kunde
nok uddanne en Mand baade aandelig og legemlig. Raa
Kraft, Halsstarrighed og Selvtægt, parrede med en
vis Snedighed og List, ere de Hovedtræk, man senere
oftere sporer i hans Færd. -- Forfremmelserne lode
heller ikke længe vente paa sig. Allerede i en Alder
af 27 Aar synes han (1501) at have været Lensmand paa
Kjøbenhavns Slot; 1503 nævnes han allerede tillige
som Ridder. Omtrent paa samme Tid blev han trolovet
og et Par Aar senere gift med Anne Rosenkrantz,
Datter af den højt ansete og rige Rigsraad Niels R.,
Hofmester hos Christian II; da de vare beslægtede
i 4. Led, maatte der udvirkes pavelig Dispensation
(1504). Ved sin Forbindelse med denne mægtige Slægt og
end mere ved sin egen ubestridelige Dygtighed skulde
det lykkes ham i et skæbnesvangert Tidsrum at hæve de
gamle, ustyrlige Krabbers da noget afblegede Æt til
dens største Højde. I de følgende Aar træffes han
uafbrudt paa Krigstogene til Sverige og forlenedes
o. 1507 med Helsingborg Slot, hvortil han derpaa i 
næsten hele sit Liv var knyttet. Som Lensmand her
skulde han komme til at udføre sin 
tidligere Manddoms største Bedrift, i det han som Befalingsmand i 
Skaane under den svenske Hærfører Aake Hansson Thotts truende 
Angreb paa Landet i en Fart fik samlet den Skaanske Adels Opbud 
(400 Mand) og ved «Fantehullet» i Nærheden af Grænsen tilføjede
Aake Hanssons overlegne svenske Rytterstyrke (700 Mand) et Nederlag 
og, som han selv skriver, «fik Død paa hannem» (27. Avg. 1510). 
Begivenheden vakte stor Glæde i Danmark; de tagne Faner bleve 
med stor  Højtidelighed ophængte i vor Frue Kirke i Kjøbenhavn;
Hr. Tyge fejredes i Rimkrønniker og Folkeviser og blev kort efter 
optagen i Rigsraadet.

Som Rigsraad deltog T. K. i et Rigsmøde i Halmstad 1512 og 
i Fredsmødet i Malmø s. A., ligeledes i de store Møder i Begyndelsen 
af Christian II's Regering. Men samtidig viste han i disse Aar 
en  ikke ringe Virksomhed for at samle sig Gods, dels i Jylland, 
dels i Skaane og i Halland. 1514 fik han saaledes, efter at have 
stævnet Sagen ind for Rigsraadet, det saakaldte Fiskbæk Gods 
tilbage, 12 Gaarde i Nærheden af Viborg, der vare inddragne under
Kronen af Erik af Pommern og Dronning Margrethe i hans 
«Oldefader» Hr. Niels K. s Tid, i det han beviste, at det «uforbrudt og 
uden al skjellig og redelig Sag» var fradømt denne; dog skulde 
han først nyde Indtægterne deraf, naar den daværende Ihændehaver, 
den «vanbyrdige» Niels Clementsen (IV, 11), var død. Men da dette 
indtraf (1518), tog Kongen uden Lov og Dom Godset fra T. K. og 
gav ham kun et Lensbrev derpaa for Livstid. Dette var aabenbart 
et Overgreb fra Kongens Side; men dels var i Mellemtiden denne 
kommen i Strid med Adelen (Torben Oxe osv.), dels har han uden 
Tvivl opdaget, at T. K.s Bevis for, at Godset uden skjellig Grund 
var frataget Niels Krabbe, ikke holdt Stik; det var nemlig fradømt 
denne paa Grund af Brud paa Tingfred og Kirkefred.

Men denne Sag fik vidtrækkende Følger. Fra 1518 af er 
Kongens Vrede mod T. K. umiskjendelig. Som Lensmand paa 
Helsingborg havde denne under den nu (1518) udbrudte Krig med 
Sverige det Hverv at sørge for Hærens Proviantering. Kongen 
beskyldte T. K. for at vise sig sendrægtig; han var med Kongen 
for Stockholm, men sendtes tilbage for at fremskynde ny Proviantering; 
men samtidig sendte Kongen den Ordre til Dronningen 
«at lade hannem bie mig i Kjøbenhavns Taarn», hvis han viste 
sig forsømmelig. Da det store Tog derpaa 1520 afgik til Sverige, 
samledes Hæren ved Helsingborg. T. K. viste sig paa denne Tid
overordentlig virksom; han forstrakte endog selv Kongen 
efterhaanden med den betydelige Sum af 2500 Mark og fik Pant herfor 
i Helsingborg; men han, den fejrede Kriger fra tidligere Tid, blev 
ikke Togets Anfører, derimod den da helt ukjendte Otte Krumpen,
og 11. Nov. s. A. fratog Kongen derpaa pludselig, til Trods for 
Pantesum og alt, T. K. Helsingborg og gav det til Otte Krumpen.

Den stolte Mand følte dybt de Krænkelser, der vare tilføjede 
ham og samtidig saa mange andre af Stormændene, og den 
Uvirksomhed, hvortil han selv var henvist. Han synes nu at have 
opholdt sig paa Bustrup og virkede i Smug. Pludselig rejste i Dec. 
1522 en Del jyske Raader Oprørsfanen mod Christian II. T. K. 
ansaas af Kongen selv og dennes Venner som Hovedmanden; 
sikkert er det, at han var den eneste virkelig betydelige 
Personlighed blandt dem. Han kom herved i Modsætning til Mogens 
Gjøe, Ove Bille, sine egne Svogre Erik Banner og Oluf Nielsen 
Rosenkrantz, der alle saa længe som muligt søgte at mægle og at 
undgaa et fuldstændigt Brud. Men med Selvraadighedens Kraft 
gjennemførtes Kongens Forjagelse, og T. K. viste stor Virksomhed 
under Ledelsen af Opstanden; ogsaa paa den skaanske Adel søgte 
han at virke til Fordel for den nye Herre, «der har undt alt 
Ridderskabet Hals og Haand over deres Bønder». Man vilde ikke 
finde sig i en Konge, der traadte Adelens personlige Selvstændighedsfølelse
for nær. Betegnende nok maatte Hertug Frederik 
strax, da man tilbød ham Kronen (30. Jan. 1523), love at «kassere, 
døde og tilintetgjøre de Breve, Erik af Pommern og Dronning 
Margrethe havde aftvunget nogle af Adelen», og en 
lignende Bestemmelse optoges senere i Kongens Haandfæstning. Fiskbækgodset 
blev ogsaa kort efter tilbagegivet T. K., der strax ved Kongens
Hylding i Viborg 26. Marts var ble ven Rigsmarsk og kort efter fik 
Helsingborg tilbage. Ogsaa adskillige andre Begunstigelser sikrede han sig.

I Frederik I's Tid var T. K. uafbrudt paa Færde, snart i 
Marken som Rigsmarsk, snart i Fredens Raadslagninger; han 
støttede saaledes stærkt sin højtbegavede Fætter Vincents Lunge i 
dennes selvraadige Politik i Norge; ogsaa med Kong Gustav i 
Sverige stod han i en fortrolig Brevvexling, dels om Rigernes 
politiske Stilling, dels om mange andre Forhold. Han blev ubestridelig 
det konservative, katholsksindede Rigsraads Hovedfører. Han saa 
ligesom Poul Helgesen, til hvem han stod i et fortroligere Forhold, 
i de nyere Tiders religiøse Bevægelser en Fare for den bestaaende 
Statsordning og tillige for Aristokratiets egen Magtstilling. Han 
kommer derved oftere i Modsætning til den rolige og besindige 
Rigshofmester Mogens Gjøe, især naar Tidens Bølger gik højt. Med 
hensynsløs Strænghed dæmpede han i Aarene 1524-25 Bondeopstande 
i Skaane og fik af Almuen Øgenavnet «Tyge Badspyd». I Jan.-Febr. 
1525 var tilsyneladende al Modstand i Skaane slaaet til 
Jorden af T. K.; men da kom pludselig Søren Norby. Lige over 
for dennes Rejsning af Bønderne kunde han ikke staa sig med 
den ringe Styrke, han havde til sin Raadighed. Forgjæves belejrede 
han en Maaneds Tid Aahus, men maatte opgive Belejringen af 
Mangel paa Proviant. «Vi maa æde Kjød som andre Hunde», 
skriver han i den Anledning til Frederik I i Fastetiden og raader 
Kongen til intet luthersk Parti at taale i sit Land, ellers vil Guds 
Hævn ramme det. Han maatte derpaa trække sig tilbage til Malmø, 
medens Søren Norby begyndte at belejre hans egen Forlening 
Helsingborg. Først da Johan Rantzau kom med Undsætning, toge 
Sagerne en anden Vending. I Slaget ved Lund (28. April) anrettede 
T. K. i Spidsen for Rytteriet et stort Blodbad paa Bønderne og
ligeledes senere i Slaget ved Bunketofte Lund. Æren for disse 
Sejre tillægges T. K. baade i hans egne Optegnelser og af Poul 
Helgesen i Skibbykrønniken, uden at Joh. Rantzaus Navn blot 
nævnes. Officielt havde T. K. vistnok ogsaa som Marsk den 
øverste Ledelse. -- Efter at Opstanden var dæmpet, begyndte under 
T. K.s Ledelse en forfærdelig Forfølgelse mod Kong Christians 
Tilhængere. T. K. havde saaledes stor Del i de Pinsler, «den 
Forræder Niels Brahe» (II, 596) maatte lide. En Del af hans Gods kom 
i Hr. T.s Hænder, der heraf dannede sit prægtige Herresæde Vegholm,
hvor han derpaa (1530) opførte den stærkt befæstede Borg 
med 3 Taarne, Volde og Grave. -- Ogsaa 1526 maatte T. K. 
kæmpe mod Søren Norbys Folk i Bleking, hvilke dog hurtig overgave 
sig efter deres Herres Nederlag til Søs. I Skaane herskede 
T. K. derpaa i den følgende Tid med stor Myndighed; især viste 
han stor Strænghed mod den landflygtige Malmøborgmester
Hans Mikkelsens Slægt.

Lutherdommens Fremtrængen i Malmø og Skaane fyldte ham 
med Ængstelse. Selv Kong Gustav raader han 1529 til «at afstille 
det lutherske Regimente, som haver dog ingen Bestand udi 
Fremtiden og er imod alle kristne Menneskers Samfund»; men det 
hindrede ham dog ikke i ved Lejlighed paa Adelens Vegne at 
optræde mod den katholske Gejstlighed i verdslige Anliggender og 
søge at sikre sin ældste Søn Erik, medens denne endnu var Barn, 
gode gejstlige Forleninger. End større blev Frygten, da Christian II 
i Nov. 1531 landede i Norge. T. K. viste som Rigsmarsk stor 
Virksomhed for Udrustninger, og det er ikke hans, men Kong 
Frederiks Forsigtigheds Skyld, at en større Hjælp ikke afsendtes til 
Norge før i Maj. Stor Indflydelse fik Hr. T. ogsaa paa Kong 
Christians Skæbne; det var nemlig ham, der i de uhyggelige 
Forhandlinger i Helligaandskirken i Kjøbenhavn var Talsmand for og 
fik Hansestæderne og de svenske Sendemænd til at gaa ind paa, 
at Kongen skulde sættes i Forvaring paa Sønderborg og Lejdet
saaledes brydes, ligesom han ogsaa paa Adelens Vegne var en af 
de 4 danske Raader, for hvem Kong Frederik maatte forpligte sig 
til at holde Kongen fangen paa Livstid, og uden hvis Samtykke 
han i denne Sag intet kunde gjøre. T. K.s Hævn- og Sikkerhedsfølelse 
var tilfredsstillet.

Paa Herredagen 1533 efter Kong Frederiks Død spillede T. K. 
en stor Rolle. Medens han med næsten fyrstelig Pragt fejrede sin 
Datter Elsebes Trolovelse med den unge Peder Skram (ovfr. S. 382), 
var han i Modsætning til Mogens Gjøe ivrig for, at Kongevalget skulde
udsættes, for at Nordmændene næste Aar kunde give Møde og et 
katholsk Kongevalg saaledes sikres; da kunde man imidlertid, som 
han skriver til den norske Ærkebiskop, finde Raad mod «de Luthers 
Præster og andet galent Væsen». «Hertug Christian (III)», ytrede 
han, «vil blive en værre Tyran end gamle Kong Christian selv»;
og til Malmøboerne (Jørgen Kock), der opfordrede til et Kongevalg, 
ytrede han: «Jeg skal være jer Konge nok i Skaane», Ytringer, 
som gjennem Malmøboerne (Jørgen Kock) senere kom Christian III 
for Øre og ingenlunde stemte denne gunstig mod T. K. Under hans
Ledelse begyndte derpaa Forfølgelser mod de lutherske Stæder og 
deres Præster i Skaane, hvilket alt bidrog til, at Jørgen Kock og 
hans Tilhængere kastede sig i Lybeks Arme og begyndte Grevefejden 
i Kong Christian II's Navn. Da Grev Christoffer pludselig 
landede (Juni 1534), kom alt i den største Forvirring. T. K. ilede
frem og tilbage og søgte at samle den skaanske Adel; men da 
den sjællandske Adel med Anders Bille i Spidsen sluttede sig til 
Greven, gjorde den Skaanske Adel det samme-, T. K. svor Greven 
Troskab paa Kong Christians Vegne mod Tilgivelse for alt, hvad der 
tidligere var gjort mod Kong Christian. T. K. havde saaledes i dette 
Øjeblik ikke, trods al sin Snildhed, vist sig som Situationens Mand. 
Paa Helsingborg sad han nu som Grev ChristofFers Mand og maatte 
i Nov. s. A. med den Skaanske Adel drage mod de samme 
Svenskere, hvis Hjælp han i Begyndelsen selv havde paakaldt paa det 
ivrigste! Medens den øvrige skaanske Adel derpaa gik over til 
Svenskerne og i Forening med disse rykkede frem mod Helsingborg, 
hvor Marcus Meyer, Jørgen Kock o. fl. havde taget Stilling,
sad Hr. T. endnu paa Helsingborg Slot, ikke som Lybekkernes, 
men som Grev Christoffers Mand. Efter lybsk Beretning skal han 
udtrykkelig have erklæret, at de trygt kunde stille sig op med 
Slottet i Ryggen, paa ham kunde de lide; men midt under Slaget 
(13. Jan. 1535) lod han pludselig «Kjærnens» Kanoner bringe Død 
og Fordærvelse i deres Rækker og bidrog saaledes til et fuldstændigt 
Nederlag for dem. «Menederske, troløse Skurk», lyder det 
nu i den følgende Tid fra deres Side. Hadet til Adelen naaede 
sit Højdepunkt; fra Malmø udgik de heftigste Fejdeskrifter mod 
den, hvori navnlig T. K. skildres med de mørkeste Farver, dels 
paa Grund af hans Adfærd ved Helsingborg, dels paa Grund af 
hans tidligere Forfølgelser mod Lutheranerne. Selv maatte han nu
tillige med den skaanske Adel kaste sig i Christian III's Arme, og 
-- fra nu af var hans Betydning forbi. Vel blev han strax tillige 
med Axel Brahe indsat til Statholder i Skaane; men da han holdt
sig temmelig uvirksom paa Helsingborg, fjærnedes han kort efter 
temmelig unaadig -- «paa Grund af Alder og Skrøbelighed».

Efter Kjøbenhavns Overgivelse i Juli 1536 maatte han, ligesom 
de øvrige verdslige Rigsraader, udstede Stræng Forpligtelse om at 
være Kongen og hans Søn tro og ikke modsætte sig Regerings- og 
Kirkeforandringen; Rigsmarsktitelen beholdt han eller fik tilbage,
da det ikke lykkedes Kongen at faa en tysk Marsk i hans Sted; 
men Helsingborg maatte han afstaa til sin berømte Svigersøn Peder 
Skram, Christian III's fuldtro Mand; Pantesummerne, han havde 
deri, synes at være betragtede som forbrudte paa Grund af hans 
tidligere Tilslutning til Grev Christoffer. I de følgende Aar træffer 
man ham af og til ved Rigsraadsmøder og lign. -- Den sidste 
større politiske Handling, hvori han deltog i Spidsen for den 
skaanske Adel, var det 1539 paa Kongens Foranledning indtraadte
Forlig med hans tidligere «Ven», men senere svorne Fjende Jørgen 
Kock (ovfr. S. 320).

Han døde paa sit prægtige Herresæde Vegholm 23. Juni 1541, 
67 Aar gammel, efter et indholdsrigt Liv, rigt paa Omvexlinger, 
som Repræsentant for en uddøende Tidsalder, hvis stolte 
Adelsslægter i hensynsløs Selvraadighed ikke havde forstaaet at bøje sig 
for en stærkere Kongemagt og de nyere Tiders Ideer. Han var 
en politisk Umulighed efter 1536; men dog havde han hævet sin 
Slægt til en hidtil ukjendt Højde og efterlod denne Stilling til sine 
Børn (Erik, Elsebe). 

Heise, Fam. Rosenkrantz's Hist. II.

A. Heise.



Krabbe-Carisius, Hans, 1771-1845, Diplomat og Statsminister, 
var Søn af ovennævnte Gehejmeraad Fr. Mich. Krabbe i dennes 2. 
Ægteskab med Christiane Charl. f. Charisius og fødtes i Kjøbenhavn 
16. April 1771. Han var først bestemt for Marinen, blev Søkadet 
og ansattes desuden som Page hos Arveprins Frederik. Men 
Faderen forandrede Tanke og besluttede, at han skulde studere. 
Allerede 16 Aar gammel sendtes han derfor til sin Halvsvoger 
Hennings (VII, 341) i Pløen, hos hvem han fik en udmærket 
videnskabelig og social Opdragelse, og for hvem han altid senere
bevarede stor Hengivenhed og Erkjendtlighed. Sine saaledes i 
Holsten begyndte Studier fuldendte K. ved Universitetet i Kiel. I 
1794 sendtes han som Legationssekretær til Dresden, hvor ogsaa 
Hennings i sin Tid havde været ansat; der fra gik han 1798 i
samme Egenskab til Stockholm. I 1804, da hans Chef, Otto Blome, 
forflyttedes til Petersborg, fulgte han med ham og forblev der, til 
Krigen udbrød. Efter at Freden med Sverige var sluttet, 
akkrediteredes K. som Gesandt i Stockholm 6. Maj 1814.

Det var under meget vanskelige Forhold, at han tiltraadte 
denne Post. Nationalhadet i Sverige mod alt, hvad der var dansk, 
var paa sit højeste, og ikke blot af K., men ogsaa af fremmede 
Hoffer antoges Carl Johan kun at vente paa en Lejlighed til at 
falde over Danmark for at bemægtige sig Sjælland, som han højt
og lydelig erklærede for et Annex til Skaane. Under Saadanne 
Omstændigheder kunde den danske Regering ikke vente at finde Støtte 
hos andre end Stormagterne, og at dette lykkedes, skyldtes for en ikke 
ringe Del K., i det han vidste i den Grad at vinde sine Kollegers
Tillid, at han af dem erfarede alt, hvad der foregik mellem dem 
og den svenske Regering med Hensyn til de danske Interesser; 
de meddelte ham de Instruxer, de modtoge, og deres Indberetninger 
vare ganske i Overensstemmelse med, hvad vi kunde ønske.

Omsider saa Carl Johan sig ved Stormagternes stedse voxende 
Pression nødt til at modtage Englands Mægling i Spørgsmaalet om 
Norges Andel i den dansk-norske Statsgjæld. Forhandlingerne 
forlagdes til Stockholm, og i. Sept. 1819 afsluttede K. og den norske 
Statsraad Holst (VIII, 14) Konventionen. Det var ikke K.s Skyld, at Norges 
Andel kun fastsattes til 3 Mill. Sp. Dir., hvad der efter den norske 
Statsraad P. Motzfeldts egen Tilstaaelse kun var 1/9 af Gjældens 
Beløb, hvorhos Danmark ingen Erstatning fik for i 4 1/2 Aar alene
at have maattet bære Renten af den hele. Men det lykkedes ham 
at fastholde en Rentefod og Terminer, der vare gunstige for 
Danmark, og om han end ikke opnaaede Englands Garanti, fik han dog 
i alt Fald den engelske Gesandt til, uden Instrux og, som det senere
viste sig, mod sin Regerings Vilje, at gaa ind paa, at Obligationerne 
og Kuponerne skulde afgives til England som Mellemmand, hvorved 
altid nogen Sikkerhed vandtes. -- Efterhaanden ordnedes nu 
ogsaa de andre Stridspunkter mellem Regeringerne ved Forhandlinger
i Stockholm: Spørgsmaalet om det danske Rigsvaaben og 
Erstatningskravene for den svenske Armés Rekvisitioner i Holsten 
samt for de danske Orlogsbrigger, der vare forblevne i Norge.

Fra 1820 blev Forholdet mellem Regeringerne bedre. Dertil 
bidrog Prins Oscars Udenlandsrejse i 1822, der begyndte med en 
Visit i Kjøbenhavn, hvor Prinsen blev behandlet med al mulig
Opmærksomhed. S. A. gik den danske Regering ogsaa ind paa 
en anteciperet Betaling og dermed forbunden Nedsættelse af 
Restbeløbet af Norges Gjæld til Danmark. Endelig var Grev L. v. 
Engestrøm i 1824 bleven afløst af Grev Wetterstedt som svensk
Udenrigsminister. Virkningerne af den forandrede Situation viste 
sig snart. Carl Johan havde i sin Mistænksomhed søgt saa vidt 
muligt at afspærre sine Riger fra Danmark. Men nu lykkedes det 
K. efter lange Forhandlinger at afslutte Handelstraktaten af 2. Nov. 
1826, der af alle betragtedes som et stort Fremskridt i liberal 
Retning. Ligeledes opnaaede han at fjærne de store Pasvanskeligheder, 
som den svenske Regering hidtil havde opretholdt lige over 
for danske, der vilde rejse ud over Skaanes Grænser. Undertiden
kom der endog en Slags Følelse af en vis Solidaritet frem mellem 
Landene. Ved Sveriges Hjælp fik vi i 1827 en Handelstraktat 
med Tyrkiet, og Danmark opfordredes til i Fællesskab med Sverige 
at gjøre et Søtogt for at tugte de tripolitanske Sørøvere, hvad vi 
imidlertid af økonomiske Grunde afsloge, ligesom vi heller ikke
gik ind paa et Forslag om at modtage St. Barthélemy i Bytte for 
de danske Besiddelser paa Guineakysten, som Sverige vilde bruge 
som Deportationssted for Forbrydere. -- Saaledes var den senere 
Del af K.s Gesandtskabstid rolig. Carl Johan, der tidligere havde 
tilsidesat ham paa en fremtrædende Maade, behandlede ham nu godt, 
Forholdet til Wetterstedt var næsten hjærteligt, og med sine 
Kolleger vedblev han at staa paa en saa fortrolig Fod, at han kunde 
indberette om alt, hvad der kom til deres Kundskab om de 
almindelige evropæiske Begivenheder. Her hjemme satte ikke blot 
Rosenkrantz, med hvem han stod i personlig nær Forbindelse, men
ogsaa de andre Ministre stor Pris paa ham. Da derfor Grev E. 
Schimmelmann, der efter Rosenkrantz' Død 1824 interimistisk havde 
overtaget Udenrigsministeriet, døde 9. Febr. 1831, faldt Frederik VI's 
Valg paa K., og 17. Maj s. A. udnævntes han til Chef for 
Udenrigsdepartementet og Gehejmestatsminister. 

I denne Post kom K.-C. imidlertid kun til at spille en lidet 
betydelig Rolle. De almindelig-evropæiske Begivenheder berørte os 
ikke i de 11 Aar, han var Minister. Kun i 1834 truede Forholdene 
med en Krig mellem Rusland og England, og Wetterstedt foreslog
da, at Danmark og Sverige skulde aftale en ensartet Nevtralitet, 
men Faren trak over. I 1841 antoge de orientalske Forviklinger 
paa ny en truende Karakter, og K.-C. skriver da til Gesandten i 
London, at det var «i Sveriges som i vor Interesse, at begge 
Magter holde sig nevtrale, men det vilde dog være meget letsindigt
af os, om vi vilde stole paa Sveriges Oprigtighed imod os under 
saadanne Omstændigheder, thi det kunde vel træffe sig, at Sverige 
og England bleve enige paa vor Bekostning». I øvrigt var 
Forholdet mellem os og Sverige godt ogsaa efter Wetterstedts Død i 
1837. Kun Sundtolden, hvis Tryk paa Skibsfarten stadig føltes
stærkere, gav Anledning til Klager fra Sveriges Side, hvortil Preussen 
og England sluttede sig. Tanken om en Afløsning dukkede igjen 
op, men man enedes dog til sidst om at lade sig nøje med at 
lappe paa det gamle ved forskjellige Overenskomster i Løbet af
1841. Naar hertil føjes, at det lykkedes ved Ruslands Imødekommen 
i Konventionen af 14. Okt. 1831 at fjærne de Vanskeligheder, der 
efterhaanden vare opstaaede af de unaturlige Toldprivilegier, der 
ved Mageskiftet i 1773 vare tilstaaede Rusland i Hertugdømmerne,
er dermed K.-C.s Virksomhed i Udenrigsstyrelsen væsentlig udtømt.

Hans almindelig-politiske Anskuelse var afgjort absolutistisk. 
Han havde ingen Sympathi med Nordmændenes Selvstændighedstrang 
og fandt et Bevis paa Svaghed hos Carl Johan i, at han 
ikke brugte Magt imod dem, han saa kun Oprør i den polske 
Rejsning og i Belgiens Adskillelse fra Holland, og alle Forslag om 
Indskrænkninger af Presse- og Foreningsfriheden i Tyskland vare 
sikre paa at finde hans Billigelse. Det er en Selvfølge, at han 
heller ikke var nogen Ynder af Stænderinstitutionen hos os, og 
det er ret karakteristisk, at han i Anledning af Dampes politiske 
Fantasterier 1820 skrev til Rosenkrantz officielt, at han vilde glæde 
sig, hvis han kunde meddele sine Kolleger, at Dampe var bleven
hængt. Ligesom han saaledes just ikke bragte liberale og 
konstitutionelle Anskuelser ind i Kongens Raad, saaledes havde han 
heller ikke noget Blik for den Fare for Monarkiet, hvormed de 
separatistiske Bevægelser i Hertugdømmerne truede, eller for 
Berettigelsen af de dansk-nationale Bestræbelser i Slesvig. Han fandt
ingen Betænkelighed ved, at der i 1834 oprettedes en fælles 
slesvig-holstensk Regering i Gottorp, og at Kieler-Overappellationsret tillige 
blev Overinstans for Slesvig. Ligeledes fraraadede han ikke mindre
end hans Kolleger Udstedelsen af Sprogreskriptet af 16. Maj 1840. -- 
Man har ikke desto mindre ofte sat hans og Grev Otto Moltkes 
samtidige Afgang i Forbindelse med den skæbnesvangre Udnævnelse 
24. Marts 1842 af Prinsen af Augustenborg til Overpræsident for 
Regeringen paa Gottorp og kommanderende General i Hertugdømmerne. 
For Moltkes Vedkommende tjente denne Udnævnelse 
vistnok til Paaskud for hans Afskedsbegjæring, men ogsaa kun til 
Paaskud. Men hvad K.-C. angaar, har han næppe gjort nogen 
selvstændig Mening gjældende i dette Spørgsmaal, men i det højeste, 
som han plejede, fulgt Majoriteten af sine Kolleger, der raadede til 
Opsættelse. Grunden til hans Fratræden var derimod en Uenighed 
med Kongen angaaende en ubetydelig Forhandling med Sverige 
om nogle Fyr, i det han foreslog Indrømmelser til Sverige, hvortil 
Christian VIII ikke fandt Anledning, og hvorover K.-C. blev heftig, 
saa at han forlangte Afsked. Vel synes han snart at have fortrudt 
det, men Kongen fastholdt Begjæringen, formodentlig ret glad ved 
saaledes at blive af med K.-C., der med al sin Hæderlighed og 
Loyalitet dog alt for afgjort tilhørte en svunden Tid. 30. Marts 
1842 fratraadte da K.-C., og H. A. Reventlow-Criminil indtraadte 
i Statsraadet som Udenrigsminister. K.-C., der i de senere Aar 
havde været svagelig, trak sig derpaa tilbage i Privatlivet og døde 
23. Juli 1845.

Han havde efterhaanden modtaget alle de Æresbevisninger, 
som hans lange og loyale Tjeneste fortjente. Allerede som Gesandt 
havde han 1819 modtaget Storkorset, og 1826 var han blevet 
udnævnt til Gehejmekonferensraad. Som Statsminister fik han 1836 
Elefantordenen. -- I 1831 tiltraadte han det constantinborgske 
Fideikommis og antog Navnet Krabbe-Carisius. Han var ugift.

P. Vedel



Krack, Elias Christian Thorvald, f. 1830, Officer og Stadskonduktør. 
K. er Søn af Skibsfører Hans Andersen K. (f. 1789 
d. 1844) og Karen Sophie f. Lind (f. 1800 d. 1877) og blev født i 
Kjøbenhavn 12. Juni 1830. Efter at have gaaet i Mariboes Skole
indtraadte han i 1848 som Elev paa den kongl. militære Højskole, 
men gjennemgik tillige 1848-49 Central- og Kommandoskolen i 
Kjøbenhavn. Han udnævntes 1850 til Sekondlieutenant à la suite 
i Artilleriet med Anciennitet fra 1. Maj 1848 og afgik s. A. til
Feltingeniørdetachementet. Efter Krigen blev han Elev paa 
Ingeniørtroppernes Exercerskole i Kjøbenhavn, og han indtraadte i 1851 
paa ny paa Højskolen for at afslutte sin Uddannelse der. Ved 
Afgangen fra Skolen i 1853 udnævntes han til Premierlieutenant i 
Ingeniørkorpset og ansattes ved Fæstnings- og Bygningstjenesten, 
først i Fredericia og i 1854 i Kjøbenhavn. Fra 1855-57 gjorde 
han Tjeneste ved Ingeniørtropperne, hvornæst han forsattes til
Kjøbenhavns Fortifikation. 1858 erholdt han Afsked af Krigstjenesten 
med Kapitajns Karakter, i det han fra 1. Maj s. A. overtog 
Stillingen som Stadskonduktør i Kjøbenhavn, som han endnu beklæder. 
1892 udnævntes han til Etatsraad. -- I 1860 udgav K. en Piece 
om Skatterne paa Ejendomme i Kjøbenhavn, og fra 1863 har han 
været Udgiver af «Vejviser for Kjøbenhavn og Omegn». I 1893 
udkom hans Bog: «Whist, Principperne og Reglerne for Firemandswhist». 
-- K. ægtede 16. Nov. 1858 Charlotte Henriette v. d. Recke 
(f. 27. Nov. 1828), Datter af Kapitajn i Ingeniørkorpset Peter Blankenberg
Prydz v. d. R. (f. 1793 d. 1847) og Caroline Cecilie f. Petersen 
(f. 1795 d. 1868).

Tychsen, Fortifikations-Etaterne og Ingenieurkorpset 1684-1893.

V. E. Tychsen. 



Krafft, jvfr. Kraft.



Krafft, Carl Friedrich, 1721-78, Rektor, 
var yngste Søn af 2. Ægteskab af ndfr. anførte Mag. Joh. M. K. (d. 1751) og blev 
født i Husum 11. Maj 1721. Fra sin Fødebys Skole kom han 1739 
til Universitetet i Gøttingen; rejste hjem 1741; drog Aaret efter til
Jena og studerede der ligeledes et Par Aar. 1744 blev han Konrektor, 
1749 Rektor i Husum og gjorde sig bekjendt som en 
kundskabsrig Filolog, særlig i østerlandske Sprog; tillige dyrkede han 
ligesom Faderen kirkehistoriske Studier (i Kallske Saml., Fol., Nr. 18 
og 19 haves af ham en stort anlagt Materialesamling til Melanchthons 
Levned); men ved sit opstyltede, selvbehagelige Væsen skaffede 
han sig mange Uvenner. 1755 forflyttedes han til Rektoratet 
i Slesvig By, hvor han døde 1778. I hans Tid ophøre til Dels 
de latinske Programmer fra Slesvig Skole og tyske træde i Steden; 
men Skolens Frekvens var stærkt nedadgaaende. Ved forskjellige 
Festdigte udtalte K. sin Glæde over Danmark og gav Vidnesbyrd 
om sit danske Sindelag. Digteren Johs. Ewald var Discipel i
Skolen under hans Rektorat og dimitteredes ogsaa der fra til 
Kjøbenhavns Universitet 1758 (s. IV, 629).

Lass, 1. Fortsetzung der Samlung einiger Husumschen Nachrichten S 226 f. 
Steenstrup, Dansk Maanedsskrift III, 195. 
A.D.Jørgensen, Johs. Evald S. 20 ff. 
Büsching, Nachrichten von dem Zustande der Wissenschaften III, 479. 575 f.

A. Jantzen.

Krafft, Johann August, 1798-1829, Genremaler">

Krafft, Johann August, 1798-1829, Genremaler, 
var født i Altona 26. April 1798. Han mistede tidlig sine Forældre og blev 
opdraget af Plejeforældre, som efter hans Konfirmation satte ham 
i Lære i en Tobakshandel. Hans Tegninger vakte dog saa megen 
Opmærksomhed, at Kunstvenner skaffede ham Midler til at rejse 
til Kjøbenhavn (1816), hvor han gjennemgik Akademiet og vandt 
dets Sølvmedailler; da han ved den følgende Konkurs (1819) ikke 
opnaaede den mindre Guldmedaille, maatte han s. A. forlade
Kjøbenhavn. Hans betydelige Talent skaffede ham stadig Venner, saa 
at det lykkedes ham fra Altona at komme til Dresden, München 
og endelig til Wien, hvor han blev i 3 Aar (1823-26). En 
tiltagende Brystsyge hemmede dog hans Arbejdskraft og medvirkede 
til, at hans Talent mere gav sig Udslag i Haandtegninger og 
Akvareller, som vakte almindelig Opmærksomhed ved Lune og fin 
Iagttagelsesevne, end i udførte Billeder. Endelig løsrev K. sig fra Wien 
og naaede Rom, hvor han i 3 Aar førte et af rig Produktivitet
præget Kunstnerliv, om end mere i Tegninger end i Maleri. Dog 
ejer Thorvaldsens Musæum et ypperligt Genrebillede af ham, 
«Karnevalsoptrin», og den kongl. Malerisamling ejer et aandfuldt, men 
ufuldendt Maleri, «Den gamle Tigger», hvilket dog muligvis allerede 
er malet i Tyskland. Kobberstiksamlingen og Thorvaldsens Musæum 
eje hver især en Del af hans fortrinlige Haandtegninger. Navnlig 
laa Gjengivelsen af Barnelivets umiddelbare Rørelser og idylliske 
Stemninger smukt for hans ædle og milde Personlighed. Imidlertid 
tog Brystsygen Overhaand, han maatte holde sig inde, og 19. Dec. 
1829 fandtes han liggende død i Sengen.

Kopenh. Kunstblatt 1832.
Weilbach, Konstnerlex.

Ph. Weilbach.



Krafft, Johann Melchior, 1673-1751, Præst, 
blev født 11. Juni 1673 i Wetzlar i Wetterau, hvor hans Fader, Johann Jacob K., var 
Dommer og Raadsherre. Moderen hed Anna Barbara Verdriess. 
Sin første Undervisning modtog han i sin Fødeby; kom 1688 til 
Gymnasiet i Giessen og studerede fra 1691 i Wittenberg. Der fik 
han det følgende Aar Magistergraden. I Hamborg studerede han 
Hebraisk og var derefter Huslærer i Holsten hos forskjellige
Familier. 1698 blev han Kapellan i Suderstapel, 1705 Præst i Lauenborg, 
1709 Kompastor i Husum, 1712 tillige Inspector scholæ og 
s. A. Sognepræst dersteds. 1736 blev han Konsistorialraad og 
Medlem af Overkonsistoriet paa Gottorp. Han døde i Husum som
Jubellærer 22. Juli 1751. -- K. var en lærd Theolog, der havde 
samlet et udmærket Bibliothek, og tillige en frugtbar Forfatter. 
Foruden akademiske Afhandlinger har han udgivet flere Lejlighedsskrifter 
i de pietistiske Stridigheder, som paa hans Tid blussede i 
vilde Luer i Hertugdømmerne, samt adskilligt til de tyske 
Bibeloversættelsers Historie. Men størst og varig Betydning have dog 
hans kirkehistoriske Skrifter, saaledes hans «Ein zweifaches 
200jähriges Jubelgedächtniss» (Hamb. 1723) i Anledning af Reformationens 
Begyndelse i Husum ved Herman Tast og Luthers Bibeloversættelse. 
Dette Værk giver en stor Rigdom af biografiske Oplysninger om 
Mænd, der siden Reformationen have virket i Husum i Kirkens og 
Skolens Tjeneste. Heri har han ogsaa meddelt en udførlig og
interessant Selvbiografi. Endelig kan nævnes hans Exorcismens 
Historie (Hamb. 1750), hvori han ogsaa tager Hensyn til Forholdene 
i Kongeriget. K. var 2 Gange gift: 1. (1699) med Abelia f. Frese 
(d. 1708), Datter af Kjøbmand og Skipper Franz F. i Ekernførde,
og 2. (1708) med Cathrine Margrethe f. Starcke, Datter af David S. i Lybek.

Allg. Deutsche Biographie XVII.
Moller, Cimbria lit. II.

A. Jantzen.



Krafse (Krause), Eiler, 1524-99, til Assendrup og Egholm, 
var Søn af nedennævnte Hans K. og blev født 24. Marts 1524. Han 
deltog i Syvaarskrigen, faldt i Svarteraaslaget 1565 i svensk Fangenskab 
og udvexledes først i Dec. 1568. 1567 pantsatte Kongen Risby Birk 
til ham, og 1574 blev han Lensmand paa Korsør, men dette Len 
mistede han brat 1581. Han maatte nemlig da over Hals og Hoved 
rømme Landet, fordi han 6. Avg. s. A. i Kjøbenhavn paa Hjemvejen 
fra et Gilde var kommen til at saare sin Hustrus Søstersøn
Tyge Jensen Brahe saa haardt, at denne næste Morgen døde. 
Drabet ansaas i Begyndelsen for at være sket «skjændelig og 
skjælmiskevis»; der udsendtes Stræng Ordre til at gribe Flygtningen, 
og da dette ikke lykkedes, dømtes han fraværende til Landflygtighed 
under Livsstraf. Men senere arbejdede den Mening sig frem, at 
Ulykken var sket af Vaade, og E. K.s Hustru, Hilleborg Eskesdatter 
Bille (gift 13. Okt. 1549 d. 5. Avg. 1602), og Børn gjorde nu store
Anstrængelser for at skaffe Flygtningen Tilgivelse; men skjønt de 
atter og atter tilbøde den dræbtes Brødre, deres egne nære Frænder, 
at sone efter yderste Formue og Evne baade i Løn og i Bøn, og 
skjønt ikke blot Kongen og Dronningen, men ogsaa sidstnævntes
Forældre, Hertugen og Hertuginden af Meklenborg, gjentagne Gange 
gik i Forbøn for E. K., Kongen dog med aabenbar Uvilje, efter 
at hans første Intercession var forbleven frugtesløs, saa opnaaedes 
der kun at skaffe ham gjentagne Lejder til kortere eller længere 
Ophold i Hjemmet; men for øvrigt forbleve Braherne ubøjelige, og 
først Døden friede 4. Sept. 1599 i Rostock den haardt prøvede 
gamle Mand fra Landflygtigheden: hans Lig kom til Hvile i hans Sognekirke.

Thiset.



Krafse, Hans, 1487-1530, Rigsraad, 
Søn af Jesper K. og Karen Lunge til Basnæs, ejede Basnæs og Egholm paa Sjælland 
og Utterslev paa Laaland og blev før 1507 i en paafaldende ung 
Alder Lensmand paa Aalholm, hvilket betydelige Len han endnu 
havde 1516. Fra 1517-23 var han derefter Lensmand paa Kalundborg,
og desuden havde han fra 1518 de 2 laalandske Birker Næsby 
og Knubbelykke. At han var en anset Mand, fremgaar end videre 
af, at Christian II 1523 betroede Sjællands Forsvar til Hr. Henrik 
Gjøe og H. K.; men i Modsætning til Hr. Henrik svigtede H. K. 
Kongens Sag og hyldede Frederik I, som til Belønning optog ham 
i Rigsraadet og forlenede ham med Korsør Slot, som han beholdt 
til 1529. 1525 blev han desuden Ridder, og 1528 fik han Livsbrev 
paa sine 2 laalandske Birker. Hans Segl findes saa vel under det 
bekjendte Forbund 1524 mod Lutheranismen som under den danske 
Adels Forsvarsforbund 1527 i Anledning af Hartvig v. d. Wisch's 
Overfald paa H. K.s Frænde Mogens Bille. 1528 sendtes han med 
4 andre Rigsraader til Møde med de svenske ved Kongshelle og 
Nyløse. En tidlig Død bortrev ham 16. Juni 1530, kun 43 Aar 
gammel. H. K. havde 18. Nov. 1520 ægtet Lene Eilersdatter Hack 
til Egholm, som døde 1564. 

Thiset.



Krafse, Jesper, 1522-66, til Basnæs, 
Søn af ovennævnte Hans K., fødtes i. Nov. 1522. 
I en ung Alder fik han, efter forinden 
at have været Hofsinde, 1550 den vigtige Forlening Riberhus, 
men da han efter 4 Aars Forløb mistede den, opnaaede han ikke 
noget nyt Len i Steden. Han havde adskillige Retstrætter og 
vidste med Held at gjøre Fordringer paa Kirkegods gjældende. 
Syvaarskrigen kaldte ham ud fra Privatlivet. I Slaget ved Svarteraa
(Okt. 1565) kæmpede han i Hack Ulfstands Skaanske Rytterfane og 
faldt saaret i Fjendens Hænder, men endnu samme Nat kjøbte han 
sig fri. Det følgende Aar tjente han til Søs og druknede i den 
ulykkelige Stormnat (28.-29. Juli), der tilintetgjorde en stor Del 
af den danske Flaade under Gulland. Han ejede Basnæs. Gift 
1. med Karen Mogensdatter Krabbe, 2. (1548) med Kirsten Bølle 
(f. 1530 d. 1604), en Datter af Erik Madsen B. (III, 324). Han døde barnløs.

C. F. Bricka.



Krafse, Mogens, --1474, Biskop, 
var først Kannik i Lund, erhvervede Magistergraden ved et udenlandsk Universitet og blev  siden Christian I's Kansler. 1458 blev han paa Kongens Anmodning 
valgt af Paven til Medhjælper for og eventuelt Efterfølger af 
den gamle Biskop i Odense Henneke Ulfeldt. Ved dennes Død
1460 tiltraadte han Stiftet, uagtet en af de mægtige Axelsønner, 
Peder Axelsen Thott, gjorde Krav derpaa som valgt af Kapitlet og 
stadfæstet af Kongen. Hans Intervention i Rom gjorde dog ingen 
Virkning, og M. K. besad Stiftet uanfægtet til sin Død. Som Biskop
har han gjort sig fortjent ved Oprettelsen af et (nu forsvundet) 
Kapel ved St. Knuds Kirke til Ære for St. Knud og St. Benedict, 
ved Udsmykningen af Klosteret og Domkirken samt ved Indstiftelsen 
af en evig Almisse for Odense By. Som Medlem af Rigsraadet
har han tillige taget levende Del i Tidens politiske Begivenheder, 
og under alle vigtige Statsakter i Tiden fra 1464-74 har han hængt 
sit Segl. Særlig har han været en indflydelsesrig Raadgiver ved 
Forhandlinger med de svenske, og han deltog selv i Kong Christians
Tog til Stockholm 1471. Han var ligeledes en trofast Støtte 
af Kongen under de vanskelige indre Forhold, da Axelsønnerne og 
Eggert Frille stode i Opposition mod Kongehuset, og der er sikkert 
Vidnesbyrd om, at han misbilligede og modarbejdede den 
sidstnævnte fynske Stormands Optræden mod Kong Christian. Han døde 1474.

Danske Mag. II, 1 ff.

Mollerup.



Kraft, jvfr. Krafft.



Kraft, Even Pedersen, 1674-1747, Officer, 
var Søn af Peder Evensen (Løiten), Sognepræst til Enebak, og Anne Jensdatter, 
Datterdatter af nedennævnte Mag. Hans Kraft, efter hvem saa vel hun 
som hendes Børn toge Efternavnet K. Efter i en Del Aar at 
have tjent som Underofficer blev E. K. 1704 Sekondlieutenant ved
vesterlenske Regiment og 1709 Premierlieutenant. Ved Carl XIII's 
Indfald i Norge 1715-16 hørte han til Frederikshalds Garnison og 
blev her, da han var en snild og dristig Partigænger, meget 
benyttet. Jævnlig handlede han i Forening med sine gode Venner 
og Slægtninge Peder og Hans Colbjørnsen, og han stod da ogsaa 
paa disses Parti i de Stridigheder, de under og efter Belejringen 
havde med Frederiksstens Kommandant, H. J. Brun (III, 142). I 
Jan. 1717 blev K. Kapitajn for nedrethelemarkske Kompagni af 
nævnte Regiment, hvilket Sommeren over gjorde Tjeneste som 
Soldateske paa Tordenskjolds Skibe og den paafølgende Vinter som 
Skiløbere. Han tjente ved denne Tid under General Gaffron (V, 
540), der satte megen Pris paa ham. Aaret efter maatte han mod 
sit Ønske bytte sit Kompagni med et andet ved 2. smaalenske 
Regiment, og dette 1719, efter i Vinterens Løb atter at have udmærket 
sig, med det søndenfjældske Skiløberkompagni, ved hvilken Lejlighed 
han forfremmedes til Major. 1720 kom han til 1. bergenhusiske 
Regiment, fik 1731 Oberstlieutenants og 1740 Obersts Karakter, 
hvornæst han 1743 blev Kommandant paa Munkholm, hvor han 
døde 23. Dec. 1747, 73 Aar gammel. -- Nogle Aar før sin Død 
nedskrev K. om de Krigsbegivenheder, som han havde taget Del 
i, en Beretning, som ikke er uden Værdi, om der end i samme 
findes nogle Unøjagtigheder og navnlig en vis Tendens til at 
fremhæve K.s egne Bedrifter paa Bekostning ikke blot af Brun og 
andre Officerer, men ogsaa af Brødrene Colbjørnsen. Den 
Skildring, han giver af sit eget, til Dels i høj Grad insubordinære 
Forhold over for Kommandanten, lyder ogsaa temmelig utrolig. -- 
1706 havde K. ægtet Maren Knudsdatter Kylstrup, en Præstedatter 
fra Mandal, med hvem han havde mange Børn; hun døde 12. April 1766.

Hist. Tidsskr. 3. R. VI, 437 ff.
Personalhist. Tidsskr. 3. R. II, 265 f.

H. W. Harbou.



Kraft, Frederik Carl Julius, 1823-54, Landskabsmaler,
var Søn af Justitsraad, Landsdommer Adam Gottlob K. (f. 1752 d. 1828) 
og Sophie Frederikke f. Tronier og blev født 8. Okt. 1823 i 
Kjøbenhavn. Han skulde have været Handelsmand, men Lyst til Kunsten 
sejrede, og i 1838 fik han Adgang til Kunstakademiet. Her naaede 
han vel op i Modelskolen, men havde allerede længe før lagt sig 
saa ivrig efter Landskabsmaleriet, at han i 1843 kunde udstille sit 
første Billede. Han konkurrerede 1847 til den Neuhausenske 
Præmie med et «Efteraarslandskab», men vandt ikke Præmien. 
Imidlertid viste «Færgelunden ved Jægerspris» (udst. 1849, kjøbt til den
kongl. Malerisaml.) saa store Fremskridt baade i Form- og Farvegivning, 
at Akademiet i 1850 tilstod K. som en af dets lovende 
Kunstnere en Rejseunderstøttelse. Han rejste dog ikke, før han 
Aaret efter, dog uden Held, havde konkurreret til den Neuhausenske 
Præmie igjen. Han kom i Slutningen af 1851 til Rom, og 
det synes, som om Studiet af den italienske Natur gjorde den gavnligste 
Virkning paa Udviklingen af hans Talent; hans Rejseunderstøttelse 
fornyedes for andet Aar i 1852, og de Billeder, som 
udstilledes efter hans Hjemkomst (1853-55), vakte almindelig
Opmærksomhed, navnlig «Parti ved Comosøen» (tilhører Moltke-Bregentved). 
Men allerede 25. Okt. 1854 var den unge, lovende Kunstner 
hensovet. I 1878 skjænkede hans Søster Kunstakademiet et Legat paa 
10000 Kr. til hans Minde.

Weilbach, Konstnerlex.

Ph. Weilbach.



Kraft, Hans, --o.1632, Musiker, Skolemand og Præst,
tysk af Fødsel, blev 1579 af Frederik II antagen til «Instrumentist» i 
Hofkapellet; 1592 blev han tysk Præst i Helsingør; tog 1593 Magistergraden
ved Kjøbenhavns Universitet, og s. A. beskikkede Regeringsraadet 
ham til Præst ved den tyske Kirke i Kjøbenhavn. Da han 
var en dygtig theoretisk og praktisk Musiker, kaldtes han 1606 til 
Rektor ved Kjøbenhavns Skole og Lector musices ved Universitetet, 
men beholdt fremdeles Præsteembedet ved Siden deraf. 1612 
nedlagde han dog Rektorembedet og 1616 Præstekaldet, da han i 
sidstnævnte Aar var bleven forlenet med et Kanonikat i Roskilde. 
Her levede han endnu 1631, men er vistnok død ikke længe 
derefter. En Del af sin Fremgang skyldte han vistnok den 
Omstændighed, at han var gift med Sophie, Datter af den ansete Hofpræst 
M. Christoffer Knoff (ovfr. S. 252). I Skriftet «Pæan Danicus» 
(1619) forherligede han Danmarks Tilstand under Christian IV efter 
den heldig tilendebragte Kalmarkrig.

Personalhist. Tidsskr. 2. R. VI. 
Hammericb, Musiken ved Christ IV's Hof. 
Rørdam, Hist. Saml. og Studier II, 166.

H. F. Rørdam.



Kraft, Jens, 1720-65, Filosof og Mathematiker, 
født i Frederikshald, mistede tidlig sin Fader, Anders
K., der var Kapitajn ved det norske Infanteri, men
blev opdraget hos sin Farbroder Major Jens K. til
Rostrupgaard i Thy. Ved privat Undervisning blev
han Student 1738 og derpaa Alumnus paa Borchs
Kollegium, hvor han udgav et Par Disputatser
(«Explicatio in Newtoni arithmeticam universalem»,
1741, og «Theoria generalis succincta construendi
æqvationes analyticas», 1742), der vidnede om en
ikke ringe mathematisk Dygtighed. Han blev Dekan paa
Klosteret og 1742 Magister, hvorefter han tiltraadte
en fleraarig Udenlandsrejse. Efter sin Hjemkomst
blev han Professor i Mathematik og Filosofi ved Sorø
Akademi (1746). K. dyrkede nemlig tillige Filosofien
og begyndte sin litterære Virksomhed med Udgivelsen
af en Række efter den Tids Maalestok gode Lærebøger
i «Logik» (1751), «Ontologi» (1751), «Kosmologi»
(1752), «Psykologi» (1752) og «Naturlig Theologi»
(1753). De 4 sidste have Fællestitelen «Metafysik»
og stemple saaledes Forfatteren som en Tilhænger
af Wolf, hvis Forelæsninger han havde hørt i
Halle; dog røber han en vis Selvstændighed og er
i Modsætning til sin Mester en ivrig Tilhænger
af Newton. 1760 udgav han «Kort Fortælning af
de vilde Folks fornemmeste Indretninger, Skikke
og Meninger», en Slags filosofisk Anthropologi,
som vakte en ikke ringe Opsigt og blev oversat paa
Tysk. Aaret efter begyndte J. S. Sneedorff Udgivelsen
af sit Tidsskrift «Den patriotiske Tilskuer»,
hvori han tog Ordet for en friere og naturligere
Opdragelse af Ungdommen og ivrede mod al død Lærdom
og videnskabeligt Pedanteri. Med fuld Ret gjorde han
sig lystig over den daværende Filosofis abstrakt
formalistiske Fremgangsmaade og spottede særlig
den Wolfiske mathematiske Methode, der foredrog
Filosofien som en Slags Geometri i Læresætninger,
Beviser osv. uden at agte paa den afgjørende Forskjel
mellem de mathematiske, selvskabte og de filosofiske,
forefundne Udgangspunkter (Nr. 14). Skjønt Sneedorff
dermed i Virkeligheden hverken var gaaet Filosofien
eller de mathematiske Videnskaber for nær, og
skjønt K. selv i Almindelighed havde taget en vis
Afstand fra Wolfs mathematiske Methode, følte han
sig dog opfordret til at træde i Skranken for «de
grundige Videnskaber» over for «de smukke», og han
udsendte 1761 sine «Kritiske Breve til Videnskabernes
Fremvæxt og Smagens Forbedring» og endnu samme
Aar «Fortsættelse af de kritiske Breve», hvori han
fremhæver, hvorledes et Lands og Folks Velfærd til
sidst dog beror 
paa de økonomiske og praktiske Forhold og disse atter paa de 
forskjellige theoretiske og anvendte Naturvidenskabers Højde og 
Rækkevidde, medens de saakaldte smukke Videnskaber i saa 
Henseende kun have en underordnet Betydning og tilmed let ved deres 
Sky for Grundighed og Objektivitet kunne foranledige Forvirring og 
Splittelse. Striden kulminerede og endte med Sneedorffs iltre 
Tillæg til Nr. 56 af «Tilskueren», der af K. optryktes med en Række
skarpe Anmærkninger. I Virkeligheden havde de to Modstandere 
nærmest skudt forbi hinanden, og i det mindste Sneedorff synes 
ogsaa snart at have indset dette og fortrudt Kampen. K. kastede 
sig nu paa ny  over mathematiske Arbejder og udgav paa kongelig
Opfordring 1763 sit Hovedværk: «Forelæsninger over Mekanik» 
(Dynamik), og det følgende Aar 2. Del: «Forelæsninger over Statik 
og Hydrodynamik med Maskinvæsenets Theorier», et Arbejde, der 
viser Forfatteren som en dygtig Fremstiller og som grundig hjemme 
i al sin Tids Mathematik og Fysik. Bogens 1. Del blev siden oversat 
baade paa Latin og Tysk.

Foruden de nævnte Arbejder har K. skrevet en Afhandling: 
«Systema mundi deductum ex principiis monadicis», der blev 
optaget i Berliner-Akademiets Samling over Monaderne (Nr. 10). End 
videre skrev han forskjellige Afhandlinger i «Det kjøbenhavnske
Selskabs Skrifter» : «Betænkninger over Newtons og Cartesii 
Systemer», «Anmærkninger over de Ligheder (*dvs.: Ligninger), i hvilke 
flere Værdier af den ubekjendte Størrelse ere lige stores, «Methode 
at bevise, hvorledes man i alle Tilfælde kan bestemme den ene
ubekjendte ved en uendelig Følge af Terminis, som gives ved den 
anden, i de algebraiske Ligheder, som indeholde to ubekjendte», 
«Om Sjælens Udødelighed», «Om Træernes Natur» o. fl. Det er 
i den næstsidste af disse Afhandlinger, at K. (1754) kommer ind 
paa en  vel dristig Sammenligning mellem Bevidsthedslivets
Udvikling og de mathematiske Kurvers Ordinater; den sidste Afhandling 
er en Række Reflexioner over Saftstigningen hos Planterne, 
foranledigede ved, at Forfatteren har set et knækket Træ, der endnu 
kun hang ved Stubben ved en Strimmel Bark, sætte Frugt; Tankegangen 
har ikke, som N. M. Petersen antyder, noget med Goethes 
Plantemetamorfose at gjøre. 

K.  var 2 Gange gift; han døde 1765.

O. Wolf, Hist. Ordbog VII. 
Nyerup, Lit. Lex. 
N. M. Petersen, Den dsk. Lit. Hist. 
Molbech,  Videnskab. Selsk. Hist. S. 239 f.

K. Kroman.



Kraft, Ole, 1753-93, Rektor, 
er født 11. Okt. 1753 i Kjøbenhavn, hvor Faderen, der bar samme Navn, var Kjøbmand. 1768 kom han i Aalborg Latinskole, hvorfra han blev Student 1771. 
1775 blev han theolog. Kandidat, 1778 Konrektor i Aalborg, 1779
Magister og 1781 Rektor i Horsens. I denne By traadte han i 
Forbindelse med det lille russiske Hof og holdt Mindetale baade 
over Prinsesse Elisabeth 1782 og over Prins Alexis 1787. 1788 blev 
han Rektor ved Odense Skole og Professor ved Gymnasiet. Han 
døde 10. Nov. 1793. «Han var», skriver en af hans Disciple fra 
Odense, «en ung Mand af Talent, æsthetisk Smag, Fyrighed, Klogskab 
og gode Talegaver for Kathedret og for Prædikestolen, den 
han ofte besteg. Han var meget yndet af Disciplene og i Besiddelse 
af disses Tillid.» Foruden 3 Disputatser har han udgivet en 
Række Skoletaler og Programafhandlinger. 1783 havde han ægtet 
Frederica Carolina Lederer (d. 1846), Datter af C. F. L., Hofmedikus 
ved det russiske Hof i Horsens. 

Bloch, Den fyenske Geistligheds Hist. I, 456 ff. 
Program fra Horsens lærde Skole 1848, S. 66 ff. 
Program fra Odense Kathedralskole 1864, S. 7. 

S. M. Gjellerup.



Kraft, Peder, 1711-64, Landsdommer, Forfatter,
var en Søn af ovennævnte Oberst Even Pedersen K. og var født 10. Avg. 1711 
i Norge. Han hørte i sin Studietid til den Kreds af unge Mænd, 
der paavirkedes af Holberg, og konkurrerede 1738 til den første af 
denne udsatte Pris for smukke danske Vers. Hans Læredigt 
«Menneskets Ufornøjelighed i sin Stand» opnaaede imidlertid hverken 
Prisen eller  Æren af at blive trykt i de Holbergske Samlinger,
men han udgav det selv mange Aar efter, 1759. Et andet 
ubetydeligt didaktisk Digt i Alexandrinere, «De ugifte Folks Fordele 
for de gifte», skrev K. 1744, mærkelig nok oprindelig som Bryllupsvers. 
1742-43 oversatte han det første Par Aargange af det 
engelske moraliserende Tidsskrift «Spectator», et af Forbillederne 
for den populær-filosofiske og almenoplysende Litteraturretning, som 
Holberg vakte Opmærksomhed for. K.s Forsøg slog dog lige saa 
lidt an som de tidligere Oversættelser af den hamborgske «Patriot» 
og Dalins «Svenske Argus», men udmærker sig i alt Fald ved et 
godt Sprog, om ikke ved overlegen kritisk Indsigt; i en Note 
betegnes Shakspeares «Othello» som «en slet Tragedie, hvor Helten 
græder for sit Tørklæde, som var stjaalet». Imidlertid beredte 
disse Oversættelser Vej for selvstændige danske Arbejder som Jørgen 
Riis' danske «Spectator» og Holbergs «Moralske Tanker», begge 1744. 
1745 gik K. over i praktisk juridisk Virksomhed som Kancellisekretær, 
blev Aaret efter Landsdommer paa Sjælland og Møen og 
1747, maaske ved Holbergs Indflydelse, tillige Godsinspektør ved 
det gjenoprettede ridderlige Akademi i Sorø, hvor hans Fætter 
Professor Jens Kraft samtidig virkede. 1752 udnævntes han til 
Justitsraad, men tog Afsked som Inspektør 1760 og døde 3. Febr. 
1764. Han var gift med Birgitte f. Borthuus, Datter af Postinspektør
Severin B., og synes at have været en formuende Mand, der bl. a. 
ejede Herregaarden Kattrup (Raschenberg) ved Tissø.

Worm, Lex. ov. lærde Mænd. 
Stolpe, Dagspressen i Danm. IV, 173. 
Minerva, Avg. 1816, S. 158. 
Personalhist. Tidsskr. 3. R. II, 265. 

J. Paludan.



Krag, jvfr.  Kragh.



Krag, Anders, 1553-1600, Fysiker og Læge, 
var født i Ribe, hvor hans Fader, Peder K., var Borger; Moderen hed Karine 
Sørensdatter Klyne. Af sine Forældre blev han sat i Ribe Latinskole; 
men da de tidlig vare faldne ham fra, tog først Domprovst 
Jesper Mule og siden Biskop Poul Madsen sig af ham. I den 
sidste, der var gift med hans Søskendebarn, fandt han en anden 
Fader, der med Omhu antog sig den fattige, men opvakte og lærelystne 
Dreng. Da Biskoppen blev forflyttet fra Ribe til Kjøbenhavn, 
tog han A. K. med sig, og efter at han var bleven Student,
beholdt han ham i sit Hus og skaffede ham siden en Hørerplads 
ved vor Frue Skole. Da han havde været i denne Stilling i et 
Par Aar, rejste han, understøttet af Bispen, til Wittenberg, hvor 
han tog Magistergraden. Siden var han hjemme i nogen Tid, 
indtil han, med det kongl. Rejsestipendium, paa ny drog ud 1580. 
I Strasburg, Tiibingen og Basel fortsatte han sine vel begyndte 
Studeringer. Det var Filosofi, Fysik og Lægevidenskab, han især 
lagde sig efter, og da han var bleven kjendt med Ramismen,
sluttede han sig afgjort til denne videnskabelige Retning og 
optraadte i sit Skrift «Rameæ scholæ et defensio Petri Rami contra 
Geo. Liebleri calumnias» (Bas. 1582) som en ivrig Forsvarer af 
samme. Efter, under et kort Besøg i Hjemmet, at have overtaget
Pladsen som Hovmester for 2 unge Adelsmænd af Familien Munk 
drog han, ledsaget af disse, atter ud, og i Basel optraadte han 
1583 igjen som Forfatter, i det han i et Par Skrifter søgte at vise 
den Ramistiske Methodes Anvendelighed i forskjellige Grene af 
Videnskaben.

Fra Basel begav A. K. sig til Akademiet i Montpellier, der 
fra ældre Tid stod i Ry for den Grundighed, hvormed Lægevidenskaben 
her dyrkedes. Her opholdt han sig i længere Tid og 
gjorde der fra en Udflugt til Paris, og understøttet af sin gamle 
Velynder Biskop Poul Madsen lykkedes det ham 1585 i Montpellier
at erhverve Doktorgraden i Filosofi og Medicin, efter at han forud 
havde taget de lavere Grader i det medicinske Fakultet og 
gjennem en Mængde forskjellige Lærdomsprøver havde banet sig Vej 
til den højeste akademiske Værdighed. Af disse Lærdomsprøver 
faa vi et anskueligt Billede i et Skrift («Laurea Apollinea 
Monspeliensis»), som K. ikke længe efter udgav, og hvori han med 
ualmindelig Fordomsfrihed udtalte sig om forskjellige naturlige 
Fænomener, som den Gang plejede at være Gjenstand for megen Overtro.

Da det i Kjøbenhavn blev bekjendt, at K. havde taget Doktorgraden, 
tilbød man ham en Plads ved Universitetet. Han modtog 
den vel med Glæde, men maatte dog endnu tøve en Tid i 
Udlandet for i Basel at faa sit ovennævnte Skrift udgivet. Det er 
tilegnet den kjøbenhavnske akademiske Ungdom, og der er noget
ejendommelig frisk og tiltalende ved K.s Henvendelse til 
Studenterne: han fralægger sig at høre til nogen bestemt filosofisk 
Sekt, og han vilde ikke ved nogen gammel eller ny Avtoritet lade 
sig berøve Friheden til selv at dømme. Sandheden var ham 
kjærere end alle Filosofers Avtoritet. I Montpellier havde han lært 
at skjønne paa et frit Studium; thi der havde man ladet ham frit 
Valg, hvorfra han vilde hente sine Beviser, og han var hverken 
bleven bundet til Galenus eller til Aristoteles. Skolastiske 
Spidsfindigheder havde han efter Evne søgt at bekæmpe; thi i 
Lægevidenskaben, hvor det gjælder Liv og Velfærd, ere de kun til Skade.

I Foraaret 1586 tiltraadte K. Posten som Professor pædagogicus, 
skjønt det var uvant at se en Doktor paa denne beskedne 
Begyndelsesplads. Hermed forbandt han i nogle Aar Forretningerne som 
Universitetets Notarius. Kort efter hans Ansættelse døde den
theologiske Professor Jacob Madsen Aarhus (I, 24), der i flere Henseender 
var hans Aandsfrænde. K. erhvervede sig store Fortjenester af den 
afdødes Minde ved at besørge en Del af hans efterladte Skrifter 
udgivne i Basel. Da den pædagogiske Professors Løn kun var 
ringe, udvirkede K.s Venner ved Hoffet, at han fik et aarligt 
Tilskud af Staten. For øvrigt bestod hans Embedsgjerning i at holde 
Forelæsninger over de latinske Forfattere. Men samtidig øvede han 
en ikke ubetydelig Lægepraxis blandt Adelen i Sjælland og Skaane. 
Da Prinsesse Anna (I, 286) i Sept. 1589 skulde rejse til Skotland 
for at ægte Kong Jacob, blev K. medgiven hende som Læge. Da 
Rejsen imidlertid mislykkedes paa Grund af Uvejr i Nordsøen, 
vendte K. tilbage til Kjøbenhavn, men kom siden (1591) til at 
ledsage den skotske Konge og hans Dronning, da de efter 
Brylluppet i Oslo og Opholdet i Danmark vendte tilbage til Skotland. 

Imidlertid var K. 1590 bleven Professor i Mathematik, en Plads, 
som han dog snart efter ombyttede med Lærestolen i Fysik, der 
laa bedre for hans Evner og vistnok skulde have beredt Vejen for 
ham til et medicinsk Professorat, om han havde levet saa længe. 
Som Fysiker holdt K. Forelæsninger over Aristoteles' Metafysik 
og senere over en af Platos Dialoger for, som han ytrede, at 
temperere Aristoteles' Subtiliteter og Spidsfindigheder med Platos 
Elegants, Værdighed og Majestæt. Det havde været en af K.s 
Ungdomsplaner atter at bringe Plato til Ære, efter at denne 
Filosof længe næsten havde været fortrængt fra Universiteternes 
Høresale af Aristoteles. Med Undtagelse af en Forelæsning over 
Platos «Parmenides» foreligger der dog intet Bevis for, at det er 
lykkedes ham at realisere denne Plan. Overhovedet kunne vi ikke 
paavise, at K.s akademiske Virksomhed ganske har svaret til de 
Forventninger, man maatte nære om samme efter den glimrende 
Prøve, han havde givet paa Smag og Lærdom ved Doktorpromotionen 
i Montpellier. En vis tiltalende Klarhed møder os dog i 
de akademiske Theses, hvortil hans Forfattervirksomhed for største
Delen indskrænkede sig, efter at han var bleven Professor. Det 
maa heller ikke glemmes, at han døde i sine bedste Aar, 8. Juni 
1600, kun 47 Aar gammel, uden at være naaet til Lærestolen i 
Medicin, hvortil han især synes at have egnet sig. Med den 
selvstændige Granskers utrættelige Iver havde han kastet sig over 
kemiske Experimenter, der skulle have haft en skadelig Indflydelse 
paa hans Sundhed. I Medicinen tilhørte han nærmest den 
Paracelsiske Skole, men var dog for selvstændig til at gaa i nogen 
enkelt Mesters Ledebaand, hvorfor han søgte at forbinde den 
Galeniske Methode med Paracelsus'. Han omtales som en af Ramismens 
betydeligste Repræsentanter ved Kjøbenhavns Universitet. Ved dette 
beklædte han 1595-96 Rektorværdigheden, og fra 1595 til sin Død
var han tillige vor Frue Kirkes akademiske Værge. Med sine 
Kolleger stod han ikke altid paa den bedste Fod, og det er aabenbart, 
at han har haft et noget irritabelt Sind; dog roses han af 
en samtidig Læge som en saare trofast og oprigtig
Ven. -- 1586 havde han ægtet Elline, Datter af Morten
Olufsen, Handelsmand i Kjøbenhavn. Hun blev efter K.s
Død gift med Professor Hans Jensen Alanus (I, 165).

Rørdam, Kbhvns Universitets Hist. 1537-1621  III, 508 ff.

H. F. Rørdam.



Krag, Arent, 1670-1718, Officer, 
født 18. April 1670, Søn af nedennævnte Oberst Mogens K. (d.
1676) i dennes 2. Ægteskab, blev 1686 Kadet ved
Marineregimentet og 1689 Fændrik, men forlod 2 Aar
efter Danmark for at gaa i fransk Krigstjeneste
ved Regimentet Royal Danois. Ved Hjemkomsten
1698 blev han Kapitajn ved oplandske, 1699 Major
ved throndhjemske, 1703 Oberstlieutenant ved
vesterlenske Regiment og 1710 Oberst, hvorhos det
blev overdraget ham af udtjente, nationale Soldater
at organisere og kommandere de saakaldte Landdragoner
søndenfjælds; de vare uberedne og anvendtes navnlig
til Besætningstropper. K. betegnes ved denne Tid af
Løvendal som en dygtig og vel instrueret Officer,
men med nogen Tilbøjelighed til Flasken. Han havde
10. Jan. 1702 ægtet Kirstine Elisabeth Tonsberg
(f. 20. Avg. 1680), Datter af den rige Kjøbmand Sti
Andersen i Skien, men mistede hende allerede 19. Juni
1709. K. blev 1710 Chef for smaalenske Regiment
og fik, da man 1715 forberedte sig paa Indfald
fra Sverige, Befaling over en af de «Kantoner»,
som Grænseforsvaret deltes i, først over Basmos,
siden over Frederikshald og Frederiksstads. Ogsaa i
disse Aar har K. aabenbart nydt ikke ringe Anseelse,
om end hans Navn ikke er knyttet til nogen større
Bedrift. Han døde 16. Juli 1718 efter nogen Tids
Sygeleje, vistnok i sin Gaard paa Moss.

H. W. Harbou.



Krag, Christian Daniel, 1801-74, Forfatter, 
var født i Kjøbenhavn. Faderen var Trompeter ved Hestgarden,
men døde 1805, og Moderen, som var Opvartningskone
ved Almindeligt Hospital, satte da først Sønnen
i Pleje forskjellige Steder og fik ham 1811 ind
paa det kongl. Opfostringshus, hvorfra han afgik
1816. Hans Hu stod til at blive Læge, men af Mangel
paa pekuniær Støtte maatte han opgive at studere,
kom i Bogbinderlære, siden i Skomagerlære, blev Svend
1822, derefter Kobbertrykker i Kjøbenhavn. Han havde
imidlertid ved i sin Ungdom stadig at færdes paa
Hospitalet faaet saa meget Kjendskab til Kirurgien,
at han i Krigsaarene 1849-50 gjorde Tjeneste som
Lægeassistent ved forskjellige 
Lasaretter. Han var gift med Vilhelmine f. Sundberg
(der overlevede ham), og han døde i Roskilde
1. Febr. 1874. -- K. begyndte allerede som ganske
ungt Menneske at skrive -- hovedsagelig Ridder-
og Røverromaner i Johannes Wildts Stil -- og har
udgivet en anselig Række Bind, som endnu for en
Menneskealder siden hørte til de yndede Skrifter i
tarvelige Lejebibliotheker.

C. D. Krag, Albert ell. Moderhævneren (1857), Indledn. 
Dags-Telegrafen 1874, Nr. 35. 
Erlew, Forf. Lex.

Sophus Bauditz.



Krag, Christian Peter Seidelin, f. 1839, Præst, 
er Søn af Præsten Christian Ernst K. og Marie Margrethe
Vilhelmine f. Seidelin. Han blev født 13. Avg. 1839
i Sønder Broby, blev Student fra Odense 1858 og
theologisk Kandidat 1864. Allerede som Kateket ved
Johanneskirken i Kjøbenhavn (1868-73) udøvede han
ved R. Frimodts Side en ikke ringe Virksomhed i «Indre
Missions» Spor, og det var derfor naturligt, at han,
da Jacobskirken paa Østerbro, hvis Tilvejebringelse
navnlig skyldes Frimodt, var opført, blev kaldt
tilbage fra Jyllands Hede, hvor han havde været
Præst i 5 Aar (i Vildbjærg), og blev den nye Kirkes
første Sognepræst (1878). Paa Østerbro har K., baade
ved sin energiske Forkyndelse og ved sine Evner som
Organisator, fremkaldt et betydeligt kristeligt Liv
og en virksom Menighedsbevidsthed. Da Sognet voxer
stærkt i Folketal, har han skaffet det den ene Præst
efter den anden og arbejder nu paa at skaffe det flere
Kirker; at han har sin Menighed med sig, modtog han et
smukt Bevis paa, da han paa sin og sin Hustrus, Jenny
Sofie f. Petersens, Sølvbryllupsdag 28. Okt. 1894 fik
overrakt den betydelige Gave af 43000 Kr. som Hjælp
til en Kirke. -- K. er Forfatter til «Frimodt som
Præst og Kristen» (1880), men har ellers kun ladet
enkelte Prædikener og Taler trykke; af og til har
han i Bladartikler taget Ordet om sociale Spørgsmaal.


Elvius, Danmarks Præstehist. 1869-84  S. 285.

V. Schousboe.



Krag, Dorothea, 1675-1754, 
Datter af ndfr. anførte Oberst Mogens K. (d. 1676), var født 27. Sept. 1675,
ægtede 1694 Generaladmiral Jens Baron Juel (VIII,
572), blev Enke 1700 og giftede sig 25. Maj 1701
med Christian Gyldenløve til Gisselfeld (VI, 335),
efter hvis Død 1703 hun paa 8 Aar beholdt det ham
1685 overdragne danske Postvæsen. I Modsætning til
sin Mand, der rigtignok ikke havde haft synderlig
Lejlighed til at tage sig af denne Institution, ofrede
hun den megen Opmærksomhed, ikke just af Interesse for 
Postbesørgelsen og Postgangen, som der med Føje jævnlig klagedes 
over, men af Hensyn til Indtægterne, som hun, hvis Paaklædning 
i et enkelt Aar -- og det endda et Sørgeaar -- omtrent opslugte 
Indkomsten af Gisselfeld Gods, altid havde Brug for. Overlod hun
end den egentlige Administration til en Direktør, saa greb hun dog 
stærkt ind i Forretningerne, naar det drejede sig om hendes 
Fordel. Nødig afstod hun derfor Postvæsenet 1711, da Tiden var 
omme, uagtet hun fik en aarlig Pension af 4000 Rdl., som efter 
Kongens Bestemmelse 1723 gik over paa hendes ældste Søn, Chr. 
Danneskjold-Samsøe-, det var en ringe Sum i Forhold til de o. 
25000 Rdl., som Postvæsenet aarlig havde indbragt hende. I Henhold 
til Gyldenløves Testamente vedblev «hendes høje Naade» at 
residere paa Gisselfeld, selv efter at hun 1715 havde giftet sig med 
Kammerherre H. A. Ahlefeldt (I, 148), og da han var lige saa 
ødsel som hun, var Godset ved hendes Død, 10. Okt. 1754, i en 
jammerlig Forfatning og Gyldenløves Børns Formue reduceret 
betydelig. Hun skildres for øvrigt som en begavet og aandrig Dame,
der heller ikke manglede Hjærte for sine undergivne. 

Rasmussen, Gisselfeld S. 188 ff. 
Olsen, Det danske Postvæsen indtil 1711 S. 140 ff.

G. L. Wad.



Krag, Erik, o.1620-1672, Gehejmeraad, 
Søn af Christen K. til Lydumgaard og Ellen Vind. Efter sin Udenlandsrejse, paa 
hvilken han 1642 studerede i Padua, blev han Sekretær i Kancelliet 
1643, hvilken Stilling han med en kort Afbrydelse beklædte til Juni 
1653, da han udnævntes til øverste Sekretær og saaledes havde 
Kancelliets vigtigste Forretninger under sig. 1650 blev han Decanus 
i Ribe Domkapitel og Provst over Varde Syssel; denne indbringende
Post, hvor han skulde føre Kirkeregnskaberne, bestyrede han dog 
ikke selv, men overlod den til sine Fuldmægtige. Af Len fik han 
Skivehus 1655-56, derefter Herrisvad Kloster 1656-58 og ved 
Skaanes Tab Lundenæs. Medens Forhandlingerne om Fred stode 
paa  i Taastrup med Carl Gustav i Febr. 1658, foreslog han 
Rigshofmesteren Joachim Gersdorff at søge at vinde Corfits Ulfeldt ved 
at sende dennes gamle Ven Rigsraaden Oluf Parsberg ud til ham, 
et Raad, der dog ikke blev fulgt i den Form. Under Kjøbenhavns
Belejring deltog han i Mønstringen af Garnisonen og var senere 
Medlem af Direktionen over Kvæsthuset. Han hørte til dem, som 
Rigsraadet i Sept. 1660 indstillede til Optagelse i dets Midte, men 
blev ikke Medlem af det. Paa Stændermødet gik han den 
afjørende Dag, 13. Okt., som Bud mellem Kongen og Raadet for 
at opnaa dettes Samtykke til Arveregeringen; i Jan. 1661 overdroges 
det ham at indhente Adelens Underskrift Landet over paa 
Arvesouverænitetsakten. Thi vel havde man et Øjeblik ventet, at han 
ved Statsforandringen skulde faa sin Afsked som øverste Sekretær, 
men han beholdt dette Embede og benyttedes snart af Regeringen 
i betroede Ærender, skjønt han antoges at være Uvenner med 
Kansleren Peder Reedtz. Saaledes førte han 1663 Protokollen ved 
Forhørene i Blaataarn over den fængslede Leonora Christina og 
afhørte 1664 den ligeledes fængslede Dr. Otto Sperling; begge vare 
forbitrede paa ham, Leonora Christina beskylder ham i «Jammersmindet» 
for at have villet gjengive hendes Udtalelser falsk, og 
Sperling kalder ham i sin Selvbiografi opblæst og indbildsk. Der
er Spor til, at han allerede tidlig har staaet i venskabeligt Forhold 
til Christoffer Gabel, og da der i Febr. 1669 foregik en stor 
Udnævnelse af nye Gehejmeraader, imellem hvilke de fleste vare den
mægtige Statholders Tilhængere, hørte E. K. til de ophøjede og 
blev tillige Assessor i Statskollegiet og Højesteret; ved Siden heraf 
vedblev han at være Medlem af Kancellikollegiet. Ved 
Vicekansleren Christoffer Parsbergs Død i Avg. 1671 fik han den
afdødes Sportler, men ikke selve Embedet og derfor ikke heller Sæde 
i Gehejmekonseillet; 1671 blev han Danebrogsridder ved Ordenens 
Indstiftelse. Aaret efter, 22. Juli 1672, døde han pludselig i Kjøbenhavn;
hans Lig nedsattes i Trinitatis Kirke.

Af Hannibal Sehested roses han for sin Erfaring og sin store 
Arbejdsomhed; Sehested anser ham for østerrigsksindet, hvad den 
ydre Politik angfaar, og antyder, at dette skyldes modtagne 
Velgjerninger, noget, der stemmer med, at han ogsaa som Kancellisekretær 
havde Ord for Bestikkelighed. Mærkes kan det, at han 
1672 i Statskollegiet var stemt for vidtgaaende Indrømmelser til 
Ikke-Lutheranere for at kunne udvikle Handelen ved at drage dem 
til Landet. En stor Del af hans Interesser optoges for øvrigt af
hans Godskjøb. Vel solgte han sin Fædrenegaard Lydum, men 
kjøbte bl. a. Bramming, Vardho, Kjærgaard og Endrupholm i Vestjylland, 
Selsø paa Sjælland. Paa Bramming opførte han en ny 
Hovedgaard og forøgede Bøndergodset til den; ogsaa ved Kronens 
Udlæg af dens Jordegods som Vederlag for laante Penge udvidede 
han sine Ejendomme. Men han forspekulerede sig ved hele sin 
store Bedrift, var allerede forarmet før sin Død, og hans Enke, 
Vibeke  Pallesdatter Rosenkrantz,   som  han  havde ægtet  28.  Avg. 
1653, henlevede sit Liv under meget trykkede Forhold.

O. Nielsen, Skadst Herred S. 118ff.

J. A. Fridericia.



Krag, Frederik Baron, 1655-1728, Vicestatholder i Norge, 
var Søn af ovennævnte Gehejmeraad Erik K. og blev født i 
Flensborg 4. (el. 6.) Marts 1655. Fra  1675 var han nogle Aar 
som Kavallér attacheret de danske Gesandtskaber i Paris og i 
Nimwegen, hvor der forhandledes om Fredslutningen. Snart efter 
Freden blev han Kammerjunker hos Dronningen og senere 
Ceremonimester.  1684 fulgte han med Jens Juel til Holland, og da 
denne vendte hjem det følgende Aar, forblev K. indtil 1688 der 
som Gesandt. Imidlertid havde han 1683 ægtet Hedevig Eleonore 
Baronesse Juel, Datter af nævnte Gehejmeraad Jens Baron J., og 
var i den Anledning bleven gjort til Baron (1684). Men da hans 
Hustru døde i Barselseng 1685, beholdt K. kun den tomme Titel, 
uden Baroni. I 1690 ægtede han derpaa Griffenfelds eneste 
Datter, Charlotte Amalie, og fik med hende Stensballegaard ved 
Horsens. K. tog sig meget af sin nye Besiddelse, ombyggede 
Hovedgaarden helt og holdent (1692-94), nedlagde den lille 
Hovedgaard Værholm og lagde dens Jorder ind under Stensballegaard, 
byggede Lystgaarden Edelesholm (opkaldt efter hans 3. 
Hustru) paa Endelave -- som han 1695 fik udlagt af Kronen som 
Vederlag  for de Arvemidler, hans Hustru endnu havde til gode --, 
opførte Kirken paa samme Ø saa godt som fra ny, byggede en 
Skole i Stensballe By osv. Samtidig steg han hurtig til høje 
Stillinger, fik Danebrogsordenen 1708, blev Gehejmeraad 1712 og 
var Stiftsbefalingsmand i Viborg Stift og Amtmand i Halds Amt 
fra 1695-1713, da han udnævntes til Vicestatholder i Norge, 
hvilket Embede han beklædte til 1721 under vanskelige Forhold, som 
han dog ikke var voxen. Hans 2. Hustru var død, 31 Aar 
gammel, paa Stensballegaard 21. Sept. 1703; efter hendes Død 
giftede K. sig, for tredje Gang, 1705 med Edele Krag, Datter af 
Gehejmeraad Niels K.; hun var født 1686, overlevede sin Ægtefælle 
og døde først 1751. -- K. selv døde 24. Sept. 1728 paa Stensballegaard. 
Efter sin Mands Testamente fik Enken Stensballegaard for 
sin Livstid; hans 2 ugifte Døtre Charlotte Amalie og Vibeke 
Cathrine oprettede efter den afdøde Faders Ønske og med kongelig 
Tilladelse Stensballegaard til et Stamhus for deres Søstersøn Jens 
Juel Vind   til Juellinge,   som   skulde   forene de  Kragers  Navn  og 
Vaaben med sit.

Hofman,   Dsk.   Adelsmænd   I,   189 ff.
Danske Herregaarde   III:    Stensballegaard.

F. J. Meier.



Krag, Frederik Christian, 1741-1802, Præst, 
blev født i Kjøbenhavn 30. Jan. 1741. Hans Fader, Svend K., var Højesteretsadvokat. 
Da Moderen -- af den adelige Familie Raben -- døde, 
blev han som 10aarig Dreng sat i Kost hos en Bonde paa Laaland, 
indtil en Dame, som havde kjendt hans Forældre, fik ham anbragt 
i Nykjøbing Skole, hvorfra han efter 13 Aars Skolegang endelig 
blev Student 1766. Attestats fik han 2 Aar efter. Han var 
derefter Huslærer forskjellige Steder paa Laaland, indtil han 1775 
opnaaede det ringe Kapellam i Kjettinge; her fra forflyttedes han 1777
til Sognekaldet i Radsted (ved Saxkjøbing). 1799 brændte hans 
Præstegaard, og Aaret efter resignerede han og flyttede hen i et 
Enkesæde, han selv havde bygget i Radsted. Her døde han 19. Jan. 
1802. Han var gift med Cathrine Marie f. Sigvart (d. 1817), en 
laalandsk Forpagterdatter. K. forsøgte sig, men paa den uheldigste 
Maade, i den bundne Stil. Hans «Prøve af nye skrevne Fabler» 
(1773) og «Samling af Vers og Poesier» (1781) unddrage sig ved 
deres Slethed al Kritik; desforuden har han udgivet et Par
ubetydelige Lejlighedsskrifter.

Rhode, Saml. t. Laalands og Falsters Hist. II, 298 ff. 
(jvfr. 2. Udg., ved Friis, I, 400 f.). 
Nyerup, Lit. Lex. 
Luxdorphiana S. 151. 
Berlingske Tid. 1799 Nr. 38. 72.

A. Jantzen.



Krag, Jens (Johannes), --1300, Biskop i Roskilde,
var tidligere Ærkedegn og afløste 1290 Ingvar Hjort (VII, 470) paa 
Bispesædet. Han har vistnok deltaget i den Provinssynode, der 1291 
holdtes i Roskilde, og hvorved Odensekonciliets Beslutninger af 1245
bleve fornyede-, men i den store Strid, der lige efter begyndte mellem 
Erik Menved og Jens Grand, har J. K. nærmest staaet paa Kongens 
Side. Han nævnes oftere som Vidne under dennes Breve, og Kong 
Erik tilbagegav ham ogsaa nogle Skipæn, som af tidligere Konger 
vare blevne skjænkede til Roskilde Kirke, men i lang Tid havde 
været den forholdte. Da Isarnus kom som pavelig Nuntius til 
Danmark, støttede J. K. ham i hans Forsøg paa at forsone de bitre 
Modstandere, og det opnaaedes bl. a., at det i Bispestaden Kjøbenhavn 
kom til personlige Forhandlinger med Ærkebispen (1299), uden 
at disse rigtignok førte til Forlig. Af Byen Kjøbenhavn gjorde J. K. 
sig fortjent ved at give Borgerne en udvidet Stadsret
1294. Han havde vist sig velgjørende imod Sorø Kloster
og fandt sin Grav her, hvor hans Ligsten endnu er
bevaret. Død 1300.

Suhm, Hist. af Danmark XI, 87. 172. 195. 202. 323. 329 ff. 363.

Kr. Erslev.



Krag, Johan, 1786-1827, Skolemand, 
var en Søn af den 1812 som Toldinspektør i Ribe og Kammerraad
afdøde Jacob K. og Elise f. Hillerup. Født i Drammen
dimitteredes K. fra Ribe Skole 1802, var i en Række
af Aar Lieutenant i Artillerikorpset og kunde derfor
ikke erholde en ham 1812 af Universitetet tildelt
Pris for en mathematisk Opgave. 1825 blev han Adjunkt
i Odense, men døde allerede 16. Jan. 1827. Han var
ugift. Foruden et Par Skoleprogrammer har han udgivet
en Oversættelse af en Del af Aristophanes' Komedier
(1825).

Erslew, Forf. Lex.

S. B. Thrige.



Krag, Kjeld, 1614-73, til Trudsholm, 
Søn af nedennævnte Niels K. (d. 1650), fødtes 14. Juli
(ell. 15. Juni) 1614 paa Asmild Kloster. Han besøgte
Universitetet i Padua (1635) og kom efter afsluttet
Uddannelsesrejse 1637 ind i danske Kancelli. Han var
tilstede ved Fredsunderhandlingerne i Brømsebro 1645,
deltog i Udvexlingen af Ratifikationen og var endelig
s. A. Medlem af den Kommission, til hvem Svenskerne
overgave Bornholm. 1648 forlod han Kancelliet og
blev Landsdommer i Skaane; 1649 blev han tillige
Landkommissær i denne Landsdel. I Norge var han
forlenet med Lyse Kloster 1647-50, og som Landsdommer
havde han Froste Herred og Heinekirke i Forlening
1648-58. Tabet af Skaane berøvede ham hans Stilling
og Len. Han deltog i Stændermødet 1660 og fik Sæde i
den 1661 nedsatte Lovkommission. Efter længere Tids
Svagelighed døde han 20. Juni 1673 i Kjøbenhavn. --
27. Maj 1649 havde han ægtet Sophie Krabbe, Datter
af Iver K. (ovfr. S. 391). Hun blev siden gift med
Otte Marsvin, der ogsaa kom i Besiddelse af K. K.s
Gaard Trudsholm (ved Mariager).

C. F. Bricka.



Krag, Mogens, 1625-76, Officer, 
født i Viborg 24. Dec. 1625, Søn af nedennævnte Niels K. (d.
1650), var 1650 Hofjunker hos Frederik III og 1657
Oberstlieutenant og næstkommanderende i Oberst Kjeld
Langes Regiment, der hørte til Anders Billes Hær. Om
K.s Forhold i dette ulykkelige Felttog, i hvilket
han tillige med sin Chef 
faldt i Fangenskab, hvorfra han udløstes ved
Roskildefreden 1658, vides der intet. Desto mere
bemærket gjorde han sig, da Krigen brød ud paa
ny, og hans Navn vil stedse være knyttet til den
mindeværdige Kreds af tapre og uforsagte Mænd, der
førte an under Kjøbenhavns Belejring, og hvem Landet
i første Række skylder sin Existens. Han fik strax
ved Carl Gustavs Ankomst for Kjøbenhavns Porte med
Titel af Oberst Kommandoen over Haandværkssvendene og
blev tillige næstkommanderende under Kjeld Lange over
Studenterne i Følge disses Ønske, da de 2 Adelsmænd
«bedst kjendte de danske Studenters Humør». Da
Lange kort efter faldt, blev K. Chef for det nu af
Kjøbmandssvendene, Haandværkssvendene og Studenterne
sammensatte Korps, i hvilket senere tillige Hoffets
Betjente indlemmedes. K. deltog i Gyldenløves berømte
Udfald 23. Avg. og ledede selv 5. Sept. et stort
Udfald imellem Vester- og Nørreport. Natten mellem
10. og 11. Febr. 1659 førte han Overbefalingen over
de Tropper, der vare opstillede paa Slotsholmen
indbefattet Løngangen, Voldfrontens venstre Fløj,
imod hvilken de svenske Generaler Wawassor og Fersen
rettede det første, voldsomme Stormangreb. Senere
paa Aaret blev K. sendt til Jylland for at hverve
et Regiment og tillige overtage Kommandoen over
Frederiksodde. Ved Fredslutningen 1660 kom han
dog med sit Regiment til Kjøbenhavn, hvor han
deltog i Rigsdagen s. A. 1666 blev han Chef
for det nyformerede fynske Regiment Fodfolk. --
K., der var Ejer af Herregaarden Kaas, ægtede
1. (29. Juli 1660) Dorthe Jørgensdatter Rosenkrantz
(d. 18. Okt. 1667) og 2. (18. Nov. 1668) Helvig
Arentsdatter v. d. Kuhla (d. 1676). Han døde 8. Avg. 1676.

S. A. Sørensen.



Krag, Mogens, 1673-1724, Officer, 
foregaaendes Søn i 2. Ægteskab, var født 17. Marts 1673. Han
gik ganske ung i fransk Tjeneste og steg der til
Kapitajnlieutenant ved et tysk Regiment; som saadan
fik han 1696 Kapitajns Karakter ved den danske
Fodgarde, hvor han, da han Aaret efter vendte hjem,
fik Kompagni. 1701 drog han med Hjælpetropperne til
Nederlandene, deltog der i 7 Aars Felttog og blev
oftere anvendt til særlige Hverv, navnlig efter at
han 1703 var forfremmet til Oberstlieutenant ved
1. Bataillon af sjællandske Regiment. 1708 blev han
forsat til Ungarn som Oberst for et af de i Kejserens
Tjeneste staaende danske Regimenter og førte det
Aaret efter hjem. Han var siden med i Pommern 1711
(s. A. udnævnt til Brigadér), i Meklenborg 1712 
(saaret ved Gadebusch 20. Dec. og kort efter Interimskommandant 
i Frederiksort), ved Tønning 1713 (var med at afslutte Kapitulationen 
i Oldenswort 16. Maj) og ved Wismar 1716. Efter denne Fæstnings
Erobring blev K. dens Kommandant og tillige Generalmajor. 
Han blev hvid Ridder 1721 og byttede i Febr. 1724 sit Regiment 
med Kommandantskabet i Gluckstadt, men døde 21. Avg. s. A. -- 
30. Dec. 1713 havde han ægtet en pommersk Dame, Anna Dorothea
v. Massow (f. 4. Dec. 1690 d. 17. Juli 1747).

H. W. Harbou.



Krag, Niels, 1550-1602, Filolog, Historiker og Diplomat, 
Broder til ovennævnte Anders K., var født i Ribe. Ligesom Broderen 
hørte han til sin Tids opvakte Hoveder. 1567 blev han 
Student og fik ved Anbefaling fra Biskop Poul Madsen i Ribe 
strax Kosten i Helliggejsthus; men da han 1570 i Hidsighed gav 
en af sine Medalumner et Ørefigen, blev han ved Konsistoriets 
Dom for bestandig udelukket fra Kosten. Han begav sig nu til 
Ribe, hvor hans Slægt gav ham Midler til at rejse til Wittenberg. 
Efter hans Hjemkomst 1572 beskikkede Biskop Hans Laugesen i 
Ribe ham til Skolemester i Ringkjøbing. Denne Stilling opgav 
han dog 1574 og drog til Kjøbenhavn. Støttet ved gode Anbefalinger 
opnaaede han ved Kansler Niels Kaas' Hjælp kongelig Understøttelse 
til en ny Udenlandsrejse. Han drog da atter til Wittenberg,
hvor han 1575 med Hæder tog Magistergraden. Aaret efter var 
han atter i Hjemmet. Nu gjaldt det om at finde en passende 
Ansættelse. Ved Velynderes Bistand og særlig ved kongl. Anbefaling 
til Universitetet blev han i Febr. 1577 Rektor ved vor Frue Skole 
i Kjøbenhavn. I denne Stilling indlagde han sig flersidige 
Fortjenester og vandt Navn som en dygtig Skolemand. Men 1582 
opgav han Embedet for at drage udenlands som Hovmester for en 
ung Adelsmand. Aarsagen var vistnok hans uheldige huslige
Forhold. 2. Febr. 1578 havde han nemlig ægtet Kjønne, Datter af 
en vis Mikkel Skriver; men Kjærligheden synes snart at være kølnet. 
De økonomiske Forhold vare smaa; en Rektors Løn slog i hine 
Tider daarlig til for en Families Underhold. K. følte Kræfter i sig 
til at blive noget mere end en Skolemester i fortrykte Kaar. Nok 
er det, han besluttede at ryste det hele af sig og atter at gaa paa 
Rejser. 1582 drog han ud med Peder Rud, og nu færdedes han i 
flere Aar rundt omkring i Evropa, en Tid lang som Hovmester for
en mährisk Adelsmand. Paa sin Rejse erhvervede han, foruden 
betydelig Sprogkundskab, ogsaa den juridiske Doktorgrad og steg 
i Anseelse som en lærd og begavet Mand. Men hjemme saa det 
trist ud. Hans Hustru og Børn lede Nød; hendes Slægt lagde 
Beslag paa hans efterladte Ejendele, og da han 1586 en Tid var 
hjemme, anklagede han Hustruen for Utroskab og opnaaede 
Skilsmisse. Imidlertid fortsatte han sine Studier, i det han bl. a. vendte
sin Opmærksomhed til den klassiske Oldtids Historie, og da han 
1589, kort efter Tronskiftet, havde tilegnet den unge Kong Christian 
et Skrift vedrørende den latinske Synonymik og trængte paa hos 
Kansler Niels Kaas, der havde bevaret sin Interesse for ham, saa
opnaaede han 1. Juli 1589 at blive beskikket til extraordinær 
Professor i Historie ved Universitetet, en Udnævnelse, der er mærkelig 
derved, at det var første Gang, at en Lærer i Historien blev ansat 
ved Kjøbenhavns Universitet.

Da K. s Stilling et Par Aar efter var bleven forbedret med et 
Kanonikat i Roskilde, indtraadte han 22. Avg. 1591 i nyt Ægteskab, 
nemlig med Else Mule, Enke efter den bekjendte M. Iver Bertelsen, 
Forstander for Ringsted Kloster (II, 173). Ved dette Ægteskab med
en anset og begavet Kvinde vandt K.s social Stilling betydelig. 
Tyge Brahe var jævnlig hans Gjæst, ligesom K., ofte som Ledsager 
for Tyges berømte Søster Sophie B. (II, 601), ret hyppig aflagde 
Besøg paa Hven. 1592 blev K. Professor i Græsk og indtraadte 
saaledes i de faste Universitetslæreres Tal. Ved samme Tid udgav
han sit betydningsfulde Skrift om den lacedæmoniske Stat, der 
længe bevarede hans Navn blandt Evropas lærde. Tyge Brahe 
tilsendte ham i den Anledning et Digt, hvori han forelagde ham 
det Spørgsmaal, hvorfor han ikke hellere anvendte sine store Evner
paa Behandling af Fædrelandets Historie. Det blev et Vink for 
Fremtiden. 

Efter at det allerede 1592 havde været paa Bane at anvende 
K. i Forhandlinger med fremmede Magter, afgik han i Maj 1593 
med Steen Bille i en diplomatisk Sendelse til Skotland. Ved K.s 
Snildhed og Duelighed lykkedes det fuldstændig at udføre det 
betroede Hverv, og ved det personlige Mod og den Raskhed, 
han viste under et Oprør, der truede den skotske Konges og Dronnings 
Liv, gjorde han sig saa yndet af Kong Jacob, at han 1. Avg. 1593 
ophøjede ham i den skotske Adelstand og i et Brev til Christian IV
omtalte hans Virksomhed paa den mest anerkjendende Maade. 
Dette gav da Anledning til, at K. siden jævnlig anvendtes i 
diplomatiske Hverv baade hjemme og ude, og i Sommeren 1594 bad 
Dronning Anna af Skotland sin Broder Kong Christian om at 
sende K. over til hende, for at han kunde varetage hendes Tarv 
og hævde hendes Rettigheder over for den skotske Kansler. Dette 
skete dog ikke, maaske fordi den danske Regering havde bestemt 
at anvende K.s Evner paa anden Maade. Det var nemlig et længe
følt Savn, at man ikke besad nogen Fremstilling af Danmarks 
Historie siden Saxos Dage. Mænd som Svaning og Vedel havde 
vel gjort betydelige Samlinger; men ingen af dem havde bragt 
noget for Lyset, der svarede til Forventningerne og Ønskerne. Da 
den lærde Skotte Peter Young i Foraaret 1594 havde været i
Kjøbenhavn i en Statssendelse, havde han ikke blot talt med K. om 
Sagen og opmuntret ham til at tage fat paa Fædrelandets Historie, 
men ogsaa henledet de danske Regeringsmænds Opmærksomhed 
paa, at K. var den Mand, som vilde være i Stand til at bringe 
det længe savnede Værk til Veje. Resultatet blev, at det 31. Juli 
1594 blev overdraget K. at skrive Danmarks Historie paa Latin, 
medens den hidtidige Historiograf, Anders Vedel, vel fik et Aars 
Henstand og det Hverv at skrive Historien paa Dansk, men 
derefter maatte afgive sine Samlinger og sit Prælatur i Ribe til K. 
Det var Planen, at denne først skulde skrive Christian III's og 
Frederik II's Historie for derefter at fortsætte, hvor Saxo slipper, 
og det er kjendeligt, at han med Iver har søgt at samle det fornødne 
historiske Materiale, i det han navnlig benyttede Rigsarkivet
i større Omfang, end hidtil var sket; men naar det var forudsat, 
at han i et Tidsrum af 6 Aar kunde føre Sagen til Ende, da blev 
denne Forventning dog fuldstændig skuffet. Skylden i saa 
Henseende hviler dog for en stor Del paa Regeringen, som ved hyppig
Benyttelse af K. i diplomatiske Sendelser hindrede ham fra med 
udelt Omhu og Iver at sysle med det ham paalagte historiske 
Arbejde. I Vinteren 1597-98 var han saaledes i Polen; den 
paafølgende Vinter tilbragte han i London, hvor han paa den danske 
Konges Vegne førte lange og trættende Underhandlinger med den
engelske Regering om Erstatning for Forurettelser tilføjede danske 
søfarende af engelske Kapere. 1600 var K. udsendt til Kongressen 
i Emden, og 1601 var han atter i Polen i Regeringens Ærende. 
Ved sin Personlighed vidste K., hvor han kom frem, at vække 
Opmærksomhed; navnlig fortælles der om den Yndest, han vandt 
hos Dronning Elisabeth i England, der gjærne underholdt sig med 
ham og fandt Behag i hans skjæmtefulde og smigrende Ord. 
Uheldigvis vare Dronningens Ministre ikke saa lette at vinde, og K. 
maatte, trods sin umiskjendelige Dygtighed og Iver som 
Underhandler, vende hjem med uforrettet Sag, skjønt prydet med en 
prægtig Guldkjæde, som Dronningen havde foræret ham til Afsked.

Den Tillid, K. nød ved Hoffet i Kjøbenhavn, maatte ogsaa 
øve Indflydelse paa hans Stilling ved Universitetet. Han var en 
mægtig Mand, der som saadan maatte æres, og til hvem der paa 
forskjellig Maade maatte tages Hensyn. 1601 valgtes han til
Universitetets Rektor. Den Dag, Værdigheden overdroges ham, 
mødte Kongen, Hertug Ulrik, Kansleren og en Del Hofembedsmænd for 
at overvære Akten, og faa Dage efter indviede K. med stor 
Højtidelighed den nye Kollegiebygning, som Christian IV havde ladet 
opføre, og han sparede ikke paa Lovtaler over Kongen hverken i 
det pompøse Program, hvormed han indbød til Festen, eller i den 
virakduftende Tale, hvormed Bygningen indviedes.

Tiden for K.s Rektorat var endnu ikke udløben, da han i 
Dec. 1601 beskikkedes til Forstander for Sorø Klosters Gods og 
Skole. Men inden han havde faaet Tid til at sætte sig til rette i 
denne anselige Stilling, der syntes at love ham Otium til hans 
historiske Arbejde, døde han 14. Maj 1602. Ved hans Død vare 
kun de første 16 Aar af Christian III's Historie færdige fra hans 
Haand. Længe henlaa dette Værk utrykt, indtil H. Gram 1737 
foranstaltede en smuk Udgave af det samt andre Bidrag til den nævnte 
Konges Historie. K.s Historie er skreven paa godt Latin. Sit 
Blik har han særlig haft rettet paa Danmarks Forhold til Udlandet
i det behandlede Tidsrum, medens han i ringere Grad har skjænket 
de indre Forhold sin Opmærksomhed. 

Rørdam, Kbhvns Universitets Hist. 1537-1621 III, 522 ff.

H. F. Rørdam.

-- Som Filolog har Niels Krag først gjort sig bekjendt i 
Litteraturen ved sine «Grammaticæ Latinæ præcepta», som han 
udgav 1578, medens han var Rektor ved Kjøbenhavns Skole. Hans 
Hensigt med Udgivelsen af denne Bog var dels den at befri Lærerne 
for det tidsspildende Arbejde med at diktere Disciplene Forklaringer 
til de grammatiske Regler, dels den at gjøre det lettere for 
Disciplene at lære den latinske Grammatik baade derved, 
at de nu fik en Bog, som de kunde bruge hele Skolen igjennem, og derved,
at Stoffet ordnedes paa en overskuelig Maade, og at Reglerne for 
en stor Del bragtes i Versform, saa at de bedre kunde fæstne sig 
i Hukommelsen. Men trods Forfatterens gode Hensigter faar man 
dog ved denne Bog, som helt igjennem er skrevet paa (ikke særlig 
godt) Latin i Form af Spørgsmaal og Svar, nærmest kun et Indtryk 
af, i hvilket Uføre den latinske Grammatik den Gang laa, og hvor 
forfærdeligt et Fag den maa have været for de stakkels Skoledisciple. 
1589 udgav han «Differentiæ Ciceronis», som nærmest 
er et Bidrag til den latinske Synonymik, fuld af mange Besynderligheder. 
1582 kom en Bog af en helt anden Art: «Titi Livii 
Patavini sententiose dicta», et Excerpt af Sentenser fra alle Bøger af 
Livius med et Tilhæng: «Sententiæ Sallustianæ». Bogen er 
dediceret til Prinserne Christian (IV) og Ulrik, og Forfatteren anbefaler 
den med, at saadan Læsning leder baade til «virtus» og til «eruditio», 
som ere de to fornemste Maal, der maa tilstræbes i Livet, 
og som det særlig er af Vigtighed for vordende Fyrster at naa. 
Det betydeligste og eneste virkelig betydelige filologiske Arbejde af 
K. er dog hans Skrift «De republica Lacedæmoniorum libri IV», 
som han udgav 1593 i Heidelberg, efter at han 1592 var bleven
Professor i Græsk ved vort Universitet. Værket er skrevet ganske 
i Smag med de antikvariske Arbejder, som hans samtidige Meursius 
udgav; det er en om stor Belæsthed vidnende og med stor Flid 
foretagen Samling og Sammenstilling af Kildestederne hos Oldtidens
Forfattere til en Skildring af det gamle Spartas Institutioner og 
Sæder, og den derpaa byggede Fremstilling af Æmnet er givet i 
et let læseligt og ret smukt latinsk Sprog; men det skorter i høj
Grad paa Kritik, saa at Værket nu ikke mere har stor Betydning. 
Det er dog blevet optrykt et Par Gange senere, dels i Gronovius' 
«Thesaurus antiqvitatum Græcarum», dels i en Udgave i Leiden 
fra 1670.

M. Cl. Gertz.



Krag, Niels, 1574-1650, til Trudsholm, Rigsraad,
Søn af Mogens K. og Sophie Juel, blev født 14. Maj 1574 paa Agerkrog, 
sendtes 14 Aar gammel til en Skole i Lybek og der fra til flere 
Universiteter i Tyskland, til Leiden og Frankrig. Hjemkommen
ansattes han i Kancelliet 1596 og var øverste Sekretær 1603-10. 
Der betroedes ham i Løbet af denne Tid en Række forskjellige 
Hverv, saaledes var han 1597 med i Arild Huitfeldts og Christian 
Barnekows Ambassade til England, 1599, 1604 og 1607 til Herredage 
i Norge, sendtes 1601-2 med Caspar Paslich til Rusland for at
forhandle om Kongens Broder Hertug Hans' Ægteskab og fulgte 
1603 Christian IV til hans Hylding i Hamborg. Tillige anvendtes 
han som Sekretær ved Grænsemøderne med Sverige 1601 og 1603 
i Flakkebæk; i Sammenhæng med det første Møde sendtes han 
s. A. til Nordlandene til Undersøgelse af
Grænseforholdene, og da der 1608 var berammet et
Møde i Wismar med svenske Gesandter, hvor Hertug
Henrik Julius af Brunsvig-Lyneborg skulde mægle i
Stridighederne, overdroges det N. K. og Joachim
Hiibner at repræsentere den danske Regering;
men da de svenske Gesandter ikke indfandt sig i
rette Tid, forlode de danske Wismar uden at oppebie
dem. 1610 fratraadte han sin Stilling i Kancelliet og
ægtede 16. Sept. s. A. Jytte Styggesdatter Høg. Det
følgende Aar fik han under Kalmarkrigen Inspektion
over Forsvarsforholdsreglerne i Lundenæs, Riberhus og
Bygholm Len, forlenedes 1612 med Arnsborg paa Øsel og
blev derpaa 1613 Landsdommer i Jylland, til hvilket
Embede Viborg St. Hans Klosters Len laa. Under Krigen
med Kejseren fik han i Dec. 1627 den betroede Stilling
som Generalkrigs-og Zahlkommissarius ved Hæren. Da han
1640 fratraadte sin Landsdommervirksomhed, forlenedes
han med Lundegaard paa Mors, hvilket Len han 1649
ombyttede med Aarhusgaard, samtidig med at han i
Juni optoges i Rigsraadet. Kun nødig skal han have
givet sit Minde dertil; han følte sig gammel og svag,
vistnok ogsaa bekymret over Landets Ulykker. 14. Maj
1650 afgik han ved Døden. Hans Enke fulgte ham i
Graven 11. Juli 1659.

J. Matthissøn, Ligpræd. ov. N. K. (1651).

J. A. Fridericia.



Krag, Niels, 1653-1713, Gehejmeraad, 
Søn af ndfr. nævnte Otte K., var ved sin Faders Død kun
13 Aar gammel, hvorfor hans Morbroder Oluf Baron
Rosenkrantz tog sig af hans fortsatte Undervisning
og Opdragelse, i hvilken Anledning han opsatte en
skriftlig Betænkning om, hvilke Studier der forekom
ham bedst at «tjene til den Profession, som hans
Stand vedkommer», nemlig Statstjenesten, til hvilken
K. ogsaa søgte at uddanne sig ved en Udenlandsrejse
(1672). 1680 finde vi ham som Kammerjunker, Aaret
efter blev han Etatsraad og 1686 Justitsraad, 1693
fik han det hvide Baand og 1696 paa sin Svigerfaders
indstændige Begjæring, som Christian V selv siger
Gehejmeraads Titel. Svigerfaderen var Niels Juel,
hvis ældste batter Sophie (d. 5. Okt. 1722) han
8. Febr. 1682 havde ægtet og derved forøget sine
Godser Voldbjærg og Løjtved med Totterupholm
(nu Rosendal). Ved sin Moders Død (1688) blev
han end videre Ejer af Skjoldemose, Flintholm og
Egeskov. Det var formodentlig denne hans Egenskab
som stor Godsejer, der i Begyndelsen af Frederik
IV's Regering skaffede ham Sæde i den Kommission,
der skulde udtale sig om Kongens 
Forslag til Vornedskabets Ophævelse. Han ses desuden at have 
fungeret som Deputeret i Politiretten, og 1710 blev han 1. Deputeret 
for Finanserne, i hvilket Embede han døde 22. Febr. 1713.

Pontoppidan,  Marmora Dan. II,  278 f.

G. L. Wad.



Krag, Otte, 1611-66, til Egeskov og Voldbjærg, Rigsraad, 
Søn af den ovfr. nævnte Niels K. (d. 1650), blev født 29. Avg. 1611 
paa Agerkrog. Hans Opdragelse foregik først hjemme, dernæst hos 
hans Faster og endelig paa Sorø Akademi. 1630 tiltraadte han sin
Udenlandsrejse, der med en Afbrydelse 1635 varede til 1638; navnlig 
synes han at have dyrket Studiet af Retsvidenskaben, dels ved 
Universitetet i Padua, dels ved Rigskammerretten i Speier. Strax 
efter sin Hjemkomst blev han Sekretær i danske Kancelli, gik 1639 
som Gesandt til Sverige, fulgte 1640 Hannibal Sehested paa hans 
Ambassade til Spanien og 1643 Just Høg og Gregers Krabbe til 
Osnabrück. I Jan. 1645 blev han øverste Sekretær og forlenedes 1646 
med Halsnø Kloster og Hardanger i Norge, hvilket Len han 1651 
ombyttede med Bøvling i Jylland. 19. Okt. 1645 havde han i 
Odense Bryllup med Anne Rosenkrantz til Skjoldemose, Datter af 
Holger R. til Glimminge. Han stod sig godt med de forskjellige 
Stormænd, hvis Indflydelse krydsede hinanden i Christian IV's sidste
Dage, saaledes baade med Corfits Ulfeldt og Hannibal Sehested; 
ogsaa af Kongen var han afholdt og fik hans Portræt til Gave. 
Ligeledes hos Frederik III var han godt anskreven efter hans 
Tronbestigelse, fulgte ham paa hans Hyldingsrejser til Norge og 
Hertugdømmerne og blev i Juni 1653 Medlem af Rigsraadet, hvorved hans 
Stilling i Kancelliet ophørte. 1655 fik han i Steden for Bøvling det 
store Riberhus Len, indtil han 1658 blev Lensmand paa Nyborg.

Med Bekymring saa han uden Tvivl Begivenhederne 1651, 
Hannibal Sehesteds og Corfits Ulfeldts Fald, der kom til at virke 
rokkende paa Adelens Stilling; thi hans Tankegang var udpræget 
aristokratisk, og han beklagede Udgivelsen af Ulfeldts Æresforsvar
som et for ham overraskende Skridt, der stred imod hans Tro paa 
Rigshofmesterens Klogskab. Snart kom ogsaa Krigsbegivenhederne 
og med dem de overvældende Ulykker og Skuffelser. Fra Juli 1657 
hørte K. til det befuldmægtigede Udvalg af Rigsraadet, der som 
en Slags kollegial Forvaltningsinstitution havde den lidet misundelsesværdige 
Opgave at sørge for Landets bedste i Almindelighed og 
navnlig for Finanserne; dog var han ofte fraværende paa Sendelser 
til Provinserne, baade til Skaane, hvor han i Sept. skulde sætte 
Mod i Hæren, og navnlig til Fyn. Her var han da ogsaa tilstede, 
aa Carl Gustav bemægtigede sig Øen; han blev Svenskekongens 
Fange i Nyborg i de første Dage af Febr. 1658. Dybt bedrøvet 
over Fædrelandets Ulykke og over, hvad der ramte ham personlig,
led han dog mest under den voxende Forbitrelse mod Adelen; 
«intet er mere ganget os til Hjærte», skrev han til Joachim 
Gersdorff, «end at vi af vore egne ilde skulde eftertales; disse Tider 
have mange Menneskers hemmelige Tanker aabenbaret». Frigiven
efter Roskildefreden sendtes han lige før det nye Fredsbrud til 
Kronborg for at sørge for Slottets Forsvar. Under selve den anden 
Krig udfoldede han en betydelig Virksomhed, dels i Kjøbenhavn, 
dels om Bord paa Flaaden for at skaffe Proviant og Undsætning,
særlig til Nakskov, og sendtes flere Gange til Kurfyrsten af Brandenborg 
paa Halvøen for at slutte Overenskomster med ham om Hjælp 
til Øerne; vigtigst var dog den Ambassade, der i Nov. 1659 
betroedes ham og Godske Buchwald. De afgik først til Hertugerne 
af Brunsvig-Lyneborg for at søge at faa dem til at støtte Danmark; 
Bestræbelserne glippede, og de rejste videre til Haag for at 
modarbejde den svenske Indflydelse og faa Generalstaterne til aktivt 
at hjælpe til Kjøbenhavns Befrielse. Heller ikke her blev Udbyttet
af Anstrængelserne stort, men Ambassaden strakte sig over 3 
Fjerdingaar; først i Avg. 1660 kom K. tilbage til Kjøbenhavn.

Da stode nye store Begivenheder for Døren, og K. kom paa 
det skæbnesvangre Stændermøde til at være en af Hovedrepræsentanterne 
for Adelens Forsøg paa at fastholde sin tidligere Stilling 
og for dens Modstand baade mod Kongehusets Planer og mod de 
uprivilegerede Stænders Angreb. Det var ham, der 17. Sept. spurgte
de konjungeredes befuldmægtigede, hvad de indbildte sig, om der 
ikke burde være Forskjel paa en Herremand og en Bonde, og 
rimeligvis 9. Okt. havde han paa Slotsbroen det bekjendte Sammenstød 
med Hans Nansen, hvor han truede denne med Blaataarn og 
fik til Svar Anvisningen paa Stormklokken i Frue Kirkes Taarn. 
Paa faa gjorde vel ogsaa Statsforandringen et mægtigere Indtryk 
end paa ham; han indskrænkede sit Hus og bad sine Venner have 
Taalmodighed, thi dette kunde ikke staa længe. Helt tilsidesat 
blev han dog ikke af den nye Regering; han aflagde ny Ed som 
Rigsraad, blev Medlem af Statskollegiet og af den store Lovkommission 
og benyttedes 1665 til en Sendelse til Gottorp. Men 
Forskjellen fra tidligere var dog overordentlig stor, Nyborg Amt mistede 
han 1662, og han regnedes almindelig for en af Hovedmændene i 
den mod Enevælden og særlig mod Christoffer Gabel fjendtlige 
Kreds. 4. Febr. 1666 døde han; hans Enke overlevede ham til 10. Juli 1688.

O. K. var ikke noget betydeligt Talent og indsaa fremfor alt 
ikke, at Tiden krævede en stor Imødekommenhed fra Adelens Side; 
fra hans Bønder klagedes ogsaa over hans Haardhed. Ikke desto 
mindre er der i flere Henseender noget ret sympathetisk over hans 
Personlighed; han havde ved Siden af Sans for Malerier litterære 
Interesser, skaffede sig Oplysninger vedrørende nordisk Historie og
besad et ikke ringe Bibliothek. Selv benyttede han ogsaa Pennen, 
forfattede en statsretlig Kommentar til Frederik III's Haandfæstning, 
der indeholdt en Retfærdiggjørelse af dennes Baand paa Kongemagten,
og skrev en Række Dagbøger af ikke uvigtigt Indhold. 

M. Henrichsen, Ligpræd. ov. O. K. (1668). 
Universitetsprogr. (1666). 
Danske  Saml. 2. R. II, 62 ff. 
Kgl. Bibl., Ny kgl. Saml., Fol., Nr. 634 b (Dagbog 1658).

J. A. Fridericia.



Krag, Palle, 1657-1723, Officer, 
Søn af Gehejmeraad Erik K. (s. ovfr.), blev født 6. Juli 1657. Efter meget ung at være bleven Kammerjunker og Premierlieutenant i Livregimentet (Fodgarden)
fulgte han sin Frænde og Chef, Generallieutenant Niels Rosenkrantz, 
da denne 29. Juni 1676 som første Mand satte Foden paa Skaanes 
Grund; 2. Juli blev han saaret for Helsingborg; 4. Dec. udmærkede 
han sig særlig ved Lund; 26. Juni 1677 saaredes han atter ved den 
mislykkede Storm paa Malmø. Efter Freden blev han staaende i 
Livregimentet, indtil han 1682 med Oberstlieutenants Rang traadte 
over i Drabantgarden. Da denne 1685 udvidedes til 6 Kompagnier, 
fik K. et af disse og blev Oberst, men endnu s. A. kontramanderedes 
denne Udvidelse, og K. kom paa Ventepenge. Han rejste 
u til Ungarn for at overvære Krigen mellem de kejserlige og
Tyrkerne. Ved hans Hjemkomst 1687 var det bestemt, at der i 
Steden for de spredte Garnisonskompagnier i det søndenfjældske 
Norge skulde oprettes et hvervet Regiment, og K. blev saa stillet 
i Spidsen for dette, men vendte 1690 tilbage til Danmark for at
tage Kommandoen over Prins Frederiks (fra 1699 Prins Christians) 
Regiment. Under Felttoget i Hertugdømmerne 1700 blev K., der 
bl. a. med stor Bravour anførte Stormkolonnen ved Frederiksstads 
Indtagelse 13. April, udnævnt til Brigader, 1703 til Generalmajor, 
hvornæst han fratraadte Regimentet, 1709 til hvid Ridder, 1710 til 
Generallieutenant. De følgende Aar deltog han i Felttogene i 
Nordtyskland og udmærkede sig navnlig ved Gadebusch
20. Dec. 1712 ved de Anstrængelser, han gjorde for
at afværge Nederlaget. Da Stenbock derefter truede
Danmark, fik K. Kommandoen i Fredericia. Faren var
dog snart overstaaet, og K. tog saa endnu 1713 af
Helbredshensyn sin Afsked af Krigstjenesten,
hvorefter han udnævntes til Geheimeraad og
Stiftamtmand over Viborg Stift. I denne Stilling
virkede han i 10 Aar indtil sin Død, 20. Juli 1723
paa Katholm. -- Ogsaa som Godsejer var K. knyttet
til Jylland. Han havde 1689 kjøbt Katholm og var
s. A. kommen i Besiddelse af Mejlgaard, Østergaard
m. m. ved Ægteskab (8. Okt.) med Fru Helle Trolle
(f. 10. Juli 1657 d. 26. Okt. 1722), Datter af
Norges Statholder Niels T. og Enke efter Iver Juul
Baron Høg (d. 1683). Hun fik, da hendes eneste
Søn, Niels Trolle Baron Høg, døde (1700), usus
fructus af Baroniet Høgholm i sin Levetid. Hun
havde intet godt Lov som Godsbesidderinde.

H. W. Harbou.



Krag, Rasmus, 1677-1755, Søofficer, 
nævnes første Gang 1698, da han som Lærling var paa Togt til
Lissabon med Fregatten «Hvide Falk». 1699 ses han
at have været i fremmed Tjeneste; han blev Aaret
efter Underlieutenant, 1703 Premierlieutenant,
1709 Kapitajnlieutenant, 1710 Kapitajn, 1713
Kommandørkapitajn, 1735 Schoutbynacht og 1736
Viceadmiral; 1746 afgik han med Pension. 1704
gjorde han Tjeneste i Orlogsskibet «Prins Carl»
i en Eskadre, som førte Frederik IV til Norge. 1708
rejste han udenlands, hvor han væsentligst lagde sig
efter Skibskonstruktion, men ogsaa gjorde Tjeneste
paa den engelske Kanalflaade. Efter sin Hjemkomst
var han 1710-12 Chef for forskjellige Orlogsskibe,
men blev 1713 flere Gange forbigaaet ved Avancement
til Kommandørkapitajn. I Slaget paa Kjøge Bugt 1710
førte han Orlogsskibet «Nældebladet». 1715 deltog han
i Slaget ved Jasmund under Admiral Raben og sendtes af
denne til Kongen med Efterretning om Kampens Udfald,
stærkt anbefalet af ham. 1720 begyndte man at anvende
ham ved Skibskonstruktionen, i det han da sendtes
til Marstrand for at istandsætte og klargjøre de
der tagne Priser; senere konstruerede han en Del
Orlogsskibe, om hvis Egenskaber Meningerne dog vare
delte. Efter Judichærs Fald 1727 forestod han i et
Par Aar Skibsbyggeriet paa Holmen; Skibsbygmesteren
beskyldte ham imidlertid for Uefterrettelighed, og en
Kommission med den bekjendte, senere Fabrikmester,
Benstrup som Medlem nedsattes for at bedømme hans
Forhold; Resultatet blev, at man i Begyndelsen af
1729 fratog K. 
Tilsynet med Skibsbyggeriet og overdrog det til Benstrup. 1726 
blev K. Formand i en Assuranceret for at dømme i Stridigheder 
mellem det da oprettede Assurancekompagni og de assurerende. 
1734 deltog K. som Medlem af en Undersøgelseskommission i den 
Dom, der fældede hans Medbejler Benstrup som Fabrikmester. 1743 
var han Chef for en Eskadre paa Kjøbenhavns Red, men afløstes 
i denne Post af Danneskjold. Han døde 6. Okt. 1755. 

C. With.



Krag, Rasmus, 1763-1838, Officer, 
blev født paa Gaarden Øje i Surendalen i Throndhjems Stift 9. Avg. 1763 og var Søn af 
Major ved 2. throndhjemske Infanteriregiment Hans Hagerup K. 
(f. 1714 d. 1787) og Dorothea f. Schnitler (d. 1789). Efter at have 
været Elev paa den mathematiske Skole i Christiania, hvor han i 
1780 erholdt Udnævnelse til Kommandersergent ved førnævnte Regiment, 
indtraadte han paa Artilleriinstituttet i Kjøbenhavn og blev
Bombarder af Artillerikorpset. n. Febr. 1784 udnævntes han til 
Dessinatør og karakt. Sekondlieutenant i Ingeniørkorpset og ansattes 
ved Fæstnings- og Bygningstjenesten i Norge, dels i Christiania, 
dels i Frederiksværn og Lavrvik. I 1793 gik han i udenlandsk
Krigstjeneste, først i kort Tid ved de østerrigske Tropper, som 
under Prinsen af K oburg belejrede Valenciennes, og ved den 
preussiske Hær, hvornæst han endnu samme Aar gik i nederlandsk 
Tjeneste og ansattes som Volontær à la suite ved Prinsen af 
Oraniens Generalstab samt senere som Ingeniør og Aide- Generalkvartermester, 
i hvilke Egenskaber han deltog i Felttogene 1793-95 og 
bl. a. var med i Affærerne ved Menin og Maubeuge 1793, Cambrai 
og Landrecies, Gosselies, Jumet og Fleurus, Kanalen mellem Mecheln 
og Løwen 1794 osv. Under sit Ophold i Udlandet fik han 1794 
Karakter som Premierlieutenant af Ingeniørkorpset, og efter 
Fredslutningen i 1795 mellem Frankrig og Nederlandene tog han over
disse Lande og Tyskland tilbage til Kjøbenhavn og gjenindtraadte 
i Tjenesten. 1795 udnævntes han til karakt. Kapitajn 
af Infanteriet og 1796 til virkelig Premierlieutenant af Ingeniørkorpset. 
Fra 1797-1801 fungerede han som Ingeniør ved Nyborg
og Korsør Fæstninger, og han udnævntes i 1798 til 
Generalkvartermester-Lieutenant. Da Stridighederne med England udbrøde i 
Foraaret 1801, ansattes han som Adjudant hos den kommanderende 
General i Fyn, hvilken Stilling han med forskjellige Afbrydelser
beholdt til Begyndelsen af 1808. Han var tillige Ingeniør ved 
Nyborg Fæstning 1801-4 og anlagde i førstnævnte Aar Knudshoved 
Batteri. I 1803 udnævntes han til virkelig Ingeniørkapitajn, 
fungerede s. A. som Generalkvartermester-Lieutenant ved Troppesamlingen
i Rensborg, i 1804 i kort Tid som Ingeniør ved Glückstadt 
Fæstning og i 1805-6 paa ny som Generalkvartermester-Lieutenant ved 
Tropperne i Holsten. 1807 fik han Karakter som Major af 
Infanteriet, og han blev i Begyndelsen af 1808 Generalkvartermester-Lieutenant 
ved den nyoprettede Generalkvartermesterstab med Karakter
som Oberstlieutenant af Infanteriet. Han overtog 1809 Stillingen 
som Kommandør for det danske Ingeniørdetachement, senere kaldt 
den danske Ingeniørbrigade -- Ingeniørkorpset var den Gang delt
i et dansk, et norsk og et holstensk Detachement (Brigade). Som 
saadan blev han 1809 Medlem af Kjøbenhavns Vandkommission og 
1811 højstkommanderende for Kjøbenhavns Brandkorps i Ildebrandstilfælde,
hvilken sidste Stilling han beholdt indtil 1834. Han 
udnævntes 1810 til karakt. Oberst af Infanteriet og 1816 til 
Oberstlieutenant af Ingeniørkorpset. 4. Sept. 1818 blev han kaldet til
Chef for dette, i hvilken Stilling, som han beklædte til sin Død, 
han 1821 forfremmedes til Generalmajor og 1836 til karakt. 
Generallieutenant af Infanteriet.

Under hans Ledelse af Ingeniørkorpset forefaldt en for dettes 
Virksomhed i et længere Aaremaal vigtig Begivenhed. I 1832 
paalagdes det ham nemlig, for at skaffe Korpset forøget Virkekreds 
ved efterhaanden at overdrage det flere tekniske Bestillinger, at
udarbejde en Plan til Korpsets Overtagelse af det under 
Rentekammeret sorterende Vejkorps, af Vejvæsenet i Hertugdømmerne, 
af Havne- og Fyrinspektørembedet og af Inspektørembedet ved den 
slesvig-holstenske Kanal samt af Feltingeniørvæsenet, der tidligere 
havde været underlagt Artillerikorpset. De vidtløftige Forhandlinger 
om denne Sag førte imidlertid kun til, at Vejkorpset fra 1. Jan. 
1834 indlemmedes i Ingeniørkorpset, hvorved der tilførtes dette den 
for Korpsets Virksomhed og Officerernes Uddannelse saa betydningsfulde 
Vej tjeneste, som forblev knyttet til det i 34 Aar, i det den 
først i 1868 overgik til den civile Bestyrelse. -- K. erholdt 
Kommandørkorset af Danebrogsordenen i 1826 og Storkorset i 1829. 
Ramt af et pludseligt Sygdomstilfælde faldt han 3. Jan. 1838 ved 
Frederiksholms Kanal i Kjøbenhavn om i den forbipasserende Prins 
af Gliicksborgs (Kong Christian IX) Arme og bragtes til Garderkasernen, 
hvor han kort efter udaandede. -- K. ægtede 29. Sept. 
1799 Frederikke Georgine f. Sehested (f. 1. Avg. 1773 d. 16. Febr. 
1834), Datter af Oberstlieutenant Anders S. til Karsholm og 
Broholm (f. 1720 d. 1799) og Wibecke Maria f. v. Pulz (f. 1729 
d. 1810). 
Norsk milit. Tidsskr. XLV, 586 ff.
Tychsen, Fortifikations-Etaterne og Ingenieurkorpset 1684-1893.

V. E. Tychsen.



Kragballe, Christian Malta, 1824-97, Præst,
er en Søn af Prokurator Frederik Lemvigh K. og
Conradine Vilhelmine Louise f. Nissen. Han blev født
i Vejle 27. Avg. 1824 og 1843 privat dimitteret
til Universitetet af Sognepræst, Dr. J. Müller i
Vejby. 1848 tog han theologisk Attestats, og derpaa
blev han Lærer ved forskjellige Skoler, højt skattet
for det Liv og den Anskuelighed, med hvilken han
kunde fortælle Børn Bibelhistorie. Efter at have
udgivet Oversættelser af forskjellige engelske og
tyske Andagtsbøger begyndte han 1855 Udgivelsen af
Tidsskriftet «Kirkelig Samler» (sluttet 1862), i
hvilket Grundtvig skrev de mærkelige Afhandlinger,
der senere ere samlede i hans «Den kristelige
Børnelærdom». Nogle Ytringer af K. selv, i hvilke
Biskop Martensen saa «forvirret og vildledende Tale
i Retning af det donatistiske Sværmeri», var den
nærmeste Anledning til Martensens og Grundtvigs
Strid om Alterbogsdaaben (1856), og de førte til,
at Martensen nægtede at ordinere K., som skulde
have været Kapellan hos P. Rørdam. Senere (1872)
ordinerede han dog K. til dansk Huspræst paa
Lieutenant Rosenmüllers Gods Tyllinge i Sverige,
og der virkede K., indtil han 1888 blev kaldet til
Sognepræst for Assens og Klakring i Aarhus Stift. 1895
nar nan taget sin Afsked fra dette Embede. 1852 havde
han ægtet sit Næstsøskendebarn Elise Christiane Emilie
Balsløv (d. 1895), Datter af Justitsraad, Kontorchef
C. V. B. 16. Febr. 1897 døde han.

Erslew, Forf. Lex. 
Elvius, Danmarks Præstehist. 1869-84 S. 649. 
Martensen, Af mit Levnet III, 63 f. 
H. Brun, Biskop N. F. S. Grundtvigs Levnetsløb II, 121 f.

Fr. Nielsen.



Krage, Eskil, --1325--, 
var rimeligvis Søn eller Sønnesøn af en Eskil K., der allerede 1254 nævnes
som Vidne under Kjøbenhavns Stadsret og 1275 var
bispelig Foged paa Kjøbenhavns Hus. E. K. selv traadte
i Hertug Christoffers Tjeneste og var hans Foged
i Sønderhalland, da det sidste Brud skete mellem
Hertugen og hans Broder Kong Erik Menved. Allerede
1316 faldt E. K. fra Halland ind i Skaane og indtog
den kongelige Grænseborg Ørkellynge; Aaret efter
foretog han et nyt Indfald, men i 1318 lykkedes det
Kongens Drost Niels Olufsen (Bild, s. II, 196) at
trænge ind i Halland, hvor han indtog baade Laholm
og Falkenberg; dog lod 
han E. K. drage frit bort, og denne har formodentlig nu sluttet sig 
til Hertug Christoffer, der havde søgt Tilflugt i Sverige. Da 
Hertugen besteg Tronen, kom E. K. til at indtage en fremragende 
Plads blandt hans Raader, og ved det Forlig, der i 1325 blev 
sluttet med Marsken Ludvig Albertsen om Hammershus, nævnes 
han umiddelbart efter de store Rigsembedsmænd. Han fulgte ikke 
sin Konge i Landflygtighed 1326; men da Christoffer atter vendte 
tilbage til Danmark, stillede E. K. sig strax paa hans Side og hjalp 
ham bl. a. i en saa mislig Sag som Fængslingen af Biskop Tyge 
af Børglum (1329). Lige til Christoffers Dødsaar (1332) nævnes han 
blandt Kongens Raader, og han levede endnu 1337. Han ejede 
Vallø og synes at være Fader til Valdemar Atterdags tro Mand 
Bo Falk (V, 49). 

Kr. Erslev.



Krage, Niels, 1543, s. Crage (IV, 97).



Kragelund (Kraglund), Peder Jensen, 1602-81, Biskop,
er født 21. Dec. 1602 i Bergen, hvor Faderen, Jens K., var Kjøbmand. 
1623 blev han Student fra Bergens Skole. 1628 blev han Sognepræst 
i Faarevejle og Slotspræst paa Dragsholm, hvor Christian IV og
Frederik III undertiden hørte hans Prædiken og yndede ham paa 
Grund af hans «livlige og redelige Væsen». Han tog 1635 Magistergraden, 
blev 1650 Biskop i Ribe og 1653 Dr. theol. Krigsaarene 
1657-60 lagde et tungt Tryk paa ham. Ribe By blev besat først 
af Svenskerne og senere af Brandenborgere og Polakker, og begge 
Gange maatte den udrede en betydelig Brandskat. K. maatte gjøre 
store Udlæg, paa samme Tid som han mistede største Delen af sine 
Indtægter, der bestode af Tiender, som ikke bleve indbetalte, saa 
længe Krigen stod paa. 1659, da Ribe var overfyldt af Flygtninger, 
der søgte ind fra Landet, begyndte en pestlignende Sygdom 
pludselig at udbrede sig i Byen og naaede ogsaa til Bispegaarden. 
Iblandt de døde nævnes K.s Søn Mag. Knud K., Præst i Vejle, 
der havde søgt Tilflugt hos Faderen. 1660 mødte K. paa Rigsdagen 
i Kjøbenhavn, hvor han skal have arbejdet ihærdig for 
Arveregeringens Indførelse. 1661 fik han ligesom Landets øvrige 
Bisper Befaling til at afgive Erklæring om de Forbedringer, der 
burde foretages i Kirkeordinansen og de andre Kirkelove i Anledning 
af Regeringsforandringen. Den religiøse Ufordrageligheds Aand, 
der rørte sig hos hans Samtid, fremtræder i en meget skarp Form 
i hans Erklæring. Enhver, der afviger fra den augsburgske 
Bekjendelse, vil han have udvist af Landet. K. var en nidkjær 
Embedsmand, der visiterede flittig i sit udstrakte Stift indtil 3 Maaneder 
før sin Død, der indfaldt 13. Sept. 1681. -- Han har udgivet 2 
ubetydelige Andagtsskrifter og 2 Ligprædikener. Han ægtede 1. 
(1628) Bodil Nielsdatter (d. 1634) og 2. (1634) Lene Thomasdatter 
(d. 1697), der havde været i Huset hos Professor, senere Biskop, 
Jesper Brochmand, som gjorde deres Bryllup.

Giessing, Jubel-Lærere I, 296 ff.
Kinch, Ribe Bys Hist. og Beskr. II, 443 ff.

S. M. Gjellerup.



Kragengelt, Genete, d. 1567, s. Cragengelt (IV, 99). 



Kragh, jvfr. Krag.



Kragh, Boline Margaretha, 1810-39, Skuespillerinde. 
Som saa mange andre af Balletbørnene ved det kongl. Theater havde 
den lille Boline Abrahamsen, en Datter af Kontrollør A., medvirket
i Skuespillet -- hun findes første Gang paa Plakaten 30. Jan. 1816 
som Betty i «Ludlams Hule» --, og hun var ikke fyldt 13 Aar, 
da hun, som var født 8. Febr. 1810 i Kjøbenhavn, havde, hvad der 
kan kaldes hendes egentlige Debut, 4. Nov. 1822 som Adonia i 
«Salomons Dom». Hun vakte i denne Barnealder stor Opsigt ved 
sin smukke Sang, og hun skuffede ikke de Forventninger, man satte 
til hende. Gradvis gik hun fremad fra de mindre Sangpartier til de 
større, og efterhaanden fik hun et betydeligt Repertoire i Vaudevillen 
og Syngestykket. Hun blev Publikums Yndling og ikke med
urette, thi hun var i Besiddelse . af alle Egenskaber til at gjøre 
Lykke. I det smukke Ansigt funklede et Par sjælden livfulde Øjne, 
hun havde en usædvanlig sirlig Figur, og over hendes hele Væsen 
var der udbredt et tiltalende Skjær af Tække og Ynde; hertil kom 
Sangstemmen, der, ihvorvel ikke stor i Omfang, var overordentlig 
behagelig, og i hvilken hun med sin fine Smag og sit dramatiske 
Foredrag forstod at lægge en Varme og Inderlighed, der henrev 
alle. Dog ikke blot i Syngestykket og Vaudevillen vandt hun
Triumfer-, hun vidste ogsaa i Skuespillet at hævde sin Plads, hvad 
Roller som Esperance i «Østergade og Vestergade» og Peblo i 
«Don Juan af Østerrig» bedst vise. Derfor var det ogsaa et stort 
Tab for Theatret, da hun døde allerede 24. Maj 1839 efter at være 
optraadt sidste Gang 29. Jan. s. A. som Brigitte i «Den sorte 
Domino». Blandt hendes Roller kan man fremhæve: Zerline i 
«Fra Diavolo», Cherubin og Susanne i «Figaros Bryllup», Terezina i 
«Elskovsdrikken», Ninka i «Brama og Bajaderen», Nicette i 
«Klerkevænget», Emmy Robsard i «Festen paa Kenilworth», Peki 
i «Prinsen af Kina», Mariane i «Capriciosa», Bettly i «Schweitserhytten», 
Rose i «Den lille Rødhætte», Zerline i «Don Juan» og 
Madelaine i «Postillonen i Lonjumeau». -- Hun ægtede 1833 
Skuespiller Christian Kragh, f. 5. Okt. 1803 d. 5. Nov. 1884. Han 
debuterede paa det kongl. Theater 12. Dec. 1828 som Vilhelm i «Axel 
og Valborg» og havde under Dr. Ryges Instruktion tilegnet sig 
mange af dennes Manerer, fra hvilke han i sine tragiske Roller 
aldrig helt kunde frigjøre sig, hvorimod han i komiske Partier ofte 
var af stor drastisk Virkning. Skjønt han stadig stod i anden
Række, var han dog Theatret en paalidelig Støtte, og hans Repertoire 
omfatter ikke mindre end henved 350 Roller. K. optraadte 
sidste Gang 7. Nov. 1867 som Marquis de Torcy i «Et Glas Vand». 

Overskou, Den danske Skueplads IV og V.

Edgar Collin.



Kragh, Peter, 1794-1883, Missionær og Præst, 
var en Søn af Gaardejer Michael K. i Gimming, nær ved Randers, og Kirstine 
Pedersdatter. Han blev født 20. Nov. 1794. 1813 blev han Student 
fra Randers Skole, 1817 theologisk Kandidat. 1818 rejste han som
Missionær til Egedesminde i Grønland, og der virkede han indtil 
1828, i det han foruden Egedesminde navnlig betjente et Annex i 
Diskobugten og (1825) paa ny optog den i 40 Aar nedlagte Mission 
i Upernivik. 1829 blev han Præst i Gjerlev og Enslev, ikke langt 
fra hans Fødeegn; 1838 blev han forflyttet til Lentrup og Hjerting 
i Ribe Stift. 1847 var han bleven udnævnt til Sognepræst for 
Kjettinge og Bregninge paa Laaland, men ved kongl. Resolution 
fik han Tilladelse til at blive i sit tidligere Embede. 1850 blev 
han kaldet til Præst i Øsby i Haderslev Provsti, og indtil 1881
vedblev han at virke der. Efter sin Afskedigelse boede han i Øsby, 
og der døde han 25. Marts 1883. 

Efter Hjemkomsten fra Grønland udgav K. flere Traktater og 
en Prædikensamling paa Grønlandsk, og 1829 udkom der fra hans 
Haand en grønlandsk Oversættelse af de smaa Profeter og af 
Daniel. Denne blev (1832 og 1836) efterfulgt af en Oversættelse af 
flere af de historiske Bøger, og han skal ogsaa have oversat den 
største Del af det gamle Testaments øvrige Skrifter, saaledes at 
hans Arbejde kunde supplere N. G. Wolfs. Men hans senere 
Oversættelser ere ikke blevne trykte. Derimod udkom der 1876 et 
Udtog af den Dagbog, han havde ført under sin Missionsvirksomhed. 
1819 blev han i Grønland gift med Ane Marie Lidemark 
(d. 1836), en Kjøbmandsdatter fra Jacobshavn. Kort efter hendes Død 
ægtede han Maren Koch, en Søster til den bekjendte
Patriot P. C. K. (ovfr. S. 314).

Erslew, Forf. Lex. 
Wiberg, Alm. Præstehist. II, 318.

Fr. Nielsen.



Kragh, Poul Hannibal, 1820-90, Skolemand, 
er født 24. Marts 1820 i Sest ved Kolding, hvor hans
Fader, Mads K., da var Præst. Hans Moder var Ursula
Christiane f. Storch. Han blev 1837 Student fra Ribe,
hvor han maa have haft H. J. Hansen (VI, 624) til
Lærer, og tog i 1842 theologisk Embedsexamen. Fra 1843
til sm Død, 27. Febr. 1890, var han Lærer ved Odense
Kathedralskole, fra 1844 som Adjunkt, fra 1854 som
Overlærer. En særlig Adkomst til sidstnævnte Stilling
havde han skaffet sig ved i 1851 at underkaste sig
en Magisterkonferens i sine Skolefag, Mathematik,
Fysik og Astronomi. Hans klare, paa grundig Indsigt
byggede Undervisning og hans hele Forhold som Lærer
paaskjønnes af de mange, han underviste i de 46 Aar,
og under de Forandringer, som Kravene efterhaanden
undergik, vedblev han til det sidste at være en af
Landets dygtigste Mathematiklærere. 1867-86 var
han Medlem af Odense Byraad. 1852 ægtede han Nielsine Cathrine Elise
Brohm (f. 1826 d. 1874), Datter af Overlærer B. ved
Kathedralskolen.

Odense Kathedralskoles Indbydelsesskrift 1890.

H. G. Zeuthen.



Krahe, Christopher, 1642-88, Præst, 
blev født i Leipzig af borgerlige Forældre og studerede
ved Universitetet der. 1665 kom han som Magister
til Kjøbenhavn og lod sig indskrive ved denne Bys
Universitet; men allerede i Slutningen af s. A. blev
han ordineret af Ærkebiskop Svane for at gaa som
Legationspræst til Wien hos den danske Gesandt. Da han
imidlertid indlod sig paa -- imod den ham givne Instrux
-- at forrette evangelisk Gudstjeneste med Sakramentets
Uddeling ude i Byen, blev han ved Nattetid fængslet,
ført til Schlesien og under Dødsstraf forbudt
igjen at vende tilbage til Wien. Efter adskillige
Æventyr lykkedes det ham at naa Kjøbenhavn. Han
blev derefter af Kongen 1668 beskikket til Rektor i
Meldorf, ægtede Provst i Haderslev, Mag. Bonaventura
Rehefelds Datter Cathrine Magdalene og blev kort Tid
efter adjungeret sin Svigerfader i Haderslev, 1673
blev han hans Eftermand som Provst i Haderslev. Han
døde 2. Avg. 1688. K. havde samlet et meget stort
Bibliothek; men hans egne trykte Arbejder ere kun
faa, et Par akademiske Afhandlinger og Ligprædikener.

Rhode, Haderslev Amts Beskriv. S. 188 f. 
Moller, Cimbria lit. II. 
Worm, Lex. ov. lærde Mænd. 
P. W. Becker, Hist. Afhandl. II, 7 f.

A. Jantzen.



Kraiberg, Niels Nicolai Hansen, 1814-88, Skolemand,
er født i Aarhus 22. Okt. 1814 og Søn af Skibsfører Hans Christian K. 
og Kirstine f. Andersen. Som ganske ung blev han Lærer ved en 
Privatskole, derpaa Huslærer og kom 1832 paa Lyngby Seminarium,
hvorfra han dimitteredes 1833. I de følgende 2 Aar var han 
Privatlærer i sin Fødeby, især i Sprog, oprettede her 1835 et Institut for 
Drenge og blev 1847 Tredjelærer og 1863 Overlærer ved 
Borgerdrengeskolen i Aarhus. Fra denne Stilling søgte han Afsked 1883
og døde 12. Dec. 1888 i Christiania, hvor en Datter af ham var 
gift. -- K. var en af Hovedmændene for den Reformbevægelse 
blandt Folkeskolens Lærere, der begyndte i Slutningen af 
Frederik VI's Tid, og som søgte at vinde Stænderne, Regeringen og 
Almenheden for en Forbedring af Skolens og Lærernes Stilling. 
I Utrættelighed og Iver overgik K. sine Medarbejdere Bering i 
Viby (II, 120) og Carlsen i Slagelse (III, 379). I Aarhus oprettede 
han en af de første danske Lærerforeninger, udgav for denne et 
«Konferensblad» 1841-43 og skrev senere en Mængde Artikler 
i Aviser og Skoleblade, altid slagfærdig til at træde i Skranken for 
Lærernes Tarv. Helst optraadte K. dog paa Møder, da han besad 
en ikke ringe Veltalenhed, saaledes paa det 1. almindelige danske 
Lærermøde i Randers 1846 og paa de 3 store Møder i Aarhus, 
Kjøbenhavn og Odense 1850-52. I mange Aar stod han i Spidsen 
for Lærer- og Skolemøderne i Aarhus og fremsatte 1863 først Tanken
om de nordiske Skolemøder, der virkeliggjordes fra 1870. I 
Bestyrelsen for «Danmarks Lærerforening» havde han Sæde 1879-83. 
Ogsaa paa det politiske Omraade deltog K. tidlig i Frihedsbevægelsen, 
og 1858-61 var han Folketingsmand for Randers Amts 
4. Valgkreds. 1856 foretog han en større pædagogisk Rejse til 
England. I Aarhus benyttede man hans store Arbejdskraft paa
forskjellige Omraader. Han var Byraadsmedlem og virksom for en 
Mængde filanthropiske og sociale Formaal. Med rette staar der 
paa den Bavtasten, som Landsmænd satte paa hans Grav: «Han 
var den danske Folkeskoles og dens Lærerstands dygtige, ihærdige 
og varme Talsmand». K. ægtede 24. Okt. 1837 Ane Carine Bang 
(f. 16. Nov. 1816), Datter af Skræddermester B. i Aarhus.

Erslew, Forf. Lex. 
Danmarks Lærerforenings Medlemsblad 1883, Nr. 10.

Joakim Larsen.



Krakewitz (Krakowitz), Joachim, 1609-42, Præst og Professor, 
var af adelig Slægt og født 18. Juli 1609 i Greifswald, hvor hans 
Fader, Barthold K., var Professor ved Universitetet og Superintendent 
i Forpommern; Moderen hed Margrethe Jeger. Efter i nogle 
Aar at have været Professor i Ethik og Historie i sin Fødeby var 
han vistnok nogle Maaneder i 1639 Lektor ved Kapitlet i Roskilde,
indtil han s. A. blev Lektor i Logik i Sorø og tysk Præst der i 
Byen; han tog sig med Iver af Ungdommens og de mere uvidende 
Menighedsmedlemmers Undervisning i den kristelige Børnelærdom. 
1641 blev han Professor i Theologi i Sorø, men hans Virksomhed 
her i Landet blev for kort til, at han kunde udrette noget af varig
Betydning, i det han døde allerede 9. Febr. 1642, efterladende en 
Enke, Marie, Datter af hans medicinske Kollega Joachim Burser 
(III, 262). Var Forfatter til 13 moralske Dissertationer og en 
theologisk Afhandling for Professoratet i Sorø.

Tauber, Sorøe Academies Forfatn. S. 38. 
Ny kirkehist. Saml. III, 173. 208 ff. 
Worm, Lex. ov. lærde Mænd. 
Nyerup, Lit. Lex. 

Vilh. Bang.



Kramer, jvfr. Cramer.



Kramer, Nicolaus, 1780-1844, Skolemand, 
blev født 3. Dec. 1786 i Tyrstrup ved Christiansfeld, hvor hans Fader var Landmand 
og Missionær i Brødremenigheden. Han blev dimitteret fra Haderslev
lærde Skole og studerede i Kiel, tog derefter theolog. Embedsexamen 
og blev Huslærer. Gift med en adelig Dame nedsatte han 
sig som Privatlærer i Rensborg, hvor han 1818 blev 2. Lærer ved 
den lærde Skole, 1830 sammes Rektor. Efter at have mistet sin 
Hustru og sine Børn førte han et stille Liv og virkede samvittighedsfuldt 
for sin Skole. 1838 blev han udnævnt til Professor, 1839 
til Æresdoktor i Kiel. Med Undtagelse af et Par Skoleprogrammer 
har han intet udgivet. Han døde 1. Dec. 1844.

Falck, Archiv f. Gesch. der Herzogth. Schlesw., Holst. u. Lauenb. V, 112 ff. 185 ff.

s. B. Thrige.



Kramp, Johannes Lasenius, 1808-76, Haandværkerlærer,
er født 5. Maj 1808 i Kjøbenhavn, hvor hans Fader, Frantz Sørensen 
K., var Snedkermester; Moderen var Anne Christine f. Schiwe. 
Efter at være konfirmeret kom han i Lære hos sin Fader, og efter 
at være bleven Svend tog han 1831 Borgerskab som Snedkermester. 
Samtidig med at han oplærtes i Snedkerhaandværket, tog han alle 
Præmierne i de Massmannske Skoler, gjennemgik Kunstakademiets
Bygningsklasser og erhvervede sig i det hele gode boglige Kundskaber. 
Havde han fulgt sin Lyst, var han bleven Student, nu 
nøjedes han med at tage den for at blive Officer i Borgervæbningen 
nødvendige Examen. Men den unge Borgerlieutenant var en usædvanlig 
Snedkermester. Han skrev Sange, udgav en Digtsamling (1834) 
og var aktivt Medlem i et Par dramatiske Selskaber. Det varede 
imidlertid ikke længe, før hans Livlighed fik bestemte Maal. Han 
vilde arbejde for Haandværksstanden theoretiske Uddannelse, og 
han tog fat inden for sit eget Lav. 1837 stiftede han «Foreningen 
af Snedkere til Kundskabernes Fremme i Professionens Theori» 
(senere kaldet «Snedkernes Tegneforening»), som han med et kort 
Mellemrum var Formand for til 1844. Aaret før havde han oprettet 
det tekniske Selskab, der 1. Nov. 1843 aabnede den almindelige
Haandværkerlæreanstalt det tekniske Institut, og her fik K. sin 
Gjerning for Livet. Han ophørte med at være Snedker og blev 
som Inspektør det nævnte Instituts Leder. Der er imidlertid endnu 
en Forening, der skylder K.s Initiativ sin Oprettelse. K. ønskede
at støtte Haandværkerne paa anden Maade end ved at bibringe 
dem Kundskaber, han vilde samle dem til enig Optræden i deres 
fælles Interesser og da navnlig i Kampen for den gamle, nedarvede
Lavsinstitution, der burde bevares. Og allerede 1840 havde han da 
stiftet «Haandværkerforeningen i Kjøbenhavn», i hvilken der 
oprindelig kun kunde optages Haandværket, og som skulde være en 
konservativ Modvægt mod den i 1838 stiftede, friere Industriforening. Haandværkerforeningen, som hvis stadige Sekretær K. udfoldede en 
ikke ringe Virksomhed, trak dog som bekjendt det korteste Straa, 
den hindrede ikke Næringsloven af 1857, der fastslog almindelig 
Næringsfrihed. K.s store Værk er og bliver det tekniske Institut, 
og ved dettes Jubilæum i 1868 hyldedes han derfor varmt, og det 
saa meget mere, som han ogsaa havde været virksom for de 
tekniske Skoler i Provinserne, i hvilken Anledning han allerede 1850 
var bleven Æresmedlem af Borger- og Haandværkerforeningen i 
Kjøge. Ogsaa den i de Massmannske Søndagsskoler udrettede 
Gjerning stod han nær. 1849-55 var han Direktør ved dem, 
1855-75 deres Sekretær og fra 1875 Paa ny Direktør. Paa den
tekniske Undervisnings Omraade kom der imidlertid nye Strømninger 
op, og da en af Industriforeningen foranlediget Komité, i hvilken 
K. for øvrigt havde Sæde, førte til, at «det tekniske Selskabs Skole»
som en stor, statsunderstøttet Centralskole for Kjøbenhavn afløste 
det tekniske Institut, var K.s Gjerning afsluttet. Han afgik med 
Pension 1. Okt. 1876 og døde allerede d. 30. s. M. En Kreds af 
Mænd, der repræsenterede Haandværkerforeningen og det tekniske
Selskab rejste et Minde paa hans Grav og stiftede et Legat, der 
bærer hans Navn. Da han 1847 tog sin Afsked fra det borgerlige 
Infanteri, fik han Titel af Krigsraad. -- 20. Juli 1833 havde han 
ægtet Christiane Magdalene Frølich (f. 24. Jan. 1809), hvis Fader 
var Forpagter af Hovedgaarden Egemarke ved Kalundborg.

Erslew, Forf. Lex. 
Illustr. Tid. XVIII, 55 f. 
A. Bauer, Snedkernes Tegneforening. 
Samme, Haandværkerforeningen i Kbhvn. 
C. Nyrop, Bidr. t. dansk Haandværkerundervisnings Hist.

C. Nyrop.



Kranold, Rudolph Heinrich Carl Conrad, 1819-89, Departementschef, Theaterchef, 
en Søn af Institutbestyrer i Itzeho, Cand. 
theol. Wilhelm Heinrich Otto Emanuel K. og Louise Wilhelmine
f. Dreessen, fødtes 25. Nov. 1819 i Itzeho, blev 1838 dimitteret fra 
Ratzeburg Kathedralskole til Universitetet i Kiel, tog sammesteds 
juridisk Examen 1842, blev 1843 ansat som Volontær i Rentekammeret, 
udnævntes 1847 til Fuldmægtig i det under Kammeret 
sorterende slesvig-holsten-lauenborgske Revisionskontor, blev 1849 
Bureauchef under den blandede Bestyrelseskommission for Hertugdømmet
Slesvig, overgik 1850 til den tilsvarende Stilling i den da, 
med Tillisch som overordentlig Regeringskommissær, udelukkende i 
den danske Konges Navn oprettede civile Styrelse af Slesvig og
fungerede tillige fra samme Tid som Chef for denne Styrelses 
2. Departement. Oprettelsen af Ministeriet for Hertugdømmet 
Slesvig 1851 forandrede foreløbig ikke hans Embedsforhold, i det han 
først 1852 blev definitivt udnævnt til Departementschef i det nævnte
Ministerium. 1862 blev han Generaldecisor for det slesvigske 
Regnskabsvæsen, men afskedigedes fra denne Stilling i Anledning af 
Fredslutningen 1864. Desuden var han 1856-63 Medlem af Rigsraadet, 
og under den slesvigske Stænderforsamlings Møder i 1855, 
1860 og 1863 fungerede han som kongl. Kommissarius.

1864 blev han, den tysk fødte og tysk opdragne, om end fuldt 
ud loyale, Mand, konstitueret som Chef for det kongl. Theater og 
Kapel, en Udnævnelse, der, navnlig i hint tunge Aar, ganske 
naturlig hos mange maatte vække stor Indignation. I de 2 Aar, 
han beklædte denne Stilling, skete der dog næppe noget ved 
Theatret, som kunde siges at krænke den nationale Følelse, og i
økonomisk Henseende maatte hans Administration, under hvilken 
han -- som i sin hele øvrige Embedsvirksomhed -- lagde saa vel 
Forretningsdygtighed og Energi som Humanitet for Dagen, betegnes 
som forholdsvis vellykket. Kravene paa Sparsommelighed fra 
Theaterbestyrelsens Side kom dog netop da (1866) saa stærkt til Orde 
i Rigsdagen og godkjendtes i et saadant Omfang af Kultusministeren, 
at han fandt det rigtigst at trække sig tilbage. Han levede nu
som Privatmand, indtil han fra Begyndelsen af Aaret 1870 overtog 
Embedet som Amtsforvalter i Odense, hvilket han beklædte til sin 
Død, 8. Febr. 1889. Han var 1852 bleven Justitsraad, senere s. A. 
Etatsraad, 1866 Konferensraad og 1878 Kommandør af 2. Grad af 
Danebrog. 19. Dec. 1851 ægtede han Anne Marie Christiansen 
(f. 19. Juli 1825 d. 16. Jan. 1885), en Datter af Agent Andreas C. 
i Flensborg.

G. Kringelbach.



Kranold, Wilhelm Heinrich August, 1818-50, Officer, 
er født i Itzeho 12. Jan. 1818 og Broder til foregaaende. K.s Lyst 
fra Barndommen af var at blive Soldat, og da der ikke kunde 
blive Raad til at holde ham paa Akademiet, lod han sig, 15 Aar 
gammel, hverve ved Livregiment lette Dragoner, hvor han hurtig
avancerede til Korporal. 1836 fik han Tilladelse til i Kjøbenhavn 
at forberede sig til den militære Højskole, tog 1838 en fortræffelig 
Adgangsprøve og blev efter at have underkastet sig Generalstabsexamen 
udnævnt til Premierlieutenant à la suite i Artilleriet med 
Anciennitet fra 1844. Ved Krigens Udbrud 1848 blev K. strax 
ansat som Adjudant, først ved Avantgarden, senere ved 3. Brigade 
under Olaf Rye, der ikke noksom kan fremhæve saa vel hans 
administrative Dygtighed som glimrende Mod. Han forfremmedes 
s. A. til Kapitajn og blev Adjoint i Generalstaben. I Felttoget 
1849 beklædte han med fortrinlig Duelighed Stabschefsposten ved 
forskjellige Brigader af Korpset i Sundeved og paa Als, og i 1850 
drog han ligeledes i Felten som Brigadestabschef, da ansat ved 
2. Brigade under Baggesen. Slagdagen ved Isted (25. Juli) satte 
dog hurtig en Grænse for den fremragende unge Krigers Livsbane. 
Han blev truffen af en Kugle i Brystet, da han under Brigadens 
Marche mod Langsø sprængte tilbage til Undersøgelse af Forholdene 
ved Ovre Stolk, hvorfra en heftig Skydning fra Fjendens nu begyndende
Overfald lod sig høre. -- 14 Dage før sin Død havde K. 
ægtet Albertine Julie Darre, Datter af Major Hans Christian D. 
(f. 1790 d. 1845) og Emilie Charlotte f. Juncker (f. 1794 d. 1827).

Den dansk-tyske Krig 1848-50, udg. af Generalstaben, III, 1515 ff.

S. A. Sørensen.



Krarup, Christian Johan Lodberg, 1765-1820, Præst og Seminarieforstander, 
Søn af Præsten Niels Bygom K. (d. 1799) og 
Christine Sophie f. Lodberg, er født i Vinkel i
Viborg Stift 25. Juni 1765. Han dimitteredes fra
Aarhus Skole 1784, tog theologisk Attestats 1787 og
blev s. A. Sognepræst for Navr og Sir Menigheder
i Ribe Stift, hvorfra han 1794 forflyttedes til
Borris og Faster ved Ringkjøbing. Efter hans Forslag
oprettedes 1806 Seminariet i Borris, det første
i Jylland. Han blev 1812 Amtsprovst for Bølling,
Hammerum, Hind og Nørre Herreder i Ringkjøbing
Amt. 1815 fik han Bevilling paa at oprette et
Skolebogtrykkeri i Borris. Han tog 1819 sin Afsked
som Præst, men vedblev at være Seminarieforstander
og Amtsprovst til sin Død, 3. Okt. 1820. Han ægtede
1788 Christine Fabricius (f. 1768 d. 1822), Datter
af Præsten C. F. i Lejrskov. .-- K. har udgivet en
Del pædagogiske og landøkonomiske Skrifter; men hans
Navn er især knyttet til hans Seminarium. Dette blev
oprettet med meget smaa Midler; den Bygning, der
opførtes til det, kostede kun 400 Rdl., og det dreves
med stor Sparsommelighed-, saaledes tilvejebragtes
det nødvendige Brændsel, ved at Seminaristerne selv
skare Tørven i Præstegaardens Mose. Men K. var en
god Økonom, og det lykkedes ham at samle en anselig
Bogsamling og andre Midler til Undervisningen saa
vel som at skaffe dygtige Lærere. Ogsaa i andre
Henseender stod Seminariet i stor Anseelse, og det
tillige med Vesterborg gjaldt for de bedste af de
saakaldte Præstegaardsseminarier.

Erslew, Forf. Lex.
J. Larsen, Bidrag til den danske Folkeskoles Hist. S. 228 ff.

L. Koch.



Krarup, Christian Nielsen, 1768-1833, Præst,
Broder til ovfr. anførte C. J. L. K., er født i
Vinkel Præstegaard 5. Jan. 1768. Han dimitteredes
fra Aarhus Skole 1784, tog theologisk Attestats
1789 og blev resid. Kapellan i Skanderborg 1794,
Sognepræst til Aale og Tørring i Aarhus Stift 1798,
forflyttet til Vivild og Vejlby i samme Stift 1805
og Konsistorialassessor 1811. Han døde 20. Juni
1833. Grunden til, at han fremfor de fleste andre
Præster hædredes 1809 med Danebroges Ridderkors, var,
at han havde vundet Kongens Gunst ved at virke for
Dyrkning af Krap, Hør og andre Handelsplanter. Han
fik derfor Understøttelse til at rejse rundt i
Landet og virke for denne Sag, og det var et Forslag
af ham om Oprettelsen af et Industrimusæum, der gav
Anledning til, at der paa Lyngby Seminarium indførtes
Undervisning i at dyrke Handelsplanter. Men K. havde
ikke Broderens praktiske Natur; han var i høj Grad
distrait og ubehjælpsom, hvad der ogsaa viser sig i de 
Skrifter, han lod trykke. Saaledes bar et Tidsskrift,
han 1819 begyndte at udgive, Titelen: «Ergane,
Pallas med Ceres og Eusebia. Om Fremglidninger
til Kyndigheds Gavn af Grund og Tid forhøjet, i
Fædreland, ved gudsindet Opmærksomhed i at øjne,
nytte, nyde Skaberens og Forsynets Tilbude, til
Dels især siden Gud tillod Fjendevold 1807». -
Han ægtede 1795 Kirstine Thomsen (f. 1767 d. 1854),
en Landmandsdatter.

Erslew, Forf. Lex.

L. Koch.



Krarup, Frederik Christian, f. 1852, Præst og theologisk Forfatter, 
er født i Løgumkloster 31. Marts 1852; hans Forældre vare Præsten 
Niels Peter K. og Jensine f. Skierbeck. Han blev Student fra Aalborg
1870 og theologisk Kandidat 1878. Efter at have været
Alumnus paa Borchs Kollegium og efter i Aarene 1881-83 
at have foretaget en videnskabelig Udenlandsrejse, blev han
1884  Sognepræst i Mariager, hvorfra han  1893 forflyttedes til Sorø.
1885 tog han den theologiske Licentiatgrad for
Afhandlingen «Om Forholdet mellem det guddommelige
og menneskelige i Christi Person». Senere har han forfattet 
«Om  Undergavens Stilling i den kristne Kirke» (1888), der fremkaldte
et Modskrift af A. Schack; som Gjensvar paa
dette skrev han (1889): «Hvori er Underkraften
begrundet?» S. A. holdt han Forelæsninger paa
Universitetet over Moralfilosofi og har 1894 udgivet
«Grundrids af den kristelige Ethik». K. er oprindelig
paavirket af Grundtvig og især af S. Kierkegaard;
senere  er han ved Studiet af Schleiermacher og Kant
og som Discipel af A. Ritschl bleven ført ind paa en
selvstændig Prøvelse af det kirkelige Læresystem.
Skjønt han kjendelig gaar ud over de som orthodoxe
afstukne Grænser, er hans Standpunkt dog
ingenlunde Rationalismens; det kunde maaske nærmest
betegnes som en kristelig Positivisme. I sit
sidste Skrift vil han begrunde Moralens nødvendige
kristelige Karakter i Modsætning til den moderne
humane Ethik. 1. Juli 1885 ægtede han Marie Mohr,
Datter af Grosserer i Kjøbenhavn Henrik T. M.

Elvius, Danmarks Præstehist. 1869-84 S. 348. 
Universitetsprogram til Reformationsfesten 1885 S. 184.

V. Schousboe.



Krarup, Janus Balthazar, 1829-98, Landøkonom. 
Han er født i Nykjøbing paa Mors 22. Juli 1829 og Søn
af Stiftsprovst Jens K. og Arnoldine Christine
f. Wormslev. Efter den praktiske Uddannelse kom han
paa Landvæsensinstituttet paa Haraldslund, blev senere 
(1851-55) Lærer der, og da Instituttet det sidste
Aar flyttedes til Skaarupgaard (ved Aarhus),
overtog han dets Ledelse. Han bestyrede Skolen,
der senere forlagdes til Davgaard (ved Vejle), til
1874, da den ophævedes. Af Landbrugsundervisningen
har K. indlagt sig betydelig Fortjeneste. Han har
maaske fremfor nogen anden bygget Broen mellem den
Tid, da Landbrugslærens Grundlag var den empiriske
Viden, og Nutiden, da Landbrugsundervisningen
hviler paa Naturvidenskabernes Grund. Ogsaa ved
sine Foredrag i Landboforeningerne og ved sine
Artikler i Landbrugspressen (navnlig om Sædskiftet,
Sommerstaldfodringen og Udviklingen af vort Kvæg)
har han bidraget til Landbostandens Oplysning. --
Da K. 1874 havde solgt Davgaard, kjøbte han en
Gaard i Ørnstrup ved Horsens, paa hvilken han boede
indtil 1892. Saa flyttede han til Assens, hvor hans
Tid har været optaget af at udarbejde et stort Værk
om «Landbrugets Udvikling i Danmark fra 1835 indtil
Nutiden», hvoraf 1. Del udkom i 1895. - 31. Juli 1856 
ægtede K. Sofie Elisabeth Caroline Krag, Datter af
Sognepræst Mouritz G. K. og døde 12. Okt. 1898.

Galschiøt, Landbrug og Landmænd i Danm.

h. Hertel.



Krarup, Janus Frederik, f. 1841, Historiker. 
F. K., Søn af nedennævnte Provst Ove Thomas Nicolai K.,
er født 6. Marts 1841 i Ulvborg. Han blev Student
fra Odense 1859 og tog 1866 Magisterkonferens i
Historie. 1863 blev han Stipendiar i Gehejmearkivet,
1870 Assistent og 1882 Registrator, fra hvilken
Stilling han 1889 ved Rigsarkivets Oprettelse
afskedigedes med Ventepenge. Med offentlig
Understøttelse gjorde han 1871-72 og 1877
kortere Rejser til Belgien, Holland, England og
Sydtyskland, og 1876 udgav han et lille Skrift om
det engelske Arkivvæsen i Anledning af C. F. Wegeners
Jubilæum. K. forestod Redaktionen af det 1878 udgivne
Register til «Scriptores rerum Danicarum». Foruden
en Del Anmeldelser i «Hist. Tidsskrift» har han
leveret mange Bidrag i «Personalhist. Tidsskrift»,
af hvilket han var Redaktør 1880-82, og i flere andre
Tidsskrifter. Blandt disse maa særlig omtales en
Afhandling om Zeniernes Rejser i «Geogr. Tidsskrift»
II. 1870-77 var han Medlem af den danske historiske
Forenings Bestyrelse.

O. Nielsen.



Krarup, Jens Henrik, 1735-91, Præst, 
blev født 19. Febr. 1735 Paa Hovedgaarden Dejbjærglund (ved
Ringkjøbing), som hans Fader, Christian K. (d. 1769),
ejede; Moderen hed Constance f. 
Bygum (d. 1766). Han gik i Ribe Skole, hvor han nød
Undervisning af den udmærkede Rektor Chr. Falster,
af hvem han ogsaa 1751 dimitteredes. 1756 tog han
Attestats, Derefter laa han i 5 Aar paa Borchs
Kollegium. 1765 blev han Præst paa Avernakø og
forflyttedes 1768 til St. Jørgens og Sørup Sognekald
ved Svendborg, i hvilket Embede han døde 24. Juni
1791. Han var en kundskabsrig Mand paa mange Omraader
og interesserede sig levende for landøkonomiske
Spørgsmaal. Ved Siden deraf havde han ogsaa udbredt
Læsning i alt, hvad der angik Fædrelandets Statistik
og Personalhistorie; og adskillige Forfattere have
høstet Gavn af de Efterretninger, K. meddelte dem
til deres Arbejder. For det genealogisk-heraldiske
Selskab var han en flittig Korrespondent og indsendte
til det «en utrolig Mængde brugbare Anmærkninger». Han
blev gift 1766 med Sophie Hansen, Datter af Forvalter
H. paa Egeskov. Hun indgik 2. Ægteskab med Præsten
Christen Barfoed i St. Jørgens og døde 1806.

Nyerup, Lit. Lex. 
Lærde Efterr. 1791, S. 431. 
Krarup, Stamtavle ov. den krarupske Familie, 2. Udg. (1871).

A. Jantzen.



Krarup, Nicolai Christian Møhl, 1831-75, Ingeniør,
var Søn af nedennævnte Skolebestyrer Niels Bygom
K. og fødtes 28. Juli 1831 i Kjøbenhavn. Efter
at have taget Landmaalerexamen blev C. K. i 1855
polyteknisk Kandidat. Han arbejdede et Aars Tid ved
Anlægget af Korsørbanen og var derefter ansat ved
Telegrafvæsenet (indtil 1865 i Vejle og derefter
til 1870 i Kjøbenhavn). K. har imidlertid sin
væsentligste Betydning som Ingeniør for Opvarmnings-
og Ventilationsanlæg, i det han her hjemme var den
første, der udførte Saadanne Anlæg med rationel
og videnskabelig Begrundelse. Det var nærmest en
Tilfældighed, der bragte ham ind paa Studier i
nævnte Retning, i det man under hans Ophold i Vejle
stillede ham den Opgave at befri Byens Klublokale for
Tobaksrøg og senere at konstruere Ventilationsovne
for Byens Friskole. Efter en Rejse til Frankrig,
hvor han studerede Ventilationsanlæg under den paa
dette Omraade bekjendte Tekniker General Morin,
vandt han Videnskabernes Selskabs Præmie i 1868
for sin udmærkede Besvarelse af en Prisopgave
om Ventilation af Privatbygninger, og herefter
blev der af forskjellige offentlige Myndigheder
givet ham saa mange Hverv angaaende Opvarmnings- og
Ventilationsanlæg, at han opgav sit Embede og ganske
helligede sig denne Gren af Ingeniørvæsenet. Af de
Arbejder, han har 
udført, fortjene særlig at nævnes hans Undersøgelser
over Kommunehospitalets Ventilation (udg. 1869)
og Projekteringen og Udførelsen af Varme- og
Ventilationsapparaterne i flere kjøbenhavnske
Skoler, St. Knuds Kirke i Odense, Folketingssalen
paa Christiansborg Slot, det nye kongl. Theater og
den norske Stortingsbygning, Arbejder, som i flere
Tilfælde vare særlig vanskelige, fordi de skulde
indordnes i gamle Bygninger.

Des værre endte Døden tidlig (29. Marts 1875)
hans udmærkede, banebrydende Arbejde, der har lagt
Grunden til den betydelige Virksomhed, som senere
er udfoldet her hjemme i samme Fag, og som for en
stor Del har bygget paa hans Forsøg og paa de af
ham fremdragne Principper, saaledes at vort Land er
kommet til at indtage en høj Plads paa Opvarmnings-
og Ventilationsteknikkens Omraade. -- I 1874 blev
K. udnævnt til Professor. 28. April 1871 ægtede
han sit Næstsøskendebarn Sophie Magdalene Krarup
(f. 1. Avg. 1841), Datter af Provst Enoch Chr. K.

Illustr. Tid. XVII.

Ch. Ambt.



Krarup, Niels Bygom, 1792-1842, Skolemand,
blev født 29. Avg. 1792 i Navr, Ribe Stift, hvor
hans Fader, ovennævnte Chr. Joh. Lodberg K., var
Præst. Dimitteret 1812 fra Aarhus Skole studerede
han først Theologi, men kastede sig snart med Iver
over filologiske Studier og vandt allerede 1816
Universitetets Guldmedaille for en Afhandling om
Dionysius Halicarnassensis' Kilder. 1816 blev han
Lærer i Latin i Borgerdydskolen paa Christianshavn
med Udsigt til at blive Skolens Inspektør. K. laa
den Gang paa Regensen og deltog paa mange Maader i
Datidens litterære Undersøgelser og Fejder: han var en
af «Tylvten», som udfordrede Baggesen til en Disputats
paa Latin, og stod især i et nært Forhold til Poul
Møller. 1821-24 foretog han en videnskabelig Rejse
til Tyskland, Italien og Frankrig, paa hvilken
han erhvervede sig den filosofiske Doktorgrad i
Jena. Efter sin Hjemkomst indtraadte han i sin gamle
Plads som Borgerdydskolens «første Lærer», men var
samtidig Inspektør paa Borchs Kollegium, hvor han
skrev et Par grammatiske og kritiske Afhandlinger («De
natura et usu imperativi», 1825, og «Observationes
in libros Ciceronis de republica», 1826-27) samt
i Nyerups «Magasin for Rejseiagttagelser» gav
Meddelelser om sin Udenlandsrejse. 1828 blev han
Borgerdydskolens Bestyrer og bragte som saadan Skolen
i stor Anseelse. Det var hans Maal «at bringe Skolen
i Flor», og den regelmæssige, 
afmaalte, noget pedantiske og tørre Mand, som i Skolen
holdt paa den strængeste Orden, fandt sig i, at nogle
af hans Lærere med den udmærkede Mathematiklærer
og Skoleinspektør Svenningsen i Spidsen uden for
Skolen førte et meget ubundet og uregelmæssigt
Privatliv. Ogsaa hos K. selv var der en Modsætning
imellem hans Forkjærlighed for den gamle Dannelse
med Latin som Hovedfag og en vis Tilbøjelighed til at
indføre nye Ideer i Undervisningen. Han lod saaledes
Drengene i Undervisningstimerne fordele som Lærere
og Elever, medens han selv gik omkring i Klassen
og lyttede til «den indbyrdes Undervisning», om
hvilken han i Aarene 1824-27 havde ført en levende
Brevvexling med Major Abrahamson. Efter at K. var
ble ven Skolebestyrer, gik han ganske op i denne
Gjerning og skrev kun pædagogiske Programmer. Det
sidste handlede om «Oprettelse af Elysier eller Asyler
for formuende Folks Børn» (1842).

K. ægtede 1829 Christiane Amalie Møhl
(f. 21. Jan. 1803 d. 6. Maj 1876), Datter af Kammerraad
Hans Christian M. Ved sin Død, 10. Dec. 1842, efterlod
K. Sønnerne Nic. Chr. Møhl K. (s. ovfr.) og Hans Acton
K. (f. 14. Sept. 1836). Denne blev Cand. philol. og
oprettede i Vejle en Privatskole, som efterhaanden
udviklede sig til en fuldstændig Latin- og Realskole;
1894 blev han udnævnt til Professor.

Erslew, Forf. Lex. 
Helms, Borgerdydskolen p. Krshavn 1787-1837. 
Birkedal, Personl. Oplevelser I, 25 ff.

S. B. Thrige.



Krarup, Niels Bygom Christian, 1802-65, Landøkonom,
Søn af ovennævnte Præst Christian Nielsen K. (d. 1833), 
blev født i Aale Præstegaard ved Horsens
12. Jan. 1802. Efter at have taget Artium 1822
studerede han et Par Aar Theologi, var fra 1825-35
Lærer ved Seminariet i Lyngby og Forpagter af
Lyngby Præstegaard. Det sidste Aar forpagtede han
Frijsendal under Frijsenborg, og her oprettede han
1837 den første Landbrugsskole i Danmark. Der var
alt tidligere gjort forgjæves Forsøg paa at oprette
Landbrugsskoler, saaledes i Aarhundredets Begyndelse
paa Næsgaard paa Falster og 1830 paa Mørupgaard
ved Sorø. Først for K. lykkedes Forsøget, hvortil
i væsentlig Grad bidrog det Tilskud af 700 Rdl.,
som Landhusholdningsselskabet ydede Skolen i dens
første 3 Aar. 1840 flyttedes Skolen til Haraldslund
ved Aarhus, hvor den fortsattes i 15 Aar. Det var
ingen egentlig Bondeskole, og de fleste Elever synes
at have været Sønner af Embedsmænd og andre uden 
for Landbruget; dens Kursus var beregnet paa 2-3 Aar, Sommeren 
var viet de praktiske Arbejder, Vinteren den theoretiske Undervisning. 
Til 1855 ledede K. selv Skolen, hvortil han syntes ypperlig 
egnet. Han var en kundskabsrig Mand med lyst Hoved og livlig 
Aand, der forstod at gjøre Undervisningen tiltrækkende for de 
unge; dertil var han en dygtig Praktiker, der ved Mergling og 
Grøftegravning, Jordplanering og gjennemført Brakning -- Løftestængerne 
for Datidens Landmænd -- drev Haraldslund saaledes, 
at Gaarden ogsaa i praktisk Henseende blev et godt Lærested.

K. er ikke blot den, der gjennemførte Tanken om en Fagskole 
for unge Landmænd, han er ogsaa Skaberen af vore almindelige 
Landmandsforsamlinger. Det var nemlig paa hans Opfordring, 
at Randers Amts Husholdningsselskab 23. Maj 1845 udsendte
Indbydelse til «de danske Landmænds Forsamling», der skulde 
afholdes sammen med «en landøkonomisk Basar» i Randers. K. 
valgtes til Præsident for denne den første danske Landmandsforsamling 
og til  Vicepræsident for den 3. Forsamling i Aarhus 1847. 
-- Ogsaa ad litterær Vej virkede K. for Landbruget. Han var 
1834-37 Medredaktør af «Ugeblad for den danske Bonde» og 
udgav 1844-46 de 2 første Aargange af «Landøkonomisk Maanedsskrift». 
I «Tidsskrift for Landøkonomi», 1844 og 1847, har han 
gjort Rede for Skolen paa Haraldslund. -- K., der 1850-55 var
Landstingsmand, og som 1827 havde ægtet Henriette Manniche, 
Datter af Konsistorialraad Joh. Gottfr. M., døde 26. Febr. 1865 i 
Kjøbenhavn. 1841 var han bleven Landvæsenskommissær.

Barfod, Rigsdags-Kal. 
Erslew, Forf. Lex. 
Petersen, Blade af Landbrugets Hist. i Aarhus Amt S. 42. 
Landbrugs-Ordbog III. 
Tuxen, Unge Landmænds Uddannelse S. 14 ff.

H. Hertel.



Krarup, Ove Thomas Nicolai, 1799-1862, Præst og Landøkonom. 
Han er Broder til ovfr. nævnte Niels Bygom Chr. K. og 
fødtes 19. Dec. 1799 i Aale Præstegaard ved Horsens. Han blev 
Student fra Aarhus 1818 og theolog. Kandidat 1823, blev 1825 Præst til 
Navr og Sir i Ribe Stift, forflyttedes 1837 til Ulvborg og Raasted i 
samme Stift (blev Provst 1845) og 1852 til Flødstrup paa Fyn, hvor 
han var Præst til sin Død, 19. Juni 1862. Han ægtede 6. Juni 1826 
Susanne Mathilde Tang (f. 1805), Datter af Kammerraad Niels Kiær 
T. til Nørre Vosborg. -- K. var en dygtig og nidkjær Præst, men 
det er dog som Landøkonom, at hans Navn vil mindes. Datidens 
Præster vare jo saa godt som alle tillige Landmænd, og K. tog 
sig med levende Interesse af denne Del af sin Gjerning. I Halds 
Beskrivelse af Ringkjøbing Amt nævnes han som en dygtig ung 
Landmand, og i en ret vid Omkreds var han Foregangsmanden i 
landøkonomisk Henseende. Det var dog først paa Fyn, at hans
agronomiske Virksomhed fik videre Felt. Grundig havde han sat 
sig ind i det engelske Agerbrug, og ivrig arbejdede han for at 
gjøre vort Landbrug delagtigt i de engelske Fremskridt. Han 
begyndte med at dyrke Rodfrugter i større Udstrækning, han indsaa 
Betydningen af Kvægets rigelige Ernæring og den deraf følgende 
større Gødningsanvendelse, anstillede systematiske Forsøg med 
Kunstgødning og virkede ivrig for dens Anvendelse osv. Den intensive
Maade, paa hvilken han drev Flødstrup Præstegaards Jordbrug, 
vakte betydelig Interesse, om den end, efter Indførelsen (1858) af 
kunstig Vanding efter engelsk Mønster, blev for kostbar. Man 
valfartede fra alle Egne af Landet til Flødstrup for at blive bekjendt 
med Fremskridtene der, hvilke K. selv har beskrevet i «Ugeskrift 
f. Landmænd». Han skrev en Del, dels i det nævnte Blad, dels 
i «Ugeblad for den danske Bonde», og 1861 udgav han «Bemærkninger 
om vort danske Agerbrug» og 1862 «Om Kjøbstædernes 
Skatteforhold, af en Landmand». Han havde planlagt Udgivelsen 
af et Landbrugsblad: «Den danske Bonde», da Døden tog ham. -- 
K. nød megen Anseelse blandt Landmændene, hvad der bl. a. gav 
sig Udslag deri, at Svendborg Amts landøkonomiske Selskab 
udnævnte ham til Æresmedlem. 

Erslew, Forf. Lex. 
Ugeskr. f. Landmænd 2. R. IV. 
Tidsskr. f. Landøk. 3. R. X. 
Landbrugs-Ordbog III. 
Galschiøt, Landbrug og Landmænd i Danm.
 
H. Hertel



Krattman, Herman, --1704, katholsk Prædikant og Forfatter, 
var født i Danmark og havde studeret i Kjøbenhavn, men drog 
derefter til Udlandet (o. 1666), og her gik han over til Katholicismen. 
Blivende Sted fandt han i Paris, i det han indtraadte i det
derværende Dominikanerkloster. Ludvig XIV gjorde ham til sin 
Prædikant og gav ham en betydelig Aarpenge, for at han helt 
kunde ofre sig for Omvendelse af Nordboer, Hollændere og 
Tyskere, som kom til Paris. Til Støtte for denne sin Virksomhed 
udarbejdede K. en Katekismus og en Haandbog med Bønner, 
Bodssalmer m. m. Begge disse Skrifter udkom først paa Tysk (1692), 
dernæst paa Hollandsk, til sidst ogsaa paa Dansk. Den danske 
Katekismus blev trykt i Strasburg 1693; den danske Udgave af 
«Haandbogen» udkom sammesteds, men, som det fremgaar af en 
tilfældig Ytring (S. 276), først 1696. Begge Skrifter vidne om 
alvorlig Religiøsitet, men ere aldeles uforsonlige over for Protestantismen. 
K. løste sin Livsopgave med afgjort Held; i hans efterladte
Bogsamling fandt man en Fortegnelse over 200 Nordboer, som han 
havde draget over til Katholicismen. Blandt disse var hans 
berømte Slægtning Jac. Winsløw, som satte K. meget højt og havde 
hans Billede paa sin Væg, og i hvis Arme K. døde (1704). De 
danske i Paris vidste, at Pater K. førte et antaget Navn, men man 
kunde ikke oplyse, hvad han oprindelig hed. Imidlertid kan der 
næppe være Tvivl om, at han er identisk med en vis Bertel Eriksen 
fra Odense, der var Søn af Raadmand Erik Jørgensen og Anne 
Bertelsdatter Wichmand, en Halvsøster til Winsløws Mormoder. 
Denne Bertel Eriksen blev immatrikuleret ved Kjøbenhavns 
Universitet 1653, men senere, hedder det, drog han til Udlandet og 
vendte ikke mere tilbage. 

Skand. Lit.-Selsk. Skr. 1815, S. 206 ff.

Hans Olrik.



Kratz, Wulf Hieronymus, 1592-1657, Officer, 
født i det merseburgske 12. Juli 1592, indtraadte 1626 under Trediveaarskrigen 
i dansk Tjeneste som Kapitajn og blev 1633 Oberstlieutenant i 
Falk Lykkes skaanske Regiment til Fods. 1637 naturaliseredes han 
som dansk Adelsmand i Anledning af sit forestaaende Giftermaal
med Sophie Ramel, Datter af Rigsraad Henrik R. og Else Brahe. 
Ved Kjøb kom han i Besiddelse af Herregaardene Duegge og 
Sirkjøbing. K. var en duelig og kundskabsrig Officer, der nød 
megen Anseelse saa vel hos Christian IV som senere hos 
Frederik III. I Krigen 1643-45 førte han Titel af kongelig Generaladjudant 
og forrettede i denne Egenskab Tjeneste i den skaanske 
Hær under Ebbe Ulfeldt. 1646 udnævntes han til Oberst og Chef 
for det Skaanske Regiment, og han blev s. A. af Marsken Anders 
Bille bragt i Forslag til at indtræde i det «Krigskollegium af gode, 
i Krigen vel forfarne Mænd», som Marsken den Gang ønskede 
oprettet. 1651 traadte han sammen med Marsken, 4 Rigsraader og 
daværende Oberst Axel Urup til Overvejelse af, hvorledes den 
paatænkte Hærreduktion bedst kunde iværksættes, og i Slutningen af 
1652, da der var Fare for Krig med Sverige, fik han i Forening 
med Axel Urup og Niels Krabbe Ordre til at afgive Betænkning 
om, hvilke Foranstaltninger der kunde træffes for at værge Skaane 
mod et «hastigt Indfald». I den 1657 begyndende Krig kom K. 
ikke aktivt til at deltage; han var alt den Gang svagelig og blev 
af Kongen kaldet til Raadslagning i Kjøbenhavn. Her døde han 26. Sept. s. A.

S. A. Sørensen.



Kratzenstein, Christian Gottlieb, 1723-95, Naturforsker og Læge, 
fødtes i Wernigerode og døbtes her 2. Febr. 1723; hans 
Forældre vare Thomas Andreas K., den Gang Lærer ved Overskolen 
i Wernigerode,  senere Raadmand og Borgmester sammesteds, 
og Maria Elisabeth f. Mannessen. Efter at have gjennemgaaet
Skolen og allerede her faaet sin naturvidenskabelige Sans og 
Kundskab udviklet, navnlig ved Benyttelse af den for Videnskaben 
interesserede Pietist Grev Christian Ernsts righoldige Bibliothek, 
dimitteredes han 1742 og drog til Halle, hvis Universitet den Gang var 
vel egnet til at befæste ham yderligere baade i den Pietisme og 
den naturvidenskabelige Interesse, hvortil Grunden var lagt i 
Wernigerode. Begge disse Retninger træde ogsaa frem i den flersidige 
litterære Produktion, han allerede som ung medicinsk Student med 
en ganske usædvanlig Energi udfoldede. 1743 publicerede han et 
«Beweis, dass die Seele ihren Körper baue», ganske i Stahls 
pietistiske Medicins Aand, fra hvilken han imidlertid snart som andre
af hin Tids unge Naturvidenskabsmænd emanciperede sig for 
derefter at slutte sig til den gjennemført rationel-videnskabelige Retning, 
maaske under Indvirkning af Haller, hvem han havde lært at kjende
i Wernigerode. 1744 fremkom af ham en experimental -- fysisk 
Afhandling: «Vom Aufsteigen der Dünste und Dämpfe» (snart efter 
publiceret ogsaa paa Fransk), en prisbelønnet Besvarelse af en af 
Akademiet i Bordeaux stillet Opgave. Den unge Student havde 
her den store Ære at erholde 1. Pris.

Endnu i 1744 offentliggjorde han ogsaa et til selve Lægekunstens 
Omraade hørende Skrift, «Abhandlung von dem Nutzen der 
Electricität in der Arzneiwissenschaft», der meddeler Resultater indvundne
ved Benyttelse af en af Greven af Stolberg anskaffet Elektrisermaskine 
og er særlig mærkeligt ved at være det første egentlig 
lægevidenskabelige Skrift om den nyopdagede Naturkrafts 
Anvendelse i Lægekunsten; paa Basis af en i Stahliansk Aand formuleret 
hypothetisk Doktrin om Elektrifikationens Virkemaade proklamerer
han den nye Kurmethodes storartede Resultater med en Sangvinitet, 
der i det hele er karakteristisk for ham, men som for øvrigt laa i 
Tiden. I en senere Afhandling om Elektrifikationen, og efter at 
han selv havde gjort forskjellige Erfaringer, udtalte han sig dog mere 
kritisk derom. Til Erhvervelse af den filosofiske Magistergrad (1746) 
behandlede han videre Elektricitetens hele Theori i en latinsk 
Afhandling, hvori han forkaster den da af Franklin opstillede unitariske 
Doktrin og antyder en Hypothese om den Dualisme, som senere vandt Gyldighed.

Ved denne usædvanlige Forsker- og Forfatterenergi erhvervede 
han sig saa megen Anseelse, at han omtrent samtidig med sin 
medicinske Doktorpromotion i 1746 udnævntes til Professor i Fysik 
ved Halles Universitet, altsaa kun 23 Aar gammel; 1748 optoges 
han som Medlem af det kejserlig Leopoldinske Akademi under 
Navnet Dædalus III og modtog s. A. en Kaldelse til St. Petersborg 
som Professor i Mekanik ved det derværende Akademi. Her satte 
K. navnlig sin Kraft ind paa Løsningen af navtiske Problemer; 
i en akademisk Festtale 1751 fremhæver han selv de forskjellige 
Opdagelser, han til bedste for Navigationen har gjort, nemlig et
forbedret Instrument til Bestemmelse af Polhøjden, Forbedringer 
ved Kompasset og ved Kronometeret. For at prøve sine Instrumenter 
gjorde han paa den russiske Regerings Foranstaltning 1752 
en længere Sørejse fra Arkangel om Norge til St. Petersborg, i det 
han tillige udførte Gradmaalinger og andre astronomiske Observationer 
i det nordlige Rusland. Paa Tilbagevejen til St. Petersborg 
kom han i Sommeren 1752 til Kjøbenhavn, og rimeligvis skete ved 
denne Lejlighed de første indledende Skridt til Indkaldelse af den 
unge tyske Videnskabsmand, der havde vist lovende Evner i den 
Retning, som man den Gang overalt og ganske særlig ogsaa i de 
danske Regeringskredse begyndte at sætte en overordentlig Pris 
paa, Naturvidenskabernes udstrakte praktiske Anvendelse til bedste 
for Land og Befolkning. Ved Reskript af 25. Maj 1753 udnævntes
K. til Professor i Experimentalfysik og tillige til Professor medicinæ 
designatus ved Kjøbenhavns Universitet med en extraordinær 
Lønning af 600 Rdl. Den sidste Udnævnelse fik han vel nærmest 
kun for derved at kunne efter Senium naa et Ordinariat i det 
medicinske Fakultet, hvorved Kongens Kasse kunde fritages for 
Udgifter til hans Lønning; i den gjældende Fundats var der nemlig 
ikke normeret noget selvstændigt Professorat i Fysik. Virke skulde 
han derimod ikke just for Lægevidenskabens, men for de 
fundamentale Naturvidenskabers Fremme, og han skuffede i saa 
Henseende ikke Forventningerne. 

Ankommen til Kjøbenhavn i Sept. 1753 begyndte han allerede 
i Okt. sine Forelæsninger. Ved den imponerende Arbejdskraft og 
Utrættelighed, som K. i sin paafølgende lange Funktionstid stadig 
udviklede som Universitetslærer, staar han, navnlig for den tidligere 
Del af dette Tidsrum, i en lys Modsætning til de allerfleste af
sine danske Kolleger og til hele den Aand, der den Gang var 
herskende ved Universitetet. Han nøjedes ikke med de obligate 
4 Timers ugentlige Forelæsninger, men holdt i mange Aar i 
Gjennemsnit endog 4 Timer naturvidenskabelige Forelæsninger daglig, 
ja paa sine gamle Dage endnu 2 Timer daglig, indtil han som 
Senior fritoges for at holde Forelæsninger (1792).

Han begrænsede sig saaledes paa ingen Maade til sit Hovedfag, 
Experimentalfysikken, men han dyrkede dog fremdeles denne 
med ganske særlig Forkjærlighed. Ikke blot gav han regelmæssig 
fysiske Kollegier for de studerende, men holdt ogsaa private 
Demonstrationer over Experimentalfysik, hvilke han forstod at gjøre
underholdende ved ægte gammeltysk Gemytlighed, Lune og Spøg, og 
som bleve stærkt besøgte, navnlig af den fornemme Verden. Hans 
Forelæsninger over Experimentalfysik udkom i forskjellige Udgaver 
baade paa Tysk, Latin og Dansk (i. Udg. 1758). I Forbindelse
med den egentlige Fysik vedblev han i Kjøbenhavn ivrig at dyrke 
astronomiske og meteorologiske Studier og publicerede paa alle disse 
Omraader talrige Afhandlinger, navnlig i Videnskabernes Selskabs
Skrifter-, strax efter sin Ankomst til Kjøbenhavn i 1753 var han 
bleven Medlem af Selskabet. 

Den hidtil forsømte Kemi laa det ham ligeledes stærkt paa 
Hjærte at fremme, og til Trods for alle Hindringer holdt han stadig 
kemisk-farmacevtiske Kollegier forbundne med praktiske Øvelser, 
i det han selv indrettede sig Laboratorium paa egen Bekostning. 
Ogsaa Fag, der laa uden for hans pligtmæssige Virkeomraade og 
ham i det hele fjærnere, tog han sig af med samme Iver, saaledes 
Naturhistorien, der i større Omfang ikke tidligere var bleven 
foredragen ved Universitetet, og som han i talrige Semestre docerede 
efter Linnés System og med Benyttelse af Naturaliesamlinger, hvilke 
han ligeledes selv bragte til Veje. Han paatog sig ogsaa 
ufortrødent at skrive Texten til et Pragtværk over Konkylier, som 
Regenfuss udgav med Understøttelse af den danske Regering (1758). 
Den noget søgt-humoristiske Text behagede imidlertid ikke Hoffet 
og blev til Dels kasseret. 

Heller ikke den egentlig lægevidenskabelige Undervisning undlod 
K. ivrig at tage sig af lige fra sin Ansættelse, skjønt han 
indtil 1763, da han rykkede ind i medicinsk Ordinariat ved 
Buchwalds Død, egentlig ingen Forpligtelse havde dertil. Men lige over 
for den Ladhed og Forsømmelse af Undervisningen, som begge 
Ordinarii, Buchwald og Friis, gjorde sig skyldige i, kunde den
samvittighedsfulde og utrættelige K. ikke andet end tage Affærer, og 
Prokansleren Pontoppidan siger i en af sine Indberetninger: «De 
tvende Medici hindres gemenligen ved praxin medicam og slet 
Helbred, hvorimod Professor K. som Extraordinarius forretter det meste».

I sin mangeaarige Stilling som Consistorialis anvendte han, 
som det noksom fremgaar af Konsistoriums Arkiv, sin uudtømmelige 
Energi til at fægte for Videnskabens Ret og bekæmpe al Slendrian 
og smaalig Egoisme fra sine Kollegers Side. Trods al Modstand 
satte han ved sin Ubøjelighed, der i øvrigt let kunde udarte til
doktrinær Halsstarrighed, efterhaanden adskilligt igjennem, om end 
hans vigtigste Bestræbelser til Naturvidenskabernes Fremme, saaledes 
navnlig under Forhandlingerne forud for Fundatsen af 1788, væsentlig 
strandede. Indførelsen af en reguleret offentlig medicinsk Examen 
i 1769 skyldtes ham. I den stadige Kamp mellem det medicinske 
Fakultet og det anatomisk-kirurgiske Theater, senere det kirurgiske
Akademi, støttede han trofast sit Fakultet. 

I sin hele Aandsdisposition var K. hovedsagelig Theoretikeren, 
og de fleste af hans talrige Afhandlinger beskæftige sig fornemmelig 
med Videnskabens theoretiske Side. Han er i sine Skrifter ikke 
sparsom med Theorier og Hypotheser, ofte noget løst udkastede, 
men ogsaa af og til genialt antydende og foregribende Videnskabens 
senere Udvikling. Imidlertid var han tillige i høj Grad gjennemtrængt 
af sin Tids Iver for Naturvidenskabernes frugtbringende 
Anvendelse i det praktiske Liv og viser sig stadig at være optagen 
af saadanne Bestræbelser. Havde han i St. Petersborg været 
optagen af Navigationen i de store Have, saa var senere i Kjøbenhavn 
Luftsejladsen et af de Problemer, hvis frugtbringende Løsning 
han stadig kredsede om. Sine astronomiske og meteorologiske 
Forskninger, hvilke i øvrigt en Tid lang særlig samlede sig om 
Maanens Indflydelse paa Atmosfæren, søgte han ufortrødent at 
gjøre nyttige i Vejrforudsigelser, om han end ikke gjorde sig 
skyldig i saadanne dristige Spaadomme som den, Baggesen spøgende 
har refereret om en Orkan med Jordskjælv, der en vis Dag skulde 
ødelægge Kjøbenhavn -- Rygtet herom blev udspredt i Hovedstaden, 
som det synes ved en Misforstaaelse af K.s Udtalelser paa 
en Forelæsning. Sine kemiske Indsigter var han ivrig for at 
benytte i Industriens Tjeneste, og med stor Varme og Sangvinitet 
støttede han sin tidligere hallensiske Studiekammerat J. G. Erichsens 
(IV, 533) højst uheldige Projekter om Salpetertilvirkning i det store 
i Norge og Danmark. For de gamle alkymistiske Guldmagerkunster 
viste han ogsaa en vis sangvinsk Sympathi og kom af denne Grund 
i en vidtløftig Polemik med den tyske Kemiker Wigleb, der lod 
K. høre ilde for hans Lettroenhed. Ligeledes søgte han at 
anvende sine kemiske Kundskaber til Sundhedsplejens Fremme; han 
advarede saaledes i Dagspressen mod Brugen af slet fortinnede 
Kobberkar, hvorved han kom i Krig med Kjøbenhavns Kobbersmeddelav, 
der ikke uden en vis Virkning svarede ham med en Satire over 
de «theoretiserende Reformatorer, der ved at subtilisere 
kan finde Døden udi alle Ting». For Hygiejnen var K. 
overhovedet meget virksom; særlig ivrig agiterede han mod Ligenes 
Begravelse ved Kirkerne og havde en væsentlig Andel i 
Kirkegaardenes Oprettelse uden for Byen.

Ogsaa paa Sygebehandlingens Omraade gjorde han sig 
gjældende, om end egentlig Lægepraxis maatte ligge ham noget fjærnt. 
Sine Elektricitetskure i Halle gjenoptog han i Kjøbenhavn, i øvrigt 
efter et bestemt kongeligt Mandat, og hans akademiske Tiltrædelsesprogram
handler om denne Kurmethode, som han kan gjøre sig 
til af at have indført i selve Lægevidenskaben, men hvis videre 
praktiske Udøvelse han dog snart overlod til Jensenius og 
Hofdrejeren Spengler. I flere senere akademiske Afhandlinger 
behandler han therapevtiske Spørgsmaal, saaledes føre hans ihærdige 
Undersøgelser over Centrifugalkraften -- hvilke han først var 
kommen ind paa ved Betragtning af de russiske Gynger -- ham 
til at fremsætte det ejendommelige Forslag at anvende denne Kraft 
til at drive Blodet hos syge bort fra Hovedet; heraf venter han 
sig udmærkede Resultater. Hans Velvilje bragte ham ogsaa til at 
tage syge Studenter i Kur- saaledes ses han at have haft en Kontrovers 
med Konsistorium angaaende en fattig, sindssyg Student, 
som han behandlede, og hvis Sygdom han efter Datidens endnu 
gængse naive Opfattelse antog for betinget i et af et løsagtigt 
Fruentimmer indgivet Filtrum. De ledende Consistoriales vare saa
fremskredne i Opfattelse, at de ikke vilde godkjende denne hans Antagelse.

Det kunde nu ikke være andet, end at hans bestandige 
Reformiver, hans Trang til at gribe ind i alle Forhold, hans store 
Paastaaelighed maatte afføde talrige Konflikter, først og fremmest 
med hans akademiske Kolleger. Hans specifik tyske Personlighed, 
hans Mangel paa Evne til at kunne tilegne sig det danske Sprog 
maatte ogsaa, navnlig i Aarhundredets senere Decennier, vække 
Anstød. Hans akademiske Virksomhed vandt heller ikke altid 
Bifald. Nogle fandt saaledes hans fysiske Experimenter for 
taskenspilleragtige og droge hans videnskabelige Grundighed i Tvivl. Da 
han, følgende sin Tids aandelige Bevægelse, fra Pietismen 
efterhaanden gik over til en mere rationalistisk Grundanskuelse og i 
Kraft deraf ivrig kæmpede mod Overtro og for de naturvidenskabelige 
Synspunkters Gyldighed, vakte han hist og her Forargelse 
hos de orthodoxe; den bekjendte Litterat Thura benyttede denne 
Anledning til at overfalde K. i sin «Patriotiske Sandsiger». 
Stemningen over for ham ved hans Død synes ganske vist ogsaa at have 
været paafaldende kølig, og Frankenau -- den eneste, der egentlig 
hædrede ham -- siger i sit smukke Mindedigt, at «ubegrædt, 
uhædret fór han heden». Men nogen Animositet af alvorlig 
Betydning synes dog ingen Sinde at have rørt sig mod ham. Han 
blev ved sin Ankomst modtagen som en videnskabelig Kraft, man 
trængte til, og af hvem man lovede sig meget, og man vedblev 
at respektere ham for hans mangesidige Kundskaber, hans utrættelige 
Flid og Arbejdsevne. Hans livlige, pudserlige Foredragsform 
gav ham dertil en vis Popularitet som akademisk Lærer.

I Virkeligheden sluttede han sig ogsaa oprigtig til sit nye 
Hjem, ligesom han indgik Ægteskab med en dansk Dame, Anna 
Margarethe Hagen, Datter af den ansete kjøbenhavnske Apotheker 
Bernhard H. Efter hendes Død 1783 ægtede han paa sine gamle Dage 
(1784) en Dame fra Hamborg, Anna Maria Thuun; dette 
Ægteskab blev ulykkeligt, og i sine sidste Aar levede han skilt fra
hende, hvem han for øvrigt i Følge kongelig Bevilling fik sikret 
en god Pension ved at overdrage sin betydelige Samling af fysiske 
Apparater og Bøger til Universitetet; hans Alder ved Ægteskabets 
Indgaaelse hindrede ham i at sørge for Enkepension paa normal
Maade. De kostbare Apparater gik rigtignok til Grunde ved 
Ildebranden 1795, da hans Professorresidens i Studiestræde brændte, 
men ved hans Død, der indtraf kun en Maaned efter Branden, 
7. Juli 1795, tilstedes dog Pensionen, da han tillige havde 
testamenteret den betydelige Sum af 12000 Rdl., som han væsentlig
havde erhvervet sig ved sine private Kollegier, til det fysiske 
Studiums Fremme ved Universitetet, saaledes at Renterne efter 
Enkens Død dels skulde anvendes til Anskaffelse af Apparater, dels til 
Forbedring af vedkommende Professors Løn. Ikke blot gjennem 
sit lange Liv, men ogsaa i sin Død blev K. saaledes sin 
videnskabelige Hovedinteresse og Hovedopgave ubrødelig tro.

Zeitschr. des Harzvereins f. Gesch. u. Alterthumskunde XIV (1881). 
Allg. Deutsche Biographie XVII. 
Ingerslev, Danmarks Læger og Lægevæsen II, 397 ff. 
N. M. Petersen, Den dsk. Lit. Hist., 2. Udg.,  V, 1, 31 f. 
Gosch, Danmarks zoolog. Lit. II, l, 294 ff. 
Panum, Bidrag til vort medicinske Fakultets Hist. 
Gosch, Bemærkn. til Prof. Panum (1881). 
Panum,  Monografi ov. K. (efterladt Manuskr.). 
J. Petersen, Den danske Lægevidenskab 1700-50 S. 255 ff.

Jul. Petersen.



Kratzenstein-Stub, s. Stub.



Krause (Kravse), s. Krafse.



Krauthoff, Christoph, --1650--, Syndikus, 
var født i Rostock, blev Lie. jur. og tog paa Grund af Krigsurolighederne Bolig i 
Holsten. Her var han først i nogle Aar Raad hos Hertuginde Marie 
af Slesvig og Holsten, ernærede sig derpaa som Advokat og blev 
1639 antaget af det slesvig-holstenske Ridderskab som Syndikus. 
Snart bragte denne Stilling ham i alvorlige Konflikter; thi paa 
dette Tidspunkt havde Spændingen mellem Ridderskabet og de 
regerende Fyrster naaet et Højdepunkt. Adelen klagede over 
Paalæg af Licenter og Toldafgifter, men navnlig over de lærde 
Raaders Overgreb og over sin Tilsidesættelse for ikke-indfødte adelige. 
Forskjellige private Processer bragte K. i Strid med Landkansleren 
Heinrich v. Hatten, men især fremtraadte den af Kongen til 
Amtmand i Haderslev udsete Ditlev Reventlow hurtig som hans 
farligste Modstander. Da var det, at han paa Landdagen i Kiel i 
Jan. 1642 paa Ridderskabets Vegne affattede et af 14 Medlemmer 
af det undertegnet Indlæg, kaldet «Remonstratio et salvatio Juris 
privilegiorum», som i Skarphed langt overgik Stændernes tidligere
Klageskrifter og fortrinsvis var rettet mod Overdragelse af Amter 
til fremmede. Følgerne bleve skæbnesvangre for K. Fortrinsvis 
var Hertug Frederik af Gottorp ophidset over Indlæggets Tone;
28. Jan. befalede han Borgmestre og Raad i Kiel, hvor K. boede, 
at arrestere ham. 2 Dage efter blev han af Soldater ført i Lænker 
til Gottorp, kastet i et haardt Fængsel og underkastet et strængt 
Forhør, under hvilket han nægtede at give nærmere Oplysninger 
om Indlæggets Tilblivelse. Imidlertid gjorde Ridderskabet Afbigt, 
men bad dog om K.s Frigivelse. Denne paafulgte ogsaa 4. Febr., 
efter at han havde lovet ikke at bruge sin Stilling til noget haardt 
Landdagsskrift. Han vedblev at bo i Kiel, var endnu en Tid 
Ridderskabets Raadgiver, men i Marts 1643 nedlagde han sit 
Syndikat og flyttede efter et Ophold i Lybek med Kone og Børn til 
Rostock, hvor han blev Stadens Syndikus. Imidlertid udnævnte 
Christian IV i Febr. 1644 ham mærkelig nok til sin Raad «von
Haus aus», hvilket foranledigede ham til at opgive sin Stilling som 
rostocksk Embedsmand; men snart blev Kongen misfornøjet med 
ham, hvad K. tilskrev Ditlev Reventlows Indflydelse, og i Sept. 
1646 kasseredes hans Bestalling som Raad. Han udgav i den 
Anledning 1648 og 1651 2 Forsvarsskrifter med skarpe Beskyldninger 
mod Kongens og Hertugens Raader; det sidste blev paa Hertugens 
Foranledning offentlig brændt i Slesvig By, og den kongelige Raad 
Reimar Dorn udgav et Æresforsvar imod ham. Hans senere Skæbne 
er ubekjendt.

Krauthoff, Abdruck der an d. Kön. Maj. zu Dennemarck abgefertigten Schutz-Schrifft (1648). Samme, Abgenötigter gründlicher Beweis (1651). 
Moller, Cimbria lit. II, 434 f. 
Ipsen, Die alten Landtage d. Herzogth. Schleswig-Holstein S. 236 ff.

J. A. Fridericia.



Kreber, Christoph Daniel, 1755-1840, Officer, Møntsamler, 
var Søn af ndfr. nævnte Generallieutenant Joh. Dan. K. og blev født 
i Kjøbenhavn i. Okt. 1755. Fra Vuggen bestemt til Militærtjenesten
blev han allerede 1767 Sekondlieutenant ved Kongens Regiment og 
gjorde senere Tjeneste ved forskjellige andre Regimenter; 1779 fik 
han Premierlieutenants Karakter, blev 1782 virkelig Premierlieutenant, 
fik Kapitajns Karakter 1789, blev Stabskapitajn 1790,
Kompagnichef 1793, Major 1801, Bataillonskommandør 1807, 
Oberstlieutenant 1808, Kommandør for Kongens Regiment 1810, Oberst 1812, 
s. A. Kammerherre, 1826 Kommandør af Danebrog. Da han i sit 
73. Aar 1828 søgte sin Afsked, hvilken han fik med Titel af Generalmajor,
forenede alle Regimentets Officerer sig om at lade præge 
en Medaille til hans Ære med hans Portræt og Navn og med 
Indskriften: «Hædret af Kongen, elsket af undergivne». Efter at være 
traadt tilbage fra Militærtjenesten anvendte K. sit Otium til at 
anlægge en meget betydelig og værdifuld Samling af Mønter og 
Medailler, især danske og norske, over hvilken J. B. Sorterup efter 
K.s Anmodning har forfattet en fortrinlig Beskrivelse. K. døde 5. Dec. 1840.

Sorterup, Fortegn, ov. Generalmajor v. Krebers Mynt- og Medaille-Samling (1841).

P. Brock.



Kreber, Johan Daniel, 1719-90, Officer, 
var Søn af Kapitajn ved holstenske Infanteriregiment Daniel K. og Cathrine 
Dorothea f. Freiers. Han var født 13. Okt. 1719,
blev 1739 Fændrik ved holstenske Regiment, 1741
forsat til Fodgarden, 1742 Sekondlieutenant, 1747
Premierlieutenant og 1758 Kapitajn. Som saadan havde
han Majors Rang og fik denne Titel, da han 1761
blev Kommandør for en af de Batailloner, der under
Troppesamlingen i Holsten dannedes af de fra de norske
Nationalregimenter ned-sendte Grenaderkompagnier. 1763
blev K. Kommandør for sies vigholstenske
Nationalbataillon, 1764 Premiermajor ved Kronprinsens
Regiment, 1765 Oberstlieutenant. S. A. fik K. atter
Kommandoen over en kombineret Grenaderbataillon,
denne Gang sammensat af 5 danske Kompagnier, der
sendtes til Norge for at dæmpe de i Anledning af
«Extraskatten» blandt Bergenegnens Bønder udbrudte
Uroligheder. «Strilekrigen», som den kaldtes,
løb dog af uden Blodsudgydelse, men selve Hvervet
er et Vidnesbyrd om, at K. var anset for en baade
energisk og besindig Officer. 1767 blev K. forsat
til danske Livregiment, og ved Gardernes Omordning
s. A. blev han Kommandør for Fodgardebataillonen,
1769 derimod Chef for delmenhorstske Regiment
og 1777 Generalmajor. 1788 fungerede han som
Brigadekommandør ved den paa Sjælland sammendragne
Hær. 1789 opløstes delmenhorstske Regiment
og blev stukket ind i Arveprins Frederiks,
for hvilket K. saa blev Chef, i det han tillige
udnævntes til Generallieutenant og Inspektør over
Linjeinfanteriet i Danmark. Han døde i Kjøbenhavn
24. Marts 1790. K. havde 1751 ægtet Benedicte
Eleonore Gedde (f. 9. Maj 1726 f 17. Marts 1783),
Datter af Generalmajor Samuel Christoph G. (V, 586).

H. W. Harbou.



Krebs, Anna Margrethe, 1818-91, Forfatterinde, er
født i Christianssted paa St. Croix 24. Juli 1818
og er Datter af Prokurator Gerhard Fred. Borch
(en Broder til Fr. Paludan-Müllers Hustru;
f. 18. Juni 1782 f 28. Dec. 1852) og Cathrine
f. Baronesse de Bretton. Sin Ungdom tilbragte hun
afvexlende i Vestindien og Danmark, og 26. Marts 1846
ægtede hun nedenstaaende Fr. Chr. Krebs. Hun døde
6. Jan. 1891. Hun har skrevet «To Familiers Historie»
(1873), «Ad en Omvej» (1876) og «Tre Fortællinger»
(1879). I «Skitser og Fortællinger af danske
Forfattere» (1870-72), som hun redigerede sammen
med sin Mand, for begges Vedkommende anonymt,
og ligeledes andensteds har hun under Mærket
A. M. offentliggjort flere mindre Fortællinger.

Nic. Bøgh.



Krebs, Conrad Peter Julius, 1809-80, Skolemand,
var en Søn af Major og Landinspektør Peter Ludvig K. og Manon f. Linde. 
 K. blev født 2. Juli 1809 i Kjøbenhavn; men ved Faderens 
Forflyttelse til Jylland blev han sat i Horsens lærde Skole, hvorfra han 
blev dimitteret 1826. Aaret i Forvejen var hans Fader død, og K. 
maatte erhverve sig sit Udkomme ved Undervisning. Han blev 
snart en anset Lærer og blev fra 1834 knyttet til Metropolitanskolen,

først som Inspector, derpaa 1837 som Timelærer, 1846 som Adjunkt, 
1858 som Overlærer. Ved sin livlige Undervisning, elskværdige 
Personlighed og Interesse for Disciplene vandt han disses 
Hengivenhed, og da han 1871 entledigedes som Inspector og 1872 
aabnede en Forberedelsesskole, havde han den Glæde at se sine
gamle Elevers Sønner strømme til denne. 1877 blev han entlediget 
som Lærer ved Metropolitanskolen og kunde nu ganske vie sin 
Virksomhed til sin egen Skole, men døde 13. Nov. 1880. Som 
Lærer i Latin og Hebraisk har K. udgivet et Par Skolebøger. 
Som Sekretær i det søsterlige Velgjørenhedsselskab udgav han
Aarsskriftet «Søsterlig Velgjørenhed» 1845-50, og han var fra 1848-58 
Medudgiver af «Borgervennen». -- K. var gift 1. med Mathilde Sophie 
f. Marcussen (f. 1819 d. 1841), Datter af Kapitajn M. i Kjøbenhavn, 
2. med Helene Augusta Elisabeth f. Castberg (f. 1825), Datter af 
Sognepræst Peter Harboe C. i Sandefjord i Norge. 

Erslew, Forf. Lex. 
Hundrup, Lærerstanden ved Metropolitanskolen. 
Illustr. Tid., Nov. 1880. 
Hostrup,  Erindringer fra min Barndom og Ungdom S. 63 ff.

S. B. Thrige.



Krebs, Frederik Christian, 1814-81, Læge og Socialøkonom, 
var en Søn af Amtsforvalter i Ringsted, Kammerraad Peter Axel 
Christian K. og Elisabeth Caroline f. Hadsteen og fødtes i Kjøbenhavn
15. Okt. 1814. Dimitteret fra Herlufsholm 1834 tog han Lægeexamen 
1841. I de følgende Aar fungerede han dels som Skibslæge 
i Søetatens Tjeneste, dels som Kandidat paa Frederiks Hospital, 
praktiserede en kort Tid paa Christianshavn og udnævntes 1847 til
Distriktslæge paa Læsø, 1855 til samme Stilling i Skjelskør, hvor 
han som Embedslæge førte Kampen mod den forholdsvis betydelige 
Koleraepidemi 1857. 1871 blev han Stiftsfysikus for Fyn og 
beklædte dette Embede til sin Død.

Naar han saaledes i den allerstørste Del af sin Virketid var 
civil Embedslæge, saa svarede dette godt til hans Evner, Anlæg 
og Tilbøjelighed, og næppe har nogen paa mere fyldestgjørende 
og samvittighedsfuld Maade varetaget sine vidtstrakte Embedspligter 
end han. Hans energiske Aands Hovedinteresse samlede sig 
allerede tidlig ikke saa meget om Lægens sædvanlige praktiske 
Gjerning som om organisatoriske og administrative Spørgsmaal i 
Forbindelse med Lægevidenskab og særlig med Hygiejne. Fra disse 
kom han efterhaanden videre ind paa de store social-reformatoriske 
Problemer og derved paa mere omfattende filanthropiske og 
nationaløkonomiske Undersøgelser. I hans hele realistiske Grundstandpunkt, 
i øvrigt nærmest under engelsk Paavirkning, hans Antipathi mod al
vidtsvævende Doktrinarisme gjenfindes dog Lægens Syn. Forskjellige 
af de litterære og praktiske Bestræbelser, han udfoldede i 
social-reformatorisk Henseende (s. i øvrigt ndfr.) have ogsaa tydelig nok deres 
bestemte Udgangspunkt fra Lægen, saaledes naar han ivrede mod 
den herskende klassisk-formalistiske Retning i Latinskolerne og i 
det hele mod Disciplenes aandelige Overbebyrdelse og - efter 
engelsk Forbillede -- vilde have Børnenes Legeme plejet og
udviklet i Skolerne. Som Læge kom han ogsaa tidlig ind paa det 
for Arbejderbefolkningen saa vigtige, i Halvtredserne opdukkende 
Sygekassespørgsmaal, var utrættelig i at klare og retlede sine 
Kollegers Opfattelse paa dette Punkt og virkede ligeledes praktisk for 
Sagen ved i sin Virkekreds at organisere og lede 
Understøttelsesforeninger efter det af ham altid fastholdte Selvhjælpsprincip. 
Som Medlem af Byraadene i Skjelskør og Odense var han i mange Aar
meget virksom, særlig for hygiejniske Forholds og det offentlige 
Fattigvæsens Forbedring.

Paa en i 1863 med offentlig Understøttelse foretagen Rejse til 
England og Belgien fik han Lejlighed til at gjøre yderligere sociale 
Studier, hvilke bestandig mere lagde Beslag paa hans Interesse. 
Sin store Arbejdskraft, sin varme og rene Overbevisnings Styrke 
satte han ind paa disse menneskekjærlige Bestræbelser, men vandt 
ikke meget Terræn derfor, da han, yderlig selvstændig og oppositionel 
af Karakter, stillede sig meget skarpt mod den herskende 
liberale Tidsaand; i sin Iver for en fast Organisation af Samfundet 
plæderede han saaledes reaktionært for en Tilbagevenden til den 
gamle Lavsordning og i det hele for en udstrakt Anvendelse af 
Tvang. Særlig stærkt kom hans polemiske Natur og Bitterhed 
lige over for de herskende Strømninger til Orde, da han i sin 
Ildfuldhed en Tid lod sig føre ind i den aktive Politik og som 
Redaktør af «Berlingske Tidende» under Ministeriet Bluhme (1864-65) 
med overordentlig Lidenskab angreb det national-liberale Parti.

Snart trak han sig dog igjen tilbage til Arbejde for sin 
egentlige Livsopgave og vandt ogsaa, efterhaanden som en forandret 
socialpolitisk Grundopfattelse begyndte at gjøre sig gjældende, mere 
Anerkjendelse som sociologisk Avtoritet. 1867-68 udgav han
Maanedsskriftet «Samfundet», 1869 blev han Medlem af Kommissionen 
til Fattigvæsenets Ordning, 1875 af den store Kommission til
Undersøgelse af Arbejderforholdene i Danmark. I disse Tillidsposter, 
ligesom samtidig litterært, arbejdede han fremdeles med uformindsket 
Energi, om end ikke med meget Held, for sine uforandrede Synspunkters 
Fremme. En betydelig Kraft satte han ogsaa ind paa en 
Sag, der laa ham særlig nær som Embedslæge, paa en Reform af 
vort Medicinalvæsen, hvilken det imidlertid ikke lykkedes ham at 
faa gjennemført. 1879 var han Medstifter af Selskabet for Sundhedsplejens 
Fremme i Danmark. S. A. udnævntes han ved Universitetets 
Jubelfest til Æresdoktor i Medicinen som en Anerkjendelse af sine 
et langt Liv igjennem utrættelig fortsatte theoretiske og praktiske
Bestræbelser. Men en bitter Følelse af, at disse dog ikke vare 
lykkedes for ham, og at i ethvert Tilfælde de umiddelbare praktiske 
Resultater deraf vare ringe, virkede bestandig mere nedstemmende 
paa hans altid noget mørke Grundsyn; legemlig Svagelighed stødte
end yderligere til, hans Kræfter aftoge, og hans hidtil saa store 
Arbejdskraft formindskedes. Hans Død indtraf 14. Maj 1881. -- 
1846 indgik han Ægteskab med Anna Margrethe Borch (s. ovfr. 
S. 473).

Smith og Bladt, Den danske Lægestand, 5. Udg. 
Erslew, Forf. Lex. 
Ugeskr. f. Læger 4. R. III, 393. 
Berlingske Tid. 1881, Nr. 112. 
Levnedsbeskrivelser af de ved Kbhvns Universitets Firehundredaarsfest promov. Doktorer 
S. 90 ff.

Jul. Petersen.

-- F. C. Krebs som socialøkonomisk Forfatter. I den sidste 
Snes Aar af sit Liv har K. udfoldet en frugtbar Forfattervirksomhed. 
Han medbragte til denne et varmt Hjærte for alle lidende i 
Samfundet, en god Iagttagelsesevne, der under hans Gjerning som Læge
skaffede ham et grundigt Kjendskab til den danske Landbefolkning, 
og en omfattende Læsning, navnlig vel af engelske Forfattere, som 
han da ogsaa med Forkjærlighed dvælede ved engelske Forhold. 
Hans Sprog var livligt og interessevækkende, selv naar hans 
Embedsgjerning kun levnede ham knap Tid til at file paa Fremstillingen, 
og man mærker bestandig bag det skrevne en kraftig og alvorlig 
Personlighed, der ikke er bange for at sige sin Mening, og som
snarere er tilbøjelig til at gaa mod Strømmen end med den. Hans 
Blik paa Forholdene er ofte mørkt og staar i en kjendelig 
Modsætning til den Optimisme, som er Særkjende for mange af hans 
samtidige.

I Valget af Æmnerne hersker der en ikke ubetydelig Afvexling. 
Han har skrevet om Skole- og Examensforhold (jvfr. saaledes 
Afhandlingen «Examenssystemet» i Tidsskriftet «Samfundet» 1868 
og den interessante Skildring af Skolemanden H. B. Melchior i «For
Idé og Virkelighed» 1873). Til Falbe Hansens og Scharlings 
«Danmarks Statistik» paabegyndte han Afsnittet om «Medicinalvæsen og 
Sundhedspleje», som Døden hindrede ham i at fuldende. Han har 
skrevet (under Mærket «Spectator») om «Vore vestindiske Øer» 
(1862). Men hans Hovedinteresse var dog de sociale Forhold, 
hvad enten han belyser disse i en populær Virkelighedsskildring 
som «Den danske Bonde i vore Dage» («For Idé og Virkelighed» 
1870), eller han gaar ind paa en nærmere Kritik af den danske 
socialøkonomiske Lovgivning: Næringsloven, Landbolovene og 
Toldpolitikken, eller han underkaster den offentlige og private 
Godgjørenhed en skarp Kritik (jvfr. f. Ex. «For Idé og Virkelighed» 
1869: «Den sentimentale Humanitet»). I en Række større og 
mindre Skrifter, udgivne 1859-63 under Mærket E., udvikler han 
sine Tanker om Danmarks økonomiske Lovgivning, saaledes: 
«Forpagtning, Livsfæste og Selvejendom» (1860), «Om Udstykning og 
Sammenlægning af Jord» (1862) og «Fra 1840 til 1860. Om 
Danmarks Næringsbrug» (1863). Paa en Tid, da Landbefolkningen havde 
været og endnu var i en stærk Væxt, fremstiller han Farerne ved 
en stærk Udstykning af Jorden og kræver som Modvægt derimod 
Frihed til Sammenlægning af Jord; han optræder imod den da
almindelige Opfattelse af Fordelene ved Selvejendom og hævder, 
at Næringsloven af 1857 ved sine radikale Bestemmelser var til 
Skade for Haandværket.

Disse Tanker komme nu igjen under hans paafølgende Virksomhed. 
«Nationaløkonomisk Tidsskrift» indeholder fra 1873 en 
Række Artikler fra hans Haand (om Markarbejdernes Kaar, 
Udstykning af Jord osv.). Efter at han i Sommeren 1869 i «For Idé 
og Virkelighed» havde peget paa den Arbejderbevægelse, der 
nærmede sig Danmark, og opfordret til kraftigt Arbejde for at lindre 
Samfundslidelserne, skrev han i 1872: «Individualisme og Socialisme», 
hvori han betegnede Socialismen i dens nuværende Skikkelse som 
en «Ytring af Foreningstrangen» og udtalte, at en kraftig Lovgivning 
i Forening med et kraftigt Associationsvæsen vilde fælde baade 
Individualismen i Samfundet og Socialismen. I 1876 udgav han
endelig «Det gamle og det nye Samfund eller Lavstvang og 
Næringsfrihed». 1. Del: «Lavstvangen i Frankrig», er en forkortet 
Gjengivelse af et Værk af den franske Forfatter Levasseur, medens 
han i 2. Del: «Næringsfrihed, dens Følger og dens Krav», belyser
Forholdene i Danmark.

I den 1875 nedsatte Arbejderkommission med dens vidt 
forgrenede Opgaver fik K. Lejlighed til at fremsætte nærmere 
formulerede Forslag. Hans Navn møder man hyppig i Betænkningen, 
i Regelen i Mindretallet. Han udtaler sig iblandt andet for tvungne 
Mester- og Svendeforeninger, for Oprettelsen af Arbejdsretter og 
for tvungen Syge- og Alderdomsforsørgelse.

H. Westergaard.



Krebs, Heinrich Johannes, 1742-1804, Officer og Mathematiker, 
er født 16. Maj 1742 i Faretoft i Tønder Amt, hvor Faderen, 
Cai Diderik K., var Præst. Moderen hed Anna Christina f. Riese. 
Efter først af sin Fader at være forberedt til det theologiske 
Studium tilbragte han Aarene 1760-64 ved Gymnasiet i Altona, hvor 
han bl. a. studerede Mathematik. Derefter studerede han et Aar 
i Gøttingen Mathematik under Kästner samt militære og civile
Bygningsfag. 1766 kom han til Kjøbenhavn, hvor han 1767 blev 
Sekondlieutenant, 1773 Premierlieutenant, 1787 Kapitajn i Artillerikorpset. 
I 1776 fik han Titel af Professor, 1790 sattes han à la 
suite i Korpset, 1792 optoges han som Medlem i Videnskabernes 
Selskab, 1798 blev han karakt. Major, og 18. Maj 1804 døde han.

I 1768, altsaa kort efter sin Ankomst til Kjøbenhavn, blev 
han antagen til Lærer i ren og anvendt Mathematik ved den 
udvidede Undervisning for Artillerikadetterne, som vel var begyndt 
nogle Aar tidligere, men ved hans og Sekondlieutenant Mechlenburgs 
samtidige Ansættelse hævede sig til en større Betydning. 
Da i 1772 dette Artillerikadetinstitut ved v. Huths energiske 
Bestræbelser (VIII, 183) fik kongelig Stadfæstelse, beholdt K. sin 
Lærerstilling, i hvilken han forblev indtil 1803. Denne Virksomhed, 
hvori han gjorde god Fyldest, fik en mere vidtrækkende Betydning
derved, at der da næppe andensteds i Landet gaves en saa vel 
sammenhængende Undervisning i Mathematikken fra dens første 
Begyndelse op til de vigtigste Egenskaber ved Keglesnittene. Kun 
blev det allerede den Gang beklaget, at denne Undervisning dels 
paa Grund af K.s egen tyske Uddannelse, dels paa Grund af 
Militærvæsenets tyske Tilsnit gaves paa Tysk til ikke ringe Besvær 
for mange af Kadetterne. De for den Tid gode og fuldstændige 
Lærebøger, som K. efterhaanden udgav til Brug ved denne Undervisning, 
og som erstattede de tarveligere Bøger, han tidligere havde 
maattet anvende og supplere ved Diktat, ere derfor ogsaa tyske. 
De ere: «Anfangsgründe der reinen Mathematik», I. Arithmetik
(1777), II. Geometri (1778, 2. Udg. 1792-94), «Anfangsgründe der 
höheren Geometrie» (*dvs.: en kort Lære om Keglesnit) (1799) og 
«Anfangsgründe der Mechanik» I (Statik) (1802). De 2 sidste bleve 
dog samtidig udgivne paa Dansk af Mourier og af K.s Søn C. F. 
W. K. (der i sin Ungdom dyrkede Mathematikken og senere blev 
Digeinspektør i Slesvig). K. har ogsaa udgivet nogle 
krigsvidenskabelige Afhandlinger. -- 1773 ægtede han Christiane Sophie 
Bracht (d. 1818).

Nyerup, Lit. Lex. 
Slægter af Navnet Krebs I, 37 f. 
Abrahamson, Gesch. der kon. Artillerieschule. 
S. A. Christensen, Mathematikens Udvikling i Danm. og Norge i det 18. Aarh. 

H. G. Zeuthen.



Krebs, Johanne Louise, 1813-79, Forfatterinde, 
Datter af Stamhusbesidder, Kammerherre, Oberstlieutenant Henning Wichfeld 
til Engestofte (f. 28. Marts 1767 d. 21. Juli 1846) og Anna Henriette 
Marie f. Braes (f. 27. Jan. 1778 d. 6. Nov. 1853), er født paa
Engestofte 21. Juni 1813 og ægtede 29. Nov. 1844 Hans Peter Thostrup 
Krebs (f. 1. April 1814 d. 11. Febr. 1895), som havde været Huslærer 
i hendes Fædrenehjem, da var resid. Kapellan i Brandstrup
og senere blev Sognepræst i Koldby (1855) og i Nørre Aaby (1872). 
Hun døde 4. Jan. 1879. Hun har bl. a. forfattet «I Mørkningen, 
Fortællinger for Ungdommen» (1864), «Pennetegninger fra forskjellige
Tidsaldere» (1866) og «Kontrasterne», en Fortælling (1866); hun har 
desuden ofte under Mærket J. L. K. i «Laaland-Falsters Stiftstidende» 
skrevet Feuilletoner og Afhandlinger om forskjellige Themaer, navnlig 
om Opdragelse.

Elvius, Danmarks Præstehist. 1869-84 S. 20.

Nic. Bøgh.



Krebs, Samuel Andreas, 1767-1818, Officer, 
Søn af Pastor Ditlev Peter K. (f. 1732 d. 1788) og Birgitte Marie f. Lützen, er født 
i Galmsbøl i Sønderjylland 10. Marts 1767. Han var oprindelig 
bestemt for den studerende Vej, men da han ikke følte Lyst dertil
og tidlig røbede betydelige Anlæg for Mathematik, blev han anbragt 
i Huset hos sin Farbroder Professor H. J. K. i Kjøbenhavn (s. ovfr.) 
for af ham at blive forberedt til Officersexamen. 1780 indtraadte han 
paa Artilleriinstituttet i Kjøbenhavn, fik Udnævnelse 1785 til 
Stykjunker og det følgende Aar i Følge Binzers Ønske Ansættelse som 
Sekondlieutenant ved holstenske Jægerkorps. Med dette kom han 
under Krigen 1788 til Norge og blev her forsat til det da lige 
oprettede norske Jægerkorps. Ved Korpset, hvor han s. A. blev 
Premierlieutenant, 1791 Kapitajn, 1806 Major, var han i en lang
Aarrække Forstander for Undervisningsskolen og indlagde sig som 
saadan megen Fortjeneste. I Krigen 1808 førte han under Oberst 
Staffeldts Fraværelse i længere Tid Kommandoen over Korpset og 
fremhævedes gjentagne Gange af Christian August for sin Tapperhed 
og Konduite som Fører, saaledes i Træfningerne ved Høland, 
Rødnæs og Berby. Han var ogsaa en af de første Officerer, der 
hædredes med Ridderkorset af den nye Danebrogsorden. 1810 blev
K. ansat som Interimskommandant paa Kongsvinger og s. A. forsat 
som tjenstgjørende Major til akershusiske Skarpskyttekorps, hvor 
han det følgende Aar forfremmedes til Oberstlieutenant. I denne
Egenskab førte han i 1814 under Kampen for Norges Selvstændighed 
med fortrinlig Dygtighed et af alle Vaabenarter sammensat Kommando, 
og de smukke Sejre, han i Spidsen for dette tilkæmpede 
sig over Svenskerne 1. og 5. Avg., skaffede ham senere, da 
erkjendtlige Nordmænd rejste ham et Mindesmærke, Tilnavnet 
«Helten fra Lier og Matrand».

K., der under sin lange Tjeneste i den norske Hær og ved 
sit Giftermaal med Else Thyrholm Gude (d. 1847), Datter af 
Kjøbmand Just G. i Moss, var bleven knyttet fast til Norge, forblev 
her efter dets Adskillelse fra Danmark. 1815 udnævntes han til 
Oberst, 1816 til Adjudant hos Carl XIII, 1818 til Chef for 1. 
akershusiske Brigade. Han døde 28. Marts 1818. 

Personalhist. Tidsskr. IV. 
Meddel, fra Krigsarkiverne III. 
Ødegaard, Norske Jægerkorps's Hist. 
Schnitler,  Blade af Norges Krigshist. 

S. A. Sørensen.



Krejdal, Augustus, 1790-1829, mathematisk Filosof,
fødtes 30. Maj 1790 paa St. Thomas, hvor hans norsk fødte Fader, Augustus 
K., der var død 4 Maaneder tidligere, havde været dansk Præst. 
Hans Moder, Helene Dorothea f. v. Aphelen, ægtede senere Missionarius
ordinatus sammesteds Thorkild Lund, og med dem kom K. 
i sit 7. Aar til Fyn, hvor Stiffaderen først blev Præst i Odense, 
senere i Tommerup. K. var meget svag som Barn og blev aldrig 
stærk. I 1802 kom han i Odense Skole, hvor han sluttede et inderligt 
Venskab med Rask og især med N. M. Petersen, der senere 
ægtede hans Halvsøster. Det Fag, der -- ved Siden af Musikken -- 
optog K.s Kjærlighed og Tid, var Mathematikken, hvori han havde 
Bjørn (II, 360) og Degen (IV, 225) til Lærere, og han naaede saa 
vidt i den og dens Anvendelser, at det vakte Opsigt ved Artium 
1811 og 2. Examen, ligesom han 1814 vandt Universitetets 
Guldmedaille for Besvarelsen af en Opgave i den mathematiske Fysik. 
I øvrigt havde han da anvendt sine Studenteraar til at studere 
Filosofi under Treschow og hørt theologiske Forelæsninger. 1813 
og 1814 udgav han nogle Smaaskrifter: «Naturens System underkastet 
Analysis» og «Den transcendente Dynamik», hvori den 
Hovedtanke, hvis Bearbejdelse dernæst ganske optog ham, gjøres
gjældende, nemlig at alt kan underkastes mathematisk Analyse. 
I Følge Kontradiktionsprincippet gives der nemlig kun én Grundkvalitet. 
Forskjellighederne maa altsaa bero paa Kvantitetsforskjelligheder 
og kunne underkastes Beregning. Overgangen fra den objektive
Natur til subjektive Fornemmelser lod han vel gaa gjennem 
Reduktionstabeller, der f. Ex. angive den Tone eller Farve, som 
svarer til et vist Svingningstal, men hvor højt han vilde føre sit 
System, ses af en Sammenstilling af det kristne Kjærlighedsbud og
Ligevægtens Stabilitet. Disse filosofiske Tanker, der vare 
underbyggede med omfattende Kjendskab til de bedste mathematiske 
Forfattere, navnlig Lagrange og Laplace, skaffede ham i 1814 et 
Tilbud om Ansættelse som Lektor i Filosofi ved Universitetet i
Christiania; men den Kjærlighed, hvormed han hang ved sit Hjem, 
bragte ham til at afslaa Tilbudet. Mindre Anerkjendelse vandt han 
paa et andet Omraade, i det en mathematisk Doktorafhandling, 
som han indgav efter i 1814 at have faaet Fritagelse for en forudgaaende
Magisterkonferens, blev forkastet. Mathematikkens begejstrede 
og fantasirige Forkæmper har vel ikke forbundet Udvikling 
af egentlig mathematisk Arbejdsdygtighed med sine højtflyvende 
Planer og Studier. Efter denne Skuffelse søgte han ud som Lærer
i Provinserne, først til Slagelse 1816, dernæst til Odense, hvor han 
blev Adjunkt 1817 i Mathematik og Hebraisk, hvilket sidste Fag 
bragte ham til ogsaa at lægge sig efter Arabisk. Her gjenvandt 
han sin Rolighed og arbejdede videre paa sin store Tanke, til Dels 
igjennem Studiet af de mange forskjellige Videnskaber, hvorpaa 
Mathematikken skulde finde Anvendelse. Det lykkedes ham da 
ogsaa før sin Død at fuldende det Værk, «Pananalysis» (først 
udkommet 1833), der skulde rumme en fuldstændig Oversigt over 
denne Tankes Gjennemførelse. Man indser dog let, at en saadan 
almindelig Løsning fra oven af en saa kolossal Opgave kun naas 
ved vilkaarlige, ofte urigtige Forudsætninger om Fagvidenskaberne 
og lige saa vilkaarlige Tillempninger af de mathematiske Begreber, 
som maa forfærde de forskjellige Fagmænd, og at den maa afvige 
meget fra den betydningsfulde delvise Løsning, som efter den Tid 
er opnaaet ved Opdagelsen af Enheden af fysisk Energi. Faa et 
andet Omraade kunde K. maaske selv have naaet en saadan, hvis 
Døden ikke havde hindret ham i at udarbejde en mathematisk 
Musiktheori. Faa dette Omraade besad han nemlig særlige 
Forudsætninger, og der fra havde han vistnok hentet Planerne til 
Gjennemførelsen af sine Tanker paa andre Omraader. En «Lærebog i 
Elementararithmetikken» (1827), som han har udgivet, viser, trods 
enkelte vilkaarlige Forudsætninger, at han som Lærer vidste at 
udtrykke sig bestemt. Hans store Godmodighed lagde ham 
derimod Hindringer i Vejen i denne Gjerning, men den hang sammen 
med hans fromme og kjærlighedsfulde Sind. Han døde ugift 
28. April 1829.

N. M. Petersens Fortale til K.s Pananalysis.
Erslew, Forf. Lex.

H. G. Zeuthen.



Krenchel, Valdemar, 1844-85, Læge, 
var en Søn af Kommandørkapitajn, Havnekapitajn Henrik Emil K. og Oline Clausine 
f. Hornemann og fødtes i Kjøbenhavn 18. Marts 1844. Han 
dimitteredes 1862 fra Metropolitanskolen og tog Lægeexamen 1868. 
Umiddelbart derefter blev han Assistent ved Edm. Hansen Gruts
Øjenklinik og fungerede samtidig som klinisk Assistent ved 
Fødselsstiftelsen og som Kandidat ved Frederiks Hospital. 1872-74 
studerede han Ofthalmologi i Udlandet, navnlig hos Donders i 
Utrecht, og sluttede sig nøje til denne geniale Mand og i det hele 
til den hollandske ofthalmologiske Skole. Ved sin Hjemkomst
blev han atter Assistent ved Gruts Klinik, tog 1876 Doktorgraden 
for en ofthalmologisk Afhandling og holdt derefter som 
Privatdocent Forelæsninger over Øjets Undersøgelse. 1877 blev han 
optagen som Medbestyrer af Gruts Klinik. Baade hans Doktordisputats 
og andre ofthalmologiske Arbejder af ham, navnlig omhandlende 
Farvesans, Lyssans og Synsstyrke, vare af fremragende og 
til Dels banebrydende Betydning, og den logiske Klarhed, den fine 
Aand og det hele overlegne videnskabelige Syn, der udmærkede 
ham, gave ogsaa hans Docentvirksomhed dens fængslende Præg. 
1882 blev han Medlem af en Kommission til Udarbejdelse af et 
Regulativ for Synsprøvers Anvendelse ved Søværnet, og paa hans 
Forslag indførtes de Synsprøver, der senere have været benyttede. 
En tiltagende Svagelighed, der allerede 19. Marts
1885 medførte Døden, hemmede imidlertid den fulde
Udfoldelse af hans fremragende videnskabelige Evner. --
1875 ægtede han Sophie Martine Simony, Datter af
Justitsminister, Stiftamtmand Carl Frederik S.

Carøe og Selmer, Den danske Lægestand, 6. Udg. 
Bibl. f. Læger 6. R. XV, 5 24 ff.

Jul. Petersen.



Kretzmer, Andrea Marie, d. 1889, s. Krætzmer. 



Kreutz, Cornelius, d. 1727, s. Cruys (IV, 118).



Kreyer, Lorens, 1633-1704, Handelsmand, 
er født 5. Avg. 1633, blev 1659 Medlem af Kræmmerkompagniet
i Kjøbenhavn og giftede sig s. A. med Cathrine
Selche. Han var en af de betydeligste Kjøbmænd i
Kjøbenhavn i Christian V's Tid, havde adskillige
Skibe i Søen, oprettede 1674 et Sæbesyderi, 1677 et
Tobaksspinderi, 1682 en Oljemølle. 1672 var han en
af Stadens 32 Mænd, hvis 1. Formand han blev 1702,
men han frasagde sig denne Stilling s. A. 1680-86
var han Oldermand i Kræmmerkompagniet. Han var ogsaa
Stadskapitajn, og 1694 udvalgtes han af Kongen til en
af de 4 Dommere ved Skydeselskabet. Han synes især
at have drevet Groshandel med Vine og Kramvarer og
døde 21. Febr. 1704 som en efter den Tids Maalestok
meget velhavende Mand. I sit andet Ægteskab med
Anna Margrethe f. v. Essen havde han en Datter,
der blev gift med Abraham Lehn, og en Søn Lorens,
der blev Assessor i Højesteret.

Personalhist. Tidsskr. 2. R. III, 9. 
O. Nielsen, Kjøbenhavns Hist. og Beskr. V, 170.

O. Nielsen.



Krieger, Andreas Frederik, 1817-93, Jurist, Politiker, Minister. 
Søn af nedennævnte Kommandørkapitajn
Johannes K. fødtes han 4. Okt. 1817 i Kolbjørnsvik ved
Arendal under Moderens Besøg hos sin derværende Slægt,
medens Faderen var paa Togt i Vestindien, hvor han
døde (1818) uden at have set sin Søn. Moderen rejste
snart efter til Kjøbenhavn, hvor Sønnen opdroges;
16 Aar gammel dimitteredes han fra den kjøbenhavnske
Borgerdydskole med Udmærkelse, og 4 Aar efter tog han
juridisk Examen med Egregie. Efter 1839 at
have vundet Universitetets Guldmedaille erhvervede han
1841 Licentiatgraden paa Grundlag af en statsretlig
Afhandling, nemlig om Provinsialstændernes Kompetence,
et Thema, der laa ham saa meget nærmere, som han 1840
havde været 
Protokolfører i Roskilde og i Viborg. Derpaa fulgte
en længere Udenlandsrejse paa næsten 2 Aar
(1841-43). En kort Tid var han ansat i Kancelliet,
hvor han 1838 blev Volontær og 1843 Kancellist,
men han var prædestineret til Universitetet, blev
1844 Lektor, 1845 overordentlig og 1847 ordentlig
Professor i det juridiske Fakultet. Meget tidlig
droges han ind i Tidens aandelige og politiske
Rørelser, i hvilke han snart kom til at spille en
fremragende Rolle. Han tilhørte med Liv og Sjæl den
frisindede og nationale Retning, var Medstifter
af Studentersamfundet (1840), førte under det
skandinaviske Studentermøde 1845 Forsædet ved den
store Banket i Christiansborg Ridehus, ved hvilken
Orla Lehmann og Monrad holdt deres berømte Taler,
deltog i det skandinaviske Selskabs Bestræbelser for
at udbrede gjensidig Kundskab til de nordiske Landes
Forhold, var Medstifter af Nordisk Litteratursamfund
(1847) og var i det hele rastløst virksom for at
fremme Tidens store Tanker. Ganske særlig helligede
han sig til den Opgave at hævde Slesvigs statsretlige
Stilling som et af al tysk Overhøjhed uafhængigt
dansk Kronland og at værge om det danske Sprog og
den danske Nationalitetsfølelse i Sønderjylland. Den
betydningsfulde Samling «Antislesvig-holstenske
Fragmenter» (1848-51), som imødegik de af de tyske
lærde knæsatte sies vig-holstenske Paastande og fra
forskjellige Sider belyste Hertugdømmets statsretlige
Forhold, skyldtes hans Initiativ, utrættelige Energi
og allerede den Gang fremtrædende sjældne Evne til
at samle de dygtigste Kræfter til fælles Arbejde.

Da 1848 brød frem, fik Kjøbenhavns Kommunalbestyrelse
en politisk Betydning som Hovedstadens og hele
Landets naturlige Organ i kritiske Øjeblikke. K. tog
Borgerskab som kjøbenhavnsk Grundejer i Jan. og
valgtes til Borgerrepræsentant i Febr., saa at
han var medvirkende ved Forsamlingens Optræden
i Martsdagene. Han var Medlem af det kommunale
Raad indtil 1855, i de 2 sidste Aar som dets
Viceformand. Kjøgekredsen (Kjøbenhavns Amts
4.) valgte ham i Okt. 1848 til den grundlovgivende
Rigsforsamling. Kort efter Samlingens Aabning
foreslog han, at det, da Forholdene ikke havde
tilladt at udskrive Valg i Slesvig, skulde tages under
Overvejelse i de ved Lodtrækning dannede Afdelinger,
om ikke Forfatningsspørgsmaalet burde udsættes,
indtil Slesvigs Stilling var anerkjendt, og indtil
slesvigske Repræsentanter kunde deltage; han søgte
at vise, at en saadan Fremgangsmaade baade vilde være
den klogeste og den hensynsfuldeste imod Slesvigerne,
og at det for Kongerigets Befolkning maatte være en
tilstrækkelig Betryggelse,
naar Rigsforsamlingen vedblev at bestaa, og naar
det fastsloges, at ingen Lov kunde udfærdiges og
ingen Skat paalægges uden dens Minde. Det sunde og
patriotiske i Tanken ses nu bedre end den Gang, hvor
Sindene vare i stærk Bevægelse, Utaalmodigheden stor
og Frygten for en mulig Reaktion vistnok ikke mindre;
Forslaget forkastedes med overvældende Flertal. Det
gjentoges senere af A. S. Ørsted, men fik da kun
nogle faa Stemmer. K., som havde taget ledende Del
i Fastsættelsen af Forsamlingens Forretningsorden
og i de politiske Debatter, som førtes før og efter
Martsministeriets Afgang, blev i Dec. 1848, men først
ved 3. Valg, Medlem af det 17 Mands Udvalg, som efter
den foreløbige Behandling i Afdelingerne skulde tage
Grundlovsudkastet under nærmere Behandling. Dets
Arbejder fremmedes med stor Energi under V. Bjerrings
Forsæde, men fra 9. Febr. 1849, da K. med 10 Stemmer
valgtes til Ordfører, var det ham, paa hvis Skuldre
Hovedparten af Byrden blev lagt. Hans Opgave blev
det at samle alle Afstemningerne, at bringe dem
i Orden og Sammenhæng og at motivere, uden at
medtage noget overflødigt og uden at overspringe
noget væsentligt, den Affattelse af Grundloven,
som Flertallet indstillede til Vedtagelse. Dette
Kæmpearbejde blev, medens Grundlovsudvalget fortsatte
sine daglige Møder, udført paa 13 Dage, og sjælden er
en saa vidtrækkende Kreds af de mest betydningsfulde
statsretligpolitiske Spørgsmaal bleven behandlet med
saa overlegen Dygtighed og en saa koncis Klarhed som
i den 50 Spalter store Betænkning. Ordføreren lagde
de samme Egenskaber i fuldt Maal for Dagen under
den udførlige Behandling i Salen, der begyndte
26. Febr. og varede i 3 Maaneder. Datiden var
kun lidet fortrolig med de mange vanskelige
Spørgsmaal, som kunne fremkomme ved Ordningen af et
konstitutionelt Forfatningsliv, men desto stærkere
vare de Følelser og Stemninger, som krævede dem
besvarede alene efter Øjeblikkets Strømninger. Det var
et stort Held for Forfatningssagen, at der midt i den
politiske Dilettantisme, som den Gang var Regelen,
fandtes til at overtage Ordførerhvervet en Mand,
som besad en omfattende Kundskab paa dette Omraade,
særlig Fortrolighed med Englands og Norges politiske
Liv. Og hans Ordførerskab udmærkede sig tillige ved
en høj Grad af Korthed, Klarhed og en altid rede
Slagfærdighed, der uden at lade sig forlede til
polemiske Vidtløftigheder altid holdt Sagen og det
foreliggende Spørgsmaal skarpt for Øje. -- Ved de
første ordinære Valg i Dec. 1849 gjenvalgtes K. i
sin tidligere Kreds til Folketinget og havde i de 
følgende 3 Aar en væsentlig Indflydelse paa
de gjennemførte vigtige Love. Ved næste Valg,
Avg. 1852, faldt han for Bondevennen P. Hansen
af Snoldelev-Hastrup, og samme Skæbne havde han 2
Maaneder senere ved et Suppleringsvalg i Mariager
lige over for Lærer D. E. Rugaard. K. søgte ikke
senere at faa Sæde i Folketinget.

Den levende Interesse, hvormed K. omfattede
Slesvig, og som var bleven yderligere styrket ved
hans Deltagelse i den mislykkede Notabelforsamling
(1851), førte ham til ogsaa i sin Lærervirksomhed ved
Universitetet at omfatte den slesvigske Retsvidenskab
og at bevirke Ansættelsen af en særlig Docent
i denne. Efter Minister- og Systemskiftet i 1854
overtog han 1855 en Stilling som Departementschef i
det slesvigske Ministerium, som den Gang forestodes
af H. I. A. Raasløff, og blev saaledes Kollega
af sin Ven Regenburg. Snart kaldtes han dog her
fra, i det han i Okt. 1856 blev Indenrigsminister
i Andræs Regering. Som saadan gjennemførte han
forskjellige vigtige Love, saaledes Næringsloven af
29. Dec. 1857 og Loven om den jyske Tværbane, det
første Jærnbaneanlæg i Jylland. At den egentlige
Hovedaare for Jærnbanetrafikken i Jylland maatte
gaa fra Nord til Syd, var ikke noget Øjeblik skjult
for K., men det var efter hans Opfattelse af de
økonomiske Interesser og af Politikkens Krav af den
største Vigtighed, at der forud for denne, som pegede
ned imod Hamborg og Tyskland, var tilvejebragt en
Linje, som aabnede Vejen for en direkte Forbindelse
med England, og en saadan, mente han, maatte kunne
etableres fra Struer. Da Hall havde afløst Andræ
som Konseilspræsident, gik K. (Avg. 1858) over til
Finansministeriet, men overgav i Maj 1859 dette til
C. E. Fenger og vendte tilbage til sin tidligere
Plads; i Dec. s. A. afgik hele Ministeriet Hall,
væsentlig paa Grund af Forhold ved Hoffet (Grevinde
Danner og Berling), som K. for sit Vedkommende gjorde
til Kabinetsspørgsmaal, og som kort efter ogsaa de
øvrige Ministre fandt at burde tage paa samme Maade,
og da Kabinettet rekonstrueredes i Febr. 1860, ønskede
K. ikke at gjenindtage sin Stilling, men udnævntes til
Assessor i Højesteret (extraordinær Assessor var han
bleven 1856). Af Rigsraadet, som den Gang kun bestod
af ét Kammer, var han bleven Medlem 1857. Ved Siden af
sin parlamentariske Virksomhed overtog han i Aarenes
Løb en Række af vanskelige Hverv som Formand for
store Kommissioner: om Orlogsværftets Reorganisation
(i hvilken han søgte at indføre den engelske Praxis
at gjengive alle Vidneforklaringer
stenografisk), om Forsvarsvæsenets Ordning, om det
kongl. Theaters Stilling, om offentlige Bygninger
og om Banegaardsforholdene i Kjøbenhavn; den maaske
vigtigste af dem alle, Proceskommissionen, vil blive
omtalt ndfr. Han besad en sjælden Evne til at lede
Saadanne Forhandlinger, til at fremdrage de Sider
af enhver Sag, hvorpaa det kom an, til at anspore
Arbejdslysten og indgyde Interesse for Opgaverne,
samtidig med at han ikke sparede sig selv, og hans
sikre Hukommelse var til enhver Tid Herre over det
store Kundskabsforraad, hvormed han sad inde.

Som Medlem af Rigsraadet var K. selvskreven til
Ordfører for det Forslag til en Fællesforfatning for
Kongeriget og Slesvig, som Ministeriet Hall fremlagde
i Sept. 1863, og som senere blev til Forfatningen
af 18. Nov. Man har fremhævet, og ikke uden Føje,
at Ordføreren indskrænkede sig til at behandle de
konstitutionelle Spørgsmaal, som Udkastet frembød,
og ikke, eller dog kun i ringe Grad, indlod sig paa
at undersøge, om det var et rigtigt og klogt politisk
Skridt under de givne Forhold i Evropa saaledes ved
en legal Akt at udsondre Holsten af Fællesskabet og
for saa vidt nøjere at sammenknytte Kongeriget og
det danske Hertugdømme; Ansvaret herfor lagde han
over paa Regeringen, og det var først i sit sidste
Foredrag, at han brød med sin Tvivl og anbefalede
Vedtagelsen med de siden saa ofte citerede Ord:
«Fortissima consilia sæpe tutissima». Baade hos os
selv og i Udlandet er den Paastand ofte fremført,
at det var denne Forfatning, som nedkaldte alle
Ulykkerne over Danmark og førte til Slesvigs Tab. Det
er dog noksom godtgjort, at selv om den gav Preussen
et velkomment Paaskud, saa har den dog i det hele og
store hverken gjort til eller fra, og at Frederik
VII's Død under alle Omstændigheder, hvorledes end
den danske Regering havde stillet sig, vilde være
bleven benyttet til Danmarks Sønderlemmelse, fordi
det lige fra 1861 havde været Preussens bevidste Maal
at bemægtige sig Holsten og saa meget af Slesvig som
muligt. Ved Konferencen i London, som først aabnedes
efter Dybbøls Fald 18. April, var K. en af de danske
delegerede (sammen med Udenrigsminister Quaade og
Gesandten i London, Torben Bille). K. nærede ingen
Illusioner om en fransk eller engelsk Intervention
til vor Fordel, og han erkjendte med Sorg, at der
efter Ruslands hele Holdning heller ikke kunde regnes
paa aktiv Bistand fra Sverige-Norge. Derimod har han
vistnok, støttende sig til Udtalelser fra Monrads
Regering her hjemme, gjort sig Illusioner om den
militære Modstandsevne, hvoraf 
Landet endnu var i Besiddelse, navnlig om Muligheden af at 
forhindre Erobringen af Als. Disse Illusioner maa dog ikke bedømmes 
efter de Stemningsudbrud, som han i stærkt bevægede Øjeblikke 
gav Luft i fortrolige Breve til en Ven, i ingen Henseende bestemte 
for Offentlighedens Øje. At han troede paa Alses Uindtagelighed, 
er imidlertid givet, men det gjorde den Gang Nationens store Flerhed,
og Erobringen af Øen, Preussernes eneste virkelige Bedrift i 
Krigen mod Danmark, nedslog derfor ogsaa det danske Folks sidste 
Haab. At der paa Konferencen burde modtages en Deling af 
Slesvig, naar Linjen kun ikke gik saa nordlig, at den lemlæstede 
den danske Nationalitet, stod dog ogsaa K. klart, men Situationen 
var i saa Henseende yderst vanskelig, da Preussen ikke vilde 
udtale sig bestemt, og da England under Lord Russells famlende 
Ledelse stadig gled bort  fra sine egne Forslag. Paa det afgjørende 
Tidspunkt, 20. Juni, stode K. og hans Kolleger noget vaklende,
men praktisk fik dette ingen Betydning, thi samme Dag var 
Afgjøreisen truffen i Statsraadet i Kjøbenhavn, som havde besluttet 
at fastholde som sit Ultimatum Russells Forslag af 28. Maj, hvilket 
han selv havde forladt, og at forkaste det Voldgiftsforslag, som de
allierede tyske Magter ikke havde modtaget. 22. Juni var 
Konferencen sprængt, og 29. Juni faldt Als. 
 
K., som 1863 var bleven valgt for Kjøbenhavn til Rigsdagens 
Landsting, blev i de efter Krigen følgende Aar i stedse højere Grad 
dette Tings Leder, en naturlig Følge af den omfattende Indsigt og 
overlegne parlamentariske Dygtighed, hvormed han helligede sig til 
hine Aars vigtige Lovgivningsvirksomhed. Da Grev Frijs i Maj 
1870 aftraadte, og Kongen kaldte Grev Holstein-Holsteinborg, 
henvendte denne sig derfor først til K., der gjorde sin Indtræden
afhængig af Halls Medvirkning og selv overtog Justitsministeriet. Faa 
Maaneder efter udbrød den tysk-franske Krig, som her hjemme 
hilstes med Begejstring og store Forventninger om Oprejsning for
Tabene i 1864. Danmark blev bragt i en yderst farlig  Stilling, 
da Kejser Napoleon sendte Hertugen af Cadore her til med Tilbud 
eller Fordring om en Alliance; K. var blandt dem, som tydeligst 
saa Faren, og han bidrog sit til at forhindre enhver Uforsigtighed, 
som kunde stille Danmark i et tvetydigt Lys lige over for Preussen 
og Tyskland. -- En af de Sager, som K. i denne sin Ministerstilling 
omfattede med særlig Interesse, var Ordningen af Islands 
Forfatningsforhold; hans Kjærlighed til den gamle Sagaø og dens 
mærkelige Folk mødtes her med den statsretlige Jurists faglige 
Sans. Men det blev dog ikke ham, der kom til at føre denne 
Sag igjennem, det tilfaldt Klein, til hvem han overgav Justitsministeriet, 
da i 1872 Fengers Afgang foranledigede ham til paa ny at
overtage Finansportefeuillen (Juli). Han overtog fra Fenger og 
gjennemførte 1873 den skandinaviske Møntenhed. Salget af Marmorkirkens 
Ruin paadrog ham en Anklage for Rigsretten, som dog 
13. Juni 1877 fuldt frikjendte ham. Stillingen baade inden for selve
Ministeriet og lige over for Tingene havde sine store Vanskeligheder. 
Særlig var Forholdet mellem K. og Haffner, der fra 
Ministeriet Frijs var gaaet over i Holsteins Kabinet som Krigs- og 
Marineminister, meget spændt; det kom til et voldsomt Udbrud, 
da Haffner under en Forhandling i hans private Hjem om en af 
ham paatænkt Værneskat blev saa heftig over nogle Indvendinger 
fra K., at han endte med at vise denne Døren. Vanskeligheden 
løstes ved, at Haffner selv erkjendte at have forløbet sig og
udtraadte af Ministeriet (Dec. 1872), hvor han og K. ikke længere 
kunde sidde sammen. Folketinget førte paa Grundlag af «det 
forenede Venstres» Program af 1870 en lidenskabelig Opposition imod 
Ministeriet, og denne fik 1873, efter de bekjendte Adresser, sit 
Udslag i Nægtelsen af Finanslovens Overgang til 2. Behandling. 
K. holdt under Debatten herom en beundringsværdig Tale, lige saa 
grundig i sit Indhold som fuldendt i sin Form, hvori han forklarede
Parlamentarismens sande Væsen, udtalte, at den ikke havde Hjemmel 
i Grundloven og overhovedet ikke kunde skabes ved en 
Lovparagraf, men kun ved Tradition og en Praxis, der fremfor alt 
havde Taalmodighedens og Maadeholdets Præg, ikke ved saadanne 
voldsomme Handlinger som en Finanslovnægtelse, et tveægget Sværd, 
som først og fremmest vilde saare den, der brugte det. Skjønt 
Landstinget i den konstitutionelle Strid afgjort stod paa Ministeriets 
Side, manglede der den personlige Tillid til Kabinettet, som under
saa spændte Forhold maatte kræves, og det var af denne Grund, 
at Ministeriet Holstein, væsentligst efter K.s Tilskyndelse, indgav 
sin Demission i Juni 1874. Hans indflydelsesrige Stilling i 
Landstinget havde dog ikke lidt noget Skaar, og under de skarpe 
Konflikter, som indtraadte 1877, Aaret for det første Estrupske
Provisorium, kom de vægtigste Indlæg fra hans Side; navnlig maa 
fremhæves hans Tale i 1877 om Rigsdagens Ret og Pligt lige over for 
Finansloven og om de 2 Tings gjensidige Stilling. I Aarene efter 
1880 blev dette anderledes; K. kunde ikke altid følge eller billige 
Ministeriet paa dets Veje, og dette førte til en Misstemning, snart 
efter til et Brud, i det Professor Matzen som Landstingets Højres 
Ordfører opsagde den tidligere Leder Huldskab og Troskab. Det 
laa ikke for K., som desuden alt den Gang følte Alderens Svagheder
og bl. a. af denne Grund havde afslaaet Stillingen som 
Justitiarius i Højesteret, som tilbødes ham 1880 efter Mouriers Død, at 
optage nogen Kamp paa et saadant Grundlag; han trak sig mere 
og mere tilbage, og 1890 frabad han sig et Gjenvalg, som selv 
uden hans Abdikation næppe vilde være faldet paa ham.

Det karakteristiske Hovedtræk hos K. var hans uudslukkelige 
Trang til Viden og Kundskabserhvervelse, hans «umættelige 
Tilegnelseslyst». Der var næppe noget af de højere aandelige 
Omraader, Politikkens, Videnskabens, Litteraturens og Kunstens, uden 
at han var fortrolig med det, havde tilegnet sig den ældre og
yngre Forsknings Resultater og var trængt igjennem til Enkeltheder, 
som ellers kun Specialisten kjender. Om hans juridiske Kundskabsfylde, 
der ikke indskrænkede sig til Danmark og de 2 nordiske 
Broderlande, men omfattede hele den evropæiske Ret, tilhører det
Skildringen af K. som Jurist at tale. Men ved Siden heraf var han 
nøje fortrolig med den historiske Videnskab (1857-70 var han 
Medlem af og Formand i den danske historiske Forenings Bestyrelse),
med Filosofien, med enhver Gren af den højere Tænkning. Han 
var en utrættelig Læser, og da hans Syn blev saa svagt, at det 
nægtede ham sin Tjeneste, lod han sig forelæse alt, hvad der faldt 
ind under hans omfattende Interessesfære. Intet var tabt af, hvad 
han saaledes tilegnede sig, hans utrolige Hukommelse beherskede 
altid det umaadelige Stof. Han var Bogsamler, og hans Bibliothek 
fyldte Hylderne i mange Værelser af hans stille Villa i Rosenvænget,
skjønt han Gang efter Gang sendte store Gaver til 
Universitetsbibliotheket og til Bogsamlingen i Reykjavik. Ogsaa hans 
personlige Forbindelser havde en stor Udstrækning, det var ham 
en Glæde at knytte og bevare Forbindelse med unge begavede 
Mænd og at hjælpe dem fremad, han stod i venskabeligt Forhold
til mange fremtrædende Personligheder i andre Lande, først og 
fremmest i Sverige og Norge, hvis indre Tilstande og Personalia 
han kjendte trods nogen svensk eller norsk. Han var en varm 
Skandinav og saa i en nær Forbindelse mellem de 3 Riger et 
Middel til gjensidig Styrkelse, men han forvildede sig ikke ind i
dynastiske Kombinationer, hans Onsker gik ikke videre end til en 
saa vidt muligt solidarisk ydre Politik og en gradvis Tilnærmelse i 
Retsudvikling og indre Forhold. I denne Retning arbejdede han 
med alle sine Kræfter, og det er træffende sagt om ham, at han 
i Tidens Løb blev et personligt «Forbindelsesled mellem Folkene», 
som næppe kan erstattes. Hans Hjem søgtes i vid Udstrækning af
Gjæster fra Broderlandene, som altid vare sikre paa her at finde 
den hjærteligste Modtagelse. I det store Selskabsliv deltog han 
ikke mere, end hans sociale Stilling nødvendig krævede; han var 
ugift, en gammel Tante bestyrede indtil kort Tid før hans Død
hans Hus. Fylde fik hans private Liv først, da han efter J. L. 
Heibergs Død kom i nærmere Forbindelse med Fru Heiberg og 
helligede hende et trofast Venskab, hvilket hun har sat et smukt 
Æreminde i sine Livserindringer. (Han forestod Udgivelsen af 
Heibergs Skrifter i 22 Bind, 1861-62.) Hendes Død 1890 var det
sidste haarde Slag, som traf ham; det politiske Livs Skuffelser og 
Sorger havde ældet ham før Tiden, nu blev han en fuldstændig 
ensom Mand, og hans tidligere stærke Helbred svækkedes, hans 
legemlige som hans aandelige Kræfter aftoge. Til sidst blev en 
Operation paatrængende nødvendig, men 27. Sept. 1893 døde han
i den Vogn, som skulde bringe ham til Hospitalet. 

Det er et virksomt og for Fædrelandet betydningsfuldt Liv, 
som her er skildret. Naar K. med sin store Kundskabsfylde, sin 
sjældne parlamentariske Evne, sin strænge Pligtfølelse og sin 
uegennyttige Fædrelandskj ærlighed ikke har grebet stærkere ind i
Begivenhederne, naar han f. Ex. ikke har været Chef for nogen Regering, 
saa ligger dette i hans Begavelses ejendommelige Art. Han var 
mere receptiv end skabende, netop hans omfattende Indsigt og 
Skarpsindighed lode ham ved enhver Ting se, ikke blot Grundene 
for, men ogsaa dem imod og gjorde ham vaklende, ængstelig, hvor 
mindre klart skuende dristig grebe til, fordi de kun saa den ene 
Side. Han veg tilbage for Ansvaret, vilde hellere pege paa det 
rette og lade andre udføre det end selv gribe Roret. Denne 
Ængstelighed, som laa i hans Natur, tog til med Aarene og gjorde 
sig især stærkt gjældende i Slutningen af hans politiske Liv, da 
han uden Kamp lod sig fortrænge fra en Stilling, som en kraftigere 
Vilje kunde have hævdet og forsvaret, og som en ærgjerrig Mand 
ikke vilde have ladet sig berøve. Om hans sjældne Evner, hans 
Karakters Renhed og hans inderlige Kjærlighed til Fædrelandet, 
dets Sprog og alt dets aandelige Eje har der kun været én Mening 
hos Venner og Modstandere.

K. fik 1855 Titel af Etatsraad, blev 1857 Kommandør og 1873 
Storkors af Danebrog. Lunds Universitet kreerede ham 1868 til 
Dr. jur., Upsala Universitet 1877 til Dr. phil. Han valgtes 1885 
til Medlem af Kongl. Vetenskaps Societeten i Upsala og 1891 til 
Medlem af Videnskabernes Selskab i Christiania.

Erslew, Forf. Lex. 
Smaaskrifter tilegnede A. F. Krieger S. 379 ff. 
Fru Heibergs Erindringer IV, 218 ff. 
Nord. Tidskrift 1893, s. 573 ff. 
Kal. Danmark 1894, S. 58 ff. 
Hist. Tidsskr. 6. R. V, 121 ff. 

C. St. A. Bille.

-- Allerede 1844 aabnedes Universitets vej en for A. F. Krieger 
ved hans Udnævnelse til Lektor. Hans overordentlige Belæsthed, 
hurtige Hoved og store Arbejdskraft tildroge sig almindelig Opmærksomhed,
og der knyttedes store Forventninger til ham som 
Universitetslærer. Disse opfyldte han kun til Dels; hans Betydning 
for den danske Retsvidenskab kom til at ligge paa andre Punkter. 
At K. ikke som Universitetslærer kom til at udøve nogen betydelig
Indflydelse paa de juridiske studerende, laa dels deri, at han vel 
samlede et stort, maaske alt for stort, Materiale til Brug ved sine 
Forelæsninger, men ikke havde den fornødne Taalmodighed til at
bearbejde det paa en for de studerende egnet Maade, dels i den 
ydre Omstændighed, at han af Princip ikke vilde diktere sine 
Forelæsninger, men holde dem som frie Foredrag, hvilket havde til 
Følge, at de studerende -- under den daværende Mangel paa
trykte Haand- og Lærebøger -- foretrak at benytte de andre 
Professorers Forelæsninger, som i alt Fald delvis dikteredes og af den 
Grund bedre egnede sig til at læse efter. Dertil kom, at K. 
allerede før 1848 og naturligvis endnu mere senere stærkt optoges af 
den vaagnende politiske Interesse. Hans Forelæsninger ved 
Universitetet drejede sig for øvrigt ikke om statsretlige Æmner, men 
især om Privatrettens almindelige Del, hvilket Fag han gav et 
overordentlig stort Omfang ved sit «Grundlag for Forelæsninger 
over den danske Privatrets almindelige Del» (1849-50), der var en 
uhyre Materialsamling, ordnet under Paragrafoverskrifter væsentlig
efter Savignys System, samt om Kriminalprocessen, hvortil han 
ogsaa havde samlet meget, og desuden om enkelte mindre Fag, 
f. Ex. Næringsret, Vexelret o. desl. Samtidig var den slesvigske 
Sag Gjenstand for hans levende Interesse, og paa den anvendte 
han betydelig Tid og Kræfter. I sit ovennævnte «Grundlag» søgte 
han at vække de studerendes Interesse for disse Spørgsmaal ved 
at optage og aftrykke de vigtigste Aktstykker i Striden. Da efter 
Oprørets Underkuelse den danske Konges Myndighed blev 
gjenoprettet i Slesvig, stillede K. strax sin store Arbejdskraft i denne 
Sags Tjeneste derved, at han i 1853 paatog sig at være Docent i 
slesvigsk Ret. Indseende Vigtigheden af at drage den slesvigske 
Rets Studium fra Kiel til Kjøbenhavn var han meget ivrig herfor, 
og i utrolig kort Tid udarbejdede han danske Lærebøger over 
vigtige Dele af den slesvigske Ret («Den slesvigske Formueret» og
«Den slesvigske Familie- og Arveret», begge udkomne i 1855).

Uagtet det anførte har K. haft en stor Betydning for 
Retsvidenskaben her i Landet, og det kan med Sandhed siges, at uden 
ham vilde man have savnet meget, som ved hans direkte eller 
indirekte Paavirkning er kommet frem. Han har virket inciterende 
og opmuntrende paa næsten alle de yngre Videnskabsdyrkere fra 
hans Tid, bistaaet dem med Raad og Daad og befrugtet deres
Tænkning ved at meddele dem af sin Videns store Forraad. Men 
hans egentlige Hovedfortjeneste er den Virksomhed, han udfoldede 
for Lovgivningens Udvikling og de Forberedelser hertil, ved hvilke 
Videnskabens Hjælp paakaldes. Navnlig bør her nævnes den store
Proceskommission, som i Tiden fra 1868-77 udarbejdede Forslag 
til en fuldstændig og vidtgaaende Reform af baade den civile og 
den kriminelle Retspleje i Overensstemmelse med Grundlovens Krav, 
for hvilken Kommission K. var Formand. I denne sin Egenskab 
vidste han ikke blot at lede Forhandlingerne med overordentlig 
Klarhed og Indsigt, men  dede ogsaa under Debatten de 
værdifuldeste Bidrag til Opgavens Løsning ved sit store Kjendskab til 
fremmed Ret og sit udmærkede Blik for, hvad der var det væsentlige
i et Æmnes Behandling.

I denne Forbindelse bør ogsaa nævnes K.s store Betydning 
for baade det videnskabelige og det legislative Samarbejde mellem 
de 3 nordiske Riger i Henseende til Retsvæsenet. Længe førend 
nogen anden dansk Mand fulgte han opmærksomt Retsvidenskabens
Udvikling i Sverige og Norge og havde stadig personlige 
Forbindelser med de betydeligste Jurister i disse Lande. Uden K.s Hjælp 
og Medvirkning vare de nordiske Juristmøder ikke komne i Stand, 
og det skyldes hans Energi, at en «Nordisk Retsencyklopædi» er 
udkommen (1878 ff.) og paa et enkelt Parti nær bleven færdig. Skjønt 
ikke selv deltagende i de Kommissioner, bestaaende af delegerede fra 
alle de 3 Lande, som have udarbejdet Vexelloven, Firmaloven og
Søloven, har K. ikke desto mindre haft en stor Andel i, at dette 
Samarbejde er kommet i Stand, i det han ved sine Opmuntringer 
og sine Forbindelser i Sverige og Norge har bidraget til at vække 
Interesse for Sagen paa højere og højeste Steder og til at fjærne
Betænkeligheder og Hindringer, der maaske ellers havde kvalt den. 
Endelig bør det anføres, at han deltog i Udgivelsen af Chr. 
Paulsens, J. E. Larsens og F. C. Bornemanns Skrifter. 

J. Nellemann.



Krieger, Anthonius, 1776-1847, Søofficer. 
K., der er født 19. Marts 1776, var Søn af nedennævnte Viceadmiral Joh. Corn. K. 
(d. 1797). Han blev Maanedslieutenant i Marinen allerede 1794 og
avancerede s. A. til Sekondlieutenant, blev Premierlieutenant 1800, 
Kapitajnlieutenant 1808, Kapitajn 1815, Kommandørkapitajn 1826, 
Kommandør 1834; 1840 tillagdes der ham Kontreadmirals Karakter, 
2 Aar senere forfremmedes han til virkelig Kontreadmiral. Efter en 
Udenlandsrejse 1803 var han 1804-8 ansat i Tønning som Chef 
for en Del Kanonfartøjer, der først blokerede Elben, senere -- 
under Krigen mod Englænderne -- fra Ejderen opererede mod de 
engelske Krydsere. 1809 var han som Chef for den fra Englænderne 
erobrede Brig «the Tickler» i hans Faders Eskadre i 
Øresund, 1810 Chef for Kanonflotillen ved Præstø, 1811 næstkommanderende 
paa Fæstningen Christiansø, hvor han tillige førte de der
stationerede Kanonfartøjer. 1812 førte han Briggen «Laaland» i 
Norge og deltog med denne i den blodige Kamp i Lyngør 6. Juli, 
hvor Fregatten «Najaden» blev ødelagt; for at ikke hans Skib skulde 
erobres, satte han det paa Grund og tændte Ild i det; Englænderne
slukkede dog denne, men maatte atter forlade det, da det 
tilbageerobredes af Kapitajnlieutenant Rask. K. overtog derefter atter 
Kommandoen over Briggen i Norge, men vendte efter Landets 
Adskillelse fra Danmark tilbage til Kjøbenhavn. 1816-18 var han
uden for Nummer, 1821 Chef for Kadetskibet, 1822 og 23 Meddommer 
for Søkadetterne, 1836 Chef for Linjeskibet «Skjold» paa 
Togt i Nord- og Østersøen. 1841 indtraadte han som Medlem af 
Konstruktions- og Reguleringskommissionen; forinden var han bleven
ansat i Bestyrelsen for Søetatens Drengeskole. K., der døde 25. Avg. 
1847, blev 1809 gift med Elisabeth Dorothea Prætorius (f. 2. Nov. 
1779 d. 14. Jan. 1861).

C. With.



Krieger, Emil François, 1819-92, Søofficer,
Søn af forannævnte Kontreadmiral Anthonius K., er født 5. Juli 1819. Han tog 
Afgangsexamen fra Søkadetakademiet med Udmærkelse (Æressabelen),
blev Sekondlieutenant 1839, Premierlieutenant 1848, Kapitajnlieutenant 
1859, Orlogskapitajn 1868 (s. A. Kommandør) og Kontreadmiral 1880. 
1884 afgik han efter opnaaet Aldersgrænse. Blandt K.s mange
Togter som subaltern Officer kan nævnes, at han 1840-41 var med 
Fregatten «Bellona» i Sydamerika, 1845-47 med Briggen «Mercurius» 
paa Island og derefter i Guinea og Vestindien. I Krigen 
1848-50 sejlede han først med Postdamperen «Skirner», der gjorde 
Tjeneste ved Søtransporterne, senere paa Blokade med Korvetten 
«Galathea», i 1850 næstkommanderende paa Hjuldampskibet «Geiser» 
paa Expedition mod de slesvig-holstenske Kanonbaade ved 
Vesterhavsøerne. 1853 var K. næstkommanderende paa Batteriet Trekroner, 
1855-58 Vagerinspektør aa Østkysten; 1859 førte han en mindre 
Eskadre i Troppetransport, 1861 Chef for en Division Kanonbaade, 
1863-64 Chef for Krydseren «Fylla» i Vestindien; efter Skibets 
Hjemkomst indlemmedes det i Østersøeskadren. Efter Krigen blev 
K., der forinden var bleven Kammerjunker, Ekvipage- og Takkelmester
samt Medlem af en Taktikkommission. 1867-68 var han 
paa ny i Vestindien, denne Gang som Chef for Korvetten «Dagmar». 
Korvetten var ogsaa i Rio Janeiro for at indkræve Brasiliens 
Kontingent for Sundtoldens Afløsning, en Mission, der dog fuldstændig
mislykkedes. Da Søkadetakademiet 1869 nedlagdes, og Søofficersskolen 
i dets Sted oprettedes, blev K. dennes første Chef, men 
fratraadte dog kort efter for at overtage Stillingen som Chef for
Orlogsværftet, hvilket han vedblev at være til sin Afgang fra 
Tjenesten; samtidig havde han dog nogle Udkommandoer: 1876 Chef 
for Fregatten «Jylland», der overførte Kongen til og fra Rusland, 
1882 Chef for Øvelseseskadren. I Kommissionen til Udarbejdelse 
af Forslag til Søværnets Ordning var K. Medlem. Efter sin Afgang 
beskæftigede han sig med forskjellige filanthropiske Sysler; han har 
bl. a. indlagt sig Fortjeneste ved sit Arbejde for Oprettelse af
Lægevagtstationer. - K., der var en vel begavet Natur og en 
flink Sømand, udmærkede sig navnlig ved en exemplarisk Nøjagtighed 
i Tjenestesager; han blev 1869 Kammerherre, 1884 hvid Ridder 
og døde Juleaften 1892. K. blev 1850 gift med Sarah Tomine Marie 
Fanny Africana Knudsen (f. 22. Maj 1830), Datter af 
Generalkonsul A. P. K.

Tidsskr. f. Søvæsen  1893.

C. With.



Krieger, Johan Cornelius, 1683-1755, Bygmester,
blev 1711 Gartner ved Orangerihuset i Rosenborg og 1721 tillige ved samme 
Slots Lyst- og Køkkenhave, en Stilling, han beklædte til 1749. Han 
havde med Flid lagt sig efter Arkitekturen, blev tidlig for kongl. 
Regning benyttet som Bygmester og blev i 1722 kongl. Bygningsinspektør 
og 1725 Overlandbygmester. Ved Opførelsen af 
Fredensborg, som 1720-21 byggedes af Marcantonio Pelli, førte K., efter 
Generalbygmester Ernst, Overtilsynet; han anlagde Slottets Have 
og Park og byggede Fredensborg Slotskirke (1725) samt Marskalshusene 
og andre «Dependensbygninger». 1723 havde han opført 
en Pavillon ved (det gamle) Amalienborg, 1724 foretog han en delvis 
Ombygning af Vallø og var samtidig virksom paa Kjøbenhavns 
Slot, Odense Slot, Frydenlund o. a. St. 1725 byggede han 
«Christianshavns nye Bro», ledede 1728 de vidtløftige Udbedringsarbejder
paa Kronborg og anlagde s. A. en Agatslibemølle ved Arresø. 
1737 opførte han det nye Orangeri ved Rosenborg. I sine sidste 
Leveaar byggede han det nuværende Moltkeske Palais paa Hjørnet 
af Bredgade og Dronningens Tværgade. Trods denne sin betydelige
Virksomhed fordunkledes og fortrængtes han dog længe før sin 
Død af Thurah og Eigtved og sank efterhaanden i dyb Glemsel. 
1749 var han bleven Justitsraad. Han døde i Kjøbenhavn 21. Sept. 
1755. Han havde 8. Marts 1712 ægtet Anna Matthisen (f. 1692 
d. 1760), Datter af Klokker Søren M. (d. 1740) og Maren Nielsdatter
Banner (d. 1719); ved hende blev han Stamfader til den vidt 
udbredte Kriegerske Slægt. -- I 1729 udgav K. «Berechnungen 
u. Desseins auf 3 differente, grundgemauerte Gebäude» osv., efter 
hvilke han og Kong Frederik IV formente, at de ved Byens Brand 
1728 ødelagte Bygninger passende kunde gjenopføres.

Meier, Fredensborg.

F. J. Meier.



Krieger, Johan Cornelius, 1725-97, Søofficer, 
Søn af ovennævnte Justitsraad Joh. Corn. K. (d. 1755), er født 1725, blev 
Sekondlieutenant i Marinen 1743, Premierlieutenant 1749, 
Kapitajnlieutenant 1754, Kapitajn 1758, Kommandørkapitajn 1767, Kommandør
1775, Kontreadmiral 1781, Viceadmiral 1790. Strax efter sin 
Udnævnelse til Officer gik han i fransk Orlogstjeneste og forblev 
der i 2 Aar. Kort efter sin Hjemkomst udsendtes han med Kapitajn 
S. Hooglant til Middelhavet paa en Expedition, der skulde 
slutte Fred med Røverstaterne. Ved denne Lejlighed var det, at 
Fregatten «Falster» sprang i Luften paa Saffias Red (1753). Da 
en foreløbig Afslutning var opnaaet 1752, sendtes K. hjem over 
Land som Kurér med Melding om Udfaldet. 1754 ansattes han 
som Chef for et Fartøj, der skulde forhindre den om sig gribende 
Smughandel mellem Ærø og Fyn. 1759 var han Chef for Fregatten
«Vildmanden» i Admiral Fontenays Eskadre, hvorfra han 
detacheredes til Christiansø, hvor Fæstningsværkerne og Havnen bleve 

udbedrede, og Kommandoforholdene ordnedes. Efter nogle 
Chefstogter med Fregatter 1760 og 61 sendtes han 1762 med Fregatten 
«Christiansborg» til de russiske Østersøkyster for at udspejde, hvilke 
Troppetransporter her gik for sig. 1767 gjorde han et Togt til 
Marokko som Chef for Fregatten «Havfruen», 3 Aar senere deltog 
han som Linjeskibschef i Admiral F. C. Kaas' uheldige Togt til 
Algier, 1773 overførte han med et Linjeskib Statholderen Prins 
Carl til Norge, 1779-81 var han atter Linjeskibschef i de udrustede 
Eskadrer, 1782 Medlem af Reguleringskommissionen, 1788 Chef for 
en mindre Eskadre, der opererede sammen med en russisk Styrke 
under Admiral v. Dessen, 1794 atter Chef for en Eskadre (paa 8 
Skibe), der sammen med en svensk Styrke under Grev Wachtmeister 
var udrustet til Nevtralitetens Beskyttelse.

K., der var en højt anset Officer, adledes 1797, men døde 
17. Maj s. A.; han var Ridder af Danebrog. 1750 blev han gift 
med Sophie Magdalene Arff (f. 1733 d. 1816), Datter af Kommandør 
N. D. A. (f. 1695 d. 1758). At hans gode Evner og Sømandsduelighed
ikke kom bedre til deres Ret, end Tilfældet var, skyldtes vel 
nærmest den for Marinen forholdsvis uvirksomme Fredsperiode, 
hvorunder han levede.

C. With.



Krieger, Johan Cornelius, 1756-1824, Søofficer, 
Søn af ovennævnte Viceadmiral Joh. Corn. K. (d. 1797), er født 7. Juli 1756 og 
bestemtes tidlig til Søen; allerede 7 Aar gammel gjorde han sit 
første Togt som Volontær, Aaret efter blev han Kadet og deltog 
som saadan i Admiral F. C. Kaas' uheldige Togt til Algier 1770 
om Bord i Linjeskibet «Sophie Magdalene», kommanderet af hans 
Fader. Det paafølgende Aar udnævntes han til Sekondlieutenant, 
men forblev i Middelhavet indtil 1772. Efter nogle Togter i 
Eskadre og til Island avancerede K. 1776 til Premierlieutenant; 
2 Aar senere sendtes han tillige med 7 andre Officerer til Frankrig
for der at gjøre Tjeneste paa Flaaden og forblev der indtil 1781. 
I de mange blodige og højst lærerige Søkampe, som i disse Aar 
udfægtedes i de vestindiske Farvande mellem Admiralerne d'Estaing, 
de Guichen og de Grasse paa fransk Side mod Graves, Hood og 
Rodney paa engelsk Side, tog K. virksom Del; han udmærkede sig 
ved flere Lejligheder, blev saaret, dekoreret med Ordenen «pour 
le merite», fik Tilbud om en aarlig Pension af den franske 
Regering og hjemsendtes endelig med en overordentlig rosende 
Skrivelse fra hans Chef, Marquis Chabert. Kort forinden sin Hjemrejse 
forfremmedes han til Kapitajnlieutenant. 1781-83 førte K. Skib 
for det vestindiske Handelsselskab; i Slutningen af denne Periode 
udnævntes han til Generaladjudant. Under de over for Sverige 
spændte Forhold 1784, 88 og 89 var han udkommanderet i de Eskadrer, 
der opererede sammen med russiske Eskadrer, en Tid lang var han 
ansat til Tjeneste som Konsulent hos den russiske Admiral. 1789
blev han Kapitajn. 1791-98 gjorde K. Tjeneste som Ekvipagemester 
paa Nyholm, men havde dog ved Siden heraf adskillige Udkommandoer. 
I Efteraaret 1798 gik han som Chef for Fregatten 
«Najaden» til Middelhavet for under St. A. Billes Overkommando at 
beskytte de danske Handelsskibe dels mod Røverstaterne, dels mod 
engelske Visitationer. Fra dette Hverv, der var lige saa anstrængende, 
som det udfordrede baade Mod og Takt, skilte han sig 
med fremragende Dygtighed. 1800, da Forholdet til England havde
naaet en betænkelig spændt Karakter, hjemkaldtes samtlige i 
Middelhavet stationerede Skibe, for hvilke K. da overtog Kommandoen; 
i Slutningen af April 1801 kom han i god Behold med sin 
Styrke til Norge. 1801-3 opholdt han sig i Norge som Medlem 
af en Defensionskommission og havde derefter indtil 1807 nogle 
kortvarige Kommandoer i vore egne Farvande. Kommandørkapitajn 
blev han 1800.

Ved Englændernes Overfald paa Kjøbenhavn 1807 skyndte 
man sig at give K. Befalingen over den bevægelige Sødefension; 
ved hans utrættelige Aktivitet og Mod lykkedes det ogsaa at 
forpurre den engelske Flaades Angreb fra Søsiden, hvorimod han 
naturligvis ikke kunde forhindre Fjendens Bombardement af Hovedstaden
fra Landbatterierne. 1808 fik han Overkommandoen over 
Kanonbaadsforsvaret i Øresund og langs Sjællands Østkyst; s. A. 
forfremmedes han til Kommandør. Den ham underlagte Styrke, der 
i Sommerens Løb voxede til 33 Rokanonfartøjer, benyttede han med 
udmærket Duelighed; i Juni erobrede han saaledes en engelsk
Orlogsbrig samt en Del svenske Koffardiskibe, i Okt. s. A. fordrev 
han med sine Baade det blokerende engelske Linjeskib «Africa», 
der endogsaa paa et hængende Haar nær var blevet erobret. K., 
der 1812 avancerede til Kontreadmiral, vedblev under hele Krigen 
til 1813 at lede dette Kanonbaadsforsvar og traadte herunder paa 
Slutningen i personligt Forhold til Frederik VI, der lærte at skatte 
ham saa meget, at han endogsaa i Krigens sidste Afsnit betroede 
ham at indlede Forhandlinger om Vaabenstilstand med den engelske 
øverstkommanderende, Admiral Hope. Dette Forsøg mislykkedes 
dog for ham; senere var han med Kongen i Fyn som øverstbefalende 
over Søforsvaret, medens Fredsforhandlingerne førtes i Kiel.

I Maj 1814 overtog K. det ansvarsfulde Embede som Holmens 
Overekvipagemester (Chef), efter at Admiral Kjerulff var gaaet af. 
Det viste sig snart, at hans administrative Evner vare lige saa 
udmærkede som hans Kriger- og Sømandsanlæg. Med utrættelig Iver 
arbejdede han efterhaanden den nye Flaade frem, afskaffede mange
Misbrug, forbedrede de meniges Forhold og gjorde sig af disse 
særdeles afholdt. Med sin faste Karakter, sin Takt og Tjenstiver 
lykkedes det ham virkelig at fremkalde en ny og bedre Aand paa 
Orlogsværfterne, saa at baade over- og underordnede med Lyst og 
Frejdighed gave sig i Kast med den smukke Opgave at gjenoprejse 
den faldne Marine. 1821 havde han den Sorg uventet at miste 
sin Søn Hilmar K. i Vestindien; dette Stød gav hans Helbred et 
Knæk, som aldrig forvandtes; han døde 9. Juli 1824. -- K. var 
1808 bleven Kammerherre, 1815 blev han hvid Ridder. Han var 
gift 3 Gange: 1. (1787) med Sophie Wilhelmine Caroline f. 
Bornemann (f. 1767 d. 1792), Datter af Generalavditør Vilh. B. (II, 542),
2. (1794) med Dorothea Sara Marie f. Meincke (f. 1777 d. 1809), 
Datter af Justitsraad L. A. M., 3. (1811) med Anna Cathrine f. Falbe 
(f. 1770 d. 1843), Datter af Etatsraad J. C. F.

Thaarup, Fædrenelandsk Nekrolog 1821-26. 
Arch. f. Søvæsen XIII (1841). 

C. With.



Krieger, Johan Wilhelm Cornelius, 1788-1857, Søofficer, 
Søn af ovennævnte Viceadmiral Joh. Corn. K. (d. 1824), er født 
17. April 1788, blev Sekondlieutenant i Marinen 1805, Premierlieutenant
1809, Kapitajnlieutenant 1816, Kapitajn 1825, Kommandørkapitajn 
1839, Kommandør 1842. 1807 var han om Bord i Vagtskibet 
i Sundet, Fregatten «Frederiksværn», som forgjæves søgte at undfly
Englænderne og efter en kort Kamp 14. Avg. ved Vingø maatte 
overgive sig. Aaret efter deltog han om Bord i Linjeskibet «Prins 
Christian Frederik» i den bekjendte Kamp ved Sjællands Odde 
22. Marts, hvilken Kamp endte med Linjeskibets Ødelæggelse. 
1811 ansattes han som Chef for de ved Korsør stationerede Kanonbaade. 
1812-13 gjorde K. Tjeneste paa Scheldeflaaden under 
Admiral J. van Dockum. 1814 rejste han med Frederik VI's Suite 
til Wien og var der under Kongressen. 1818-21 var han uden for 
Nummer og førte i den Tid et Koffardiskib paa Vestindien, senere, 
efter nogle Vagtskibsposter, 1823-24 Chef for Briggen «St. Jan» i 
Vestindien samt 1833 Chef for Korvetten «Galathea» i Middelhavet, 
hvorfra han hjemførte en  Del af Thorvaldsens Arbejder. 1842 
udnævntes K. til Kammerherre og blev omtrent samtidig Deputeret i 
den jyske Stænderforsamling. I Krigen 1848-50 tog han ikke 
aktiv Del, men var 1850 Medlem af General-Krigsretten, der 
nedsattes til Bedømmelse af Ekernførdeaffæren. Aaret efter søgte han 
sin Afsked og fik da Karakter af Kontreadmiral. Sine sidste Aar 
henlevede han paa sin Ejendom Vosnæsgaard ved Aarhus, som 
han havde kjøbt 1835, og hvor han døde 7. Marts 1857. -- K. 
blev 1811 gift med Anne Sophie Rawert (f. 22. April 1788 d. 15. Juli 
1863), Datter af Generalkrigskommissær J. H. R. og Anna Marie
f. Krieger.

Tidsskr. f. Søvæsen II (1857).

C. With.



Krieger, Johannes, 1773-1818, Søofficer, 
Søn af ovennævnte Viceadmiral Joh. Corn. K. (d. 1797), er født 4. Maj 1773, blev Sekondlieutenant i Marinen 1789, Premierlieutenant 1796, Kapitajnlieutenant
1804, Kapitajn 1809, Kommandørkapitajn 1817. 1791-92 deltog han 
i Kapitajn P. Løvenørns Expedition med Fregatten «Gerner» til 
Marokko; senere var han en Tid lang i Norge, hvorfra han 1799 
hjemførte Tropper. 1800-1 Chef for Vagtskibet paa Elben, 1808 Chef for 
en Stykpram paa Kjøbenhavns Red, det paafølgende Aar Chef for 
Briggen «Samsø», først paa Kjøbenhavns Red, senere detacheret til 
Store Bælt. 1810 afsendtes han med samme Skib til Eskadren i Norge, 
hvor han i Maj sammen med Briggen «Alsen» bestod en hæderlig 
Kamp med en stor engelsk Fregat, som han bragte til at flygte. 
I Juli s. A. havde han under sin Kommando et Detachement 
Brigger, hvormed han erobrede en overordentlig værdifuld Handelsflaade 
paa 48 Skibe. 1811 var K. Chef for Kanonbaadsflotillen i 
Store Bælt, hvor han var i idelig Virksomhed mod de engelske 
Konvoier. Ved Udgangen af dette Aar traadte han uden for 
Nummer indtil 1815. 1817 førte han som Chef Fregatten «Minerva» 
til Vestindien, men døde paa Togtet 12. Maj 1818. -- K. blev 1810 
gift med Anna Elisa Finne (f. 1791 d. 1863). Deres Søn Andr. Fred. 
K. er nævnt ovfr. 

C. With.



Krieger, Lorentz Angel, 1797-1838, Stiftamtmand,
en Søn af ovennævnte Kontreadmiral Joh. Corn. K. (d. 1824), fødtes i 
Kjøbenhavn 10. Maj 1797, blev privat dimitteret 1814, juridisk Kandidat
1819, s. A. Kammerjunker, 1820 Avditør, 1826 karakt. Overavditør, 
1829 Amtmand i Islands søndre Amt og konstit. Stiftamtmand over 
Island, 1831 fast ansat i sidstnævnte Stilling, 1834 Medlem af 
Kommissionen til at undersøge den islandske Handelslovgivning, s. A. 
Medlem af Østifternes Stænderforsamling for Island, 1836 
Stiftamtmand i Aalborg Stift og Amtmand over Aalborg Amt, men vedblev 
at styre sine Embeder paa Island i Vinteren 1836-37, blev 
snart efter Overtagelsen af sit nye Embede syg og døde allerede
4. Maj 1838 i Aalborg som ugift. Det vidnes om ham, at han 
ved sin Dygtighed, sit Retsind og sin elskelige Personlighed 
erhvervede sig almindelig Agtelse og Hengivenhed.

Tauber og Nielsen, Embedsmænd i Aalborg S. 76.

G. Kringelbach.



Kringelbach, Georg Nicolai, f. 1839, Arkivembedsmand. 
K., Søn af daværende Gjæstgiver Mads Jensen K. (f. 26. Juli 1802 
d. 26. Sept. 1875) og Caroline Amalie f. Østberg (f. 27. Maj 1812
d. 26. Marts 1873), er født 29. Jan. 1839 i Roskilde Kro 
(Herstedvester Sogn), blev Student fra Roskilde 1857 og juridisk Kandidat 
1864, var 1865-75 knyttet til «Dagbladet» og skrev samtidig
politiske Korrespondancer til forskjellige danske og norske Blade, blev 
1869 Assistent og 1883 Fuldmægtig i Kongerigets Arkiv, hvor han 
1885 blev Kontorchef (siden 1889 Arkivar i Rigsarkivets 2. Afdeling). 
K. er en dygtig Arkivmand, hvis nøje Kjendskab til sit Arkiv
ogsaa direkte er kommet den historiske Forskning til Gavn, dels 
ved mindre Bidrag til Tidsskrifter og Ugeblade, dels og fornemmelig 
ved hans Deltagelse i Rigsarkivets litterære Virksomhed, i det han
har udgivet «Den civile Centraladministration 1848-93» (1894), 
ligesom han har haft en væsentlig Andel i det forudgaaende Skrift: 
«Den civile Centraladministrations Embedsetat 1660-1848» (1891). 
-- K. ægtede 16. Maj 1872 Olga Caroline Vilhelmine Sødring 
(f. 8. Juli 1851), Datter af Klasselotterikollektør Hans Thomas S. 
og Caroline Augusta Vilhelmine Josepha f. Gierlew. 

C. F. Bricka.

<chapter name="Kristensen, jvfr. Christensen.
">

Kristensen, jvfr. Christensen.



Kristensen, Evald Tang, f. 1843, Folkemindesamler. 
Af vestjysk Bondeslægt, Degnesøn, født 24. Jan. 1843 i Nørre Bjert; 
mistede 3 Aar gammel sin Fader; Moderen blev gift igjen med en 
Lærer 2 Aar efter. Drengen kom til at voxe op i de store Hedeegne 
omkring Viborg med en lidet forstaaende Stiffader og en Moder,
der tyngedes af det daglige Slid. Han vogtede Faar og levede 
med sine egne Tanker; var tidlig udviklet, og Præsten læste Sprog 
med ham; men hans Stiffader kunde ikke udrede Midler til 
Studering, og K. kom paa Lyngby Seminarium. Det varede dog flere 
Aar, før han fandt sin Livsopgave: først da han kom ud paa 
Heden, i Hammerum Herred, som Lærer og Kirkesanger i Gjellerup 
(1866-76). Det var i Julen 1867, Aaret efter at han baade havde
holdt Bryllup og begravet sin Hustru, at hans Moder viste ham til 
en gammel Kone, der kunde synge Viser; han skrev dem op, og 
i kort Tid dukkede en helt ny poetisk Verden op for ham; han 
vandrede i sene Aftentimer gjennem Lyng og Sne til enlige Smaahuse, 
hvor gamle Mænd og Kvinder lærte ham den Viseskat, der 
havde været deres Barndoms og Ungdoms Glæde. Endnu s. A. 
(1868) begyndte K. at udgive de indsamlede Viser i Smaahæfter; 
men denne Udgivelsesmaade ombyttedes snart under Sv. Grundtvigs
Medvirkning med en mere ordnet Udgivelse som «Jyske Folkeminder, 
især fra Hammerum Herred» 1. Bind; og alt imedens 
udstraktes K. s Aftenvandringer til de omliggende Sogne. Endelig, 
da en Rejseunderstøttelse (privat 1871, fra Staten 1873 og 74) havde 
sat ham i Stand til at gjennemvandre Heden paa Kryds og tværs,
udkom endnu et Bind Folkeviser, snart efterfulgte af 2 Sagnsamlinger 
og et Bind Æventyr. De følgende 8 Aar, hvor han var Lærer i 
Faarup ved Viborg, gik sørgelig tabte for Indsamlingen, da han 
ingen Understøttelse kunde opnaa.

Efter Sv. Grundtvigs Død følte han sig som den, hvem Omsorgen 
for de danske Folkeminder nærmest tilkom, og stiftede 1883 
«Dansk Samfund til Indsamling af Folkeminder», der hurtig fik 
Udbredelse, især i Bonde- og Højskolekredse, og reddede meget 
fra Glemsel, men efterhaanden sygnede hen. For dette Samfund 
udgav han Tidsskriftet «Skattegraveren» (6 Bd., 1884-89, med
«Efterslæt», 1890) og et Bind «Folkeæventyr». Samtidig fik han 
Statens Understøttelse og gjennem vandrede nu hele Nørrejylland; 
en Del af det indsamlede er udgivet i «Jyske Folkeminder» 6.-12. 
Bind. Det mere omfattende Forhold satte ham nye Maal. Han 
trak sig 1888 med offentlig Forfatterunderstøttelse tilbage fra 
Skolegjerningen (sidst i Brandstrup ved Viborg) og tog fat paa fuldstændig 
Udgivelse af alle hidtil utrykte Folkeminder. Saaledes fremkom 
«Danske Ordsprog» (1890), «Det jyske Almueliv» (1891-94), «Danske 
Sagn» (1892 ff.). 

K.s Bogflid er omfattende: 26 større Bind Folkeminder og 
nogle mindre Samlinger, desuden stedshistoriske Skrifter og «St. 
Blichers Liv og Gjerning» (1882) samt talløse Bidrag til Almanakker
og Blade. K.s Livsopgave er den trofaste Meddelelse af 
Overlevering; og i Evne til at fastholde Almuens Tanker og Ordlag 
overgaar han alle andre Optegnere. Blandt hans Skrifter staa de 
første Bind af «Jyske Folkeminder» højest, i hvert Fald i litterær
Henseende; i flere af de senere Arbejder har han haft Vanskelighed 
ved at beherske det omfattende Stof. K.s selvstændige Skildringer 
af Folkelivet ere faa; men Stykkerne om Visesang og Bindestuer 
(i «Jyske Folkeminder» I og XI) ere noget af det smukkeste og
mest forstaaende, der er skrevet om den danske Almue.

Illustr. Tid. 14. Avg. 1892. 
Husvennen 11. Dec. 1887. 
Danmark, Folkeblad, 1885, Nr. 40 f. 
Kristensen, Holmsland S. 58 ff.

Axel Olrik.



Kristensen, Kristen, 1777-1849, Litterat, 
er født 29. Marts 1777 i Kjøbenhavn, hvor hans Fader, Jacob Christensen, var  Brændevinsbrænder. Han blev Student 1795 og studerede Filologi, men da 
det pædagogiske Seminarium oprettedes, forlod han Studeringerne 
og var fra 1799 Boghandler i nogle Aar. Siden levede han for en 
Del af litterære Arbejder og oversatte Romaner, men udgav ogsaa 
«Kjøbenhavns nye Lejrkrans» (1807), «Krigstildragelser og Anekdoter 
i Anledning af Englændernes Overfald» (1808), «Optegnelser
om det kjøbenhavnske borgerlige Artillerikorps» (1811), ved hvilket 
Korps han 1817 blev Kapitajn og 1826 Major. Mest bekjendt er 
han som Udgiver af «Politivennen» (1816-42), der en Tid vistnok
var det mest læste Blad i Kjøbenhavn. K. døde 17. Jan. 1849. 
Han ægtede 17. Maj 1800 Sophie Helene Achilla Beeken (d. 11. Nov. 
1843), Søster til Hofboghandler J. L. B. (II, 32).

Selmer, Nekrolog. Saml. I, 489 f.
Erslew, Forf. Lex.

O. Nielsen.



Krock, Henrik, 1671-1738, Maler, 
var Søn af Kjøbmand Valentin K. i Flensborg og blev født der 21. Juli 1671. Han 
blev sat i Lære i Husum hos Johannes Aierschettel, en den Gang berømt
Kontrafejer (f. o. 1640 d. 1702, Søn af den i 1655 fra Nürnberg til 
Husum indvandrede Christoph A., har bl. a. gjort Altertavlen i Bov 
Kirke), og kom 1688 til Kjøbenhavn, hvor han havde det smaat 
nok, informerede «udi Ridsekunsten» og studerede senere under 
Hofmaler Peder Andersen paa Frederiksborg. I 1693 naaede han 
til Italien, hvor han opholdt sig længere Tid. Senere gjæstede han 
dette Land gjentagne Gange. I 1701 var han hjemme i Kjøbenhavn 
igjen og maa allerede da have haft et godt Lov paa sig som
Kunstner, da han s. A. tillige med flere af den Tids bekjendteste 
Kunstnere her underskriver en Ansøgning til Frederik IV om at 
se i Naade til et af dem stiftet «Kunstnersocietet», den første 
spæde og ydmyge Begyndelse til et Kunstakademi i Danmark. 
Efter dernæst at have malet et Par allegoriske og mythologiske 
Billeder til Frederiksberg drog han igjen, for tredje og sidste
Gang, til Italien og arbejdede et Par Aar hos Carlo Maratta. I 
1705 var han igjen i Danmark, og her var der netop Brug for en 
Hurtigmaler som K. til de mange Slotte og Paladser, der skulde 
forsynes med Plafondmalerier og Dørstykker og «Ovidische Historien»
(mythologiske Billeder) osv. Det lader sig ikke gjøre her at give 
en Fortegnelse over den svimlende lange Række af K.s Værker: 
til Frederiksberg og Fredensborg, til Hørsholm og Rosenborg, til 
Kjøbenhavns Slot og Palaiset bag Børsen, til Frydenlund og Selsø,
til Petri og Nicolai og Helliggejstes og den i 1794 nedbrændte 
Slotskirke osv.; en stor Del af disse hans Billeder, deriblandt det 
famøse «Dommedag» (1721), er gaaet til Grunde, da Christiansborg 
(1794) og Frederiksborg brændte, og det er nu navnlig paa 
Fredensborg og Frederiksberg, man maa studere K.s 
Plafondbilleder. De vise os da K. som slet og ret Rutinemaler; baade 
Billedernes Idé, Komposition, Anordningen i Rummet, Tegningen, 
Forkortningerne, Karnationen, Luftperspektivet lade meget tilbage 
at ønske, og hans alt dominerende dybe blaagrønne Farver gjøre 
ham kjendelig blandt tusende andre. Men naar en Kunstner 
saaledes som K. i Løbet af en halv eller hel Snes Aar skal levere 
halvhundrede kæmpestore Plafondmalerier med 3 eller 400 Figurer 
i naturlig Størrelse, kan man naturligvis hverken vente eller
forlange andet end Hastværksarbejde. -- Portrætter slap K. kun 
slet fra (der nævnes kun et eller et Par af ham), og naar han 
malede Billeder af kongelige eller fyrstelige Personer, maatte Nic. 
Wichmann, en anset Kontrafejer (d. 1729), male disse Figurers 
Hoveder. -- K. blev en velhavende Mand og førte et anseligt 
Hus. 1722 blev han Kancelliraad. Da ovennævnte Kunstnersocietet 
maatte flytte fra sit hidtil hafte Lokale i det Ahlefeldtske Hus paa
Kongens Torv, optog K. det i sit Atelier i det gamle Posthus bag 
Børsen, ledede og styrede det og forsynede det med Undervisningsmateriale. 
Han døde i Kjøbenhavn 18. Nov. 1738. -- K. havde 1707 
ægtet Helle Cathrine Rafn, f. Robring (f. 1678 d. 1718), derefter
17. Nov. 1722 Elisabeth Vilhelmine Magdalene v. Cummen (d. 1723) 
og endelig 26. April 1724 Armgott Sophie Kofod (f. 1693 d. 1773). 

Danske Mag. III. 
Thiele, Kunstakademiet og Heststatuen S. 10 ff. 
Kbhvns Skilderi 1807, Sp. 121. 
Weilbach, Konstnerlex. 
Meier,  Fredensborg. 

F. J. Meier.



Krog, jvfr. Krogh og Krohg.



Krog, Andreas Christian, 1748-97, Præst, 
fødtes i Meldalen 1748 (døbt 12. Maj). Faderen af samme Navn (f. 1705 d. 8. Marts 
1777) var Sorenskriver i Ørkedalen, Moderen, Maren f. Lohmann, 
overlevede sin Mand. Han deponerede fra Throndhjems Skole 1766,
tog Attestats 1771, blev 1774 resid. Kapellan til Nørre Sogn  i Viborg, 
1779 Sognepræst til Drangedal og 1787 til Gran, hvor han -- i flere 
Aar Provst -- døde 12. Juli 1797. Han var en virksom og dygtig
Mand, skrev i Viborg Efterretninger om Staden (1779) og udgav 3 
Prædikener, der tyde paa en rettroende Prædikant af den gamle 
Skole. Da han kom til Drangedal, indlagde han sig Fortjeneste af 
Bygden ved at forbedre sin Præstegaard, indføre engelske Faar, 
dyrke Lin osv. og vejlede Bønderne til et bedre Jordbrug. Han 
blev ogsaa belønnet med Landhusholdningsselskabets store 
Sølvmedaille  og mindre Guldmedaille. Baade som praktisk Mand og 
som Præst vandt han Menighedens Kjærlighed og et godt Vidnesbyrd 
af sine foresatte. Gift 1. med Frederikke  Christiane f. Hempel 
(f. 1756 d. 18. April 1782), Datter af kongl. Hoftrompeter Johan Ernst 
H. og Cathrine f. Spandberg, 2. (23. Juni 1783) med Else Marie Poppe, 
f. Rogstad (f. 1755 d. 7. Juni 1828), Datter af Thore Thorkilsen R., 
Kjøbmand paa Kongsberg, og Cathrine Marie Nielsdatter f. Gersvold 
og Enke efter resid. Kapellan til Kongsberg Matth. P.

D. Thrap./



Krog, Arnold Emil, f. 1856, Kunstner. 
Han er født 18. Marts 1856 paa Frederiksværk, hvor Faderen, Hans Jacob K., var 
Inspektør ved de derværende Fabrikker-, Moderen var Jenny f. Meyer. 
Fra 1867-72 gik han i Efterslægtselskabets Skole, kom saa i 
Murerlære og forberedtes samtidig hos Arkitekt C. V. Nielsen til
Kunstakademiet, som han besøgte fra 1874. Efter en Tid at have 
arbejdet hos Arkitekt L. Fenger arbejdede han 1878-81 under 
Meldahl og Heinr. Hansen paa Frederiksborg Slot. 1880 fik han 
Afgangsbevis fra Akademiet som Arkitekt. Da han i Somrene 
1877-78 deltog i Opmaalingen af Kronborg, gjorde han for øvrigt 
ogsaa Studier efter Naturen som Maler. Det var i det hele ikke 
Arkitekturen som saadan, der ejede hans Kjærlighed, men alt, hvad 
der virkede dekorativt skjønt, hvor han saa traf det i Kunsten eller 
Naturen, og det var Studier i denne Retning, der sysselsatte ham, 
da han 1881-82 paa en Rejse navnlig gjæstede Italien. Da den 
kongl. Porcellænsfabrik 1884 søgte en kunstnerisk Leder, var han 
derfor Manden, og hvad han formaaede, saas paa Udstillingen i 
Kjøbenhavn 1888 og Paris 1889. K.s Navn blev, navnlig ved den 
sidste, vidt bekjendt. Franske Kunstdommere bedømte ham rigtig, 
naar de berømmede hans japansk paavirkede, fortrinlige keramiske
Arbejder, der søgte til den hjemlige Natur som første Kilde og saa 
bort fra Fortidens Stilarter. 1891 blev han Meddirektør ved den 
kongl. Porcellænsfabrik, og 1892 fik han Titel af Professor. K. er 
dog ikke udelukkende Keramiker, han har ogsaa leveret gode 
Tegninger til Møbler, Bogbind og Arbejder i ædle Metaller. En Del 
af hans Arbejder ere afbildede i «Tidsskrift f. Kunstindustri». -- 
-- 8. Sept. 1882 ægtede han Euphemia Henningsen (f. 15. Dec. 1853),
Søster til Kunstnerne Frants og Erik H. (VII, 351 f.). 

C. Nyrop.



Krog, Jens, 1830-77, Præst, 
Søn af Skibsfører Hans K. og Christiane Margrethe f. Christiansen, er født i Nordborg 
paa Als 16. Juli 1830. Han blev 1848 Student fra Odense og 1854 theolog. 
Kandidat. Efter et Par Aar at have informeret i Kjøbenhavn samt
foretaget en Udenlandsrejse blev han 1856 Adjunkt i Flensborg. 
Aaret efter ægtede han Louise Vilhelmine Jacobsen (f. 1835), Datter 
af Galanterihandler Vilh. Carl J. i Kjøbenhavn. 1859 blev han
Diaconus i Grumtofte i Angel, 1863 Sognepræst i Store og Lille 
Solt, fra hvilket Embede han fordreves 1864. S. A. blev han 
Hjælpepræst ved St. Johanneskirken i Kjøbenhavn, hvor han vikarierede
for Sognepræsten Frimodt, da denne 1866 og 67 for sit Helbreds 
Skyld maatte rejse udenlands. Derved fik han Andel i Ledelsen 
af den kjøbenhavnske indre Mission og bidrog sit til, at den slog 
ind paa det praktiske Spor, som den siden har fulgt. 1868 blev
han Sognepræst for Kjærteminde og Drigstrup, hvor hans Ansættelse 
foranledigede, at der oprettedes en Valgmenighed med L. C. Hagen 
(VI, 472) som Præst. 1873 blev han Medlem af det danske 
Missionsselskabs Bestyrelse. Efter 2 Aars Svagelighed døde han 7. Dec. 
1877. Han efterlod sig et godt Navn som en mere end almindelig 
dygtig og nidkjær Præst.

W. Hjort, Jens Krog (Odense  1880).

L. Koch.



Krog, Peder, 1654-1731, Biskop, 
født i Aarhus 8. April 1654. Faderen, M. Niels K., en Nordmand (f. 31. Dec. 1615 
d. 12. Avg. 1685), var Hører, siden Rektor og til sidst Sogepræst i Vejlby 
(Aarhus Stift); Moderen Cæcilie Blichfeldt (d. 1661). Han deponerede 
1670, besøgte derpaa udenlandske Universiteter og blev 1675 i 
Wittenberg Magister, lagde sig efter de østerlandske
Sprog, Mathematik, Astronomi, drog 1677 til Magdeburg
og opholdt sig et Aar hos Christian Scriver,
hvorpaa han kom hjem 1678. Han blev Viceprovst
paa Kommunitetet og holdt Forelæsninger over de
orientalske Sprog, til han 1679 blev Rektor i Kjøge,
hvorfra han leverede en Disputats: «De miraculo solis
stantis in Gibeone». Det ses her, at han var vel
hjemme i det syriske og arabiske Sprog. Allerede 1681
blev han af Sophie Amalie Moth, der en Tid antoges for
en Slægtning af hans Hustru, hvad dog ikke er bevist,
kaldet til Provst paa Samsø og Sognepræst til Besser
og Onsbjærg. S. A. ægtede han Anna Dorothea Bremer, en
Borgmesterdatter fra Kiel (d. 1746, begr. 9. Marts, 86
Aar gammel). Her fra blev han 1. Dec. 1688 kaldet til
Biskop i Throndhjem, blev strax efter Dr. theol. og
1690 Justitsraad.

Fra nu af -- hedder det -- bleve Had, Møje, Forfølgelse
hans Lod, og det kan være rimeligt nok under de
herskende Forhold i Throndhjem. Han blev visselig ikke
vel modtagen, da begge Throndhjems Sognepræster havde
ønsket Bispestolen, men han satte haardt mod haardt
og søgte at ramme dem begge, hvor han kunde. Det gik
imidlertid ud over ham selv, og han kom til kort
i sine Processer med dem. Dette blev Begyndelsen
til den Række af Processer, hvori K. levede -- i alt
13. Ogsaa uden for Domstolene fik han Strid, da et
stort Foretagende sattes i Gang inden hans Stift, og
det blev betroet en Mand, der var lige saa stridbar
som han.

Interessen for Finmarken var vaagnet i Slutningen
af det 17. Aarhundrede. Snart efter sin Ansættelse
fik K. Befaling at visitere Finmarken hvert 3. Aar,
og han efterkom sin Konges Vilje og gjorde den haarde
Rejse 1696, 1700 og 1705. Han vandt Interesse for
Finnerne, og hjemkommen fra den sidste Rejse sendte
han et indtrængende Andragende om Løn til nogle
Lærere, der kunde blive Præsterne til Hjælp. Dette
slog an hos Frederik IV, hvis Missionsinteresse var
vaagnet, men Resultatet blev et andet, end Biskoppen
havde tænkt. Allerede i Jan. 1706 blev det besluttet
at sende Student Poul Resen til Finmarken for at
undersøge Forholdene, uden at Biskoppen fik det
mindste dermed at bestille. Dette krænkede ham,
og han glemte det aldrig. Under Krigen maatte de
videre Forhandlinger stilles i Bero indtil 1714,
da Missionskollegiet blev oprettet. Omsorgen for
Finnerne blev nu overdraget Thomas v. Westen, og da
denne i sin Gjerning var stillet
uafhængig af Biskoppen, blev der megen Strid mellem dem. Værst 
blev det, da v. Westen fik udvirket et Reskript af 8. Marts 1720, 
der lagde alle Kirkeindtægter i Nordlandene til Missionen, naar
Kirkerne vare afleverede i færdig Stand. Dette var umuligt i den 
korte Tid, der var stillet Biskoppen til Raadighed. Der blev sat 
en Undersøgelse i Gang, og der fandtes store Mangler i 
Kirkeregnskaberne, hvilket blev lagt Biskoppen til Last. Hans Indtægter
bleve sekvestrerede, og han maatte tilbringe 2 pinefulde Aar i 
Kjøbenhavn, hvor dog hans Skæbne til sidst vakte Medlidenhed, 
saa han fik drage hjem i Avg. 1729. Siden levede han nogenlunde 
i Fred, holdt Jubilæum og Guldbryllup 6. Maj 1731 og døde
24. Maj s. A. 

Biskop K. var utvivlsomt en lærd og dygtig Mand. Hans 
Karakter havde sine Skyggesider, men man tør næppe her med 
fuld Tillid følge Hammond i hans Missionshistorie. De nyeste 
Undersøgelser have godtgjort, at Fortællingen om hans nedrige 
Adfærd mod Griffenfeld er uhjemlet. Som det lykkedes K. at blive
en mægtig Prælat, lykkedes det ham ogsaa at samle Rigdom; men 
han fik føle dens Forgængelighed. 12. Juni 1699 brændte hans 
Bispegaard. Han kjøbte Aaret efter Gaarden Bakke og byggede 
sig her et godt Hus. 1718 blev dette af militære Hensyn stukket 
i Brand. Ved den første Brand tabtes hans Bibliothek og 
Manuskripter. For den sidste skal han ingen Erstatning have faaet, 
maaske fordi hans Gjæld ved Kirkeregnskaberne befandtes større 
end hans Fordring paa Staten.

Daae, Throndhjems Stifts geistl. Hist. S. 219 ff. 
Theol. Tidsskr., Ny R. VIII, 372 ff.

D. Thrap.



Krog, Troels Christian, 1722-1806, Præst, 
født 26. Juni 1722 paa Lindaas, hvor Faderen, Christen K., nedennævnte Thomas G. 
Kroghs Farbroder (f. 13. Maj 1674 d. 11. Avg. 1731), var resid. 
Kapellan. Moderen, Abel Margrethe f. Masson, døde 1778. Han kom 

efter at være privat undervist hos 2 af Bergens Stifts Præster 1737 
i Bergens Skole, hvorfra han blev dimitteret 1743. Efter Examen 
philos. vendte han 1744  tilbage til Norge som Huslærer hos Præsten 
Matthias Stabel paa Nærstrand, der havde taget ham til sig, 
da han blev faderløs. 1747 vendte han tilbage til Kjøbenhavn og tog 
Attestats 1748. S. A. blev han personel Kapellan til Nærstrand, 
hvorfra han 1757 blev befordret til Sognepræst i Skudesnæs. Han 
havde Vidsnesbyrd som en begavet og opbyggelig Præst, men fik 
i sin nye Stilling snart Modstandere ved sin Iver
for Skolevæsenet. Da Amtmand A. W. Scheel 1777 havde
stiftet et Landhusholdningsselskab for Stavanger Amt,
paatog K. sig at levere en Beskrivelse over Karmsunds
Provsti, og hans Manuskript blev siden benyttet af
Biskop P. Hansen, der her fra hentede nogle Sagn
og Skildringer af Almuens overtroiske Skikke. I en
Aarrække var han Provst. De sidste 18 Aar af hans
Embedstid faldt ham tunge, da det rige Sildefiske
ophørte 1784. Han tog Afsked 5. Febr. 1802 og døde
10. April 1806. 7. Juli 1758 blev han gift med Helene
Sophie Meyer (f. 1735, d. i Skonevik 26. Juli 1809),
Datter af Hans Edvardsen M., Sognepræst til Manger,
og Antonette Augusta f. From. Han siger, at han «blev
til hende ved Forsynets Førelse vejledet, skjønt ikke
tilforn set hende». Da han blev viet af den ivrige
Herrnhuter Jens Rennord, kan dette maaske betyde,
at han har faaet hende ved Lodkastning.

Fallesen, Theol. Maanedsskr. f. Religionslærere, Juli 1808.
P. Hansen, Archiv f. Skolevæsenet osv. I, 259 ff.

D. Thrap.



Krog-Meyer, s. Meyer. 



Krogenes, s. Krognos.



Krogh, jvfr. Krog og Krohg.



v. Krogh, Adam Gottlob, 1768-1839, Officer, Toldembedsmand. 
K. er en Søn af nedennævnte Generallieutenant Caspar Herman v. K. (d. 1802)
og blev født i Norge 16. Maj 1768. Han blev, 12
Aar gammel, sendt til Kjøbenhavn til Uddannelse paa
Søakademiet. Det viste sig imidlertid, at han ikke
kunde taale Søen, og 1786 fik han efter Ansøgning
Ansættelse som Fændrik i falsterske Infanteriregiment,
hvorfra han 1787 overgik som Fændrik til Kronprinsens Regiment 
og der fra 1788 som Sekondlieutenant til Livgarden til Fods. 
1790 blev han Kammerjunker og tjenstgjørende
Kammerpage hos Kronprinsen. Ved Christiansborg Slots
Brand 1794 var han i Funktion som Inspektionsofficer
og fik under sine Bestræbelser for at hindre Ildens
Udbredelse til Kancellibygningerne sit Bryst saa
beskadiget af et brændende Stykke Tømmer, at han 1796
maatte ansøge om Afsked. Han fik nu civil Ansættelse
som Kæm-merér ved Øresunds Toldkammer og udnævntes
samtidig til Kammerherre. 1801, da Toldkammeret paa
Grund af Englændernes Komme foreløbig maatte standse
sin Virksomhed, meldte K. sig i Kjøbenhavn for at
deltage i Landets Forsvar og organiserede et 
frivilligt Korps af Forstbetjente og
Herregaardsskytter. 1807, under Kjøbenhavns Belejring,
samlede de fleste af disse Mænd sig paa ny under hans
Kommando, og i Spidsen for denne lille Kjærnetrop,
der senere paa Aaret fik Navn af «sjællandske ridende
Jægerkorps», gjorde han sig bemærket ved fremtrædende
Mod og Konduite og førte, som det hedder, «Korpset
mod Fjenden med en saadan Berømmelse, at det var
Mønster for andre». Til Belønning for sit Forhold
blev K. s. A. paa ny optaget i Hæren som Major af
Kavalleriet; 1814 ved Korpsets Ophævelse blev han
Oberstlieutenant, og 1816 fik han Afskedspatent som
Oberst.

I sin civile Gjerning, hvortil han efter
Fredslutningen i Kiel udelukkende helligede sig,
var han den nidkjære og duelige Forretningsmand,
hvis store Erfaring og indgaaende Kjendskab til det
«vanskelige og meget delikate Øresundsfag» omtales,
og 1833 fik han da ogsaa det særdeles indbringende
Embede som Direktør for Øresunds Toldkammer. Alt i
Forvejen (1828) var han bleven udnævnt til Kommandør
af Danebrog, og 1836 hædredes han med Ordenens
Storkors. K. var gift med sin Kusine Magdalene
f. v. Krogh (f. 13. Juni 1775 d. 19. Dec. 1847),
Datter af nedennævnte Gehejmekonferensraad Frederik
Ferdinand v. K. (d. 1829). Han døde 17. Jan. 1839.

Personalhist. Tidsskr IV.
Meddel, fra Krigsark. III.

S. A. Sørensen.



v. Krogh, Arnoldus Christian, o.1737-1814, Officer, 
døbt 30. Jan. 1738, Søn af Oberst og Chef for 2. vesterlenske
Regiment Christopher v. K. (d. 1752) og Maria f. de
Fine, indtraadte 1749 som Underofficer ved Faderens
Regiment og blev her 1753 Sekondlieutenant, 1756
Premierlieutenant, 1769 Kapitajnlieutenant, 1773
Kapitajn, 1786 Major, 1790 Bataillonskommandør,
1797 Oberstlieutenant og 1803 Oberst. Forinden
sin Forfremmelse til Kapitajnlieutenant var han
betegnet «som en meget habil Officer, der fører god 
Konduite og med stor Flid applicerer sig paa Kongens
Tjeneste». 1806 blev han Chef for 2. akershusiske
Regiment. Han førte dette med stor Dygtighed under
Krigen 1808 og forfremmedes s. A. til Generalmajor
og Brigadechef i Følge Indstilling af Christian
August under udtrykkelig Fremhævelse for «militært
Talent og berømmeligt Forhold». 1810 stilledes han
à la suite i Hæren. -- K. var gift med Elisabeth
Christine f. Nyrop (d. 20. Jan. 1799). Han ejede
Gaarden Christiansminde i Undal Præstegjæld, som
han satte i ypperlig Stand. Han døde i Christiania
og blev begravet 5. Maj 1814.

Anker, Biogr. Data om norske Generalspersoner.

S. A. Sørensen.



v. Krogh, Carl Christian, f. 1832, Forfatter. 
K. er født i Svendborg 17. April 1832 og Søn af
Kammerherre, Major Gregers Christian Frederik
v. K. (f. 17. April 1791 d. 29. Maj 1851) og
Isidore Severine Maria Magdalene f. v. Heinen
(f. 15. Sept. 1798 d. 10. Nov. 1848). 1846
blev han Landkadet, 1851 Sekondlieutenant ved
1. Jægerkorps, 1853 forsat til Livgarden til
Hest og 1863 Premierlieutenant. Efter Hestgardens
Opløsning overgik han i 1866 til Husarregimentet
og i 1867 fra dette til 4. Dragonregiment. I 1871
blev han Ritmester ved 5. Dragonregiment. I 1876
traadte han ud af Militæretaten og har siden den
Tid levet som Privatmand. 1889 blev han udnævnt
til Kammerherre. -- K. har beskæftiget sig en
Del med historiske Undersøgelser og udgav i 1886
«Meddelelser om den kongl. Livgarde til Hest». End
videre har han i en Række af Aar foretaget talrige
Rejser i og uden for Evropa og har skildret en af
disse i «Et Ophold i Orienten i Vinteren 1887-88»
(1889). I 1895 er nan bleven Formand i Dansk
Turistforening. -- Gift 6. Okt. 1877 med Susan Curtois
Howard (f. 8. Febr. 1846), Datter af Adderley H. Esq.

A. Leigh-Smith.



v. Krogh, Caspar Herman, 1725-1802, Officer, 
ældste Søn af nedennævnte Generallieutenant Georg Frederik
v. K. (d. 1768), er født 1. Dec. 1725 og indtraadte
1743 som Fændrik i 1. akershusiske nationale
Infanteriregiment. K. var lille og uanselig af
Væxt, men han havde god Forstand, var flittig og
paapasselig i Tjenesten, og dette i Forbindelse
med Forældrenes Stilling og Familieforbindelser
sikrede ham hurtigt Avancement. 1747 blev han
Premierlieutenant, 1750 Kapitajn i 1. søndenfjældske Dragonregiment,
1756 Generaladjudant hos Frederik V. I Sommeren
1758 gjorde han et Felttog med som Volontær i
den franske Hær. Efter Hjemkomsten giftede K. sig
26. Maj 1759 med Christiane Ulrikka Lerche, Dame
af Ordenen l'union parfaite (f. i. Nov. 1730 d.
21. Avg. 1803), en Datter af Kontreadmiral og Overlods
Christian L. (f. 1712 d. 1793) og Hilleborg Levine
f. Komtesse Holck. Nogle Dage i Forvejen havde han
faaet Kammerherrenøglen. 1766 blev han udnævnt til
Oberst og Chef for nordenfjældske Dragonregiment,
1769 til hvid Ridder, 1774 til Generalmajor, 1785
til Chef for akershusiske Dragonregiment, 1787 til
Generallieutenant af Kavalleriet. Han udtraadte 1794
af Tjenesten med Ventepenge og døde 10. Marts 1802
paa sin Gaard Mørk i Ejdsvold Præstegjæld.

Moe, Tidsskr. f. d. norske Personalhist. II,  239. 

S. A. Sørensen.



v. Krogh, Ferdinand Christian Herman, 
1815-91, Landfoged, historisk-genealogisk Forfatter, 
Søn af nedenstaaende Amtmand Godske Hans Ernst v. K.,
var født 19. Juli 1815 paa Favervraagaard ved
Christiansfeld, studerede i Kiel og München og tog
1841 juridisk Examen i Kiel. 1846 blev han udnævnt
til Toldforvalter i Nordborg, 1851 til Landfoged
i Stapelholm og var tillige i nogle Aar Præsident
i Frederiksstad. Ved Valgene til Rigsraadet efter
Novemberforfatningen i 1863 var han dansk Kandidat,
men faldt med 2 Stemmers Mindretal, og da Monrad
ved Nytaarstid dannede et nyt Ministerium, tilbød
han K. Portefeuillen som Minister for Hertugdømmet
Slesvig, hvilket Tilbud K. afslog. Efter Danevirkes
Rømning maatte han i Febr. 1864 forlade sit Embede,
fik efter Fredslutningen sin Afsked og udnævntes til
Kammerherre. Han syslede nu lige til sin Død med
forskjellige litterære Æmner, udgav «Den kunstige
Østersavl og dens Indførelse i Danmark» (1870),
«Christian I's Romerrejse» (1872), «Erinnerungen aus
Griechenland» (1874), «Cai Lykke, et Tidsbillede
fra Kong Frederik III's Tid» (1878), «Historiske
Minder» (1882) og var Hertug Carl af Glücksborg
behjælpelig ved Ordningen af hans Mellemværende med
den preussiske Regering i Anledning af den pløenske
Successionstraktat af 1756, i hvilken Anledning
han udgav «Der ploensche Successionsvertrag, ein
Beitrag zur Geschichte des holstein-sonderburgischen
Hauses» (Berlin 1874) og «Beiträge zur älteren
Geschichte des Hauses Holstein-Sonderburg» (Berlin
1877). Hans Hovedværk er dog hans 3 Haandbøger over
den danske Adel: «Den højere danske Adel» (1866),
«De danske Majorater» (1868) og «Dansk Adelskalender»
(1878). Medens den sidstnævnte ikke kan siges fri for
ret væsentlige Fejl og Mangler, saa at Kritikken har
haft meget at udsætte paa den, yde de 2 førstnævnte
mange værdifulde, ikke tidligere trykte Bidrag til den 
danske Lenshistorie i de sidste 200 Aar. K. samlede
i en Aarrække ikke alene i danske Arkiver, men ogsaa
i Slesvig, Kiel og Oldenborg et betydeligt Materiale
til et større Værk om Huset Holsten-Gottorp, men
naaede kun at faa mindre Dele færdige. Hans Arvinger
have afhændet hans Samlinger til Storhertugen af
Oldenborg. K., som 1882 blev Kommandør af 2. Grad af
Danebrog, døde 19. Juni 1891 ugift i Münden (i Hannover).

H. R. Hiort-Lorenzen.



v. Krogh, Frederik Ferdinand, 1737-1829, Forstmand,
Søn af nedennævnte Generallieutenant Georg Frederik
v. K. (d. 1768), 
blev født 2. Sept. 1737 i Throndhjem. Han var først kongelig Kammerpage,
Rejsestaldmester og Staldmester, men lagde sig
siden efter Forst- og Jagtvæsenet og blev 1773
Jægermester i Nordslesvig; 1768 blev han Kammerherre,
1772 Hofjægermester, 1790 Gehejmeraad, 1808
Gehejmekonferensraad, 1777 Ridder af Danebrog. -- K.,
der styrede sit Distrikt i 48 Aar og døde i Haderslev
12. Marts 1829, har foruden et Par Artikler i Niemanns
«Waldberichte» skrevet en god lille «Undervisning
for Forstbetjenterne» (1800); i Fortalen gjør han
en Undskyldning for Stilens mange Germanismer med
Henvisning til, at man i Nordslesvig ikke «taler eller
skriver det danske Sprog i nogen Fuldkommenhed». --
K. var 2 Gange gift: 1. (1773) med Rosina Elisabeth
f. Frankenberg-Proschlitz (f. 1751 d. 1798), Datter
af Major Hans F.-, 2. (1802 eller 1803) med Juliane Marie
f. Komtesse Holck-Winterfeldt (f. 1764 d. 1828),
Datter af Amtmand G. F. Greve H.-W. (VII, 558).

Moe, Tidsskr. f. d. norske Personalhist. II,  245.

A. Oppermann.



v. Krogh, Frederik Ferdinand, 1780-1844, Forstmand,
Søn af ovennævnte F. F. v. K., blev født 23. Maj
1780 paa Gram i Slesvig. Han tog efter at have været
Fændrik Forstexamen og Landmaalerexamen, blev 1806
Overførster i det 1. slesvigske Jægermesterdistrikt,
1821 Faderens Eftermand som Jægermester i Nordslesvig,
1834 Overforstmester for hele Monarkiet. K. blev 1802
Kammerjunker, 1809 Forstmester, 1810 Hofjægermester,
1815 Kammerherre, 1836 Gehejmekonferensraad, 1840
Storkors af Danebrog. Allerede som Jægermester har
han ført Tilsyn med forskjellige Skove i Kongeriget,
og som Overforstmester synes han nærmest at have
været en Slags Konsulent for Rentekammeret uden
selvstændig administrativ Myndighed. -- 1803 ægtede
K. Johanne Sophia v. Warnstedt (f. 31. Okt. 1781 d.
5. Febr. 1867), Datter af Jægermester F. C. v. W. til
Løjtmark. Han døde 26. Dec. 1844 Paa Wedellsborg,
hvis Besidder var hans Svigersøn.

Tidsskr. f. Skovvæsen 1894, B, S. 97. 
A. Oppermann, Bidr. t. d. danske Skovbrugs Hist. 1786-1886.

A. Oppermann.

Krogh, Georg Anton, 1734-97, Vejingeniør">

Krogh, Georg Anton, 1734-97, Vejingeniør, 
yngre Broder af nedennævnte N. F. Krohg, blev født 1. Nov. 1734 paa
Niteberg, hvilken Gaard han senere overtog. K. blev
1757 Sekondlieutenant ved 1. søndenfjældske
Dragonregiment, Premierlieutenant 1758 og Kapitajn
1763. 1761-63 tjenstgjorde han i Holsten. 1770 
erholdt han Oberstlieutenants Karakter. I 1767 blev
han for 2 Aar konstitueret som Vejmester søndenfjælds
og fik senere Bestalling som Generalvejmester. Han
virkede i dette Embede med samme Nidkjærhed som
Broderen i det nordenfjældske, indtil han 1786
traadte af med Pension. Efter denne Tid levede han paa
Niteberg indtil sin Død, 12. Avg. 1797. K. indlagde
sig som Generalvejmester meget store Fortjenester, og
det er i en ikke ringe Udstrækning at tilskrive ham, 
at det søndenfjældske Norge i hin Tid efterhaanden
blev forsynet med mere hensigtsmæssige Veje end de,
som tidligere havde været i Brug. Han er for saa vidt
en værdig Forløber for Peder Anker (I, 278) og danner
med ham og sin Broder det Triumvirat, hvilket Æren for
at have skabt det norske Vejnet tilkommer. I flere
Henseender arbejdede han under lettere Vilkaar end
Broderen; i Samtiden regnedes han ogsaa for at have
et lettere og skarpere Hoved end denne. -- K. ægtede
29. Jan. 1776 Maren Hofgaard (f. 1751 d. 1821), Datter
af Kjøbmand Jens H. i Bragernæs.

Moe, Tidsskr. f. d. norske Personalhist. II, 255.
(Norsk) Hist. Tidsskr. IV, 250 ff. 262 ff.

Yngvar Nielsen.



v. Krogh, Georg Frederik, 1687-1768, Officer, 
var født paa Flahammer i Lyster 29. Jan. 1687. Hans
Fader (d. 1721) bar samme Navn og var da Kapitajn
ved bergenhusiske Regiment, hvis Chef han siden
blev, Moderen hed Birgitte Munthe. Sønnen blev
1708 Sekondlieutenant og 1710 Premierlieutenant
ved det hvervede norske Infanteriregiment,
fulgte med den Del af dette, som 1713 sendtes til
Danmark for at tage Del i Krigen i Sønderjylland
og Nordtyskland og gjorde under denne Tjeneste som
Generaladjudant hos sin Regimentschef, Generalmajor
F. C. Cicignon (III, 590). 1716 blev han Kapitajn
og kom 1720 til C. H. Poulsens samtidig fra Dragoner 
til Infanteri omdannede norske Regiment; 1724 blev
han Major og Chef for Throndhjems Garnisonskompagni,
1731 Oberstlieutenant, 1740 Oberst og Chef for
1. vesterlenske Regiment, 1752 Generalmajor, 1753
Kommandant paa Frederikssten, 1758 kommanderende
General nordenfjælds, med hvilken Post 1764
Kommandantskabet i Throndhjem forenedes. 1759 var han
udnævnt til Generallieutenant, 1760 til hvid Ridder,
1765 tog han Afsked og døde 29. April 1768 paa Øje i
Melhus Præstegjæld. -- Gift 1725 med Hedevig Augusta
Brüggemann (f. 1707 d. 1740), Datter af Oberst Godske
Hans B. til 
Ulriksholm. Deres her i Landet værende Efterkommere
have 1873 faaet Anerkjendelse som dansk Adel.

Moe, Tidsskr. f. d. norske Personalhist. II, 238.

H. W. Harbou.



v. Krogh, Georg Frederik, 1732-1818, Officer,
født i Throndhjem 7. Okt. 1732, Søn af ovennævnte
Generallieutenant Georg Frederik v. K. (d. 1768),
indtraadte 1749 som Fændrik i 1. vesterlenske
Infanteriregiment og blev 1750 forsat her fra til
Grenaderkorpset i Kjøbenhavn, hvor han 1752 blev
Sekondlieutenant og l753 Hofjunker. Det følgende
Aar vendte han tilbage til vesterlenske Regiment som
Kapitajn og Kompagnichef, og Begyndelsen var dermed
gjort til hans hurtige Avancement. For en Del skyldtes
dette Frændskab og Hofgunst, men K. var ogsaa selv sin
egen Lykkes Smed. Han havde fortrinlige Evner og Anlæg
for Tjenesten og var fra sine første Fændriksdage
besjælet af en glødende Interesse for at lære denne at
kjende i stort som i smaat. Dette førte til, at han
ved Syvaarskrigens Udbrud søgte og fik Ansættelse i
den preussiske Hær som Volontær. Han havde det Held
at gjøre sig bemærket af Frederik den store og fik
Tilladelse til at gjøre hele Felttoget 1757 med i hans
Generalstab. Under Retræten efter Slaget ved Kollin,
i hvilket K. blev saaret, red han ved Siden af Kongen,
da denne, i øvrigt kun ledsaget af faa Ryttere,
med Sabelen i Haanden maatte bane sig Vej gjennem
de ham forfølgende og omringende Pandurer. Efter sin
Helbredelse fik han Ansættelse i Feltmarskal Keiths
Korps. Han synes at være vendt tilbage til Fædrelandet
i Efteraaret 1758, deltog i den store Troppesamling
i Holsten s. A. og blev udnævnt til Generaladjudant
hos Frederik V. 1760 forfremmedes K., kun 28 Aar
gammel, til Oberst og Chef for 1. throndhjemske
Infanteriregiment, og i Spidsen for denne Afdeling
indfandt han sig 1762 i Meklenborg, da Hæren der under
Saint-Germain skulde optage Kampen mod Russerne. 1768
blev K. Kammerherre, 1772 Generalmajor af Infanteriet
og kommanderende General nordenfjælds, 1774 hvid
Ridder, 1781 Generallieutenant.

Regeringsskiftet 1784 frembragte ingen Forandring i
den Gunst, K. hidtil havde nydt hos de styrende. Tvært
imod fordoblede Kronprinsen, der under det korte
norske Felttog 1788 personlig havde lært K. at kjende
og at skatte hans ædle Karakter, Hædersbevisningerne
og lod ham s. A. udnævne til Kommandant i Throndhjem,
1793 til General af Infanteriet, 1801 til Ridder af
Elefanten. 
Han hørte til de Generaler, hvem Frederik VI baade
som Kronprins og Konge betroede sig til og spurgte
til Raads saa vel om Hærorganisation som om Taktik og
Politik, og endnu i sit 80. Aar førte K. en levende
Brevvexling med Kongen. Ved dette Tidspunkt var han
dog alt bleven noget aflægs, og det var vel nærmest
Sønnen, Oberst Georg Frederik v. K. (s. ndfr.), der
var Adjudant hos ham, som bestyrede den nordenfjældske
Generalkommando eller, som det nu hed, 2. Divisions
Distrikt. I Jan. 1814 afskedigedes han med fuld
Gage og øvrige Indtægter, men forblev staaende i
Hærens Detail. Efter Norges Adskillelse hædrede den
svenske Regering ham med Serafimerordenen (1815),
og det følgende Aar blev han optaget som Æresmedlem
af det kongl. Krigsvidenskabs-Akademi.

K. ejede flere Gaarde og var den første, der
avlede Kartofler i Norge. Han var 2 Gange gift:
1. (11. Dec. 1760) med Elisabeth f. Schøller
(f. 4. Sept. 1744 d. 28. Sept. 1763), Datter af den
rige Kammerherre Sti Tønsberg S. i Throndhjem (f. 1700
d. 1769) og Cæcilie Christine f. Frølich (f. 1720 d.
1786); 2. (26. Marts 1765) med Margrethe f. Lerche
(f. 1. Jan. 1733 d. 19. Jan. 1807), Søster til hans
ovfr. nævnte Broder Casp. Herm. v. K.s Hustru. Han
døde i Throndhjem 3. Avg. 1818.

Moe, Tidsskr. f. d. norske Personalhist. II, 227 ff. 
Halvorsen, Norsk Forf. Lex. 
Anker, Biogr. Data om norske Generalspersoner. 
Meddel, fra Krigsark. I-V. 

S. A. Sørensen.



v. Krogh, Georg Frederik, 1777-1826, Officer, 
en Søn af ovennævnte General Georg
Fred. v. K. (d. 1818) i andet Ægteskab og
født i Throndhjem 8. Avg. 1777. Efter
et Par Aar at have været Underofficer
blev han 1790 Fændrik ved 1. throndhjemske
Infanteriregiment, 1800 Kammerjunker, 1801
Premierlieutenant (ved Grenaderkompagnierne) og 1802
Generaladjudant-Lieutenant hos den kommanderende
General nordenfjælds. 1808 var han bleven Kapitajn
og Divisionsadjudant i Generalstaben og kommanderede
som saadan de norske Tropper ved Indfaldet i Jæmteland
1809. Paa Grund af sin her udviste Dygtighed blev han
1810 Ridder af Danebrog. 1812 forfremmedes han til Major. 
1815 udnævntes han til Oberstlieutenant og Generaladjudant-Lieutenant
i Armeen og blev ved Arméreduktionen stillet
surnumerær fra Begyndelsen af 1818. 1821 udnævntes han
til Oberst i Armeen. Han afgik ved Døden 26. Okt. 1826
og havde 2 Gange været gift: 1. 5. Febr. 1801 med Henriette
f. Schønheyder (f. 1781 d. 1809), Datter af Biskop i
Throndhjem Johan Christian S. og Charlotte Reinholdine
f. Jessen; 2. (8. Avg. 1811) med Birgitte Johanne f. 
Vibe (f. 7. Dec. 1785 d. 28. Nov. 1875), Datter af
Generalkrigskommissær Ditlev V. og Canuta Pauline
f. Nordahl. Han var efter Faderen bleven Ejer
af Gaardene Leren og Baklandet i Hlade Sogn ved
Throndhjem, hvor han drev et rationelt Landbrug og
anlagde forskjellige industrielle Indretninger,
der imidlertid under de ugunstige Tidsforhold
ikke lønnede sig, men ruinerede sin Ejer. I
Landhusholdningsselskabets Skrifter (Ny Saml. I og
III) har han leveret et Par instruktive landøkonomiske
Afhandlinger.

Halvorsen, Norsk Forf. Lex.

H. J. Huitfeldt-Kaas.



v. Krogh, Gerhard Christoph, 1785-1860, Officer, 
født paa Gaarden Aastrup i Sønderjylland 10. Okt. 1785,
Søn af ovennævnte Gehejmekonferensraad Frederik
Ferdinand v. K. (d. 1829), fik ved sin formaaende
Slægts og gjennem Faderens Ven General Huths
Indflydelse allerede i sit 5. Aar Fændriks, i sit
10. Aar Sekondlieutenants Udnævnelse i Kronprinsens
Regiment til Fods, hvor han 1801 meldte sig til
virkelig Tjeneste, 1803 blev Premierlieutenant,
1807 Kapitajn. 6. Febr. 1813 giftede K. sig med
Siegfride Victorine Komtesse Knuth (f. 1790 d. 1866),
Datter af Gehejmekonferensraad Adam Christopher Greve
K. til Lilliendal (f. 1756 d. 1844) og Sophie Magdalene
f. Komtesse Moltke (f. 1765 d. 1829). 1814 indtraadte
han, 1809 udnævnt til Kammerjunker, i Hoftjeneste som
Kavaller hos Dronning Marie Sophie Frederikke, og
i denne Stilling forblev K., der 1815 ved Frederik
VI's Kroning havde faaet Titel af Underfører ved
Drabantkorpset og 1826 var bleven Kammerherre,
indtil 1842. Han stod dog samtidig uafbrudt i
Nummer ved Regimentet (1808 Kongens Regiment, 1839
Kronens Regiment, 1842 5. Linjeinfanteribataillon)
og forfremmedes her 1829; til Major, 1833 til
Oberstlieutenant, 1840 til Oberst. Ved Gjennemførelsen
af den nye Hærordning 1842 var K., fraregnet en
Antydning af, at hans økonomiske Sans kun var ringe,
helt igjennem rosende omtalt af Myndighederne og
fremhævet som en flink, determineret Officer, meget
skikket til en højere Post, og Christian VIII stillede
ham nu Valget, enten at opgive sin Hofstilling eller
at udtræde af Militæretaten. Han valgte det første
og blev derpaa ansat som Chef for 5. Bataillon. 1845
hædredes han med Kommandørkorset af Danebrog, og
1847 forfremmedes han til Generalmajor og erholdt
som saadan Kommandoen over 1. Infanteribrigade.

Ved Krigens Udbrud i 1848 stod den 62aarige K. endnu
i fuld legemlig Kraft, var vel Hærens skjønneste
Soldat. Hans høje, 
ranke Skikkelse, fine og udtryksfulde Ansigtstræk, anstandsfulde og 
værdige Holdning dannede i Forening med hans aabne, frimodige 
og mod alle hensynsfulde Væsen et harmonisk Hele, der imponerede 
og fortryllede Omgivelserne. Nogen grundig Soldaterdannelse havde
han, som bemærket, ikke faaet, hverken i videnskabelig Retning 
eller som praktisk Troppefører, men han havde et sundt og klart 
Omdømme, forstod med Lethed at opfatte og sætte sig ind i det 
væsentlige af en Sag og frygtede paa intet Punkt for at tage 
Ansvar. Det var derfor naturligt, at der maatte blive Tale om at
vælge K. til Overanfører for Felthæren, det nørrejyske Armékorps, 
navnlig hvis man ikke vilde sætte en af hans faa Formænd, den 
ansete General Høegh-Guldberg (VI, 285), i Spidsen for Korpset. 
En Ordre til K. om at overtage Overbefalingen skal ogsaa være 
udstedt,  men under den mærkelige Forvirring, der i denne Sag 
herskede i det nydannede Krigsministerium, atter  tilbagetaget. Det 
skulde være en Indrømmelse, som Krigsminister Tscherning vilde 
gjøre Folkestemningen, der nærede Mistro til K., fordi nære 
Slægtninge af ham beklædte høje Stillinger i Hertugdømmerne. Som
bekjendt blev Resultatet, at Oberst Hedemann (VII, 191), en af 
Hærens yngre Afdelingschefer, blev Overgeneral, medens K. maatte 
blive tilbage i Kjøbenhavn. Paa sine gjentagne, bestemt fremsatte
Begjæringer om Anvendelse i Felthæren banede han sig dog Vej 
til denne, og i Juni Maaned blev han udnævnt til Chef for 5. 
Infanteribrigade. Den følgende Maaned, ved Hedemanns Afgang, 
blev han Overgeneral. Under Vaabenstilstanden, der indtraadte 
efter Konventionen i Malmø i Avg. 1848, blev i Okt. den nørrejyske
Generalkommando overdraget ham med Stabskvarter i 
Fredericia. Hans Ophold her og Interesse for at skaffe Hæren 
Støttepunkter ved Lille Bælt førte til, at Befæstningsarbejder ved 
Fredericia, denne helt forsømte, næsten til en aaben By reducerede 
Fæstning, bleve paabegyndte med Iver og Kraft.

Da Felttoget i 1849 aabnedes 3. April, stod K. paa ny i 
Spidsen for Hæren med Oberstlieutenant Læssøe som Stabschef. 
Stærke Brydninger vare imidlertid tilstede mellem Overkommandoen 
og Krigsministeren, General Hansen (VI, 598). I Følge en af Læssøe 
i Febr. udarbejdet Felttogsplan skulde Hovedhæren rykke frem i 
Sundeved, medens Krigsministeren vilde have Hovedangrebet udført 
ved en Landgang i Frederiksort eller Kiel. Den franske General 
Fabvier, som Ministeren havde faaet indkaldt, havde en 3. Plan,
hvorefter Hæren væsentlig skulde indskrænke sig til Defensiven. 
Efter skarpe Meningsudvexlinger gik dog Overkommandoens Tanke
i Hovedsagen igjennem, men just som Hæren havde sat sig i 
Marche, indfandt Ministeren, ledsaget af Fabvier, sig i Hovedkvarteret   
og lod Udførelsen af Operationerne til Dels stille i Bero. 
Nye Rivninger vare da uundgaaelige, og Ministeren greb nu den 
Lejlighed, som den i Ekernførde Fjord lige indtraadte Katastrofe, 
hvori, som det senere viste sig, Overkommandoen var aldeles 
sagesløs, frembød, til at forlange K. og hans Stabschef fjærnede, 
hvilket skete 12. April.

Ved Felttogets Aabning i Sønderjylland i 1850 overtog K. for 
3. Gang Overbefalingen, denne Gang med Oberst Flensborg som 
Stabschef. 23. Juli var Hæren efter flere Dagsmarcher i stærk 
Varme naaet frem 1 Mils Vej sønden for Flensborg og skulde den 
følgende Dag ved et koncentrisk Angreb af dens Hovedmasse, de
2 paa Mysunde- og Slesvigvejen staaende Divisioner Schleppegrell 
og Moltke, bryde igjennem den af General Willisen kommanderede 
Insurgenthær, hvis Reserver formodedes at staa mellem Langsø og 
Arnholt Sø, medens en mindre Styrke, Brigaden Schepelern, omgik 
Fjendens venstre Flanke. I sidste Øjeblik undergik denne dristige 
Plan dog nogen Ændring, foranlediget ved, at Hærens højeste Chefer, 
der om Aftenen vare samlede i Hovedkvarteret i Bilskov Kro, 
enstemmig udtalte, at hvis Tropperne i ét Træk skulde bringes 
frem til den fjendtlige Hovedstilling, vilde de være for anstrængte 
til at kunne gaa løs paa denne med den tilbørlige Elan. Til 
denne Udtalelse ansaa K. sig forpligtet at tage Hensyn, og  
saaledes hidførtes Indledningskampen ved Stenderup og Helligbæk. 
Selve Hovedkampen ved Isted 25. Juli, det største Slag i aaben
Mark, der er udkæmpet i Norden, blev som bekjendt gjennemført 
af Afdelingerne med glimrende Bravour, ledet af K. med koldblodig 
Fasthed og Bestemthed. De talrige, tidlig paa Formiddagen fra
forskjellige Steder indløbende Jobsposter -- vanskelige at kontrollere 
paa Grund af en tæt over Kamppladsen hvilende Regntaage --, 
navnlig om Ulykken, der skulde være overgaaet Schleppegrells 
Division ved Stolk, foranledigede vel, at man ved Tilbagekaldelse 
af Schepelerns Brigade gav Afkald paa en Del af Sejerens Frugt,
men berøvede intet Øjeblik Overkommandoen dens Ro og Fatning 
eller gjorde den vaklende med Hensyn til Udførelsen af 
Hovedtanken: et energisk Gjennembrud af den fjendtlige Slaglinje.    
Krigsministeren, der umiddelbart efter Sejeren gav Møde ved Hæren, 
som han fandt i den fortrinligste Forfatning, anerkjendte K.s store 
Fortjenester i Indstilling til Kongen af 11. Avg. om hans Udnævnelse 
til Generallieutenant, og kort efter hædrede Frederik VII selv 
K. med Storkorset af Danebrog, ligesom der senere (1858) tilstodes 
ham en Nationalbelønning af 15000 Rdl. K. vilde efter en kort 
Rast ved Danevirke have fulgt den slagne Willisen over Ejderen, 
men det blev forbudt ham af politiske Hensyn. Da Tilladelsen til at 
betræde holstensk Grund i Sept. Maaned blev given, ansaa han 
Tidspunktet for uheldigt og blev staaende i Danevirkestillingen 
med Hovedhæren. Denne kom under Resten af Felttoget ikke mere i 
nogen alvorlig Kamp med Fjenden, men dens Fløje, under Krabbe 
ved Mysunde og Helgesen ved Frederiksstad, kastede som bekjendt 
ny Glans over de danske Vaaben og Sejerherren ved Isted.

Ved Krigens Ophør i Febr. 1851 overtog K. Posten som 
kommanderende General i Sønderjylland, saa længe Belejringstilstanden 
i Hertugdømmets sydlige Del vedvarede. I Okt. 1852 blev han 
kommanderende General i Holsten og Lauenborg. Han beklædte 
disse vanskelige Stillinger med Klogskab og Takt og vandt ogsaa 
her alle ved sin elskværdige, fordomsfrie Personlighed. 1856 ramtes 
han af et Slagtilfælde. Hans Liv blev vel reddet, men en partiel 
Lamhed paafulgte, og da Haabet om at blive fuldstændig tjenstdygtig
maatte opgives, afgik han, foreløbig stillet til Disposition, 
endelig fra Generalkommandoen i Juni 1857. K. tog nu Ophold i 
Kjøbenhavn, og her døde han 12. April 1860. Hans Lig blev med 
stor Højtidelighed bisat i Holmens Kapel og jordedes senere paa 
Flensborg Kirkegaard blandt hans faldne Kampfæller.

Tidsskr. f. Krigsvæsen 1860. Illustr. Tid. I, 247. 
Milit. Tidsskr. 1895, S. 318 ff. 
Vort Forsvar 6. Juli 1890. 

S. A. Sørensen.



v. Krogh, Godske Hans, 1726-1808, Stiftamtmand, 
en Søn af ovennævnte Generallieutenant Georg Frederik v. K. (d. 1768), fødtes 
11. Nov. 1726, kom 1740 til Hoffet som Page, blev 1753 Kammerjunker 
og 1760 Kammerherre. I Følge Ch. D. Biehl var han en af 
Deltagerne i Kong Frederik V's hyppige Drikkelag, og det fortælles, 
at Kongen ved en saadan Lejlighed i Beruselse kom til at saare 
hans ene Øje saa betydelig, at han mistede Synet paa det, hvilket 
atter havde til Følge, at han blev fjærnet fra Hoffet, fordi Kongen 
ikke kunde udholde stadig at mindes om sit Uheld. I ethvert Fald 
blev han 1764 Stiftamtmand over Laaland-Falsters Stift m. v., men 
overdrog 1782 med kongl. Tilladelse sit Embede til Baron Krag-Juel-Vind 
mod en aarlig Afgift af 1000 Rdl., saa længe han levede. 
Han var Ejer af Søholt paa Laaland, men boede i
sin sidste Levetid i Nærheden af Haderslev og døde
28. April 1808. I Aaret 1768 havde han faaet Ordenen
l'union parfaite, og 1769 var han bleven Ridder af Danebrog. 
Han blev 19. Sept. 1760 gift med Sophie Lützow (f. 1745 d. 1782), 
en Datter af Generalmajor Christian Frederik L. til Søholt og
Anna Sophie f. Holsten. 

G. Kringelbach.



v. Krogh, Godske Hans Ernst, 1778-1852, Amtmand,
Søn af ovennævnte Gehejmekonferensraad Frederik
Ferdinand v. K. (d. 1829) og dennes første
Hustru, var født 1. Jan. 1778 paa Gram og kom
1791 paa Kadetakademiet. Fra Kornet ved holstenske
Rytterregiment og kongl. Page med Fændriks Anciennitet
fra 1796 og Sekondlieutenants Karakter fra 1799
udnævntes han 1803 til virkelig Sekondlieutenant
og blev Aaret efter som Premierlieutenant forsat
til det slesvigske Landeværn. 1808 kom han med
Ritmesters Karakter til den ridende Afdeling af jyske
Jægerkorps, men maatte allerede Aaret efter forlade
Militærtjenesten paa Grund af svag Hørelse. Fra
1811-15 var han 2. Ordonnatør for den danske Armé
og blev 1816 Overvejinspektør for Hertugdømmet
Slesvig. Han kjøbte Gaardene Tapsore og Barsbøl i
Haderslev Amt, hvilke han atter solgte, inden han 1826
udnævntes til Amtmand over Husum, Svabsted og Bredsted
Amter, Overstaller i Ejdersted og Overdiggreve. 2 Aar
i Forvejen havde han overtaget Administrationen af de
stærkt forgjældede Godser Gram og Nybøl, som han ved
en dygtig Bestyrelse bevarede for Besidderen. 1832
var han en af de «oplyste Mænd», som Kongen kaldte
til Kjøbenhavn for at drøfte Stænderforfatningen. K.,
som 1803 var bleven Kammerjunker og 1826 Kammerherre,
blev af Christian VIII, hos hvem han stod i høj
personlig Gunst, 1840 udnævnt til Kommandør, 1842
til Storkors af Danebrog. Strax ved Oprørets Udbrud
tog han sin Afsked og flyttede til Haderslev, hvor
han døde 3. Sept. 1852. Han ægtede 5. Okt. 1810 Agnes
Cecilie Wilhelmine v. Warnstedt (f. 15. Avg. 1788 paa
Løjtmark, d. 12. Febr. 1829 paa Husum Slot), Datter
af Gehejmeraad, Kammerherre, Jægermester Friedrich
Carl v. W.

Lübker u. Schröder, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Krogh, Jens Andreas, 1740-83, 
Præst, fødtes i Bergen 7. Nov. 1740 som Søn af nedennævnte Provst Thom. Georg
K., deponerede efter privat Undervisning 1755 og tog
Attestats 1762, blev 1766 personel Kapellan hos Hans
Strøm paa Volden og 
overtog 1768 som adjungeret og succederende Sognepræst
Faderens Kald Daviken, blev 1773 Magister og 1774
virkelig Sognepræst og Provst over Nordfjord. 1780
forflyttedes han til Nykirkens Sognekald i Bergen,
hvor han døde 6. April 1783. Han var en vel begavet og
kundskabsrig Mand, havde hos Hans Strøm lagt sig efter
Naturvidenskaberne og bragt det vidt i enkelte Grene
heraf, navnlig Zoologi, som han til fulde beviser i
sin Beskrivelse over Nordfjord, der først blev trykt
40 Aar efter hans Død («Topograf.-statist. Samlinger,
udg. af Selskabet f. Norges Vel» II). I enkelte
Stykker -- Nordlyset, Fiskestimenes Vandringer -- ere
hans Gætninger vilde, men ellers staar hans Arbejde
højt blandt den Tids Bygdebeskrivelser, og han citeres
endnu af Videnskabsmænd. 1771, da Børnekopperne
efter 20 Aars Fravær atter optraadte i Nordfjord,
lærte han sig til at vaccinere og overvandt heldigen
Bøndernes Fordomme, saa mangfoldige Mennesker ved
ham bleve reddede. Da han maatte pensionere sin
Fader, levede han i Daviken i trykkede Kaar, og
hans Tid i Bergen blev for kort til, at han kunde
faa rettet paa Sagerne. Ellers maa Forholdene her
paa den Tid have været tiltalende for hans livlige
Aand, og han var en ivrig Deltager i den herskende
Selskabelighed. P. A. Heiberg, der var hans Huslærer,
og i hvis Arme han døde, roser ham som en begavet
Taler, om han end med de andre Præster i Staden
ikke kunde nævnes ved Siden af J. N. Brun. Efter
hans Død toge Bergens Borgere sig kjærligen af hans
Børn. Gift 2. Maj 1769 med Birgitte Margrethe Heiberg
(f. 14. Nov. 1744 d. 8. April 1798), Datter af Gabriel
H., Sognepræst til Nykirken (f. 1708 d. 1768), og
Cecilie Cathrine f. Widing (f. 1713 d. 1780).

P. A. Heiberg, Tre Aar i Bergen (Drammen 1829) S. 5 ff. 
Bergens Adressekontors Efterretninger 1772, Nr. 21.

D. Thrap.



Krogh, Matthias Bonsach, 1754-1828, Biskop,
født 4. Okt. 1754 paa Vadsø. Faderen, Troels
K. (f. 26. Juli 1715 d. 17. Dec. 1803), var
Underbetjent ved den kongelige Handel, siden Foged
i Lofoten, Moderen Else Marie f. Bonsach. Han blev
privat undervist og dimitteret 1768, havde liden
Lyst til Theologien, men maatte dog til med den,
kom ind paa rationaliserende Afveje, men blev
ved Balle ført til sundere Anskuelser. Efter mange
Gjenvordigheder fik han theologisk Examen 1778. 1781
blev han Sognepræst til Lenvik, levede her i megen
Fattigdom til 1789, da han fik Vaagens betydelige
Kald og blev Provst over Lofoten. Her fra 
blev han 1793 kaldet ned til Kjøbenhavn -- som det antoges -- 
for at bistaa ved Oprettelsen af en egen Bispestol for Nordlandene, 
hvilket dog blev udsat, til Throndhjems Bispestol blev ledig. Dette 
skete 1803, og K., der imidlertid 1798 var forflyttet til Ørlandet, 
blev 6. Jan. 1804 den første Biskop over Nordlandene. Paa Vejen 
der op 1805 led han for 3. Gang Skibbrud og fik kun med Nød og 
næppe reddet sin Familie. Som Biskop maatte han overtage 
Missionskassen, der skaffede ham megen Møje under de paafølgende 
Trængselsaar, da Restancerne bleve mange. Sine Visitatser begyndte 
han strax, og hans Beretninger, der til Dels ere trykte i 
«Kollegialtidenden», ere af megen Interesse, men Krigsfaren i 1807-14 tvang 
ham snart til at sidde hjemme paa Alstadhov og dele den store 
Nød, som i disse Aar blev den nordlandske Befolknings Lod. 
Regeringen vilde fri ham fra den ved (1811) at tilbyde ham 
Christianssands Bispestol, men han vilde ikke forlade sine Nordlændinger. 
1814 var han en ivrig Patriot, men kunde ikke dele den almindelige
Begejstring for Christian Frederik. Efter 4. Nov. gav han sig til 
Taals og skrev en Afhandling om, hvad godt der kunde haabes 
af den nye Forening. Senere slog hans Stemning om, som det 
synes, under Paavirkning af P. A. Heiberg. 1815-16 repræsenterede 
han Nordland paa det 1. ordentlige Storting. 1822 fik han oprettet
det første Stiftsseminarium i Norge, og han havde den Glæde 
at se det i Virksomhed før sin Død, 2. Sept. 1828.

K. var fra Universitetet bekjendt som et meget lyst Hoved. 
Hvad han har skrevet -- mest Brochurer og mindre Afhandlinger --, 
synes at betegne ham som en af de Rationalister, der vilde virke 
gjennem Følelsen. I Kirken bevægede han sig med stor Værdighed, 
talte let og frit, udenfor kunde han lige til sin Alderdom
vise sig som den, der ikke havde glemt sin Ungdoms Munterhed. 
I sin Afhandling om Universitetet, der vandt 2. Præmie 1811, har 
han mest Øje for Videnskabernes Anvendelse paa det praktiske 
Liv. Selv var han tidlig hjemme i Naturvidenskaberne, navnlig i 
Botanik. Han var en Kæmpeskikkelse og ualmindelig smuk. Sin 
Barnetro gjenvandt han paa det sidste, og den Gravskrift 
med Gravsang, han skrev for sin Jordefærd, er gribende. -- K. blev 
gift 2. Jan. 1781 med Nicoline Antoniette Møllerup (f. 3. Juni 1759 
d. 1838), Datter af Sognepræst til Askevold Lars M. og Sophie f. Buchhof.

Thrap, Bidrag t. d. norske Kirkes Hist. i 19. Aarh. II, 259 ff. 
Halvorsen, Norsk Forf. Lex.

D. Thrap.



Krogh, Thomas Georg, 1714-85, Præst, 
ovenstaaende Biskop Matth. Bonsach K.s Farbroder, født 10. Maj 1714 paa Ørskog 
(Søndmøre), Søn af personel Kapellan Jens K. (f. 17. Okt. 1685, d. som 
Sognepræst til Rollag 11. April 1752) og hans første Hustru, Cathrine
Magdalene f. Scheen. Han blev undervist i Bergen af Ole Camstrup 
(III, 351) og deponerede 1730. Efter 1735 at have taget 
theologisk Examen blev han 1736 personel Kapellan paa Harham og 
flyttede 1739 i samme Stilling til Korskirken i Bergen. 1741 blev
han Sognepræst i Daviken, 1765 Provst i Nordfjords Provsti. 1768 
resignerede han paa Grund af svækket Helbred. Han flyttede til 
Bergen, og da hans Helbred bedredes, søgte han Embede paa ny. 
1771-74 bestyrede han Korskirkens Sognekald for Biskop N. C. 
Friis (V, 444), og da denne havde taget Afsked, søgte Menigheden 
om at faa K. til Præst, men Nordahl Brun blev udnævnt. 1777 blev 
han Sognepræst til Vik og kort efter Provst i Sogns Provsti. Her 
virkede han til sin Død, 22. Febr. 1785. Han var et godt Hoved
og anlagt paa litterær Syssel, var den første, som (1740) oversatte 
Holbergs latinske Selvbiografi, men i et yderst uheldigt Sprog. 
Siden skrev han adskillige Smaating: om Spedalskheden, Agerbrug 
osv., og arbejdede paa en Beskrivelse over Nordfjord, som ikke 
blev trykt. Skjønt han altid optraadte som en rettroende Prædikant, 
blev han dog en af de første i Norge, der leverede et 
rationaliserende Skrift, «Alle Menneskers endelige Oprejsning ved 
Christum» (1771). Hans friere Anskuelser gjorde dog intet Skaar i det 
gode Omdømme, hans Biskopper og Menigheder havde om ham. 
Han var gift 1. med Anna Hegelund, f. Stub, Datter af Lars S., 
Sorenskriver i Nordfjord, 2. med Mette Marie f. Hoff, Datter af 
Lieutenant Knud H. og Karen f. Smith, 3. (1777) med Anna Dorothea 
Ravn, f. Tuchsen (f. i Bergen 16. Maj 1732, d. 28. Okt. 1802), 
en Kjøbmandsdatter og Enke efter Skibsfører Jonas R.

N. M. Petersen, Den dsk. Lit. Hist. IV, 369; V, 160. 
Luthersk Ugeskr. 1877, II, 114 f.

D. Thrap.

 d. 1738, s. Krock (ovfr.  S. 503).">

Krogk, Henrik, d. 1738, s. Krock (ovfr.  S. 503).



Krognos, Holger Gregersen, --1382, 
hørte til en rig Adelsslægt i Skaane og ejede Vidskøfle. Allerede i Valdemar 
Atterdags Tid opnaaede han Ridderværdigheden, og ved Kongens Død hørte 
han til de mest fremragende Mænd i Skaane- han var blandt dem, 
der tilraadede Jyderne at vælge Oluf til Konge, og nævnes baade
i denne Konges Haandfæstning og i den store Reces, der 1377 
udgik fra Danehoffet i Nyborg. 1381 var han en
af Hovedmændene for at afslutte en Særfred mellem
Skaane og Kong Albrecht i Sverige, hvad der næppe
har været ganske efter Dronning Margrethes Hjærte. I
denne Traktat nævnes H. G. umiddelbart efter Skaanes
Gjældkjær, den mægtige Tuve Galen (V, 544); Aaret
efter blev denne imidlertid afsat, og Dronningens
Tropper indtoge hans Borg Tustropsø. Ved den Lejlighed
blev Hr. H. dræbt, og det er da ikke helt grebet
ud af Luften, naar adelige Slægtebogssagn lade ham
blive ombragt paa Dronningens Foranstaltning, «fordi
han var hende alt for mægtig»; en Udpyntning er det
derimod vel nok, naar det hedder, at H. G. myrdedes
af en Mand, som Margrethe lige forud havde adlet med
det underlige Navn Sankepil, og som hun 8 Dage efter
lod henrette. -- K. var gift med Karen Eriksdatter 
Saltensee, Datter af Erik Nielsen S. (XIV, 580).

Erslev, Dronn. Margrethe S. 86 f. 327.

Kr. Erslev.



Krognos, Mourits Olsen, --1550, 
Søn af nedennævnte Oluf Stigsen K., arvede stort Jordegods efter
sine rige Forældre, bl. a. efter Faderen Krapperup,
Bollerup og Part i Klogerup i Skaane og efter Moderen
Bregentved og Aagaard, hvortil han selv erhvervede
Markie og Halvparten af Clausholm, hvilken sidste
han fik ved sit Ægteskab med Hr. Mogens Gjøes Datter
Elline (VI, 63). M. O. var 1525 Hofsinde og nævnes da
nærværende ved Forliget med Hr. Søren Norby i Lejren
for Landskrone. Under Krigen havde hans Skaanske
Besiddelser lidt meget, men han fik Erstatning i
en stor Del af den henrettede Niels Brahes (II,
596) beslaglagte Jordegods. 1526 blev han desuden
forlenet med Lykaa, hvorpaa han 1532 fik Livsbrev
efter Aaret forinden at have faaet Slottet i Pant;
dog ombyttedes Lykaa 1540 med Skjoldenæs, som han
beholdt til sin Død; desuden fik han 1542 Han Herred,
men dette Len mistede han et Par Aar efter. Alt 1528
blev M. O. Ridder, men i Rigsraadet fik han mærkelig
nok aldrig Sæde. Ligesom den øvrige Skaanske Adel
maatte han i Begyndelsen af Grevefejden gaa Grev
Christoffer til Haande, men frafaldt alt 1534 dennes
Sag. I det store Brudefølge, som 1548 ledsagede
Prinsesse Anna til Torgau, var M. O. Deltager. Han
døde paa Skjoldenæs 24. Nov. 1550 og ligger begraven
i Ringsted Kirke, hvor hans Ligsten, den største, som
kjendes i Danmark, endnu ses. Enken ægtede Vincents
Juel (VIII, 610) og døde 20. Febr. 1563.

Brasch, Gamle Eiere af Bregentved S. 142 ff.

Thiset.



Krognos, Oluf Mouritsen, 1535-73, Rigsraad, 
Søn af ovennævnte Mourits Olsen K., var født paa Bollerup
i Skaane 13. Marts 
1535. Efter et fleraarigt Ophold i Udlandet, særlig
i Sachsen, blev han ansat ved Hertug Frederiks
Hof paa Malmøhus. Det synes, som om der her er
blevet gjort indledende Skridt til at forlove
ham med Anne Hardenberg, men at den unge Konges
Tronbestigelse har hindret den endelige Afgjørelse
(jvfr. VII, 93). Han deltog i Ditmarskerkrigen
(1559) og senere i den store nordiske Syvaarskrig,
dog uden nævneværdige Følger for ham i den ene eller
anden Henseende. Han hørte til den rige Højadel,
der med Misfornøjelse saa Krigen trække i Langdrag
og dermed dens Udgifter og Besvær forøgede, ligesom
Tjenesteforholdet til Kongen føltes trykkende. Med
Glæde hilsede han derfor Freden i Stettin (1570),
hvis Afslutning han selv havde overværet som Marskal
for Hofsinderne. 1571 forlenedes han med Helsingborg
Slot, og det følgende Aar indtraadte han som Medlem
af Rigsraadet. Kong Frederik havde imidlertid fejret
sit Bryllup med Sophie af Meklenborg, og det tør vel
anses som en umiddelbar Følge af denne Begivenhed,
at O. M. 11. Jan. 1573 viedes til Anne Hardenberg i vor
Frue Kirke i Kjøbenhavn. Han indtog nu som Lensmand og
Rigsraad en fremragende Stilling; 1571 var han tillige
udvalgt til Forstander for Herlufsholm, alt tydede paa
en lykkelig og glimrende Fremtid for den endnu i sin
fulde Kraft staaende Adelsmand. Da ramtes han næppe
et halvt Aar efter sit Bryllup, efter at have bivaanet
en Begravelse i Voldum Kirke, af en pludselig Sygdom,
som efter et kort Sygeleje medførte Døden 25. Juni
1573. Hans sørgende Enke rejste ham det pragtfulde
Gravmæle i Ringsted Kirke, som endnu er en af denne
Kirkes skjønneste Mindestene fra Renæssancetiden. Med
ham uddøde Krognos-Slægten. O. M. havde ejet Gaardene
Bollerup, Bregentved, Clausholm og Lerbæk.

Bricka, Frederik II's Ungdomskjærlighed S. 107 ff. 
Brasch, Gamle Eiere af Bregentved S 157 ff.

Mollerup.



Krognos, Oluf Stigsen, --o.1505, Rigsraad, 
var Søn af Hr. Stig Olufsen til Krapperup og Bollerup og Barbara
Brahe og forekommer fra Aar 1469. 1483 var han Ridder
og 1492 Rigsraad; fra 1486 og til 1501 nævnes han
som Lensmand paa Varberg, og 1505 var han Høvedsmand
paa Laholm. O. S. var nøje knyttet til sin Fætter
Rigshofmesteren Poul Laxmand. Da Ærkebisp Birger
havde sigtet ham for at have været Hovedmanden for
visse landsforræderske Forbindelser med de svenske
under Krigen i Ditmarsken, maatte 
O. S. med 36 Mænds Ed fralægge sig denne Beskyldning, men 
denne paa ham hvilende Mistanke var dog maaske Hovedaarsag 
til, at han meget snart efter Drabet paa Rigshofmesteren trak sig 
tilbage fra dennes Sag, skjønt han strax havde optaget den dræbtes 
Børn i sit Hus og ført deres Sag for Rigsraadet. Med begge sine 
Hustruer, Gertrud Knudsdatter Hase og Anne Mouritsdatter Gyldenstjerne 
til Aagaard og Bregentved, fik O. S. stor Forøgelse af sin 
efter sine  Forældre arvede Rigdom, og bekjendt er det overdaadige
Bryllup, som han gjorde mellem sin eneste Datter af 1. Ægteskab 
og Hr. Tyge Brahe (II, 606). O. S. levede endnu 26. Avg. 1505, 
men var død 23. Marts 1506. Hans Enke, Anne Mouritsdatter 
(d. 1545), ægtede siden den bekjendte Hr. Predbjørn Podebusk.

Brasch,  Gamle Eiere af Bregentved S. 41 ff.

Thiset.



Krohg, jvfr.  Krogh.



Krohg, Christian, 1777-1828, norsk Jurist og Politiker, 
var Søn af ovennævnte Generalvejmester Georg Ant. Krogh (d. 1797) 
og blev født paa Gaarden Niteberg paa Romerige 15. Jan. 1777. 
Han blev, efter i nogle Aar at have nydt Undervisning i den da 
paa Kongsberg bestaaende Skole, Student med Udmærkelse 1794, 
hvorpaa han 1797 tog den juridiske Embedsexamen og saa 1800 
ansattes som Adjunkt i det juridiske Fakultet, efter Konkurrence
med bl. a. A. S. Ørsted. 1803 blev han extraordinær Professor i 
Lovkyndighed. Men han ønskede snart at træde tilbage fra den 
akademiske Virksomhed for i Steden at faa en Ansættelse i Norge.
1804 blev han udnævnt til 2. og 1805 til 1. Assessor i Throndhjems 
Stiftsoverret, med hvilken Post han fra 1810 tillige forbandt Stillingen 
som Justitiarius i Priseretten. Han nedlagde tillige et betydeligt 
Arbejde i forskjellige throndhjemske Kommissioner, hvorhos han 
interesserede sig meget for Videnskabernes Selskab, af hvilket han
1805 blev Medlem, og hvis Præses han var fra 1820. Han boede 
paa sin Gaard Munkvold tæt ved Throndhjem. I denne Virksomhed 
trivedes han vel, og han ønskede intet mere end altid at 
beholde den. I 1812 afslog han en Kaldelse til at indtræde i det 
juridiske Fakultet ved det nye Universitet i Christiania; det er
sandsynligt, at højere vedkommende ikke i Forvejen havde forvisset 
sig om hans Villighed, da han alligevel 3. Juni 1814 blev udnævnt 
til Professor. Dette var ganske mod hans Vilje, og da det senere
blev ham tilbudt at indtræde i Højesteret, nægtede han ligeledes. 
Derimod erklærede han sig, efter dertil at være valgt af 
Rigsforsamlingen paa Ejdsvold, villig til at indtræde i Lovkomiteen, og 
han arbejdede i denne om Sommeren 1814. I Okt. mødte han 
som en af Søndre Throndhjems Amts Repræsentanter paa det 
overordentlige Storting og lod sig i Nov. bevæge til at modtage 
en Plads som Medlem af den nye Regering.

Sammen med Statsminister P. Anker og Statsraad P. Motzfeldt 
gik han til Stockholm som de første Medlemmer af den norske 
Statsraadsafdeling. Men heller ikke denne Stilling øvede nogen 
Tiltrækning paa ham, og snart ønskede han sig tilbage paa en
mindre fremskudt Plads og søgte derfor allerede i Jan. 1816 Afsked 
som Statsraad, hvilken Ansøgning dog først blev indvilget 10. Okt. 
1818, da det blev bestemt at indskrænke Regeringsdepartementernes
Antal; han udtraadte derefter af Statsraadet fra i. Jan. 1819. Ved 
sin Udnævnelse til Statsraad var han udtraadt af Lovkomiteen, af 
hvilken han siden kun havde været overordentligt Medlem. Nu
vendte han tilbage til denne. Det overdroges ham at udarbejde 
Udkast til en Straffelov og Forslag til en Straffeproces med en 
aarlig Løn af 2000 Sp. Dlr., hvorhos han udnævntes til Formand for 
Lovkomiteen, som foruden ham skulde bestaa af 3 faste Medlemmer. 
Han fik Tilladelse til at blive boende paa sit kjære Munkvold og 
skulde nu have for sig en tiltalende Virksomhed, som kunde fylde 
hans hele Liv. Det var Tanken med denne Komité, der har 
krævet meget Arbejde og kostet store Summer; at den skulde 
skaffe en hel ny Lovgivning, der kunde svare til de forandrede
Forhold efter 1814. For et saa stort og omfattende Arbejde skulde 
netop K. synes at være Manden. Hans Syslen dermed blev alligevel 
en stor Skuffelse, hvortil forskjellige Grunde maa have medvirket.

En af disse og i alt Fald den mest iøjnefaldende var hans 
Deltagelse i sit Fædrelands politiske Liv. Som 1. Repræsentant for 
det Amt, i hvilket han var bosat, mødte han paa alle ordentlige 
og overordentlige Storting fra 1821-28, hvor han regelmæssig valgtes 
til Præsident. I 1824 var han Formand i Konstitutionskomiteen og 
var Hovedforfatter af den i sin Tid meget bekjendte Indstilling, 
hvorved denne fraraadede Antagelsen af samtlige i 1821 fremsatte
kongelige Forslag til Forandring af Grundloven. Derved kastedes 
der i Samtid og Eftertid en stor Glans over hans Navn. Imidlertid 
blev han bortdragen fra sin egentlige Livsgjerning. Aar gik efter 
Aar, uden at  der saas Frugter af denne. Gjentagne Gange fik han
Udsættelse med at aflevere sine Udkast og Materialier, uden at 
noget kom fra hans Haand, ikke engang da med Udgangen af 
Sept. 1828 den yderste Frist var udløben. Regeringen indstillede 
da paa Nedsættelsen af en særskilt Kommission, der skulde 
behandle de Lovsager, hvis Udarbejdelse var paalagt K. Inden denne
Indstilling var afgjort, bortkaldtes han pludselig og uventet ved 
Døden 10. Nov. 1828. Hvad der efter hans Død forefandtes af 
Materialier, havde kun ringe Værd; det var i stor Udstrækning 
Oversættelser af fremmede Love eller Skrifter. I 1833 rejstes der 
i Christiania et Mindesmærke over ham, den saakaldte «Krohg-Støtte».

Sammen med 2 andre Medlemmer af de første Storting, 
Sorenskriver I. Knudssøn og Pastor N. St. Schultz, regnedes K. længe 
som en af den unge Friheds Heroer, og dette Triumvirat blev 
stadig fremholdt som de manende Forbilleder for den unge Slægt. 
K. var ubestridelig i Besiddelse af Lærdom, Smag og Skarpsindighed; 
han var en retskaffen Mand, som understøttede, hvad der 
var godt. J. H. Vogt siger om ham: «Han besad en stilistisk 
Færdighed, der søgte sin Lige. Denne blev af karakterfaste Mænd 
med stort Held benyttet, og for hvem Støtten, i det mindste lige 
saa vel, maatte været rejst.» Han bævede tilbage for alt Ansvar 
og var bange for at udføre noget alene. Ligesom hans selvstændige
Forfattervirksomhed kun blev ringe, saa har han ogsaa i det 
offentlige Liv blot sat sig Spor, hvor han stod sammen med 
stærkere Naturer, der dreve ham frem. «Havde han» -- det er atter 
J. H. Vogts Ord -- «arbejdet i Fællesskab med flere, og det 
udarbejdede var fremkommet som et Produkt af fælles Bestræbelser,
saa at intet Stykke havde uden for Medarbejdernes Kreds, og 
knapt nok inden denne, ladet sig til Syne, som om det var hans, 
vilde han have befundet sig vel, og Arbejdet var rimeligvis bleven 
fuldført.» Denne Dom er visselig vel grundet. Der laa i K.s 
Karakter en Tilbøjelighed til at trække sig ind i sin Skal, leve et 
stille, ubemærket Liv, hvori han ikke mærkede Ansvaret ved den 
offentlige Mands Gjerning. Men til samme Tid ejede han ikke den 
Modstandskraft, som var fornøden til at unddrage sig de 
omfattende Hverv, som bleve ham tilbudne i Kraft af den store Tillid,
han nød hos sine Landsmænd. Naar han saa bagefter følte Tyngden 
derved og søgte at komme bort, kunde det let være for sent. Hans 
Liv viser dette; han var den højtbegavede Mand uden at eje den 
fornødne Karakterens Styrke og Energi. Samtiden tillagde imidlertid 
Forfatteren af den bekjendte Indstilling disse Egenskaber. P. Chr. 
Holst siger derom: «Noget særdeles politisk Mod udfordredes næppe 
for at komme til et saadant Resultat, da man forud meget vel vidste, 
at den almindelige Stemning var imod enhver Forandring i Grundloven.»

K. ægtede 11. Sept. 1800 sit Søskendebarn Stincken Meincke 
Krohg (f. 1781 d. 1841), Datter af nedennævnte Generalvejmester 
Nic. Fred. K.

J. H. Vogts Optegnelser om sit Liv 1784-1846 S. 93 f. 116ff. 
P. C. Holsts Optegnelser om sit Liv og sin Samtid S. 204 ff. 
Halvorsen, Norsk Forf. Lex. 

Yngvar Nielsen.



Krohg, Hilmar Meincke, 1776-1851, Amtmand, 
var Søn af ndfr. nævnte General vej mester Nic. Fred. K. og blev født i Throndhjem 
1. Jan. 1776. Fra sin Fødebys Kathedralskole blev han Student 
1794, opholdt sig 1795-97 i Norge og tog juridisk Examen 
1799. Efter i nogen Tid at have gjort Tjeneste i Kancelliet og
som Fr. Moltkes Privatsekretær drog han 1801 med Titel af 
Kancellisekretær til Norge og levede paa en Ejendom ved Throndhjem, 
indtil han 1807 udnævntes til Amtmand i Finmarken. 1811 blev 
han forflyttet til Nordre Bergenhus Amt og s. A. til Romsdals Amt, 
hvilket han tiltraadte umiddelbart efter sin Fratrædelse af Finmarken. 
1811-Jan. 1814 var han konstit. Stiftamtmand i Throndhjems Stift. 
Som Amtmand i Romsdal tog han Afsked 1840 med Tilkjendegivelse
af Kongens «naadigste Tilfredshed med hans lange og tro 
Tjeneste». 1814 mødte han paa Rigsforsamlingen og valgtes senere 
til Amtets første Repræsentant ved Stortingene 1814, 1818 (da han 
ikke kunde møde), 1824 og 1830. 1826 berejste han Finmarken 
som Formand i den kongl. Kommission, der havde at foreslaa 
Midler til Amtets Opkomst. Da han tog Afsked, blev der af Molde 
og Aalesunds Kommuner slaaet en Medaille til hans Erindring, 
Amtsformandskabets Medlemmer subskriberede 1841 til et Legat i 
samme Øjemed, og de 2 nævnte Kommuner rejste et Mindesmærke 
paa hans Grav. K. døde paa sin Gaard Nøjsomhed ved Molde 
13. Avg. 1851. -- Gift 31. Marts 1803 med Cecilia Edel Sophie Stub 
(f. 1786 d. 1864). 

Halvorsen, Norsk Forf. Lex.

Yngvar Nielsen./i>



Krohg, Nicolai Frederik, 1732-1801, Vejingeniør, 
var født 10. Maj 1732 paa Gaarden Niteberg i Gjerdrum Præstegjæld, Øvre 
Romerige, og tilhørte en af Bondestanden udgaaet norsk Militærslægt, 
hvis Navn (efter en Gaard Krogen) først skreves Krogh, men 
fra 1800 Krohg. Han var Søn af Oberstlieutenant Christian Krogh 
(d. 1752) og Gyri Thorsdatter. Han gjennemgik den mathematiske 
Skole i Christiania, hvorfra han dimitteredes 1754, og blev 1756 
Premierlieutenant ved 1. søndenfjældske Dragonregiment, ved hvilket 
han 1752 var bleven  Fændrik. Fra 1757 gjorde han Tjeneste i 
Danmark og fra 1759 i flere Aar som Ingeniør ved den norsk-svenske
Grænsekommission i det nordenfjældske. 1762 blev han Kapitajn 
og forsattes 1766 til 2. søndenfjældske Dragonregiment. 
Han erholdt 1773 Oberstlieutenants og 1788 Obersts Karakter. 1768 
blev K. paa 2 Aar konstitueret som Generalvej mester i Throndhjems 
og Bergens Stifter, hvilken Ansættelse senere overgik til fast. Først 
1788 udskiltes de 2 bergenhusiske Amter, der fik en egen 
Generalvejmester, medens K. fremdeles beholdt Romsdals og de 2 
throndhjemske Amter som sin Virkekreds. Han havde 1777 erhvervet 
Gaarden Munkvold ved Throndhjem, hvor han senere var bosat. 
Paa denne døde han 1. Maj 1801.

Det er som Generalvejmester, K. har indlagt sig sine store 
Fortjenester. Hans Navn er knyttet til den store Nybygning af det 
norske Vejnet, som er foregaaet i 2. Halvdel af 18. Aarhundrede, 
og som er ledet af ham, hans Broder G. A. Krogh (ovfr. S. 513) 
og Peder Anker (I, 278). En romsdalsk Folkevise har besunget
N. F. K. som den, der f6r op og ned overalt i Landet, selv der, 
hvor knap en Bjørn kunde gaa, uden at lade sig holde tilbage af 
de stenede Fjældsider eller af de bundløse Moradser. I 1788 havde 
han fuldendt Bygningen af Landevejen fra Dovrefjæld til Throndhjem,
som da blev befaren af Kronprins Frederik og vandt dennes 
Bifald. Nutiden kan næppe i alle Tilfælde rigtig vurdere de store 
Vanskeligheder, som K. havde at overvinde med de begrænsede 
Midler, der stode til hans Raadighed. Han var ikke sjælden, for 
at kunne fremme de nødvendige Vejanlæg, nødsaget til at gjøre
«betydelige Forskud af egen Kasse eller ved privat Laan, hvilke 
Forskud først sent, og stundum ej uden Vidtløftighed, erholdtes 
refunderede. Han anvendte desuden ej lidet af egne Midler til 
Vejvæsenets Fremme uden derfor at fordre nogen Godtgjørelse.»
I sit vidtløftige Distrikt var han væsentlig henvist til at hjælpe sig 
med Almuens Pligtarbejde uden at kunne benytte den Adgang, 
som hans søndenfjældske Kolleger havde til at anvende Soldater. 
Saa meget mere beundringsværdigt var det, han udførte, i det 
mange af hans Veje have været benyttede indtil de seneste Aar, 
og enkelte af dem endnu kunne være i Brug. Det, som han har 
planlagt og udført, var den nordenfjældske Del af de store 
Gjennemgangsveje, der forbinde Christiania med Romsdalen, Nordmør 
og Thrøndelagen, saa vel som det derværende lokale Vejnet. 
Udførelsen kan i mange Dele efter Nutidens Opfatning være mangelfuld, 
og navnlig ere hans Veje meget bakkede, i det han savnede
Midler til at lægge dem anderledes. Hovedsagen var imidlertid, 
at der blev bygget et Net af Veje, der af hjalp den for Haanden 
værende Trang til saadanne og  lettede Adkomsten til mangen en 
Fjælddal, som hidtil havde været afstængt. Han mødte ofte megen 
Modstand hos Almuen, der følte sig plaget ved det Arbejde, som 
foranledigedes gjennem de nye Vejes Anlæg og Vedligeholdelse. 
Den var i de fleste Egne træg og uvillig, hvorfor det selv for en 
Mand med K.s Energi tog adskillig Tid, forinden det lykkedes 
ham at bryde Bøndernes seje. Modstand. -- Fra 1773 til sin Død 
var K. 1. Overdirektør ved Røros Kobberværk. Ligeledes havde 
han en væsentlig Del i at skaffe Throndhjem den første Vandledning, 
som blev færdig 1777. K. blev 22. Nov. 1768 gift med 
Anna Meincke (f. 1743 d. 1823).

Moe, Tidsskr. f. d. norske Personalhist. II, 253 ff. 
(Norsk) Hist. Tidsskr. IV, 250 ff. 262 ff.

Yngvar Nielsen.



Krohn, August Friedrich, 1781-1856, Officer, 
født i Neustadt i Holsten, hvor Faderen var Sagfører, 23. Febr. 1781, 
indtraadte i sit 14. Aar som Frikorporal i oldenborgske Infanteriregiment, 
hvor han 1801 blev Fændrik, 1803 Sekondlieutenant, 1807
Premierlieutenant, 1811 Kapitajn. 1813 fik K., der fra første Færd 
havde gjort sig bemærket ved sine mere end almindelig 
fremtrædende Evner og Anlæg for Tjenesten, og som for sin Tapperhed 
i Stormen paa Stralsund 1809 var bleven hædret med Ridderkorset, 
Ansættelse i Auxiliærkorpset som Adjudant hos Frederik af Hessen
(V, 336). Han gjorde under Korpsets smukke Felttog fortrinlig 
Fyldest, paa Skriverstuen som i Marken, udmærkede sig ved flere 
Lejligheder og vandt i høj Grad sin Chefs Hengivenhed. Det var 
væsentlig paa hans indstændige Raad i Forening med Stabschefens,
at Prinsen efter Slaget ved Sehested imod Frederik VI's Ønske 
bestemte sig til at forblive i Rensborg med Korpset. 1815, da 
Prinsen drog til Frankrig, blev K. paa ny ansat i hans Stab. Efter 
Hjemkomsten stilledes han à la suite i slesvigske Jægerkorps, men 
forblev hos Prinsen indtil 1825, da han blev ansat som personel 
Adjudant hos Generalfeltmarskal, Landgrev Carl af Hessen. 1829, 
s. A. som han blev Major, overdrog Frederik VI ham
tillige Ledelsen af den «indbyrdes Undervisning»
i Hertugdømmerne, ved hvilken han i flere Aar
havde været virksom, og ved Landgrevens Død
1836 blev han Gouvernør for Dattersønnerne, de
yngre Prinser af Glücksborg. 1839 hædredes han,
der stedse stod à la suite, med Kommandørkorset;
1840 blev han Oberstlieutenant og 1843 Oberst,
en særlig Gunstbevisning, der skyldtes den ham af
Generalkommandoen givne Betegnelse, at han «var en
af Hærens mest udmærkede Officerer», da ellers ingen
efter Hærloven 1842 kunde avancere til denne Grad, før
han havde gjort 2 Aars praktisk Tjeneste. Ved Oprørets
Udbrud i 1848 forblev han i Hertugdømmerne, udnævntes
til Generalmajor og Chef for 1. Insurgentbrigade og
førte som ældste Officer Kommandoen i Slaget ved Bov,
da Overgeneralen, Prinsen af Noer, først indfandt
sig sent paa Dagen. Efter Tilbagetoget til Rensborg
udtraadte han af aktiv Tjeneste, men overtog i nogen
Tid Ledelsen af Militærdepartementet. Han døde i
Ballenstedt 12. Juni 1856. Han er optraadt som
Militærforfatter og har bl. a. skrevet «Grundzüge
der Kriegskunst unserer Zeit» i 2 Bind (1824-27).

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

 S. A. Sørensen.



Krohn, Frederik Christopher, 1806-83, Billedhugger og Medaillør, 
var Søn af Major i Artilleriet Johan
Jacob K. (f. 27. Juni 1778 d. 27. Jan. 1842) og
Maren f. Rasmussen eller Nielsen (f. 27. Jan. 1769
d. 1. Marts 1855); han blev født paa Møllergaard ved
Sorø 4. Avg. 1806 og kom i 1823 til Kjøbenhavn for
at uddanne sig til Billedhugger ved Akademiet. Efter
at have gjennemgaaet Skolerne fik han i 1825 den
mindre og Aaret efter den store Sølvmedaille. For
en siddende Figur fik han i 1826 en Pengepræmie,
men til Konkursen for Guldmedaille (1827 og 1831)
vandt han ikke Præmien. Imidlertid havde han begyndt
at lægge sig efter Medaillørfaget og meldte sig
allerede i 1829 til en Konkurs for Pengepræmien i
dette Fag. Da Medaillør Alb. Jacobson nægtede at give
ham Undervisning, vendte han sig til H. E. Freund,
der nylig var kommen hjem, og under dennes Vejledning
gjorde han saa gode Fremskridt, at han i 1832 kunde
fremlægge for Akademiet Saadanne Prøver, at han fik
til Opgave at skære en Medaille over Digteren Wessel
som Konkursarbejde for Guldmedaillen, og Skitsen
hertil blev antagen i 1833. Samtidig havde K. dog
arbejdet som Billedhugger 
og udført bl. a. 3 Billedstøtter til Kongens Trappe paa Christiansborg, 
nogle Relieffer og for egen Regning 17 Buster i halv naturlig 
Størrelse af Datidens bekjendte Mænd, først og fremmest Prins 
Christian Frederik. I Bronce udførte han en lille Statue af 
Frederik VI til Hest til et Ur, en anden af samme Konge til Fods og 
et Par Buster, men de bleve ikke godt ciselerede i Paris. Tillige 
fik han Sysselsættelse som Medaillør, saa at han først 1835 kunde 
fremlægge sit Konkursarbejde, som enstemmig tilkjendtes den store 
Guldmedaille. Varmt anbefalet af Akademiet fik K. derpaa kongl. 
Rejseunderstøttelse som Medaillør for 2 1/2 Aar og i 1838 et Aars 
Tillæg af Akademiet. Kort før Afrejsen i Maj 1835 ægtede han 
Sophie Susanne Dorothea Købke (f. 3. Maj 1807), en Søster til Maleren 
C. S. K., og rejste saa til Berlin for at studere Møntningsteknikken, 
som han grundig satte sig ind i, der fra til München, hvor hans 
Hustru mødte ham, og saa til Rom. Han levede et frisk og 
fornøjeligt Kunstnerliv i Italien, tilfreds i Følelsen af den voxende 
Indsigt, han vandt i sit særlige Fags Udøvelse, og hædret med en 
smigrende Opgave, Udførelsen af en Reformationsmedaille, som han 
trods enkelte Uheld fik færdig i rette Tid (Okt. 1836).

1839 kom K. tilbage til Kjøbenhavn og fik fra 1. Jan. 1841 
kongl. Udnævnelse til Medaillør ved Mønterne i Kjøbenhavn og 
Altona, og i denne Stilling forblev han for Kjøbenhavns 
Vedkommende til 1. Maj 1873, da han tog sin Afsked, medens P. Petersen
1852-63 havde Ansættelse ved Mønten i Altona. Sin Hustru 
mistede K. 15. Juli 1853, men 2 Aar efter ægtede han en Kusine 
til hende, Emilie Købke (f. 1812 d. 1880), Datter af Kancelliraad 
Caspar Behrend K. og  Juliane Cæcilie f. Ratz.

Af K.s Arbejder ved Mønten kunne nævnes de under Kongerne 
Christian VIII og Frederik VII indførte nye Sølvmønter, medens 
han havde det Uheld, at hans vigtigste Medaillearbejder ikke bleve 
prægede, saaledes en Medaille i Anledning af den oldenborgske
Stammes 400 Aars Jubilæum og Dødsmedaillen over Christian VIII, 
hvilke begge standsedes paa Grund af den kort efter Kongens Død 
udbrudte Krig. Hans øvrige Medailler hævede sig, ved Siden af 
ubestridelige Fortrin i det tekniske, ikke i kunstnerisk Henseende
til noget særdeles betydeligt. K. var en ivrig Samler, som navnlig 
interesserede sig for Kobberstik og Raderinger. Hans Studier over 
Kunstnerne i dette Fag ere udgivne af Sønnen P. K. K. under Titel: 
«Samlinger til en beskrivende Fortegnelse over danske Kobberstik,
Raderinger m. m.» I (1889). K., der med en høj Grad af 
Livsfriskhed syslede med sine aandelige Interesser til det sidste og
bl. a. ogsaa var en ihærdig og haardfør Fodgænger, døde 13. Sept. 
1883 paa Kommunehospitalet. 

Weilbach, Konstnerlex.

Ph.  Weilbach.



Krohn, Johan Jacob, f. 1841, Forfatter og Skolemand. 
Han er født 9. Avg. 1841 i Kjøbenhavn og Søn af ovfr. nævnte Medaillør 
Frederik Christopher K. Han blev Student fra Metropolitanskolen 
1860 og Cand. theol. 1867. Fra 1868-73 var han Huslærer paa 
Bregentved og fra 1877-80 Forstander for det kongl. Theaters 
Elevskole, hvilken Stilling han opgav for at overtage Bestyrelsen af 
«Krebs' Skole» i Kjøbenhavn (s. ovfr. S. 474). 3. Nov. 1879 ægtede
han Cecilie Margrethe Petersen, Datter af Etatsraad Nic. Wilh. P. i 
Odense. -- 1866 udgav han anonymt «Peters Jul» (3. Opl. 1889) og 
1870 under Psevdonymet «Klok» en Samling «Fortællinger og Skitser», 
der foruden at aabenbare et afgjort poetisk Talent alle vare prægede 
af en ejendommelig hjemlig Stemning og bares af et eget, stilfærdigt 
Lune. Lignende Egenskaber viste hans paa det kongl. Theater opførte
Arbejder: «Et Svar», dramatisk Situation (1873), og «Eftersommer», 
Lystspil i i Akt (1877). Efter den Tid har K. kun skrevet 
for Børn («Spolerius», 1884, «Vor Ven Stæren», 1891, «Fortællinger 
for Børn», 1894, o. fl.), men paa dette specielle Omraade er han da 
ogsaa bleven vor ypperste nulevende Forfatter, der som faa forstaar 
den sjældne Kunst at lempe sin Tanke og Stil efter de smaas 
Fatteevne uden nogen Sinde at blive søgt. Dette hænger naturlig 
sammen med hans næsten enestaaende Evne til at omgaas mindre
Børn; «Krebs' Skole» (nærmest en Forberedelsesanstalt til den 
lærde Skole) er under hans Ledelse bleven en Mønsterskole, lige 
udmærket ved det Maal af Kundskaber, dens Disciple tilegne sig, 
og ved den Aand, der raader i den.


Sophus Bauditz.



Krohn, Ludolph Johann, 1736-1825, Jurist, 
er født 21. Juli 1736 i Koldenbiittel i Ejdersted, hvor Faderen, Conrad K. (f. 1680 
d. 1751), var Præst. Moderen hed Margrethe f. Honnens. Efter at
have studeret Jura i Rostock fik han 1760 Bestalling som Advokat 
i Hertugdømmet Slesvig, men blev allerede 1763 udnævnt til Avditør 
og gjorde Tjeneste som saadan først ved det sjællandske 
Kyrasserregiment, derpaa ved Arveprins Frederiks Infanteriregiment og 
senere ved Artilleriregimentet indtil 1804, da han tog sin Afsked. 
I 1780 fik han Bestalling som Overavditør og i 1801, efter at han 
i et halvt Aars Tid havde forestaaet
Generalavditoriatet under en Vakance, Generalavditørs
Karakter. Han blev gift 1. 1776 med Rebekka Hasløw
(d. 1779) og 2. 1781 med Christiane Cornelia Reuter
(d. 1806). Han døde 8. April 1825. -- K. havde i mange
Aar forberedt til Aflæggelse af Avditørexamen, og da
der den Gang ikke endnu fandtes nogen samlet Udgave
af de militære Retsbestemmelser, samlede han selv
til Brug for sine Manuducender en Oversigt over den
militære Lovgivning, som han udgav 1799 under Titel
«Forsøg til den danske Krigsret».

Erslew, Forf. Lex.

H. C. Steffensen.



Krohn, Pietro Købke, 1840-1905, Musæumsdirektør. 
K. er født i Kjøbenhavn 23. Jan. 1840 som Søn af
ovfr. nævnte Medaillør Frederik Christopher K. Han
blev Student fra Metropolitanskolen 1859, uddannede
sig som Maler under Marstrand og Skovgaard, deltog i
Krigen 1864 som frivillig Officersaspirant og blev
Lieutenant efter Aisaffæren, opholdt sig 1871-78 i
Italien og var 1878 ansat ved Verdensudstillingen
i Paris. Efter sin Hjemkomst tegnede han en Del
Kostumer til det kongl. Theater, fik 1880 Ansættelse
som dets Økonomiinspicient og Kostumier og blev 1885
tillige Sceneinstruktør, særlig for Operaen. Som
Økonomiinspicient fratraadte han 1893 for som Direktør
at lede det danske Kunstindustrimusæum. Han giftede
sig 28. Jan. 1881 med Emilie Juliane Bull, Datter af
Cand. jur. Carl Ludv. B. og døde 15. Okt. 1905.

Weilbach, Konstnerlex.

Edgar Collin.



Krohn, Wollert, 1731-89, Handelsmand, 
tilhørte en fra Meklenborg indvandret Slægt og blev født
i Bergen 6. Jan. 1731. Han drev i denne By en
stor Handelsvirksomhed og var inden sin Død en af
Norges rigeste Mænd. Navnlig ejede han betydelige
Jordejendomme i Omegnen af Bergen med Hovedgaarden
Sten. P. A. Heiberg opholdt sig en Tid i hans Hus
og skulde være bestemt til at ægte hans eneste
Datter. Der kom imidlertid et Brud imellem
dem, hvilket nødsagede Heiberg til at forlade
Huset, efter at han havde maattet undertegne et
for ham ydmygende Brev. K. døde som Etatsraad
6. Maj 1789. Var gift 1. med Ingeborg Benedicte
f. Danchertsen (f. 4. Febr. 1739 d. 19. Avg. 1783)
og 2. (16. Nov. 1786) med Wenke Cecilie f. de Besche
(d. 23. Nov. 1805).

Stamtavle ov. Familierne Garmann, Schanche, Krohn og Hopstock (1876) S. 44 f. 
P. A. Heiberg, Tre Aars Ophold i Bergen (1829). 
Samme, Fornødne Oplysninger i Anl. af Hr. Krohns Avertissement (1829).

Yngvar Nielsen.



v. Krohne, Johann Wilhelm Franz Friherre, 1738-87, Æventyrer, 
var født 13. Maj 1738 som Søn af kurpfalzisk Major 
Johann Franz Friherre v. K. og Anna Catharina f. Zündt, studerede 
i Heidelberg Jura og gik senere til Brunsvig, hvor han fungerede 
som Krigskommissær. 1763 fik han Justitsraads Titel, tog 1764 sin 
Afsked og drog til Berlin, hvor han, efter at have avskulteret i 
Kammerretten, s. A. blev Hofmarskal hos Prinsesse Henriette Marie 
af Preussen. Med Storkorset af den røde Ørn forlod han imidlertid 
1768 Berlin og gik til Warschau, hvor han ved et Skrift om Polens 
økonomiske Opkomst insinuerede sig hos Kong Stanislaus August i 
den Grad, at denne gjorde ham til Gehejmeraad; men de urolige 
Forhold tvang ham snart til at forlade Landet for 1770 at begive 
sig til Danmark, hvor Bernstorff paa Anbefaling af en Fyrste af 
Reuss lovede ham Ansættelse, hvilket dog paa Grund af Ministerens 
Afskedigelse blev til intet. K. vendte da tilbage til Tyskland og 
1774 træffe vi ham som Sachsen-Hildburghausens Minister i den 
nedersachsiske Kreds. Imidlertid var han i Celle kommen i 
Berøring med Dronning Caroline Mathilde, hvilket gav Anledning til, 
at han i et anonymt Skrift forudsagde hendes snarlige Tilbagekomst 
til Danmark, men efter hendes Død viste han sig i et Par 
Lejlighedsskrifter som en Ven af det da regerende Parti i Danmark. 
Derved forklares det, at Arveprins Frederik understøttede ham ved 
Udgivelsen af et tysk Adelslexikon, hvoraf dog kun udkom 2 Hæfter, 
hvis Indhold vistnok maa benyttes med Varsomhed. 1777 gjenfindes 
den urolige Mand i Danmark, hvor han, der 1761 havde ægtet 
Ulrika Friherreinde v. Plotho fra Grabow ved Magdeburg, men 
som nu var Enkemand med flere Børn, forlovede sig med Henriette 
Juliane v. Grambow, Datter af Generallieutenant Volrath Levin 
v. G. Men hendes Familie med Gehejmeraad V. A. v. d. Lühe i 
Spidsen ønskede at hindre Giftermaalet, hvad enten den nu ikke
yndede K. eller ikke undte ham Frøkenens faa Tusende Rdl., og 
udvirkede en Kabinetsordre, hvori Kongen ophævede Forlovelsen. 
Da K. ikke vilde underkaste sig Ordren, der rigtignok led af en grov 
Formfejl, blev han uden videre arresteret og slap ikke fri, før han 1779 
underskrev en Forpligtelse til at forholde sig rolig og ikke forlade 
Riget eller Ribe Stift, hvor man anviste ham Ophold med en 
Pension af 400 Rdl. Af Ægteskabet blev der intet trods levende Protest 
af Frøken Grambow. K. vovede sig et Par Gange til Kjøbenhavn, 
søgte Tilladelse til at forlade Landet og skal være død i Berlin 1787.

Krohne, Allg. teutsches Adels-Lex. (1774) I, 2, 217 ff. 
Hist. Tidsskr. 3. R. IV, 462 ff.

G. L. Wad.



Kroman, Kristian Frederik Vilhelm, f. 1846, Filosof. 
K., en Søn af Skibsfører Christian K. og Elisabeth Richardine f. Krøyer, 
er født i Maribo 29. Marts 1846. Han gik i Byens Borgerskole til
sit 15. Aar, ønskede egentlig at blive Sømand og gjorde i sit sidste 
Skoleaar en Tur med Faderen, men blev skræmmet bort derfra 
og følte sig endnu mindre tiltalt af at forsøge sig et Par Maaneder
som Kjøbmandslærling. Han ønskede nu at studere, men maatte 
gaa den Omvej først at tage Skolelærerexamen, opholdt sig et Aar 
hos en Skolelærer for at blive forberedt til Seminariet og kom 
da 1862 paa Jonstrup Seminarium, hvorfra han dimitteredes 1865; 
var derefter et Aars Tid Huslærer paa Laaland, drog saa til 
Kjøbenhavn for at læse til Artium og blev Student 1869. Det var 
Naturvidenskaberne, der tidligst havde fængslet ham, men 
Bekjendtskab med S. Kierkegaards Skrifter, som han stiftede under Artiumslæsningen,
æsthetiske Interesser og Paavirkning af den filosofiske 
Debat og Produktion, der da florerede her hjemme, førte ham ind 
paa det filosofiske Studium, og i Efteraaret 1874 tog han 
Magisterkonferens i Filosofi med Psykologi som Hovedfag. Men hans 
Interesse for Naturvidenskaberne havde holdt sig usvækket, og det 
var dens Aand og Methode, han vedblivende hyldede, som det 
ogsaa ses af hans Afhandling for den filosofiske Doktorgrad: «Den 
exakte Videnskabs Indlæg i Problemet om Sjælens Existens» 
(forsvaret 1877), med dens indtrængende Krav paa, at Filosofien maa
se at tilegne sig den naturvidenskabelige Forsknings Exakthed og 
Besindighed. Han udgav derefter sin lille, klare «Kortfattet Tænke- 
og Sjælelære», 1882 (senere i forskjellige Udgaver, en større 1888 
og en mindre 1889).

Imidlertid havde Videnskabernes Selskab 1880 ønsket «en Undersøgelse 
af Forholdet mellem det aprioriske i vor Tænkning og det 
i Erfaringen givne, særlig med Hensyn til de om Materiebegrebet i 
den nyere Tid indførte Hypotheser» som Besvarelse af dets 
filosofiske Prisopgave, og denne Opgave, der laa saa fortræffelig for 
K.s Interesse og Evne, førte til det Værk, i hvilket K. har ydet 
sit betydelige Bidrag til den danske Filosofis Udvikling: «Vor
Naturerkjendelse, Bidrag til Mathematikkens og Fysikkens Theori» (1883, 
senere oversat paa Tysk). I denne Bog, i hvilken K. har givet 
en paa grundig mathematisk og naturvidenskabelig Dannelse støttet
Analyse af de Begreber, der ligge til Grund for vor Naturerkjendelse, 
viste han sig som en fortrinlig Analytiker og konstaterede 
videre sin Evne til at give sine skarpsindige Undersøgelser i et 
overordentlig simpelt, klart og let Sprog. Vor
Erkjendelses Principper opfatter han som
Postulater, Begyndelsespaastande, der grunde i
Selvopholdelsesdriften, og holder strængt paa
Erfaringen, men indrømmer aabne Spørgsmaal og
uløste Gaader og er vel i Livsanskuelse særlig
paa virket af H. Lotze. Et andet Værk af K., der
vakte Røre og Opsigt, og et tiltalende Udtryk for
den tidligere Seminarieelevs varme Interesse for
Opdragelsen er den livlig og frisk skrevne Bog:
«Om Maal og Midler for den højere Skoleundervisning»
(1886). I en paa fysiologisk og psykologisk Grundlag
bygget Fremstilling af Undervisningens Maal, Midler
og Plan giver han her en analytisk skarp Fremstilling
af de forskjellige Lærefags pædagogiske Betydning med
Eftertryk paa Mathematikken og Naturvidenskaberne
og tager Ordet for en almendannende borgerlig
Højskole, der, i Modsætning til Latinskolen,
arbejder med de Dannelsesmidler, som den moderne
Kultur efterhaanden selv har skabt. Det er den samme
pædagogiske Interesse, der har givet sig Udslag i
K.s Iver for Gymnastik, Sløjd og Sport, en virksom
Sans for Menneskets legemlige Side, der ogsaa førte
Søens tidligere unge Elsker, nu omskabt til Fysiker
og Filosof, til at fordybe sig i «Kapsejladsens Logik,
Bidrag til Løsning af Maaleproblemet» (1893). Desuden
har K. udgivet nogle, særlig naturvidenskabelige,
populære Afhandlinger og forskjellige Oversættelser
(af Skrifter af K. Elze og H. Taine).

Efter som Kandidat og Doktor at have levet som
filosofisk Manuduktør blev K. 1883 Docent og 1884
Professor i Filosofi ved Universitetet (hvormed han
tillige fra 1884 kom til at forbinde Stillingen som
Docent i Pædagogik), s. A. Medlem af Videnskabernes
Selskab, 1886 Kultusministeriets pædagogiske Konsulent
og Medlem af Examenskommissionen for Skolelærer- og
Lærerindeexamen. 1877 ægtede han Marie Louise Bruun,
Datter af Justermester Ernst B. (III, 166).

Universitetsprogram til Reformationsfesten  1877.

Cl. Wilkens.



v. Kronhelm, Andreas Schwesinger, 1640-95, Præst, 
blev født 26. Jan. 1640 i Koburg i Franken. Familienavnet
var Schwesinger. Han studerede Theologi, blev
Magister og erholdt den theologiske Doktorgrad ved
Universitetet i Rinteln. 1663 blev han Diaconus i
Dannenberg i Brunsvig-Lyneborg, men rykkede allerede
Aaret efter op som Superintendent sammesteds. 1670
blev han for sig og Descendenter adlet af Kejser
Leopold med Navnet v. 
Kronhelm. 1672 kom han til Kjøbenhavn som Hofprædikant og
Konfessionarius hos Enkedronning Sophie Amalie. Denne
Stilling beklædte han til 1678, da han udnævntes til
Sognepræst i Krempe i Holsten. 1686 blev han tillige
Provst i Grevskabet Rantzau. Lidende af Vattersot
rejste han 1695 til Hamborg for at søge Lægehjælp,
men døde 25. Maj s. A. i denne By. K. var 2 Gange
gift: 1. (1665) med Emerentia Dorothea Leidenfrost (d.
1678 i Kjøbenhavn); 2. (1678) med Anna Sophie Walter
(d. 1679 i sit 22. Aar), Datter af Generalmajor Hans
W. 

Archiv f. Staats- und Kirchengesch. der Herzogth. IV, 81 f. 
Zwergius, Siellandske Clerisie S. 727. 
Moller, Cimbria lit. II, 879.

A. Jantzen.



Krossing, Niels Brock, 1795-1854, Officer og Lithograf, 
er født 9. Febr. 1795 Paa Christianshavn
og Søn af Grosserer Jørgen Christian K. og Marie
f. Søgaard. Han blev Kadet 1806, Stykjunker 1809,
Sekondlieutenant 1810, Premierlieutenant 1818,
Kapitajn 1828, Batterichef 1838 og Major 1844, tog
sin Afsked i Jan. 1848 og fungerede under Krigen som
Pladskommandant, først i Middelfart (1849) og derpaa
i Kolding (1850). Han har som Militær udgivet et
Par mindre Lærebøger, men hans Navn er væsentligst
knyttet til det kongl. Stentrykkeri, der efter
Forslag af daværende Kapitajn J. N. B. Abrahamson
(I, 64) oprettedes 1820, derved at Staten kjøbte
Musikhandler C. C. Loses Stentrykkeri. Den her
i Landet unge lithografiske Kunst gik herved
væsentlig over paa militære Hænder. Abrahamson
blev Trykkeriets Direktør, K. dets Inspektør, og
Officerer ansattes som Tegnere, Underofficerer som
Trykkere. Det bestod til 1843 og lededes i den Tid
væsentlig af K., der livlig interesserede sig for
det. 1822-23 foretog han med kongl. Understøttelse en
Rejse til Tyskland og Frankrig navnlig for at blive
bekjendt med Kridtmaneren, 1827 skrev han i Ursins
«Magasin for Kunstnere og Haandværket» en Udsigt
over «Stentrykkerikunsten», og 1831 udkom 1. Hæfte
af en Række stentrykte Gjengivelser, af Malerier
fra Billedgallerierne paa Slottene Christiansborg,
Fredensborg og Frederiksborg, Trykkeriets største
og væsentligste Arbejde. 1827 havde K. sammen med
Kunstkammerforvalter J. C. Spengler og Professor
J. L. Lund faaet Eneret til Udgivelsen. Disse Blade
tegnedes selvfølgelig af Kunstnere, og det maa i det
hele erindres, at K. selv væsentlig aldrig optraadte
som Tegner; et Par Blade i Kridtmaner, der fulgte med
hans Afhandling i Ursins «Magasin», bærer dog Mærket
B. K. Han døde 6. Juli 1854 i Fredensborg. 
-- 14. Sept. 1824 havde han ægtet Maria Anna Sophie Hammel 
(f. 4. Juni 1793), Datter af Pladsmajor Andreas H. i München og 
Eva f. Schreiner. 

Erslew, Forf. Lex.
Weilbach,  Konstnerlex.
Skand. Bogtr. Tid.   1871.

C. Nyrop.



Krossing, Nikolaj Ulrik, 1798-1872, Forfatter og Skolemand. 
K., som er født 13. Juni 1798 paa Christianshavn, er Broder til 
foregaaende. 1816 blev han Student fra Frederiksborg Skole, men 
tog aldrig nogen Embedsexamen. Allerede 1819 blev han Kantor 
ved Citadelskirken, en Stilling, han beklædte til sin Død, og for 
Resten virkede han som Lærer i Dansk ved forskjellige Skoler, 
navnlig ved Borgerdydskolen paa Christianshavn, hvor han 
ansattes 1828, samme Dag, som den anerkjendt dygtige Skolemand 
N. B. Krarup overtog Skolens Bestyrelse. K., der blev Student 
i en Periode, da de litterære Interesser vare saa almindelig
fremtrædende, nærede en levende Beundring for den Oehlenschlägerske 
Digtning og for Skuespilkunsten; han vandt i Aarene 1821 og 23 
Accessit for Besvarelsen af Universitetets æsthetiske Prisopgaver, 
skrev selv i Aarenes Løb en Række smukke Digte -- blandt hvilke
særlig fædrelandshistoriske som «Tymme Sjællandsfar» og «Thomas 
Kingo» endnu i vore Dage hævde deres Plads i mange Anthologier 
-- og udgav (foruden flere andre Skolebøger) en meget 
benyttet «Poetisk Læsebog» i 2 Bind (af 1. Del udkom 6. Udg. 1858, 
af 2. Del 4. Udg. 1867). K.s Hovedvirksomhed var og blev imidlertid 
hans Undervisning i Modersmaalet, altid kun i de lavere Klasser 
og hovedsagelig i den nævnte Borgerdydskole, for hvis Skyld han 
1840 opgav alle andre Informationer. I næsten 44 Aar virkede han 
ved denne Skole under 3 forskjellige Bestyrere (Krarup, M. Hammerich 
og J. Helms), og den yngste af disse giver K. det Lov, at 
hans Gjerning blev «udført til det sidste med aldrig bristende 
Taalmodighed, aldrig sagtnende Utrættelighed og aldrig kølnet Kjærlighed
til Børnene». Og som K. selv var en stor Børneven, var han 
i ualmindelig Grad afholdt af sine Elever, hvem han først og 
fremmest forstod at indprente Kjærlighed til Modersmaalet. 
Generation efter Generation nød godt af den beskedne Mands vækkende 
Undervisning. Han døde ugift 5. Febr. 1872.

Erslew, Forf. Lex. 
Indbydelsesskr. til Aarsprøven i Borgerdydskolen p. Chrshvn. 1854, S. 72. 
Fædrelandet 1872, Nr. 31. 
Helms, Borgerdydskolen p. Chrshvn. 1787-1837 S. 68 f.

Sophus Bauditz.



Krossing, Peter Casper, 1793-1838, Komponist,
var Broder til de 2 foregaaende og fødtes paa Christianshavn 21. Avg. 1793. 
Fra Barndommen af viste han stor musikalsk Sans, men blev dog 
bestemt til Studeringerne og var omtrent naaet til at skulle tage
Examen artium, da alligevel Kjærligheden til Musikken sejrede, og 
han opgav den studerende Vej. Kunzen blev hans Lærer i Musik, 
og under dennes Ledelse uddannede han sig til en grundig Musiker. 
1816 blev han ansat som Organist ved Frederiks tyske Kirke paa
Christianshavn. 1820-27 var han tillige ansat som Syngemester 
ved det kongl. Theater. Ved flere større Skoler, som Metropolitanskolen 
og Borgerdydskolen i Kjøbenhavn, virkede han som Lærer 
i Sang, og samtidig var han kjendt og benyttet som en dygtig
Lærer i Musiktheori. Sin væsentligste Betydning har K. haft som 
Komponist. Af hans ret talrige Arbejder kunne nævnes en 
Instrumentalsats, komp. 1811, en Høstsalme og en Høstkantate, udførte 
ved en Kirkekoncert i Slagelse 1814, 2 Reformationskantater, komp. 
1817, Kantaten «Tonekunsten», udført ved en af de af M. Foght 
og G. Gerson arrangerede saakaldte «Amatørkoncerter» 1818, end 
videre en stor Mængde andre Kantater, Jubilæums-, Sørge- og 
Festkantater, komponerede ved forskjellige Lejligheder, deriblandt
«Kunzens Minde», Korene ved Holbergs Jubelfest 1822 (Text af 
Oehlenschläger), en Symfoni, en Klaverkvintet, «Sangvinitas og 
Melancholia», en Duet, samt flere Sange. Kun lidet af dette er 
udkommet; i 1815 udgav han 15 Sange af Ingemann, og enkelte
andre Sange af ham ere udgivne i Berggreens «Sange til Skolebrug». 
Hans Arbejder røbe den grundige og strænge Theoretiker; 
men netop derved fremkommer der ofte noget tørt i dem. Dog 
var ogsaa det milde og bløde hans Kompositioner egent og 
skattedes af hans samtidige, saaledes som hans Ven B. Borgen smukt
mindedes i et Digt ved hans Død. Af Ting, som i sin Tid vare 
særlig yndede, kunne nævnes Ingemanns «Liden Harpepiges Klage», 
en smuk, følelsesfuld Melodi, og Oehlenschlägers «Hjemve». K. 
døde 1. Sept. 1838, ugift.

Erslew, Forf. Lex.
Schytte, Musiklex.

G. St. Bricka.

Kruck, Jørgen, 1598-1659, Professor">

Kruck, Jørgen, 1598-1659, Professor, 
var født i. Sept. 1598 i Eisenach; hans Forældre vare Qvirinius K. og Elisabeth Dursel. Efter at have studeret ved forskjellige Universiteter, bl. a. i Wien, 
hvor han blev kejserlig Comes Palatinus, var han 1626-34 Rektor 
i Ultz i Lyneborg, tog derefter den medicinske Doktorgrad i 
Rostock og gik 1638 til Danmark. 1641 blev han Professor medicinæ 
et physices ved Sorø Akademi, hvor han døde 3. Dec. 1659. Efter 
sine egne Udtalelser var han en udmærket og heldig Læge. Hans 
Skrifter ere ubetydelige. Gift med Christence Marie Heinemark
(f. 22. Nov. 1633 f 4. Jan. 1687), Datter af Tolder ved Øresund Jonas H.

Worm, Lex. ov. lærde Mænd. 
Wendelboe, Mindesmærker i Sorøe Academies Kirke S. 34 f. 
Ingerslev, Danmarks Læger og Lægevæsen I, 359 f.


G. L. Wad.



Kruckow, Christence Axelsdatter, --1621, 
Datter af Axel Nielsen K. til Aarslevgaard, kom som ung i Huset hos Fru Berte 
Friis paa det kun faa Mil fra hendes Fædrenegaard fjærnede Nakkebølle. 
Da Fru Berte var død 1582, og Enkemanden, Eiler Brockenhuus 
(III, 105), 2 Aar efter var bleven gift paa ny, forlod Jomfru 
C. Gaarden, om strax eller noget senere, vides ikke. Den nye 
Frue paa Nakkebølle, Anne Bille, fødte efterhaanden en Mængde 
Børn, der imidlertid alle enten vare dødfødte eller døde lige efter 
Fødselen, og da man efter 12 Aars Forløb gav sig til at efterspore,
om dette ikke skulde skyldes Trolddomskunster, fandt man hurtig 
de formentlig skyldige, et Par Kvinder, som kom til at lide Døden 
paa Baalet (1596). Som den, der stod bag ved disse Kvinder, 
nævnedes imidlertid ingen anden end C. K., som beskyldtes for, 
allerede inden Brylluppet havde fundet Sted, at have truffet
Forberedelser til at volde den unge Frue Skade; men mod 
Beskyldningerne protesterede hun og hendes Slægt, og en formelig 
Anklage mod hende rejstes ikke. Senere træffes hun i Aalborg, hvor hun 
1615 sammen med en Søster stiftede et lille Legat for en Student 
fra Byens Latinskole. Snart efter dukkede der imidlertid slemme 
Rygter op om hende, i det man atter troede hende i virksom 
Forbindelse med den onde for at skade sine Medmennesker. Nu 
rørtes der op i den 25 Aar gamle Sag, og denne Gang ramtes 
hun af Lovens fulde Straf, da Herredagen 9. Juni 1621 dømte 
hende til at have sin adelige Stand forbrudt og til at miste Livet. 
Ikke mange Dage efter faldt den aldrende Kvindes Hoved for 
Bøddelens Sværd. Inden sin Død havde hun testamenteret Penge 
til fattige Studenter, «den halshuggede Jomfrus Legat», som endnu existerer.

C. K.s Skæbne er et sørgeligt Vidnesbyrd om svundne Tiders 
Vildfarelser. Hvad sandt der ligger paa Bunden af Beskyldningerne, 
er det vanskeligt, ja vel umuligt nu at danne sig en Forestilling 
om; men saa vist som hun blev et Offer for Overtroen og derved 
har Krav paa vor fulde Medynk, saa vist er det ogsaa, at det 
lidet, man kjender til hende gjennem de ganske vist farvede 
Fremstillinger, ikke egner sig til at vække Sympathi for hende. 
Hun synes at have været en udannet Kvinde med en mærkelig 
Tilbøjelighed til at søge simpelt og tvivlsomt Selskab.

Nye Danske Mag. I, 378 ff. 
Hist. Tidsskr. 4. R. IV, 523. 527 ff. 
Saml. t. jydsk Hist. og Topogr. 2. R. III, 225 ff. 

C. F. Bricka.



Krum, Jacob Daniel, 1850-87, Balletkomponist og Danser. 
Allerede i Syvaarsalderen kom K., der var født i Kjøbenhavn 
2. Jan. 1850 som Søn af Statistformand ved det kongl. Theater 
Johanachim  Daniel K. og Anna Margrethe f. Heidemann, paa det
kongl. Theaters Balletskole, hvor Bournonville og Brodersen vare 
hans Lærere. Som Danser udmærkede han sig ved Kraft, Smidighed 
og Elegance, og skjønt han ikke var fremragende som Mimiker, 
kom han dog til at indtage en smuk Plads dels som Solodanser, 
dels som Balletkomponist. Hans Arbejder i sidstnævnte Retning ere 
«Bacchusfesten», 1877, «I Karnevalstiden», 1878, og «Spillemanden», 
1885. Han endte sit Liv 22. Marts 1887. Han ægtede 17. Avg. 1875 
Skuespillerinden Johanne Elisabeth Schmidt, Datter af Skuespiller 
ved Kasino Christian Theodor S. og Thora Augusta Rebekka f. 
Sønderskou. Hun debuterede 17. Okt. 1869 paa det kongl. Theater 
som Julie Helmer i «Portrættet», men tog snart sin Afsked for 
senere at faa en større Virksomhed ved Kasino og Folketheatret. 
Efter sin Mands Død ægtede hun 16. Avg. 1890 Skuespiller, Cand. phil. 
Hans Riber Hunderup (f. 25. Marts 1857), der 1879 havde debuteret paa Kasino.

Edgar Collin.



Krum, Jens Jacob, d. 1847, s. Keyser (ovfr. S. 135).



Krummedige (Krummendiek), Albert, --1489, Biskop i Lybek, 
var af en holstensk Adelsslægt, som i det 15. Aarhundrede 
igjennem forskjellige dygtige Medlemmer af Slægten fik Borgerret 
i Danmark. A. K. havde været Kong Christian I's tyske Kansler 
for Hertugdømmerne, i flere Aar havde han opholdt sig i Rom 
som Notar i den pavelige Rota, og det var ved Kongens 
Bistand, at han 1466 kaldtes til Biskop i Lybek. Som Biskop var 
han en pragtlysten, overdaadig Mand, der efterlod sit Stift betynget 
med Gjæld. En Del af denne mente han at have paadraget sig 
ved de store Omkostninger, han havde paa forskjellige 
Gesandtskabsrejser for Kong Christian, saaledes 1466 til Preussen og 
Burgund, 1467 i Nederlandene, 1469 i England og fremfor alt i Aaret 
1477, da han i Forening med Erik Ottesen Rosenkrantz afsluttede
Ægteskabskontrakten i Dresden mellem Tronfølgeren, Hans, og 
Prinsesse Christine af Sachsen. Hvorvidt han opnaaede fuld 
Dækning for sine Udlæg af den altid pengeforlegne Konge, er vel 
tvivlsomt; dog kvitterede han 1480 til Dronning Dorothea for 
Udbetaling af 1000 Mark paa Kongens Vegne. Han var for øvrigt 
Kongerne Christian og Hans en god Støtte i alle Forhold, der 
vedrørte Hertugdømmerne, særlig lige over for de holstenske 
Kreditorer og for Ditmarskerne, med hvem vi stadig finde ham i 
Forhandlinger paa Kongens Vegne. Han var ikke uden kunstnerisk 
og litterær Interesse, smykkede Domkirken i Lybek med et pragtfuldt, 
endnu bevaret Kors over Koret og lod trykke forskjellige 
Bøger, saaledes et Missale ved Matthæus Brandis i Lybek, ligesom 
han lod forfatte en lille Krønnike om Bisperne i Lybek og 
Oldenburg. Han døde 27. Okt. 1489.

Meibom,  Script, rer. Germanicar. II,  403 ff.
Moller, Cimbria lit. I.

Mollerup.



Krummedige, Erik, --1439, Hofmester, 
var en Søn af Segebod K., der ved sit Giftermaal med Cæcilie Pedersdatter Skram 
havde erhvervet Hovedgaarden Rundtoft i Angel. Denne Gaard gik 
over til E. K., og da han havde ægtet, som det synes, en Datter 
af Drosten Johan v. Thienen, tilskjødede denne ham 1397 meget Gods 
i samme Egn. Hans Godsrigdom og anselige Slægt bragte ham 
snart frem i første Række blandt den schaumburgske Fyrsteæts 
Tilhængere; Ridderslaget fik han i Begyndelsen af det 15. Aarhundrede, 
maaske under et af Hærtogene imod Ditmarskerne, og da 
Hertug Gerhard var falden i Kampen imod disse (1404), indtog
E. K. den første Plads blandt Formynderne for hans Enke og Børn 
og kaldes Drost i Sønderjylland.

Fra dette Øjeblik af er E. K.s Historie en Menneskealder 
igjennem uopløselig forbundet med Sønderjyllands og kan her kun 
antydes i sine Hovedtræk. Vistnok under Paavirkning af ham, der
som Medejer af Løgismose i Fyn ogsaa var knyttet til Danmark, 
valgte Enkehertuginden det Parti i Dronning Margrethe at søge 
en Støtte imod sin Mands efterlevende Broder, Grev Henrik, der 
havde forladt sit Bispedømme Osnabrück og krævede sin Part af
Holsten og Slesvig, og da Hertuginden havde pantsat Tønder Slot 
med dets store Underliggende til Dronningen, overdrog denne det 
som Len til E. K.; ogsaa paa anden Vis spores det, at han har 
staaet i Gunst hos den danske Dronning. Snart kom dog det 
Øjeblik, da Enkehertuginden og hendes Raadgivere mærkede, at 
Margrethe trak Nettet stedse fastere sammen om dem; de brøde 
saa igjennem og E. K. forrest af alle. Fra dansk Side klagede 
man over, at han begik Fredsbrud, og fra 1410 var det aaben 
Kamp, om end stadig afbrudt af Forlig; midt under et saadant 
erobrede E. K. Byen Flensborg ved et natligt Overfald (1411). Endnu
i Danehofsdommen 1413 nævnes han som Hertuginde Elisabeths 
fornemste Raadgiver og Modstander af den danske Konge.

Kort efter skiftede imidlertid E. K. Parti, og sammen med 
ham gik en hel Række af holstenske Slesvigere over til Kong 
Erik; de have vel anset videre Modstand for haabløs og i Tide 
villet slutte sig til Sejerherren; mulig har ogsaa personlig Antipathi 
imod Grevebiskoppen Henrik spillet en Rolle herved. E. K. selv 
fik strax den største Indflydelse i den danske Konges Raad; han 
nævnes senere undertiden med Titelen Hofmester (magister curiæ), 
og han fremtræder atter og atter som den, der er Eriks mest 
betroede Mand. Ved alle de følgende Aars talrige Forhandlinger 
med Holstenerne og Hansestæderne er det som Regel ham, der 
fører Ordet; til ham er det, man henvender sig, naar man vil 
have sat noget igjennem hos Kongen, og fremfor alt i Eriks sønderjyske 
Politik har han sikkert været den ledende Aand. Det har 
jo for ham ogsaa været en Kamp for hans hele Velfærd; i 
Hertugdømmet havde han sine egne Godser, og disse laa endda saa langt 
imod Syd, at de vare højst udsatte under den hele Strid. En Tid 
kunde E. K. triumfere; Kong Eriks Politik syntes at lykkes, og det 
danske Herredømme naaede over næsten hele Sønderjylland; Staden 
Slesvig blev erobret, og da den ved et Forlig foreløbig overgaves 
til Hansestædernes Varetægt, betroede disse den til E. K. (1417). 
Senere gik det anderledes; Skridt for Skridt trængte Holstenerne 
atter frem, og Kampen endte som bekjendt med, at de 
gjenerhvervede omtrent hele Sønderjylland. Afgjørende var det især, 
at de 1431 erobrede Byen Flensborg; selv forsøgte E. K., der ellers 
mere synes at have været Diplomat end Kriger, nu at undsætte 
den ved Flensborg anlagte Borg med en Flaade, men det 
mislykkedes, og den maatte overgive sig; i samme Aar faldt ogsaa
hans egen Gaard Rundtoft i Modstandernes Hænder og blev jævnet med Jorden. 
Saaledes havde E. K. mistet sit oprindelige
Hjem. I Danmark havde han dog fundet et nyt;
som Kongens Lensmand sad han inde med det rige
Aalholm Len paa Laaland, og alt tyder paa, at den
tyskfødte Adelsmand nu var ganske indlevet med det
danske Aristokrati. Hans sidste Leveaar vise i det
mindste, at han følte sig mere som det danske Riges
Raad end som Kong Eriks personlige Tilhænger. Med
ham i Spidsen søgte Rigsraadet at mægle mellem
Kongen og Svenskerne; paa Mødet i Kalmar 1436 var
det ham, der i Forening med en lybsk Borgmester
fældede en Voldgiftskjendelse, der langtfra var
efter Kongens Hjærte, og 2 Aar efter sendtes han
til et Møde i samme By, hvor han da var med til
at vedtage en ny Unionstraktat, hvis Aand helt
igjennem er aristokratisk. Dette er sidste Gang,
at E. K. nævnes, og han døde 14. Sept. 1439,
saaledes at han ikke har oplevet at
se Eriks Afsættelse eller det danske Rigsraads
Forbund med den Hertug Adolf, som han saa længe
havde bekæmpet. Hans talrige Børn forbleve i Danmark.

Kr. Erslev.



Krummedige, Erik, --1541, til Alnerup (i Skaane), Rigsraad, 
var Søn af Hr. Claus K. og Else Pedersdatter
Thott, tjente i sin Ungdom Christian II og havde i
Pant af Kronen Hønborg ved Lille Bælt. Som Lensmand
her havde han Kongen til Gjæst, medens denne i 1523
vaklede frem og tilbage, inden han kunde beslutte sig
til at opgive Jylland. Først efter at dette var sket,
opsagde E. K. 20. Marts 1523 Kongen sin Huldskab
i et mærkeligt Brev, hvori Frygten for Sigbrit og
den Harme, han følte over den Medfart, der truede
hans Svoger Otte Krumpen fra Kongen, skinne stærkt
igjennem. Under Søren Norbys Bondeopstand i Skaane var
han en af Hovedførerne mod denne. Han forlenedes nu
ogsaa med Vester Herred og Varde Kjøbstad og viste
sig ved forskjellige Lejligheder som en myndig og
Stræng Lensmand. Han synes tidlig at have sluttet
sig til Lutherdommen. Rigsraad blev han 1532 eller
1533 og sluttede sig under Grevens Fejde ligesom den
øvrige jyske Adel til Christian III's Parti. Han var
en af Hovedførerne i Slaget ved Øxnebjærg 11. Juni
1535. Kort efter kom han i Besiddelse af en Del
konfiskeret Borgergods i Assens og i Svendborg,
blev forlenet med St. Hans Kloster i Odense og førte
en Tid lang Befalingen i Fyn, Stræng og haard som
sædvanlig. 1540 blev han som Lensmand paa Næsbyhoved
ved Odense tillige Stiftslensmand i Fyn og viste stor
Iver i Ordningen af de nye 
Forhold, som Reformationen medførte, men døde allerede i Nov. 
1541, endnu i sin kraftigste Alder. -- Han var gift med Sidsel 
Timmesdatter Rosenkrantz (af Hevringholm-Linjen); hun døde først 
28. Nov. 1557 paa Hønborg og skildres som en kraftig, men tillige
gudhengiven og godgjørende Kvinde.

Personalhist. Tidsskr.  2. R.  III,   157 ff.

A. Heise.



Krummedige, Hartvig, --o.1476, norsk Rigsraad og Hofmester, 
var en Søn af ovennævnte Hr. Erik K. (d. o. 1438) og kan 
næppe være  født senere end Begyndelsen af det 15. Aarhundrede, 
da  han skal have deltaget i den holstenske Fejde, hvorunder han 
blev fangen af frisiske Bønder, men undkom. I 1430-Aarene maa 
han være kommen til Norge som Lensmand paa Lister, hvor han 
var saa afholdt, at Almuen i 1443 ansøgte om at faa ham igjen. 
Hans næste Len synes at have været Hardanger, og 1445 fik han 
efter Hr. Sigurd Jonsen Akershus, hvormed Skidensyssel i alle Fald 
i nogen Tid var forenet. Ridder maa han være bleven ved Kong 
Christoffers Kroning 1442, kort efter er han Rigsraad og fra 1453 
Norges Riges Hofmester (Drost). 1447-48 havde han en Strid 
med Biskop Jens af Oslo (VIII, 395) angaaende Hovedtienden for 
sig og sin Hustru, der dog var endt, før den farligere Uenighed 
med Ærkebiskop Aslak Bolt begyndte under Kong Christian I's 
Valg til Konge, hvortil H. K. væsentlig bidrog, og hvorunder 
han og Biskop Jens vare det norske Rigsraads Repræsentanter 
i Danmark. Under det svenske Indfald i Norge 1449 synes han 
at have været belejret paa Akershus, og muligens var det ogsaa 
ved denne Tid, han lod den svensksindede Hr. Erik Sæmundsen
dræbe, hvilket vistnok var Ophavet til Slægthadet mellem 
Roseslægten og Krummedigerne, der fortsattes i den følgende 
Generation. Under Krigsbegivenhederne i 1453 besatte han Hammer 
og fordrev Biskop Gunnar, der tilhørte det svensksindede Parti, 
men som dog atter kom i Besiddelse af sin Bispestol. Derimod 
kjendes ikke Sammenhængen med den Forseelse, hvorfor han paa
Herredagen i Skara i Jan. 1458 maatte opgive alle sine Pante- og 
Lensbreve til Kong Christian, da denne forligte ham med Norges 
Indbyggere undtagen Hr. Alf Knudsen (Tre Roser), der endnu i 
1461 var uvillig til at slutte Forlig. I 1460-Aarene var H. K. i alle 
Fald atter Lensherre paa Akershus, som han synes at have beholdt 
til henimod sin Død o. 1476. I 1461 stiftede han et Alter i Oslo
Domkirke og skjænkede senere Gods til Hovedø Kloster for sit 
og sin Frues Gravsted der. Han var gift 1. med
Cathrine Marqvardsdatter Buck af Brunlag, med hvem
han fik denne Gaard, 2. med Karen Andersdatter Hack
af Mogenstrup, 3. med Anne Henriksdatter. Af hans
Børn opnaaede kun nedennævnte Hr. Henrik K. den voxne
Alder.

Nye Danske Mag. VI.
Daae, Christiern I's norske Hist. 1448-58.

H. J. Huitfeldt-Kaas.



Krummedige, Henrik, o.1464-1530, norsk og dansk Rigsraad, 
var Søn af ovennævnte Hartvig K. i hans
andet Ægteskab og vistnok født i Norge. Allerede 1484
ell. 85 blev han Ridder, fik 1487 Akershus Slot og
1489 det endnu vigtigere Baahus i Forlening. Samtidig
nævnes han som norsk Rigsraad. Han kom nu til at
indtage en lignende Stilling i Norge som Faderen,
arvede dennes Strid med Familien Tre Roser og var
ligesom denne godskjær og havesyg, men en kraftig
og energisk Mand, en Blanding af en Løve og en Ræv,
har man sagt, med udstrakt Jordegods baade i Norge
(Brunlag) og i Danmark, hvilket han stadig forøgede
ved Kjøb eller ved Retstrætter. Omtrent 1493 ægtede
han den unge Anne Rud, Datter af Rigsraad Jørgen
R. til Vedby og Kirstine Rosenkrantz. Da Krigen med
Sverige udbrød 1497, fik H. K. en udsat Stilling paa
Baahus. Fra Maj til Sept. belejrede han i Forening med
sin personlige Fjende Knud Alfsen (Tre Roser) Elfsborg
Fæstning og blev tillige Befalingsmand her indtil
1498. Knud Alfsen var imidlertid bleven Lensmand paa
Akershus, men kom i Strid med den norske Almue, der
dræbte hans Fogeder og paa anden Maade fortrædigede
ham, uden at han fandt den ventede Støtte hos H. K,,
der i det hele stod sig godt med Almuen. Kong Hans
viste stadig H. K. sin Gunst; 1498 forlenedes denne
paa sin og Hustrus Livstid med Vigen, Nummedal,
Mandal, Tune Skibrede, Raabyggelaget m. m. Misfornøjet
nærmede Knud Alfsen sig derimod Sverige og gjorde
her fra 1501 et Indfald i Vigen, men blev fordreven 
af H. K. 1502 kom han imidlertid tilbage og rejste
en hel Opstand i Norge; H. K. belejredes paa Baahus,
men undsattes af den unge Prins Christian (II) og blev
derved i Stand til at gjøre et Tog mod Knud Alfsen,
indtog Tønsberg og belejrede Akershus, medens han
havde overladt Befalingen over Baahus til sin modige
Hustru og dennes Fader. Knud Alfsen blev nødt til
under Lejde at give sig om Bord paa sin Dødsfjendes
Skib i Oslo Havn, men her blussede Striden op, og
til Trods for 
Lejdet bleve Knud Alfsen og flere af hans Medfølgere nedhuggede 
(18. Avg. 1502). Vel blev der afsagt en Retskjendelse om, at Knud 
Alfsen selv havde brudt Lejdet, men ingen synes at have villet 
tro herpaa, og en Plet var sat paa H. K.s Ære. Han havde fremkaldt
stor Forbitrelse mod sig, og Opstanden udbrød atter med 
fornyet Heftighed, saa at H. K. endog kom i en farlig Stilling paa 
Baahus. Under disse Forhold overdrog Kong Hans Befalingen paa 
Baahus til H. K.s Svoger Otte Rud og forflyttede ham til Holbæk,
Svigerfaderens tidligere Forlening.

H. K. følte dybt det krænkende i, at han skulde forlade Baahus, 
under hvis Forsvar han havde mistet sin ene Haand, og Norge, 
for hvis Forbindelse med Danmark han havde gjort saa meget. 
Som Lensmand paa Holbæk (1503-8) og dansk Rigsraad 
forekommer han hyppig; desuden benyttede han sin roligere Stilling 
til store Godskjøb, saaledes Poul Laxmands tidligere Ejendom Valden 
i Halland, som han kjøbte af Kongen. 1507-18 var han Lensmand 
paa Laholm og udmærkede sig atter i Krigen mod Sverige 
ved Indfald i Grænselandene og paa anden Maade. Under 
Søkrigene mod Lybek udnævnte Kongen ham 1510 til sin øverste 
Kapitajn og Høvedsmand for alle de andre Søkapitajner. Faa 
Dage efter Udnævnelsen tilføjede H. K. (17. ell. 18. Avg.) Lybekkerne 
et føleligt Nederlag ved Nakskov. I de følgende Aar opholdt han
sig i Regelen paa Laholm som Grænsevagt mod Sverige; o. 1511 
erhvervede han sig ved Kjøb Ellinge i Skaane og kom, dog først 
efter endeløse Retstrætter med Torben Oxe og andre, i Besiddelse 
af Niels Hacks (VI, 443) Ejendom Mogenstrup ved Malmø.

I Begyndelsen af Christian II's Regering mærker man mindre 
til H. K.; men da Krigen med Sverige atter udbrød (1517), 
forlenedes han (30. Nov.) med Hovedfæstningen Varberg med det 
tilliggende Nørrehalland; men da han i Aaret 1519 under et svensk
Indfald ikke havde hindret Landets Udplyndring, eller at Bønderne 
paa egen Haand temmelig egenmægtig havde søgt Særfred med 
Fjenden, sværtedes han af sin Fjende, den myrdede Knud Alfsens 
Søn Carl Knudsen, der indtog en høj Stilling som Hærfører paa 
Christian II's Side. Saaledes blandedes Ætstriden og de politiske
Forhold stadig. Da tog Christian II pludselig (Juni 1519) Varberg 
fra H. K. og gav det til en tysk Befalingsmand, ja fratog ham 
endogsaa alle hans norske Len. Det var en egenmægtig Strænghed 
for en ringere Forseelses Skyld mod en Mand, der i en lang 
Aarrække havde indlagt sig saa store Fortjenester baade i Krig og i 
Fred, og at berøve ham, der ikke kunde beskyldes for Forræderi, 
de Len, han og hans Hustru havde Livsbrev paa, maa endogsaa 
kaldes et Brud paa Kongens Haandfæstning. Fra nu af var H. K. 
Kongens Fjende; noget synderlig godt Forhold havde der vel næppe
nogen Sinde kunnet være mellem to saa egenraadige Naturer. Paa 
Falderebet søgte Kongen, der i disse Aar ogsaa havde taget haardt 
paa H. K.s Svigersøn, Eske Bille (II, 225), en Udsoning; H. K. fik 
(Marts 1523) atter Brev paa alle sine norske Len; 31. Marts maatte 
han derpaa, ligesom andre Skaanske Adelsmænd, sværge Kongen 
fornyet Troskabsed, men 7. April opsagde han Kongen Huldskab 
og Troskab og sluttede sig til Frederik I.

Fra Avg. til Nov. 1523 sendtes H. K. derpaa til det søndenfjældske 
Norge for at bringe Landet under Kong Frederiks Regimente. 
Med fremragende Dygtighed løste H. K. den vanskelige 
Opgave, mest ved klog Benyttelse af de opløste Forhold og ikke
mindst ved at støtte Almuen over for de daværende Lensmænds 
rovgriske Fogeder. Men han vakte hos det norske Selvstændighedsparti 
et glødende Had mod sig. Dette Parti fik uventet et Hoved 
i Kong Frederiks egen Statholder nordenfjælds, den højt begavede,
men rænkefulde danske Stormand Vincents Lunge, der havde 
indgiftet sig i Kørnernes fra Fortiden af mod H. K. fjendske Æt. 
Egenmægtig fratog det norske Rigsraad atter H. K. alle hans 
norske Len, udstødte ham selv af Rigsraadet og landsforviste ham. 
Der rejstes de voldsomste Beskyldninger for Højforræderi mod H. K. 
for hans Færd i Fortiden-, men samtidig med at den selvstændige 
norske Haandfæstning, der var Vine. Lunges Værk, i Dec. 1524 
vedtoges paa Riberhus, fralagde H. K. sig ved 2 Tylvters Ed de 
fremførte Beskyldninger. Af Kong Frederik fik han Løfte om atter at 
faa sine Len; men Kong Frederik sad paa Gottorp, Vincents Lunge 
i Bergen, og først efter at denne 1528 var styrtet, kom H. K. atter 
i Besiddelse af Lenene. I Mellemtiden havde han under Kampene 
mod Søren Norby 1525 og 26 haft Stillingen som Arkelimester 
(Fører for Artilleriet). 1529 havde han derpaa den Glæde at se sin 
Svigersøn, Eske Bille, afløse Vinc. Lunge som Statholder paa Bergenhus. 
Selv ledsagede han i dette Aar den unge Prins Christian (III) 
til Norge, hvor denne under H. K.s Ledelse skulde søge at bringe
nogen Orden i de opløste Forhold. 

Dette blev det sidste større Hverv, der betroedes H. K. I 
Begyndelsen af April 1530 døde han paa Mogenstrup, en interessant 
Type paa en ældre Tids Adelsmænd, ofte stolt og egenraadig 
i sin Færd, begjærlig efter Gods og Rigdom, men ufortrøden paa 
Færde lige til det sidste baade i Rigets og sine egne Sager, saa 
vel i Krig som i Fred. Hans mærkelige Hustru, Anne Rud, der 
havde været ham en trofast Støtte i onde som i gode Dage, 
overlevede ham indtil Juni 1533. Deres store Godser, baade i Danmark 
og i Norge, tilfaldt deres eneste Barn, Sophie K., f. o. 1500, o. 1513 
trolovet og o. 1516 ell. 17 gift med Eske Bille. Hun indtog som 
dennes trofaste Hustru under Skæbnens mange Omskiftelser en 
lignende Stilling som Moderen og gjør Indtrykket af at have været 
en sjælden ædel og dygtig Kvinde, der synes at have arvet 
Forældrenes gode Egenskaber (d. i Maj 1539).

Danske Mag. 3. R. II. 
Vedel Simonsen, De danske Ruder II. 
Heise, Fam. Rosenkrantz's Hist. II. 
Mollerup, Bille-Ættens Hist. I.

A. Heise.



Krumpen, Otte, --1569, Rigsmarsk, 
var en Søn af Jørgen K. til Skjøtterup og Anne Rosenkrantz og Broder til 
nedennævnte Biskop Stygge K. Om hans Ungdomsliv vides intet. Den Stilling, 
han senere indtog, og især den Tillid, Kong Christian II viste ham 
ved at sætte ham i Spidsen for den store Hær, som 1520 erobrede 
Sverige, tyde hen paa, at han har været en forsøgt Krigsmand; 
og da hans Navn ikke tidligere nævnes i Tidens Krigsbegivenheder,
maa man antage, at han i Udlandet har erhvervet sig Anseelse som 
Hærfører. Han nævnes første Gang 1514, da han bar Kronen ved 
Kongens Kroning, det følgende Aar sendtes han med Ærkebiskop 
Erik Valkendorf til Brüssel for at hente Kong Christians unge 
Brud, og 1517 blev han Lensmand paa Aalholm Slot -- tidligere
havde han kun haft en lille Forlening paa Mors. Da var det, at 
Kongen 1520 udsaa ham til Overanfører for Hæren paa Toget 
imod Sverige. Ved hans Side stod Nordmanden Carl Knudsen af 
Slægten Tre Roser, men det er dog særlig O. K., til hvis Navn det 
berømte Tog er knyttet. Efter Sejeren over Sten Sture ved Bogesund
(19. Jan.) rykkede han uhindret frem mod Stockholm. I Slaget 
ved Upsala (6. April) blev han saaret ved 2 Pileskud, men han 
kunde dog efter Stockholms Overgivelse og den paafølgende 
Kroning modtage Ridderslaget af Kongens Haand. Det fortælles om 
ham som om saa mange af de i Felttoget deltagende danske 
Adelsmænd, at han højt og lydelig misbilligede det stockholmske 
Blodbad og, da Kongen ikke vilde bevilge ham Orlov, formaaede Diderik 
Slagheck til at overvinde Kongens Modstand. Imidlertid gjorde 
det intet Skaar i Kongens Gunst for ham, thi 1521 blev han 
Høvedsmand paa Hovedfæstningen Helsingborg, hvor han afløste Tyge 
Krabbe (ovfr. S. 405). I denne Stilling gjorde han endnu en Gang 
Kong Christian fortrinlig Nytte, da han i Forening med Ærkebiskop 
Johan Veze 1522 afværgede Lybekkernes Forsøg paa at gjøre Landgang
i Skaane ved Fiskerlejet Raa. Kort efter blev han forflyttet 
til det store, indbringende Len Tranekjær med Langeland, hvormed 
han forbandt et lille Len, Meltoftegaard paa Laaland. 

Under Oprøret mod Christian II maatte han, som de fleste 
østdanske adelige, indtage en meget forsigtig Holdning. At hans 
Sympathi har været for Oprørerne, turde være sandsynligt; vel 
sendte han Kongen det Brev, som Rigsraaderne i Jylland havde 
ladet ham tilflyde med Opfordring til at slutte sig til Opstanden, 
men der var dog Tale om at berøve ham Lenet, og hans Svoger 
Erik Krummedige mente endog, at der var Fare for hans Hals. 
Efter Kongens Bortrejse tog han strax sit Parti, og han hørte til 
den Kreds af Stormænd, som 1523 blev optaget i Rigsraadet.

Under Frederik I, ved hvis Kroning han bar Sværdet, indtager 
han en fremragende og indflydelsesrig Stilling. Det er øjensynligt, 
at han har været en saa vel i Stats- som Krigssager vel forfaren 
Mand, og at hans Kjendskab til udenrigske Forhold ikke har været 
ringe, thi han benyttedes særlig i ret vanskelige diplomatiske 
Anliggender med Udlandet. 1524 underhandlede han med Lybekkerne, 
1525 kommanderede han Expeditionen til Gulland, da Søren Norby 
maatte udlevere Visborg, og han forstod ved denne Lejlighed
mesterlig at sætte baade den snilde Søren og de lige saa snilde 
Lybekkere til Dørs. 1529 ledsagede han Hertug Christian til Norge 
som Fører for de medfølgende Tropper.

O. K. tilhørte ved Slægtskabsforbindelser det gammelkatholske 
Parti. Paa Herredagen i Kjøbenhavn 1533 finde vi derfor hans 
Navn under alle de vigtige Beslutninger imod Reformationen og 
dens Mænd, hvorved Partiet kundgjorde sin Sejer. Det betroedes
ham i Forening med Utenhof at gaa som Sendebud til Nederlandene. 
Her afsluttedes en Traktat i Gent 9. Sept., som O. K. 
forelagde Rigsraadet paa Mødet i Odense i Nov. og fik ratificeret. 
Den sammenknyttede Rigets og Hertugdømmernes fælles Interesser 
med Nederlandene i disses Krig med Lybek. Kort efter udbrød 
Grevens Fejde; i denne spillede O. K., i Modsætning til hans 
tidligere dygtige og fortjenstfulde Optræden, en saare ynkelig Rolle. 
Uden Modstand overgav han det faste Tranekjær Slot til Grev 
Christoffers Udsendinger, der endog kom uden Skyts, og paadrog 
sig i den Anledning en vistnok ufortjent Beskyldning for Hengivenhed 
imod sin gamle Herre, Christian II. Han fik Aalholm i 
Forlening og sluttede sig til Greven. Men da den store Adelsjagt 
begyndte, ramtes ogsaa han. Faa en Ridetur uden [for Aalholm
overfaldtes han i Landsbyen Kallø og førtes fangen til Nykjøbing 
Slot. Hans Ejendomme bleve plyndrede, og han har selv 
opgivet sit Tab ved denne Lejlighed til 12400 Gylden, *c: 34000 
Tdr. Korn. Da Wullenwever i Marts 1535 drog tilbage fra 
Danmark til Lybek, medførte han O. K. og Niels Lunge; de førtes 
senere til Slottet Lübtz i Meklenborg, hvor efterhaanden en stor 
Del af de fangne danske Rigsraader kom til at gjøre dem Selskab. 
Efter Kjøbenhavns Overgivelse 1536 udleveredes alle Fangerne til 
Christian III, men O. K. hørte til dem, der kun bleve løsladte 
imod deres Slægtninges Kavtion og først fik Tilgivelse, efter at -- 
som det hedder -- Fruer og Jomfruer havde bedet for dem hos 
Kongen. Han mistede foreløbig sit Sæde i Rigsraadet og sine 
Forleninger, og først efter at den almindelige Udsoning mellem 
Kongen og den danske Adel havde fundet Sted, blev han atter 
taget til Naade. 1541 fik han en lille Forlening paa Laaland, 1542 
optoges han i Rigsraadet, og 1544 forlenedes han med Hald Slot, 
til hvilket senere lagdes Medelsom og Sønderlyng Herreder. Nu 
tager man atter hans prøvede Dygtighed i Brug: 1554 bliver han 
Rigets Marsk, og vi træffe ham som Kongens Repræsentant paa 
Bryllupstoget til Meissen 1548, ved Bryllupsfesten i Meklenborg
1554, hvor han og Holger Rosenkrantz forlode Festen, da Bryllupsdansen 
skulde begynde, fordi den polske Gesandt i Steden for 
Hr. O. førte Bruden, og endelig 1557 som Sendebud i Lifland, hvor 
Kongen dog ankede over, at hans Evner ikke havde svaret til det 
vigtige Hverv.

Ved Frederik II's Kroning 1559 bar han Sværdet, men han 
stod ikke i Yndest hos Kongen. Det fortælles endog, at denne 
havde villet stikke ham ihjel med sin Kaarde, og saa meget er 
sikkert, at da han 1563 led af den Sygdom, som Cornelius 
Hamsfort kaldte for Melancholia, udtalte denne Læge, at Hans Majestæts
Unaade var en medvirkende Grund til den gamle Krigsmands 
Sygdom. I Syvaarskrigen viste det sig, at han var saa svækket, at 
han ikke kunde udføre sit Embeds Pligter. Vel var han ufortrøden 
til at give Møde ved de politiske Underhandlinger i Rostock og
Stralsund 1564 og 1567, men da Kongen 1564 befalede ham at 
overtage Kommandoen over Hæren efter Grev Günther af 
Schwarzburg (VI, 412), undskyldte han sig, og da Kongen
atter 1567 i de strængeste Ord foreholdt ham, at det
var hans Pligt at tage Anførselen over Expeditionen
til Norge, undslog han sig atter og maatte derfor
s. A. fratræde sin Post, i hvilken han efterfulgtes
af Frands Brockenhuus. Han døde 2 Aar efter, 29. Juni
1569, i en høj Alder -- o. 85 Aar gammel --, en Alder,
der forklarer hans Ulyst til at gaa i Felten,
men tillige er en Anklage imod hans Forbliven i
et Embede, der i saa høj Grad krævede Førlighed og
Aandsfriskhed. At han var en dygtig Feltherre, kan
vel ikke betvivles, lige saa lidt som at han var en
kraftig og energisk Karakter. Men han er dog i mange
Henseender en Type paa den talrige Klasse af Adelsmænd
fra Grevefejdens Tid, for hvem Hensynet til egen Magt
og Fordel bortvejrede alle andre Hensyn. Dertil en
haard og Stræng Herre mod sine Bønder, fra hvem der
stadig førtes Klager over hans Overgreb.

O. K. ejede Trudsholm i Jylland og Højbygaard paa Laaland . 
Foruden de ovenfor nævnte Forleninger kan
endnu nævnes Spøttrup, som han havde fra 1559 til
sin Død. Han var først gift med Drude Krummedige,
der døde 1555, og siden med den rige Anne Lykke,
Anders Billes Enke, der ligesom sine Søstre udmærkede
sig ved Trættekjærhed og Gjerrighed. I Mariager Kirke
blev han begravet; hans Ligsten, hvorpaa han og begge
hans Hustruer ere afbildede, bevares endnu. Han havde
ingen Børn, og han blev den sidste Mand af sin Slægt.

Mollerup.



Krumpen, Stygge, --1551, Biskop i Børglum, 
var en Broder til ovennævnte Otte K. Som kongl. Sekretær
under Christian II havde han navnlig med Sagerne
i Vendsyssel at gjøre. 1519 blev han af sin
Morbroder Bisp Niels Stygge (Rosenkrantz) i
Børglum taget til Koadjutor og var fra nu af
Stiftets egentlige Styrer. Han hævdede med Kraft
Bispedømmets Rettigheder; Provsten for Børglum
Kloster, Dr. Antonius Fürstenberg (V, 498),
fik han fordreven paa Grund af Uredelighed og det
rige Provsti overdraget til sin gamle Morbroder,
men kom derved i Strid med Paven. Christian II's
Lensmand paa Aalborghus, den berygtede Hans Tolder (I,
576), kom han ligeledes i Strid med og ansaa tillige
Christian II's Vragsret for et Indgreb i Bispedømmets
Rettigheder. Han deltog derfor (1523) i Opstanden mod
denne Konge som en af Hovedmændene. Samme Aar hævdede
han med Kraft Børglum Bispedømmes gamle kirkelige
Rettigheder paa Øen Læsø mod Viborg Kapitel, og da 
Reformationen udbrød, sendtes hans Kansler til Tyskland for at 
søge at bevæge Dr. Eck eller andre berømte katholske Theologer 
til at komme til Danmark. Selv udstedte han 1532 nogle Statutter 
for Børglum Bispesæde, der fremkaldte stor Forbitrelse og Haan 
hos Protestanterne. Man kan saaledes næppe frakjende ham en 
vis Handlekraft; men han var en bundverdslig Natur, for hvem 
Bispedømmets Indtægter og egen Fordel vare det væsentligste Motiv. 
For at slippe for ubelejlige Vidner i sin Nærhed fik han 1525 
Ventebrev paa Provstiet i Børglum efter sin Morbroders Død og tiltraadte 
det ogsaa 1533. Stiftets Klostre forstod han paa forskjellig Vis at 
faa i sin Magt; men for at forøge sine Indtægter behandlede han 
især Nonneklostrene, Hundslund, Ø o. fl., paa den skammeligste 
Maade, lagde Besætning i Klostrene, selv i Nonnernes Soverum, 
for at gjøre dem kjede af Opholdet osv. Ligeledes lod han flere 
af Stiftets Kirker besørge ved sine egne Kapellaner for at forøge 
sine Indtægter, tilvendte sig Annexgaardene og lignende. Desuden 
vakte hans Forhold til hans Frænke Elsebet Gyldenstjerne, som 
han levede sammen med paa Børglum og ikke vilde udlevere trods 
alle hendes Husbonds, Bonde Dues, baade private og retslige Forsøg
paa at faa hende tilbage, almindelig Forargelse.

1529 ledsagede S. K. Prins Christian (III) til Norge; ellers har 
han foruden Deltagelsen i de talrige Rigsraadsmøder og Herredage 
næppe haft betydeligere Hverv i Frederik I's Tid. Fra Norge af 
søgte Christian II at bevæge ham saa vel som flere andre Stormænd 
til at falde fra Frederik I, men han svarede: «Brændt Barn ræddes 
Ilden, eller som Æsopus siger: Du tænker paa dit døde Barn, 
jeg paa min brudne Pande.» -- Af al Magt søgte han at undgaa 
at faa Christian III til Konge, men nødtes ligesom de andre jyske 
Biskopper til at indvillige i hans Valg i Ry Kirke (Juli 1534). Da
Skipper Clement kort efter kom til Vendsyssel, gik S. K.s Bispegaarde, 
Sejlstrup, Vórgaard og Birkelse op i Luer, Børglum rige 
Provsti forlenedes til en af Skipperens Tilhængere; baade Bispen 
og fru Elsebet forsvandt; han var krøben i et Musehul, sagde man 
spottende; senere beskyldtes han for at have søgt Skjul i «Peder 
Ridemands Bagerovn». Da Christian III i Marts 1535 var bleven 
hyldet i Viborg, regnede en Mængde Stævninger ned over den 
forhadte og voldsomme Biskop; Retskjendelserne gik ham som
oftest imod. Harmfuld viste Biskoppen Trods, brugte endogsaa 
Ukvemsord mod Kongen og beskyldtes ogsaa for at ophidse Almuen 
i Vendsyssel mod de kongelige Lensmænd. Han beskyldes
ogsaa for paa denne Tid at have sat sig i Forbindelse med 
Christian III's Fjender, ligesom han ogsaa stadig skal have staaet i 
Forbindelse med Ærkebiskop Olaf Engelbrechtsen i Norge. Det 
nærmere kjendes dog ikke; men ved Biskoppernes Fald 1536 overdroges
det Erik Banner og Peder Ebbesen Galt at indtage de 
biskoppelige Gaarde i Vendsyssel. Biskoppen selv holdtes i Fangenskab 
lige til 1542, da han 24. Juni i Odense maatte indgaa en 
Stræng Forpligtelse til at være Kongen huld og tro, hvorfor hans 
Broder Otte K. og flere andre Adelsmænd maatte gaa i Borgen. 
Strængheden synes at have sin Grund i Kongens Forbitrelse over 
Biskoppens egenraadige og voldsomme Færd ogsaa efter Valget i 
Ry Kirke. I Klageskriftet fra 1536 er der næst efter Biskop 
Joachim Rønnov ingen, der faar saa drøj en Straffeprædiken som 
S. K. I Jan. 1543 forlenedes han dernæst paa Livstid med Asmild 
Kloster mod at underholde Nonnerne. Han havde stadig en Del 
Retstrætter, men spillede ellers ingen Rolle mere og døde paa 
Asmild 21. Jan. 1551. Han jordedes i Familiens Begravelse i 
Mariager Klosterkirke, hvor hans Mumie kunde ses indtil nyere Tider, 
da Graven er bleven tilmuret.

Ny kirkehist. Saml. IV, 465 ff. 733 ff.

A. Heise.



Krumsee (Crumsee), Hans Ernst, --1678, Officer,
stammede vel fra Krummensee i Holsten og var allerede i Frederik III's Tid 
traadt i dansk Krigstjeneste. Ved Tronskiftet 1670 var han Kapitajn 
ved sjællandske nationale Infanteriregiment, med hvilket han 
ogsaa deltog i de første 2 Aars Felttog af den Skaanske Fejde. 
Da de danske i Okt. 1676 havde erobret Carlshamn i Bleking, 
udnævntes K. til Kommandant i denne lille Fæstning, der nu blev 
et af «Snaphanernes» vigtigste Tilflugtssteder. Det var derfor 
Svenskerne om at gjøre at tage den tilbage. Et natligt Angreb i Febr. 
1677 afslog K. dog med stor Tapperhed og Dygtighed, men Fjenden 
kom snart igjen, denne Gang med stor Overmagt og anført 
af den berømte Johan Gyllenstierna. Efter at 2 Fregatter, der laa 
i Havnen, havde faaet Tid til at ise sig ud i aaben Sø, saa K. sig 
8. Marts tvungen til at overgive Fæstningen mod fri Afmarche for 
Besætningen. Under mange Gjenvordigheder og med stort Tab af 
Mandskab maatte K. lægge Vejen over Stockholm, Gefle, Røros
og Christiania, blev ved Hjemkomsten stillet for en Krigsret, men 
frikjendt med Glans. Aaret efter deltog han i en Expedition, som 
Niels Juel landsatte ved Landør for at undsætte Christiansstad, men 
som  blev kastet  tilbage  med  stort Tab  21. Juli 1678.    Blandt  de 
faldne var den tapre K. 

Norsk milit. Tidsskr. XXV, 495.
Milit. Repert. 2. R. IV,  432 f.

H. W. Harbou.



Kruse (v. Krus), Alexander, 1727-99, russisk Admiral,
var efter flere samtidige Kilder dansk af Fødsel og nævnes af Baden 
(Christian VII's Reg.-Aarbog) som Bornholmer. Han fødtes 26. 
(?14.) Okt. 1727 og tjente i den engelske Flaade, da han 1753 blev
ansat som Underlieutenant i den russiske. Efter allerede i 1769 at 
være avanceret til Kapitajn af 1. Rang, udførte han sin Hovedbedrift 
i Slaget ved Tschesme 1770, hvor han som Flagkapitajn førte 
Skibet «Eustafia» ind i den tætteste Ild og bordede det tyrkiske 
Admiralskib. Under et frygteligt Haandgemæng sprang begge Skibe 
i Luften. Admiralerne Orlof og Spiridof fik lige Tid til at forlade 
det russiske; selv gik K. derimod i Luften med dette og o. 660 Mands 
Besætning. Dog reddede han sig paa en Vragstump. 1780 førte 
han som Kontreadmiral en af de for at opretholde den væbnede 
Nevtralitet udrustede russiske Eskadrer i Nordsøen. I 1790 førte 
han den kronstadtske Flaade paa 17 Linjeskibe og 4 Fregatter,
hvormed han i Juni i et 2 Dages Slag ved Krasnaja Gorka 
tvang Svenskerne med en noget overlegen Flaade under Hertug 
Carl af Sødermanland til at trække sig tilbage til Viborgbugten. 
K. belønnedes bl. a. med 15 Haker Land i Lifland. Ogsaa i den 
store Sejer ved Viborg deltog han, hvorefter han end videre s. A. 
blev udnævnt til Admiral. 5. Maj 1799 døde han i Kronstadt, og 
Kejseren viste Enken den sjældne Gunst at lade hende beholde 
hele hans Gage, 7000 Rubler, i Pension. -- I sit Fødeland er K. 
saa godt som ukjendt, men den russiske Marinehistoriker, Admiral 
Veselago nævner i første Række blandt hin Periodes fortjente
Søofficerer «Engelskmanden» Krus.

Almind. Flaadeliste II (St. Petersb. 1885). 
F. Veselago, Den russiske Flaades Hist. I (St. Petersb. 1893). 
Det kejs. russiske hist. Selskabs Magasin LX (St. Petersb. 1887). 
(Alle 3 Skrifter p. Russ.)

G. L. Grove.



Kruse, Edvard (Evert), 1629-95, Generaltolddirektør,
fødtes 10. Sept. 1629 i den lille By Penzance i Cornwall. I sine unge 
Aar kom han til Danmark med Faderen, Cornelius K., der tjente 
i vor Flaade som Kapitajn. Moderen hed Sara Duncam. K. deltog 
i Krigen mod Sverige 1658-60 som Kornet, men opgav snart 
den militære Løbebane og blev 1662 udnævnt til Tolder i Lavrvik 
og Sandefjord, hvormed han siden forbandt Stillingen som 
Overraadmand i Tønsberg. 1663 ægtede han Susanne Robbins (d. 1668), 
en Datter af kongl. Skibsbygger Jacob R. Fra nævnte Stilling var 
han en Tid afsat, men blev 1670 gjenindsat af Kongen, da han ved 
øjesteret [var bleven frifundet for Generaltoldforvalterens Tiltale. 
1672 fik K., efter s. A. at have været sendt til Skotland for at 
reklamere opbragte Skibe, Tilladelse til at bytte Embede med 
Tolderen i Helsingør, og 1674 ægtede han Anna Sophie Winterberg
(f 20. Jan. 1689), Datter af kongl. Mundskjænk Henrik W. Derved 
bragtes K. i større Nærhed af Kongen, der ofte benyttede den 
forretningsdygtige Embedsmand og betroede ham flere vigtige og
indbringende Stillinger. I 1677 overdroges det ham at indrullere 
Baadsmænd i Sjælland og omliggende Øer, i 1680 blev han kongl. 
Køkkeninspektør, 1682 sluttede han Kontrakt om at levere 
Hofspisningen. I 1690 overdroges Oppebørselen og Forvaltningen af 
Konsumtionen (undtagen af Salt, Vin og Tobak) i Kjøbenhavn 
til K. S. A. fik han Privilegium paa at bygge 6 Hestemøller i 
Kjøbenhavn, medens Forbudet mod at benytte Haandkværne samtidig 
indskærpedes. 1691 fik han Direktionen over Konsumtionsoppebørselen 
af Vin, Salt og Tobak, først i Kjøbenhavn, saa i det 
øvrige Danmark, og 1692 fik han Direktionen af Oppebørselen af 
Tolden (m. fl. Afgifter) for hele Danmark. Samtidig steg han i 
Rangen ved at udnævnes til Assessor i Kammerkollegiet 1682, til 
Kammerraad 1690, til Justitsraad 1692. 1691 holdt K. sit 3. Bryllup 
(som Dronningen beærede med sin Nærværelse), med Karen de
Hemmer (f. 2. Avg. 1627 d. 20. Jan. 1694, en Datter  af Borgmester 
i Aalborg Christopher de H.), der var Enke først efter Borgmester 
Jesper Hansen i Ribe, siden efter Landkommissær Thomas Friis. 
K. afgik ved Døden 9. Okt. 1695.

Universitetsprogram.
M. Henrichsøn, Liig-Prædikener IV,  249 ff.


G. L. Grove./

Kruse, Enevold, 1554-1621, Statholder i Norge">

Kruse, Enevold, 1554-1621, Statholder i Norge, 
Søn af Tyge K. til Vingegaard og Berete Munk, ikke at forvexle med sine 
mange, mere og mindre samtidige Frænder af samme Navn: E. K. 
Christoffersen til Vingegaard, E. K. Enevoldsen til Vingegaard,
E. K. Pedersen til Balle, E. K. Christoffersen til Tulsted og E. K. 
Lauridsen. Han blev født paa Svendstrup 28. Okt. 1554 og opdroges 
først hos Otte Krumpen, senere i 7 Aar paa Herlufsholm. Efter 
at have været udenlands i nogle Aar -- han studerede 1576 ved 
Universitetet i Helmstedt -- indtraadte han 1578 som Sekretær i 
Kancelliet, men blev 1582 Rentemester og beklædte saa denne 
vigtige Stilling lige til 1608, da han fik Sæde i Rigsraadet og 
kaldtes til Statholder i Norge. Som saadan førte han Overbefalingen 
over de norske Stridskræfter under Krigen med Sverige og gjorde 
sig ogsaa paa anden Maade fortjent af Landet; bl. a. gav han 
1000 Dlr. til Frederiksstads Skole. Som Rentemester havde han 
først været lønnet med et Kanonikat i Oslo, men 1585 forlenedes 
han med Provstiet i Viborg, som han fratraadte 1611. Af større 
Len havde han: 1592-97 Han Herred, 1597-1600 Aastrup i Vendsyssel, 
1600-6 Dueholm og 1605-8 Sejlstrup. Som Statholder i 
Norge var han tillige Høvedsmand paa Akershus og forlenedes 
desuden 1610 med Tune og Aabygge Skibreder. 1618 fratraadte han
Statholderskabet og sine norske Len og erholdt i Steden Tranekjær 
Slot i Forlening. Han døde 8. Marts 1621 paa sin Gaard Aastrup 
i Sjælland, som han havde tilgiftet sig med sin Hustru, Else Jørgensdatter
Marsvin (f. 5. Juni 1575 d. 25. Okt. 1632, gift 15. Febr. 1596 
paa Koldinghus). Foruden denne Gaard ejede E. K. Part i 
Svendstrup samt Ryomgaard, Stenalt og Hjermislevgaard, hvilken sidste
Gaard han fik som Gave af den gamle Fru Mette Mortensdatter. 

H. P. Resen, Ligpræd. ov. E. K.

Thiset.



Kruse, Gabriel, --1647, til Tulsted og Hjulebjærg,
en Søn af Christoffer K. til Tulsted, var i 20 Aar (1610-30) knyttet til 
Marinen. 1610 var han Lieutenant, men allerede s. A. blev han
Kapitajn. Under Kalmarkrigen var han virksom, i dens første Aar 
(1611) bl. a. ved Angrebet paa den svenske Flaade i Elfsborg Havn 
og 1612 som Fører for en Afdeling paa 9 mindre Skibe, hvormed
han forhindrede den lybske Flaade fra at løbe ud. Af hans mange 
Udkommandoer i de følgende Aar kan nævnes at han 1615 sendtes 
med nogle Skibe op til Farvandene nord for Norge for at sætte 
en Stopper for ulovligt Fiskeri der, at han 1622 var Chef for et 
af de Skibe, hvormed Christian IV gjæstede Bergen, og at han 1624
overførte Kongen til Gulland og Bornholm. 1627-29 deltog han 
i Krigen, dels som Flaadechef, dels i mere underordnet Stilling, 
i Begyndelsen paa Elben, siden i Østersøen. Da Krigen med 
Hamborg udbrød 1630, sendtes han som Admiral til Elben, og 
senere paa Sommeren var han Viceadmiral-General paa 
Hovedflaaden. Dermed ophørte hans Virksomhed til Søs, men ogsaa paa
Landjorden havde han imidlertid haft forskjellige Hverv. Hans 
Forleninger vare Stavangers Len (1616-21), Gladsaxe
(1620-21), Landskrone (1621-27), Roskildegaard
(1627-32) og Mariager Kloster (1632-34). 1622-23
førte han under Lensmandens Fraværelse Befalingen
paa Gulland, 1624-25 deltog han i Undersøgelser om
Krongodsets og Kronbøndernes Tilstand i Skaane og paa
Bornholm, og 1626 vare han og Otte Skeel Kommissærer
i Stade. 1641 blev han Landkommissær i Skaane, og
1647 døde han.

Han ægtede 1. 1613 Agnete (Eriksdatter) Thott (d. 1640), 
Enke efter Laurids Grubbe til Røgle, og
2. 1642 Karen (Hansdatter) Lykke. Han skrev sig til
Fædrenegaarden Tulsted (i Jylland) og til Hjulebjærg
(i Halland), hvilken sidste Gaard han fik Part i ved
sit første Giftermaal. Han ejede desuden de Skaanske
Gaarde Engeltofte (kjøbt o. 1629) og Snellerød
og en Gaard i Kjøbenhavn. 1643 fik han Tilladelse
til at sælge sin eller rettere sine Børns Part af
Hjulebjærg til Fordel for disse, men deraf blev der
intet, og den snart efter udbrydende Krig tilføjede
ham som de fleste af hans Skaanske Standsfæller store
Pengetab. Enken solgte 1663 Hjulebjærg og døde 2 Aar
efter i Laholm.

Danske Mag. 4. R V, 280 ff. 
Lind, Kristian IV og hans Mænd p. Bremerholm S. 177 ff. 
Ljunggren, Skånska Herregårdar V: Engeltofta. 
P. v Möller, Halländska Herregårdar S. 62 f.

C. F. Bricka.



Kruse, Jens William, 1775-1823, Skuespiller. 
K., der var Søn af tarvelige Forældre, Haarskærer
Johan Gottfred K. og Inger Marie f. Svane, fødtes
i Kjøbenhavn 1775 (døbt 19. Juni). 22 Aar gammel
debuterede han paa det kongl. Theater 25. April 1797
som Smedden Bastian i Syngestykket «De forliebte
Haandværksfolk», vandt heri som i sine andre
Debutroller -- Arv i «Den honnette Ambition» og Morten
i «Landsbypigen» -- Bifald og naaede hurtig frem til
en Plads jævnsides Tidens betydeligste Skuespillere,
men alskens Udskejelser undergravede hans Helbred,
og allerede inden det 40. Aar begyndte Hukommelsen
at svigte ham; med Udgangen af 1820-21 afskedigedes
han -- hans sidste Optræden fandt Sted 10. Maj 1821
som Poeten i «Barselstuen» --, og 16. Febr. 1823
døde han paa Frederiks Hospital i stor Fattigdom:
hans Efterladenskaber vurderedes af Skifteretten til
4 Rdl. -- K. var en ejendommelig sammensat Kunstner;
han var et ganske udannet Menneske, uden aandelig
Kultur, plump i sin Optræden, grov i sin Tale,
tilsyneladende ganske uden Agtelse for sig selv,
sit Menneskeværd og sin Kunstneranseelse, men bag
denne raa Skal fandtes saa 
stærk en Personlighed, saa ægte en Følelse og saa dyb en Tro, 
at han paa Scenen formaaede trods sine ubehagelige, næsten uædle 
Ansigtstræk at begejstre ved en mandig Varme og at imponere ved
en myndig Værdighed. Han havde en ganske særegen Evne til at 
fremstille gejstlige Personer; hans klangfulde Basstemme virkede i 
disse Roller uden Gran af salvelsesfuld Prædiketone med en helt
naturlig Vælde, og han forstod paa denne Baggrund at fremstille 
Oldingealderens ærværdige Ro (Erland i «Axel og Valborg») som 
de yngre Aars begjærlige Herskertrang (Biskop Popo i «Palnatoke»), 
og hans Galleri af gejstlige Figurer strakte sig fra den gudhengivne 
Eneboer (Silvestre i «Correggio») til den verdenskloge 
Prælat (Don Ignatio i «Den unge Zigeunerinde»). K. besad ogsaa 
en komisk Aare og fremstillede med bredt Lune dumme Tjenere og
naragtige Gamlinger, ligesom han, takket være hans smukke Sangstemme, 
fik et betydeligt Repertoire i Syngestykkerne. Han udpenslede 
ikke sine Figurer, men han malede med den brede Pensel i kraftige,
djærve Træk. -- K. ægtede 10. Jan. 1804 Lovisa Augusta 
Phraust, der overlevede ham.

Thaarup, Fædrenelandsk Nekrolog 1821-26. 
Overskou, Den danske Skueplads III og IV. 
P. Hansen, Den danske Skueplads I og II. 

Arthur Aumont.



Kruse, Johan Hinrich Jes, 1805-59, sønderjysk Patriot,
Søn af Grynmøller og Markopsynsmand i Ekernførde Asmus Hinrich 
K. (f. 20. Okt. 1769 d. 2. Marts 1845) og Christine Sophie Dorothea 
f. Møller (f. 1773 d. 23. Marts 1845), var født 5. Nov. 1805 i 
Ekernførde og nedsatte sig 1833 som Karetmager i Flensborg, hvor 
han 1841 blev Oldermand i St. Knuds-Gildet, hvilket han atter bragte 
til Ære og Værdighed, saa at det ved Aarhundredets Midte var 
en Hovedstøtte for Byens loyale Borgerskab. Under Oprøret blev 
han slæbt til Rensborg, flygtede fra Fængselet og gjennemgik i 2
Aar alle de Trængsler, Oprøret bragte over saa mange slesvigske 
Familier. Under Felttoget 1850 var han Sergent ved Artilleriet, 
udmærkede sig i Slaget ved Isted og blev samme Efteraar Værkmester 
ved Flensborg Arbejds- og Straffeanstalt. 1854 blev han 
Medlem af Skolekommissionen for Flensborg danske Borgerskole,
senere Skolens Kasserer og Regnskabsfører og virkede med utrættelig 
Iver for Skolens Fremgang og for Opførelsen af nye Skolebygninger 
med det Maal for Oje at befæste Troskaben og udbrede Danskheden
i Flensborg. K., hvis djærve Væsen tiltalte Frederik VII, 
hos hvem han havde Frisprog, døde 21. Avg. 1859. Han var 2 
Gange gift: 1. (1834) med Johanne Sophie Caroline
f. Becker (f. 1. Maj 1813 d. 7. Marts 1840),
2. (1841) med Søsteren Anna Magdalene Christine
(f. 8. Dec. 1815 d. 13. Jan. 1874), Døtre af Karetmager
Carsten B. i Ekernførde. -- Af hans Børn have Carl
Johan Heinrich K. (f. 1. Marts 1840, d. 19. Juli 1900), Murmester i
Kjøbenhavn, og Marie Caroline K. (f. 19. Febr. 1842),
Skolebestyrerinde sammesteds, gjort sig bekjendte.

Illustr. Tid. I, 399.
Slesv. Prov. Efterr. I, 292.

H. R. Hiort-Lorenzen.



Kruse, Johan Michael, 1763-1836, Bjærgmand, 
var født i Stavanger 30. Maj 1763 som Søn af den 1776 som
Apotheker og Postmester i Arendal afdøde Casper K. Han
kom 1778 til Kongsberg, hvor han s. A. tog Examen ved
Bergseminariet efter allerede det foregaaende Aar at
have opnaaet en Ansættelse ved Sølvværket. 1789-90
foretog han Rejser til Færøerne, Skotland og Tyskland
og blev 1792 Hyttemester ved Sølvværket. 1795 blev
han Schichtmester og 1824 Møntmester. Død ugift paa
Kongsberg 18. Nov. 1836.

Nicolaysen, Norske Stiftelser III, 962.

Yngvar Nielsen



Kruse, Jørgen, --1668, til Hjermeslevgaard og Ryomgaard, 
Søn af ovennævnte Enevold (Tygesen)
K., maa ikke forvexles med den samtidige Jørgen
Christoffersen K. til Kjærsgaard, der 1661 som den
danske Adels Senior modtog Adelens nye Privilegier af
Kong Frederik III's Haand. 1620-26 tjente J. K. som
Sekretær i Kancelliet og fik 1625 Ventebrev paa et
Kannikedømme i Aarhus Domkirke. Senere var han 1652-56
Landkommissær i Jylland og gjorde i de paafølgende
bevægede Aar paa forskjellig Maade Tjeneste; 1657
beskikkedes han nemlig til Proviantkommissær i
Frederiksodde, 1658 skulde han som Kommissær for
Aarhus Stift ledsage den svenske Hær ud af Riget, og
1659 udnævntes han til den ene af de 2 Indkvarterings-
og Kontributionskommissærer i Thy. I det hele lagde
Kongen og Regeringen ofte Beslag paa ham, ligesom han
ved forskjellige Lejligheder nævnes blandt Adelens
Tillidsmænd; men desuagtet betroedes der ham mærkelig
nok aldrig noget egentligt Len. J. K. døde i 1668
(inden 19. Maj); han havde alt 17. Avg. 1657 mistet
sin Hustru, Beate Joachimsdatter Bülow (d. 16. Juni
1606), hvem han havde ægtet 17. Sept. 1626.

Thiset.



Kruse, Lars Andersen, 1828-94, Fisker, 
fødtes paa Skagen 5. Juni 1828. Han vandt sine Medborgeres
Beundring og 
Højagtelse ved sit urokkelige Mod og sin opofrende
Menneskekjærlighed. Fra sin tidlige Ungdom deltog
han i de talrige Redningsforsøg paa den farlige
Kyst, og henimod 200 Mennesker skylde for en Del
ham deres Frelse. Et af de bekjendteste af disse
Redningsforetagender fandt Sted 27. Dec. 1862, da den
svenske Brig «Daphne» strandede paa Skagens Nordside,
og da L. K., som sædvanlig med egen Baad og under
den mest overhængende Livsfare, frelste Besætningen,
efter at Redningsbaaden var kæntret, og 8 Mand af
dens Besætning vare druknede. Fra Nytaar 1863 var
han ansat i Redningsvæsenets Tjeneste og Formand
paa Skagens Redningsbaad. S. A. belønnedes han med
Danebrogsmændenes Hæderstegn, men da det oplystes,
at han som Barn og ungt Menneske var bleven straffet
for et Par ubetydelige Lovovertrædelser, fik han i
Steden Medaillen for druknedes Redning, hvad han tog
sig meget nær. 1874 fik han Fortjenstmedaillen i Sølv
og 1882 endelig Danebrogs Sølvkors. Ogsaa fra England,
Frankrig, Tyskland og Sverige havde han Medailler og
Hædersdiplomer. 1880 skjænkedes ham af danske Mænd
og Kvinder et Sølvkrus med Inskriptionen: «Ydmyg i
Ordet, stolt i sin Daad, kristen i Gjerning, Mand i
sin Baad». Han druknede 9. Marts 1894 ud for Skagens
Nordstrand under Forsøget paa at lande under en stærk
Snestorm. -- Gift med Enken efter Iver Andreasen, en
af de ved Redningen af «Daphnes» Besætning forulykkede
Fiskere.

Illustr. Tid. XXXV, Nr. 25.
H. Drachmann, L. K. (1879).

Jonas Collin.



Kruse, Laurids, --1609, 
Broder til ovennævnte Enevold K., var Lensmand over Vardøhus og Finmarken 1581-87, paa Island 1588-91, atter paa Vardøhus 1596-97 og paa
Bergenhus 1596-1606 samt endelig paa Dueholm Kloster
fra 1606 til sin Død, der synes at være indtruffet
mellem 3. Febr. og 20. Juli 1609; han begravedes 2. Juni 1609. Medens han var
Lensmand i Norge, sendtes han 2 Gange (1586 og 1598)
som Sendebud til Grænsemøder med Russerne, og 1599
modtog han paa Bergenhus Besøg af Kong Christian IV
under dennes Nordlandsrejse. Samtidig med denne
L. K., der ejede Svendstrup i Onsild Herred og
døde ugift, levede hans 2 Fættere af samme Navn,
L. K. Pedersen til Balle, der var Admiral paa
Holmen, og L. K. Enevoldsen til Møgelgaard, der
en Tid var Lensmand paa Bakke Kloster i Norge.

Thiset.



Kruse, Laurids, 1778-1839, Forfatter. 
K., en Søn af Kommandørkapitajn Poul Casparsen K. (d. 1809)
og Mette Benzon f. 
de Thurah (f 1807), er født 6. Sept. 1778 i Kjøbenhavn. 1794 blev han 
Student, men tog ingen Embedsexamen. Han blev tidlig stærkt optaget 
af skjønlitterære Interesser og fik allerede 20 Aar gammel 
et Skuespil, «Emigranterne», opført paa det kongl. Theater. I 
Aarenes Løb kom der fra hans flittige Pen ikke faa dramatiske 
Arbejder: Syngespil og Operaer (som «Den logerende», «Aandsprøven»,
«Alma»), Lystspil (« Arlechinos Bryllup», «Serenaden»), Dramer, 
Sørgespil og Tragedier (som «Gyrithe, fædrelandsk Skuespil», «Enken», 
«Ezzelino, Tyran til Padua»). Hans «Niels Lembak, Skuespil med 
Arietter i i Akt» (1804) er en Slags Forløber for Vaudevillen. 12 
af hans Arbejder bleve opførte paa det kongl. Theater, men 
oplevede kun nogle faa Opførelser. «Ezzelino» blev spillet et Par 
Gange paa Hoftheatret i Wien. Hans vigtigste dramatiske Arbejder
ere samlede i «Dramatiske Værker» I-IV (1818-20).

Størst Opsigt vakte han ved sine Fortællinger og Romaner. 
I 1801 udgav han «Æsthetiske Forsøg» I-II, der bl. a. indeholde 
Fortællingen «Morderen med koldt Overlæg og dog en Mand, der 
fortjener Agtelse-, et psykologisk Forsøg». Dette Arbejde viser
allerede Arten af K.s Forfatterbegavelse. Det røber en 
Forkjærlighed for at sysle med indviklede psykologiske Problemer og en 
vis Behændighed i at tumle med dem, men blotter ogsaa hans 
Svaghed: en stærk Tilbøjelighed for det «pirrende». Dette Træk 
kommer ogsaa tydelig frem i Arbejder som «Fortællinger, til 
Dels efter Kriminalakter» I-II (1822-23) o. a. Da med W. Scott
den historiske Roman var kommen paa Moden, skrev han ogsaa 
flere Arbejder i den Retning: «Sieben Jahre, ein Beitrag zu d. 
geheimen Hofgeschichte eines nordischen Reichs» I-IV (1824), 
«Jugendgeschichte des Herrn de Morbière, ein Gemälde aus den 
letzten Jahren der Regierung Ludwigs XV» I-III (1825-26). 
Desuden har han oversat mange Skrifter, baade paa Dansk og paa
Tysk. Intet af hans Arbejder har vundet sig en varig Plads i Litteraturen.

Efter et Par Udenlandsrejser, i 1801 og 1812-17, forlod han 
i 1820 for Alvor Danmark og levede saa mest i Hamborg, senere 
i Paris, hvor han døde 19. Febr. 1839. I 1812 havde han faaet 
Titel af Professor.

Erslew,  Forf.  Lex.

F. Rønning.



Kruse, Magnus, d. 1751, s. Crusius (IV,  118).



Kruse, Mogens, 1629-1678, Officer, 
Søn af Otte K. til Balle og Sophie Staverskov, fik
Undervisning paa Sorø Akademi og immatrikuleredes
1646 ved Universitetet i Leiden. 1650 foretog han, da
Hofjunker, paa ny en Rejse til Udlandet, sandsynligvis
for at uddanne sig i Krigsvæsenet. S. A. havde
hans Moder, Enke 2. Gang efter Laurids Ebbesen
til Tulstrup, kjøbt Spøttrup, og af denne Gaard
kom K. o. 1653 i Besiddelse. Et Par Aar efter
blev han ansat som Lieutenant ved et Kompagni
jyske Sogneryttere, og 1657 blev han Ritmester for
Kompagniet. Senere paa Aaret fik K. Udnævnelse som
Generaladjudant til Hest. I øvrigt forlyder der intet
om hans Deltagelse i Krigen i dette og det følgende
Aar, men 1659 blev det overdraget ham som Oberst at
oprette et nørrejysk Rytterregiment, og med dette
stødte han til Landgangshæren, der samledes i Kiel
under Hans Schack, og som i Forening med Ebersteins
aldeles tilintetgjorde den svenske Hær paa Fyn
14. Nov. i det glimrende Slag ved Nyborg. 1661
opløstes Regimentet; K. fik sin Afsked og vendte
hjem til Spøttrup. Den tidligere velstaaende Mand var
imidlertid som saa mange andre af hans Standsfæller
bleven forarmet ved Krigen, og 1665 maatte han gjøre
Opbud. De Aaret efter stedfindende Rustninger kom ham
nu til Pas; han meldte sig paa ny til Krigstjeneste
og blev ansat som Chef for det saakaldte viborgske
Kompagni af den jyske Rostjeneste. 1670 stilledes
han ved den nye Ordning i Spidsen for Rostjenesten
over hele Landet, og han beklædte denne Post indtil
Udbruddet af den Skaanske Krig, da det nationale
Rytteri deltes i det jyske og det sjællandske
Regiment. K. fik Anførselen over det første og
viste sig ved alle Lejligheder under Krigen som en
raadsnar og kyndig Soldat. Særlig udmærkede han sig
i Slaget ved Lund 4. Dec. 1676, hvor hans Regiment
under den store Rytterattake ved Galgebakken greb
ind i Kampen med Kraft og Tapperhed for at fravriste
Fjenden Sejeren og var det sidste, der forlod denne
Del af Valpladsen. -- K. var 2 Gange gift: 1. (1653)
med Else Iversdatter Vind, 2. med Helvig Iversdatter
Krabbe (d. 1714).

S. A. Sørensen.



Kruse, Otto Friedrich, --1880, Døvstummelærer, 
fødtes i Altona og optoges som Elev i Døvstummeinstituttet i
Slesvig. Senere kaldtes han til Lærer ved et lignende
Institut i Bremen og ansattes 1834 i samme Egenskab
ved den slesvigske Anstalt, hvor han virkede til
1871. Med Statsunderstøttelse foretog han 1852-53 en 
Rejse til Nabolandenes Døvstummeinstitutter og udgav et større Skrift: 
«Ueber Taubstumme, Taubstummenbildung u. Taubstummenanstalten»
(1853), der vandt fortjent Anerkjendelse. Hans senere 
Forfattervirksomhed om samme Æmne skaffede ham adskillige Hæderstegn, 
og 1878 modtog han Doktordiplomet fra det nationale 
Døvstummeinstitut i Washington. Han døde i Altona 11. Marts 1880. 

O. F. Kruse, Bilder aus dem Leben eines Taubstummen (Altona 1877). 
Paulsen, Das Taubstummen-Institut zu Schleswig 1843-60. 
Alberti, Schlesw.-Holst-Lauenb. Schriftsteller-Lex.

P. Lauridsen.



Kruse, Peder, -1418, blev Ærkebiskop af Lund 1410, 
uden at det kan oplyses, hvad Stilling han tidligere har beklædt. Heller 
ikke om hans Styrelse som Ærkebiskop vides der noget af Interesse. 
1417 skal han have agtet sig over til Slesvig By, som da 
belejredes af Erik af Pommerns Tropper, for her at holde en 
højtidelig Messe; maaske skulde derved Slesvigs kirkelige Afhængighed 
af Lund indskærpes. Det Skib, der medførte hans Bispehue, Stav 
og øvrige Insignier samt en Mængde andre store Kostbarheder, 
blev imidlertid ved Mundingen af Slien erobret af nogle holstenske 
Kapere og ført til Kiel (4. Avg.). Aaret efter døde Ærkebispen.

Kr. Erslev.



Kruse, Philip, d. 1676, s. Cruse (IV, 117).



Kruse, Stephan Dietrich, 1765-1813, Søofficer,
født 10. Dec. 1765, Broder til ovennævnte Professor Laurids K., blev 
Sekondlieutenant i Marinen 1789, Premierlieutenant 1795, Kapitajnlieutenant 
1801 og Kapitajn 1808. Allerede som Kadet kom han i Krigen,
i det han 1788 førte en Galej i den af Admiral J. Arenfeldt 
kommanderede Kanonbaadsflotille, der understøttede Armeens 
Indfald fra Norge i Sverige. 1791 ses han at have faaet Arrest paa 
Holmen for urigtig Regnskabsaflæggelse over Proviant. 1795-98 
kommanderede han forskjellige mindre Orlogsfartøjer ved den glückstadtske 
Ekvipage paa Elben; 1801 var han Chef for et Linjeskib 
oplagt til Krigsbrug i Christianssand, men kom ikke i Virksomhed; 
Aaret efter førte han Fregatten «Najaden» paa et kort Togt; 1802-5 
Chef for Vagtskibet i Store Bælt. 1807-10 var han ansat ved 
Kanonbaadsforsvaret paa Kjøbenhavns Red; han deltog her hæderlig 
i de Kampe, der 1807 førtes mod Englændernes lille Eskadre, der 
forgjæves søgte at bombardere Hovedstaden fra Søsiden. I Nov. 
1810 ansattes han som Chef for den ved Glükstadt stationerede 
Styrke, hvor han gjentagne Gange med stor Tapperhed forsvarede 
sig mod Englændernes Angreb med overlegne
Kræfter. Da Fæstningen Glückstadt i Slutningen
af 1813 blev angreben af de allierede,
deltog K. ogsaa i Forsvaret, men faldt her
27. Dec. -- 1800 blev K. gift med Jomfru Schoetz.

C. With.



Kruse, Ulrik Christian, 1666-1727, Officer, 
Søn af Oberst Mogens K. (s. ovfr.), var født 12. Avg. 1666 i Thisted.
19 Aar gammel blev han menig i Drabantgarden med
Fændriks Rang og 2 Aar efter Sekondlieutenant ved
jyske Infanteriregiment. Da der 1692 sendtes et dansk
Hjælpekorps i kejserlig Tjeneste, traadte K. over i
det til Korpset hørende Dragonregiment, som han i 6
Aar fulgte under Felttogene i Ungarn og Polen. Efter
Hjemkomsten fik K., der 1695 var forfremmet til
Kapitajn, 1699 Kompagni ved de nationale Dragoner i
Norge, blev her 1701 Major, 1704 Oberstlieutenant,
1710 Oberst og s. A. Chef for Regimentet (det senere
1. søndenfjældske), med hvilket han 1711 tog Del i
Indfaldet i Baahus Len. Under Grænsebevogtningen
i Vinteren 1715-16 stod han først ved Næs under
Vingers Kanton, men fik senere i Steden for Arent
Krag (ovfr. S. 426) Overkommandoen i Basmos Kanton,
øst for Øjeren. Her var det, at han havde den
navnkundige Kamp ved Høland 9. Marts 1716. Natten
forud havde Oberstlieutenant U. F. Brüggemann (III,
188), Føreren for den K. underlagte Fodfolksstyrke,
ladet sig overraske af Carl XII, der selv førte sin
Avantgarde. K. sendte, saa snart han havde faaet Nys
om Fjendens Fremrykning, Ordre ud til sine lovlig
vidt dislocerede Kompagnier om at samle sig, men
hans Kamplyst var for stor til at afvente Ordrens
Udførelse. Med o. 200 Dragoner kastede han sig
ved Daggry over den 3dobbelt overlegne Fjende,
og Følgen blev, at hans Angreb blev afslaaet og
han selv, blødende af flere Saar, afskaaren og tagen
til Fange, i Steden for at han, om han var optraadt
med sin samlede Styrke, havde haft gode Chancer for
at bemægtige sig selve Carl XII's Person. Kampen
havde dog gjort den Nytte, at den fik Fjenden til
at gaa forsigtigere frem, og at der derved vandtes
Tid for de norske Tropper. Den 50aarige K. havde
derhos vist en saa glimrende personlig Tapperhed og
Vaabenfærdighed, at Kong Carl behandlede sin Fange med
den mest udmærkede Agtelse, hvorom flere Anekdoter
bære Vidne. Men ogsaa hos sin egen Konge vandt K.,
der snart blev udvexlet, den Paaskjønnelse, hans
heltemodige Færd fortjente. Endnu s. A. forfremmedes
han til Brigader, og ikke nok hermed. Vel blev der
indledet krigsretlig Undersøgelse 
imod K. saa vel som mod de øvrige i Affæren deltagende
Officerer, og K. blev for sin noget mangelfulde
Ordning af Sikringstjenesten og sin ovenfor omtalte
Ubetænksomhed idømt en Bøde. Men Kongen eftergav ham
denne og forfremmede ham endog atter i Dec. 1717,
til Generalmajor. Efter Fredslutningen fik K. 1720
tillige med 3 andre Generalmajorer Inspektionen over
den norske Militæretat; 1721 blev han hvid Ridder
og 1722 Kommandant i Frederiksstad. Her døde han
17. Avg. 1727. -- Gift 1707 med sit Næstsøskendebarn
Christine Marie Krabbe (d. 1736), Datter af Ritmester
Mogens Eriksen K. og Sophie Orning. Hun flyttede
efter Mandens Død fra Norge og kjøbte Lindersvold
ved Præstø. Deres eneste overlevende Datter blev gift
med Statsminister Otto Greve Thott til Gavnø.

Moe, Aktstykker til den norske Krigshist. III. 
Illustr. Nyhedsblad 1860, Nr. 30. 
Personalhist. Tidsskr. 3. R. IV.

H. W. Harbou.



Kruse, Vibeke, --1648, Christian IV's Frille, 
var af lav Byrd, men naar en Englænder, som 1632 gjæstede det
danske Hof, beretter, at hendes Fader var Kohyrde,
er dette vel næppe at tage bogstavelig. Hendes
Herkomst synes at have været tysk. Hun kom i
Tjeneste hos Christian IV's Hustru Kirstine Munk,
men 1629 blev hun sammen med den meste øvrige
kvindelige Betjening jaget bort af sin Frue, vistnok
fordi denne frygtede for, at de skulde røbe hendes
Kjærlighedsforstaaelse med «Rhingreven». Fru Kirstines
Moder, Ellen Marsvin, der var bekymret for Følgerne af
Datterens Letfærdighed, søgte med beregnende Kløgt at
tilvejebringe en Forbindelse mellem hendes bedragne
Svigersøn og V. K. Hun tog strax den unge Pige i
Huset til sig, og da Kongen ganske kort efter paa
Grund af forestaaende Krigsoperationer opholdt sig
i Svendborg, indbød hun ham til et Besøg paa hendes
Gaard Kjærstrup paa Taasinge. Der traf han da paa
ny V. K., og der indlededes et Kjærlighedsforhold
mellem de to, et Forhold, som hans Svigermoder
gjærne vilde have blandet sig beskyttende ind i, hvad
Kongen dog afviste. Om dette Forhold, der bestod i
henved 19 Aar, indtil Døden opløste det, vides ikke
stort. «Fru» V., som hun kaldtes, fødte 1630 Sønnen
Ulrik Christian Gyldenløve (VI, 340) og 1633 Datteren
Elisabeth Sophie. Hun førte en stille Tilværelse,
men har sikkert udøvet en ikke ringe Indflydelse paa
Christian IV. Ham fulgte hun ofte paa hans Rejser,
var med ham baade i Holsten og i Norge, ja da han
1644 lod Skibet «Trefoldighed» udruste 
til sit forestaaende Søtogt, lod han indrette et Rum der til hende 
ved Siden af sin Kahyt; men hun var dog i hvert Fald ikke med 
i Slaget paa Kolberger-Heide, thi da sad hun hjemme paa Rosenborg, 
det Sted, hvor hun hyppigst opholdt sig. 1631 tillagdes der 
hende et aarligt Deputat paa 500 Rdl., 1632 forhøjet til 600 Rdl. 
Kongen skjænkede hende 1633 Godset Bramstedt i Holsten og 
senere en Gaard i Kjøbenhavn og en Have uden for Byen samt 
maaske ogsaa en Gaard i Glückstadt. I endnu højere Grad 
betænktes Sønnen, der vistnok maa betegnes som Kongens Yndlingssøn.

Medens Fru Ellens Rænkespil hverken havde afvendt den truende 
Katastrofe fra Datteren eller sikret hende selv en gunstig Stilling, 
havde det snarere skabt Datteren en farlig Modstanderinde i Frillen. 
At Kirstine Munk og hendes Børn hadede denne, var ikke mere 
end naturligt; uden at agte paa Kongens højtidelige Forsikringer 
og de faktiske Forhold beskyldte de hende for at have fortrængt 
Fru Kirstine fra Kongens Side, og næppe havde Døden lukket 
hans Øjne paa Rosenborg (28. Febr. 1648), før Fru V. fik at mærke, 
at det var «Svigersønnerne», der nu havde Magten. Skjønt hun 
laa dødssyg -- hun havde i længere Tid været svagelig --, blev 
hun tillige med Datteren øjeblikkelig paa en haanende Maade fjærnet 
fra  Slottet, hvor hendes høje Herre laa Lig, og Rigsraadet 
opfordredes til efter en kort Proces uden Vidner -- af Hensyn til den 
afdøde Konges Ære -- at fælde Dom over V. K. for hendes 
Bagvaskelser af Kirstine Munk, i det man truede med ellers selv at 
ville tage sig til Rette; men dette Andragende afvistes dog af 
Rigsraadet, som erklærede, at Sagen maatte gaa sin lovlige Gang. 
Imidlertid endte V. K.s Sygdom med Døden (i Slutningen af April 
1648), men end ikke da ophørte den lidenskabelige Forfølgelse, 
i det man som en sidste Hævn lod hendes Lig ved Nattetid føre
ud af Byen paa en simpel Vogn og begrave paa en lille Kirkegaard. 
I Juni s. A. havde Datteren Bryllup med Claus Ahlefeldt (I, 127).

B. Smith, Grevinde Ulfeldts Hist. I.

C. F. Bricka.



Kruuse, Mandrup Pedersen, 1760-1846, Præst,
blev født paa Christianshavn 14. Dec. 1760 og var Søn af Tobaksspinder Peder 
Pedersen K. og Johanne Christensdatter. Han blev Student fra 
Roskilde 1777 og maatte nu henleve yderlig trange Aar, saa at han
først naaede at faa Attestats 1786. Imidlertid havde han ved sin 
poetiske Aare skaffet sig adskillige Venner og udmærkede sig 
tillige som Fremstiller af værdige Fædres Roller i et privat dramatisk 
Selskab; men dette sidste kunde nær være blevet ham en 
alvorlig Anstødssten med Hensyn til præstelig Ansættelse. Dog 
opnaaede han 1787, særlig ved Enkedronning Juliane Maries Yndest, 
at blive kaldet til Sognepræst i Højelse paa Vallø Gods, og dette 
Embede beklædte han derefter i 58 Aar lige til sin Død, 14. April 
1846. Han blev Herredsprovst 1804, fik Rang med Amtsprovster 
1815 og blev Konsistorialraad 1832. K. havde i vide Kredse et 
højt agtet Navn og var en Mand af udmærket Liv og Kraft med 
megen videnskabelig Sans. Som Lejlighedstaler indtog han i sin 
Tid en fremragende Plads (mange af hans Taler ere trykte) og 
deltog oftere gjennem Tidsskrifterne i de kirkelige Debatter. Hans 
Sange, saa vel af alvorligere som lettere Art, vandt ogsaa almindeligt 
Bifald. Strax efter at han var bleven Præst, ægtede han Inger  
Ørslev (d. 1847), Datter af Lærredshandler i Kjøbenhavn Abraham Ø. 

Barfod, Danmarks Gejstlighed I, 194. 
Mynster, Medd. om mit Levnet S. 17 f. 
N. E. Tuxen, Ped. Mandrup Tuxen (1883) S. 21 f. 
Erslew, Forf. Lex. 

A. Jantzen.



Krück, Friedrich Carl, 1745-1816, Kansler, 
Søn af Pastor Jacob Christian K. (f. 24. Jan. 1719 i Bordelum, d. 14. Nov. 1784 
som Hovedpræst i Preetz) og Sophia Hedevig f. Frisch (f. 29. Sept. 
1710 d. 1751), var født 16. Dec. 1745 i Leezen i Segeberg Amt, 
hvor Faderen da var Præst. Han kom 1761 paa Gymnasiet i 
Altona, studerede fra 1763 i Gøttingen og tog 1767 juridisk Examen 
med Udmærkelse i Gluckstadt, var et Aar Advokat i Preetz, et 
Aar Sekretær hos Landfoged v. Eggers i Meldorf og blev i Dec. 
1768 2. Sekretær i Landbokommissionen for Slesvig og Holsten, 
1772 Enesekretær og Medlem af Kommissionen og udnævntes 1774 
tillige til overtalligt Medlem af Overretten i Slesvig. Aaret efter 
kom han til Kjøbenhavn som 1. Expeditionssekretær i tyske 
Kancelli, blev 30. Dec. 1776 Deputeret og fik 1780 Korrespondancen
om det tyske Riges Sager i Departementet for de udenlandske 
Affærer. 1789 udnævntes han til Konferensraad, 1795 til 
Overprokurør for Slesvig og Medlem af Overbankdirektionen, 1796 til 
Medlem af Kanalkommissionen. De af ham som Overprokurør 
udstedte Anordninger udmærke sig ved Orden, Klarhed og Knaphed 
i Stilen, og han synes i de Aar i det hele at have været taget paa 
Raad med ogsaa i vigtige kongerigske Lovgivningssager. Det skyldes 
saaledes vistnok hans Forslag, at Trykkefrihedsloven af 27. Sept. 1799 
kom til at indeholde en Bestemmelse om, at den, der en Gang var 
straffet for en Presseforseelse, skulde næste Gang foruden med Straf 
tillige rammes med fremtidig Censur. K., der var en fint dannet 
Mand, skrev 1800 i Kjøbenhavn «Eumenia, ein philosophisches 
Glaubensbekenntniss als Selbstgespräch». 31. Dec. 1801 blev han 
udnævnt til Kansler i Slesvig, 1803 til hvid Ridder, 1811 til 
Gehejmekonferensraad, og 1815 kreerede Kiels Universitet ham til 
Dr. phil. hon. Han ægtede 1772 Cordula Christine Christiane 
Sessler (d. 7. April 1818) og døde 22. Maj 1816 i Giessen paa en
Baderejse til Wiesbaden.

Schlesw.-Holst Prov.-Berichte 1829, I, 35. 
Lübke u. Schröder, Schlesw.-Holst.-Lauenb. Schriftsteller-Lex., Nachtrag. 
Holm, Den offentl. Mening 1784-99 S. 174. 

H. R. Hiort-Lorenzen.



Krygell, Johan Adam, f. 1835, Komponist. 
K. er født 18. Sept. 1835 i Næstved, hvor hans Fader, Johan Ernst K., var 
Musiker ved Lansenererne. Denne døde alt 1837, og Moderen, 
Karen Marie f. Thornam, der selv var meget musikalsk, men ikke 
havde Raad til at lade Sønnen uddanne sine musikalske Evner, 
satte ham i Malerlære. Dog lærte han lidt Violin, og i en Række 
Aar delte han sin Tid mellem Haandværket og Musikken, i det 
han om Sommeren brugte Penselen og om Vinteren Violinbuen 
ved Baller og Koncerter. Men da han efter at være bleven Svend 
af en svær Sygdom blev tvungen til at opgive Professionen, slog 
han sig helt paa Musikken. Han havde allerede, skjønt uden 
theoretisk Uddannelse, komponeret adskilligt, mest Dansemusik; nu 
lagde han sig efter Orgel og kunde 2 Aar efter optræde som 
Koncertspiller paa dette Instrument. Da derfor i 1863 Pladsen som 
Organist ved Herlufsholm blev ledig, skaffede Skolens daværende 
musikelskende Rektor Listov ham denne Stilling. Imidlertid søgte
han videre Uddannelse i sin Kunst. I 1867-68 besøgte han 
Kjøbenhavns Musikkonservatorium, og i 1874 rejste han udenlands for 
det Anckerske Legat. I 1880 blev han ansat som Organist ved 
Matthæuskirken i Kjøbenhavn. I 1889 opnaaede han, efter Aaret 
i Forvejen at have fejret sit Organistjubilæum, aarlig Komponistgage. 
I 1893 blev han efter Udgivelsen af «Moll og Dur» udnævnt 
til Professor. Han ægtede 29. Okt. 1875 Christina Ulrika Pihl, 
Datter af fhv. svensk Proprietær P. -- K. er i Besiddelse af et 
meget frugtbart Talent og har skrevet et stort Antal Kompositioner 
af næsten alle Arter, saaledes større og mindre Sager for Klaver 
og Violin, bl. a. 3 Violinkoncerter, end videre 5 Kvartetter og 1 
Sextet for Strygeinstrumenter, en Række Orkesterværker, deriblandt 
3 Symfonier, 6 Suiter og 6 Ouverturer, fremdeles Sange for en og 
flere Stemmer, nogle Kantater, et Oratorium, en Messe og et 
Reqviem m. m. for Soli, Kor, Orkester og Orgel samt en uopført
Opera, «Kong Saul», navnlig dog en Mængde større og mindre 
Arbejder for Orgel, deriblandt «Moll og Dur», 24 Fugaer gjennem 
alle Tonarter, der maa betegnes som hans Hovedværk. Største 
Delen af disse Arbejder er opført ved Koncerter, dels i 
Kjøbenhavn, dels i Provinsbyer (han har selv givet mange), nogle tillige
i Udlandet, Berlin, Leipzig, Dresden og Wien, hvorimod kun et 
forholdsvis mindre Antal er trykt.

Schytte, Musiklex.

G. St. Bricka.



Krüger, Hans Andreasen, 1816-81, Politiker,
Søn af Kromand og Gaardejer i Bevtoft Andreas K. (f. 29. April 1790 d. 9. Maj 
1823) og Ellen f. Andersen (f. 1. Juni 1794, d. 26. Juli 1877 efter 2. Gang 
at have ægtet Georg Christian Brandt, f. 19. Dec. 1796, d. 1. Maj 
1841 som Kromand i Bevtoft), var født 6. April 1816 i Bevtoft Kro. 
I sin Barndom nød han god Undervisning ved Huslærer, søgte 
senere praktisk Uddannelse i Sydslesvig og paa Østerbygaard, 
bestyrede i nogle Aar Magstrup Kro og overtog 1841 Fædregaarden, 
paa hvis Opkomst han satte al sin Energi ind. Et Dampbrænderi 
med Kvægfedning ydede Gødning, og Hederne vege efterhaanden 
for Kornmarker. Hans Anseelse som en djærv og dygtig 
Bonde var allerede rodfæstet, da han i Jan. 1846 valgtes til
Kredsformand i den slesvigske Forening for Bevtoft, Agerskov og 
Toftlund Sogne og 30. Jan. 1847 til Stænderdeputeret for 1. 
slesvigske Valgdistrikt. Et Navn vandt han med ét Slag, da han paa 
de slesvigske og holstenske Stænders Fællesmøde i Rensborg 18. Marts
1848 fremsatte en skarp Protest imod Beslutningen om Slesvigs 
Indlemmelse i det tyske Forbund, «thi langt over Halvdelen af 
Slesvigs Indbyggere er dansk og dansksindet og vil ikke ind i det 
tyske Forbund, men vil fremdeles blive ved og knyttes fastere til
Kongeriget Danmark». Dette var hans «Program», for hvilket han 
virkede Resten af sit Liv. Efter sin Hjemkomst opfordrede han 
sammen med Laurids Skau og Nis Lorenzen i en Proklamation af 
23. Marts sine Landsmænd til at slutte sig sammen med Kongerigets
Beboere, og han fremsatte paa et stort Folkemøde i Agerskov 
29. Marts Forslag om et nordslesvigsk Forsvarsforbund, som dog 
hurtig blev opgivet, da Folkevæbningstanken viste sig upraktisk. 
Under hele den paafølgende Treaarskrig var han den meste Tid 
fraværende fra sit Hjem og gjorde den danske Hær store Tjenester 
ved at skaffe dens Førere Tidender om Fjendens Foretagender; 
navnlig med Oberst Læssøe sluttede han et varmt Venskab under 
Ryes Tilbagetog 1849.

1851 var han Medlem af Notabelforsamlingen i Flensborg, sad 
i alle de følgende Samlinger i Stænderne i Flensborg, valgt i 
1. Kreds, ligesom han var Medlem af Rigsraadet og mødte i alle 
dets Samlinger til 1863. Medens han i Stænderne trofast stod ved 
det danske Partis anerkjendte Fører Laurids Skaus Side i Kampen 
mod det slesvig-holstenske Flertal, gik han i Rigsraadet til Dels 
sine egne Veje. 1856 stillede han et Forslag om Eftergivelse af 
Afgiften for Mølletvangens Ophævelse i Slesvig, hvilket vedtoges, 
og da Regeringen lod Sagen ligge, gjentog han 1858 i Forening 
med L. Skau Forslaget, som denne Gang ikke kom videre end i 
Udvalg. I Samlingen 1859 anbefalede han Anlæg af en Telegraflinje
fra Ribe til Tønder, Digeanlæg fra Højer nord paa forbi Ribe 
og Nedsættelse af en Kommission til at undersøge de slesvigske 
Skoleforhold. Men i den følgende Samling, i hvilken han fik 
gjennemført sit Forslag om en ikke ubetydelig Refusion fra 
Monarkiets Fælleskasse til Landsdelenes særlige Kasser, kunde K., der 
allerede tidlig var en udpræget Tilhænger af grundlovmæssig Frihed 
og i Stænderne 1854, da Regeringens Fællesforfatningsudkast var 
forelagt, havde udtalt en levende Beklagelse over, at Slesvigs
Forfatning ikke var afpasset efter Kongerigets, ligesom han i Stænderne 
foreslog, at Klassevalgene til Stænderne skulde afløses af almindelig 
Valgret paa Grundlag af Folketallet, ikke længer styre sin 
Utaalmodighed efter Slesvigs Sammenslutning med Kongeriget til et 
politisk Hele. Allerede 5. og 20. Febr. 1862 kritiserede han skarpt 
Regeringens Forfatningsudkast og udtalte sig stærkt imod den 
saakaldte «slesvigske Selvstændighed», og i Mødet 4. April fremsatte 
han, da Rigsraadets Udvalg paa Grund af den vanskelige 
diplomatiske Situation ikke afgav Betænkning over Forfatningsudkastet, 
et Forslag til «Grundlov for Danmarks Riges Fællesanliggender»,
men blev af Hall afvist med en maaske unødig Skarphed, saaledes 
at der uden Forhandling nægtedes Forslaget Overgang til 2. 
Behandling. I den overordentlige Samling i Foraaret 1863 gjentog K. 
sit Forslag, men efter en lang Forhandling, under hvilken han ikke 
alene nød fuld Anerkjendelse fra alle Sider, men ogsaa opnaaede Løfte 
af Hall om, at Forslaget skulde blive fremmet, naar Tiden 
var moden, tog han sit Forslag tilbage (21. Maj). Da saa Regeringen 
i Efteraarssamlingen i Okt. forelagde sit Udkast til en fælles 
Forfatning for Kongeriget og Slesvig, blev K. Medlem af Forfatningsudvalget,
men hans vidtgaaende demokratiske Ændringsforslag om 
Valgret og Valgbarhed, om aarlige Samlinger, om Forbud mod 
ministerielle Embedsmænds Udnævnelse til Medlemmer af Rigsraadet 
m. m. forkastedes alle. Ved Valgene til det nye Rigsraad 
valgtes han 29. Marts 1864 til Landstingsmand for 11. (vestjyske) 
Kreds, men kunde paa Grund af Krigen ikke give Møde i Rigsraadet;
Østerrigerne holdt ham fængslet ved Hovedkvarteret i Kolding 
og toge senere hans Æresord paa, at han ikke vilde forlade sit Hjem.

Her levede han nu i Ro i nogle Aar i travl Syslen med sin 
Møllebedrift (han havde 1854 kjøbt Bevtoft Vandmølle af Staten og 
bygget en Vejrmølle i Nustrup) og sit Landbrug, især med 
betydelige Engvandingsanlæg efter egen Methode langs Bevtoft Aa, hvorom 
han senere udgav et lille Skrift, og da der omsider 1867 skulde
foretages Valg til den nordtyske Rigsdag, havde han i Førstningen 
stærke Betænkeligheder ved at lade sig vælge, men gav omsider 
efter for Folkestemningen og valgtes 12. Febr. 1867 med 15744 
Stemmer mod 2576. I Rigsdagen i Berlin stillede han 18. Marts
i Forening med Ahlmann til den nordtyske Forfatning 
Ændringsforslag om, «at de Distrikter i Hertugdømmet Slesvig, hvis 
Befolkning der var tilsikret en traktatmæssig Ret til fri Afstemning om
deres Statsforbindelse, ikke hørte med til Forbundets Omraade». 
Forslaget blev naturligvis forkastet, men kort efter indledede 
Bismarck Underhandlinger med den danske Regering om Udførelsen af 
Artikel 5 i Prager-Freden. Efter den nordtyske Rigsdags Opløsning 
gjenvalgtes K. 31. Avg. s. A. med 13841 Stemmer mod 1932. Ogsaa 
i den preussiske Landdag var K. Repræsentant for i. Kreds, første 
Gang valgt 7. Nov. 1867 med 174 Stemmer mod 32, men da han 
og Ahlmann erklærede, at de ikke vilde aflægge Ed paa den 
preussiske Forfatning uden under Forbehold af Nordslesvigernes frie 
Afstemningsret, vedtog Kammeret i Dec., at de havde forbrudt 
deres Mandat. De gjenvalgtes 1. Okt. 1868 (K. med 170 Stemmer 
mod 54), og da Kammeret nægtede at suspendere deres Edsaflæggelse, 
indtil Afstemningen i Nordslesvig havde fundet Sted, nedlagde 
de i Nov. s. A. deres Mandater. Atter gjenvalgte 15. Sept. 1869 
(K. med 173 Stemmer mod 32) gjorde de deres Edsaflæggelse
afhængig af Kammerets Opfattelse af Preussens Forpligtelse efter 
Artikel 5, og da Kammeret i Okt. nægtede at udtale sig derom, 
forlode de Berlin.

Ved den fransk-tyske Krigs Udbrud i Juli 1870 blev K. tillige 
med 4 andre Nordslesvigere bortslæbt og holdt fangen til ind i 
Nov. paa Fortet Løtzen ved den russiske Grænse. Kort forinden 
havde han udgivet «Diplomatisk og parlamentarisk Udvikling af det 
nordslesvigske Spørgsmaal, en Memoire til det tyske Folk». Til 
den tyske Rigsdag valgtes han 3. Marts 1871 med 12593 Stemmer, 
10. Jan. 1874 med 11931, 10. Jan. 1877 med 10695 og 30. Juli 1878 
med 9991 St. Han mødte i disse Aar i alle Samlingerne i Berlin 
og hævdede ved enhver Lejlighed, hyppig gjennem Ændringsforslag, 
Nordslesvigernes Ret til fri Afstemning. For sin Person vandt han 
megen Sympathi hos Rigsdagens Medlemmer, fornemmelig hos 
Centrum, Elsasserne og Polakkerne, men ikke for sin Sag, og da
han 1877 stillede Forslag om at træffe Forberedelser til en 
Afstemning i Nordslesvig, kom det 19. April til en lang Forhandling, 
som endte med, at den tidligere danske Forbundsgesandt, 
Statssekretær B. Bülow (III, 275) bebudede den Ophævelse af Artikel 5, 
som paafulgte Aaret efter. I den samme Aarrække gjenvalgtes han 
den ene Gang efter den anden til Landdagen (16. Nov. 1870 med 
189 Stemmer mod 26, 27. Okt. 1871 med 185 St. mod 23, 4. Jan. 
1872 med 168 St. mod 21, 4. Nov. 1873 med 188 St. mod 32, 27. Marts 
1876 med 178 St. mod 37, 7. Nov. 1879 med 157 St. mod 53), men 
kom aldrig til at deltage i Forhandlingerne i dette Kammer, da 
han lige til det sidste nægtede at aflægge Forfatningseden.

I de sidste Aar af hans Liv var hans Helbred svagt, men sin 
faste, gudhengivne Tro paa de danske Slesvigeres retfærdige Sag 
og dens endelige Sejer bevarede han til sin Dødsdag, 27. Avg. 1881. 
Over hans Grav paa Bevtoft Kirkegaard, i Ribe og i Skibelund
Krat er der rejst Mindesmærker for ham, og hans Navn er 
indhugget i Skamlingsbankestøtten. Han blev 26. Juli 1840 ægteviet i 
Gram Kirke til Bolette Christine Thomsen (f. 28. Avg. 1821), Datter 
af Gaardejer i Skodborg Thomas T.

Barfod, Dansk Rigsdagskal. S. 277. 
Illustr. Tid. Nr. 1146. 
Højskolebladet 1887, S. 482.

H. R. Hiort-Lorenzen.



Krüger (Crüger), Simon, 1687-1760, Kirurg. 
Hans Forældre vare Skoleholder Johann Krøger og Helvig Andersdatter. Hans 
Fødselsdag og Fødested ere ubekjendte. Som en ung Barberkirurg 
af lovende Evner fik han ikke alene Lejlighed til at uddanne sig 
paa den sædvanlige Svendefart, men knyttedes ogsaa tidlig som 
Discipel og Amanuensis til den forholdsvis kundskabsrige og mellem 
Doctores optagne forhenværende Amtsmester Johannes de Buchwald
(III, 225); 1712 ansattes han som Marinekirurg under Jens Bings 
Overmedikat, 1715 som Kirurg ved Krigshospitalet paa Ladegaarden, 
og 1720 opnaaede han at blive Regimentskirurg ved Drabantgarden
og kongl. Livkirurg. Tillige udfoldede han nu en betydelig 
Manuduktørvirksomhed for Barbersvendene og udgav i den Anledning 
en kort anatomisk Ledetraad: «Generaltabellen von den Gebeinen 
des menschlichen Köorpers» (1721, Fol.). Sammen med Livkirurgikatet
betroedes der ham Posten som kongl. Kammertjener med en 
Gage af 400 Rdl., men dermed var hans Held foreløbig forbi. Han 
indvikledes i de daværende Hofintriger mod Dronning Anna Sophie 
og maatte i Sommeren 1728 pludselig opgive sin Stilling og forlade 
Landet. Ledsaget af en ung Søn, han havde i sit 1714 indgaaede 
Ægteskab med Margrethe f. Schmidt, og som ogsaa var bestemt 
for Kirurgien, rejste han til Paris, hvor Anatomi og Kirurgi netop 
den Gang toge et glimrende Opsving, og hvor han særlig nød godt 
af sin berømte Landsmand Winsløws Vejledning. Efter Kong
Frederik IV's Død kom K. 1731 tilbage til Kjøbenhavn og 
dokumenterede derefter sine udvidede Kundskaber og Erfaringer ved, 
assisteret af sin Søn, at holde anatomiske og kirurgiske Øvelser for 
Barbererne. Han blev Huslæge hos Hofprædikant Bluhme, kom 
vistnok derved i Forbindelse med A. Hojer ligesom ogsaa med 
J. L. Holstein og havde som et af Ofrene for Anna Sophies Uvilje 
gunstige Betingelser for at komme i Gunst hos den nye Konge.

Den Plan, som K. sikkert allerede tidlig havde undfanget om 
at reformere den hidtil meget tarvelige danske Barberkirurgi, navnlig 
ved Oprettelse af en selvstændig kongelig Læreanstalt under hans 
Ledelse og nærmest efter fransk Mønster, søgte han nu af al Kraft 
at realisere. 1732 kunde han efter kongelig Befaling forelægge 
udførlige Promemorier desangaaende for Regeringen, og skjønt han 
mødte Modstand saa vel hos Rivaler, der omgikkes med lignende 
Planer, som hos det medicinske Fakultet og de privilegerede 
Amtsmestre, naaede han ved Energi og Snarraadighed sit Maal i 1736; 
ved den 30. April s. A. emanerede kongl. Anordning indrettedes 
ikke alene en saadan Læreanstalt (Theatrum anatomico-chirurgicum), 
men han stilledes i Spidsen derfor som en Generaldirektør, der 
«alene skulde gouvernere alle Sager, som angaa Kirurgien i 
Kongens Riger og Lande» -- altsaa med en ganske overordentlig 
Magtfuldkommenhed ligesom ogsaa med en anselig aarlig Gage af 
800 Rdl. Endnu samme Foraar havde han sin Anstalt fuldt færdig 
i en Gaard paa Kjøbmagergade i rummelige Lokaler, der i den 
følgende Tid ogsaa fik en smuk ydre Udstyrelse.

Lige over for dette imponerende fait accompli nedlagde hans 
Fjender dog ikke Vaabnene, og han fik i den følgende Tid mange 
Kampe at bestaa. Navnlig blev hans hele Magtstilling stærkt truet, 
da hans tro Beskytter A. Hojer i 1739 var død, og der i 1740 ved 
en kongl. Forordning var grundet en ny Medicinalavtoritet med et 
Myndighedsomraade, der skulde omfatte hele Medicinalvæsenet, 
nemlig det anselige Collegium medicum, hvis egentlige Medlemmer
vare Kirurgernes fødte Fjender Fakultetsprofessorerne og Livmedici, 
medens K. kun skulde knyttes dertil som Assessor. I den heftige 
Kamp, han i de følgende Aar maatte føre, gik han dog ogsaa 
sluttelig af med Sejeren; navnlig lykkedes det ham fuldstændig at 
forhindre Fremkomsten af den Medicinalanordning, som Kollegiet 
havde det Mandat at udarbejde, og som særlig skulde indskrænke 
hans Magt. I snild Taktik, i Kraft og hensynsløs Ubøjelighed viste 
han sig at være sine fornemme Modstandere langt overlegen, og
sine farligste Modstandere, Amtsbarbererne, forstod han at afvæbne 
og forsone ved nogle Indrømmelser, hvorved deres vundne Privilegier 
væsentlig bevaredes. Da han 1746 nød den Udmærkelse at 
blive udnævnt til Justitsraad og derved kom op i Rang med 
Universitetsprofessorerne, vare hans Trængselsaar afsluttede og hans 
souveræne Magt over alt, hvad der angik Kirurgien, i Hovedsagen 
opretholdt.

Sin Virksomhed i Læreanstalten, som han strax 1736 havde 
paabegyndt med Bistand af sin nævnte Søn og fortsat i 
Kampaarene, kunde han nu uforstyrret tage sig af til Ophjælpning af 
den danske Barberkirurgi og særlig til Uddannelse af dygtige 
Militærlæger. Han havde erhvervet sig solide Kundskaber og praktisk
Færdighed i Anatomi og Kirurgi og var for saa vidt sin Læreropgave 
voxen, om han end var blottet for virkelig videnskabelig 
Dannelse og overhovedet var alt andet end lærd. Som Forfatter 
er han kun optraadt med Publikationen af de nævnte Generaltabeller 
og en lille Katalog over Samlingerne i Læreanstalten. 
Sønnen synes at have været en udmærket og af Disciplene skattet
Lærer ligesom ogsaa, i Modsætning til Faderen, en fordringsløs, 
for sin stille Gjerning levende Personlighed. Men han døde i 
en tidlig Alder, og derefter traadte forskjellige Mangler ved 
Læreanstalten tydelig frem, skjønt K. i øvrigt havde det Held baade i 
sin tidligere og sin senere Virksomhedsperiode at have Disciple, der 
gjorde Anstalten Ære. Ikke blot forsømtes i høj Grad den K. 
fjærntliggende, vigtige medicinske Side i Undervisningen -- han forstod 
med Omgaaelse af et Reskripts Paalydende at holde Fakultetets
Medlemmer borte fra sine Examiner --, men ogsaa den anatomisk-kirurgiske 
Undervisning, hvortil han begrænsede sig, blev efter 
kompetente Vidnesbyrd efterhaanden temmelig utilfredsstillende, saa at 
de af Anstalten fremgaaede Kirurger i det hele næppe vare meget 
dygtige eller kundskabsrige. K. synes navnlig at have interesseret 
sig for Afholdelse af Examiner, hvor han kunde vise sig i sin Magtudfoldelse.

Det er overhovedet ikke som egentlig kirurgisk Reformator, 
men derimod som kirurgisk Magthaver, som praktisk dygtig 
Administrator og Organisator, at han i sin indflydelsesrige og 
fremskudte Stilling har sat sig de tydeligste Spor og ogsaa erhvervet 
sig Fortjeneste, om end hans Stridbarhed nok kunde vise mindre 
heldige Virkninger. Med sine Mangler betegnede hans Læreanstalt 
utvivlsomt et virkeligt Fremskridt i Uddannelsen af Barberkirurger, 
og i Oprettelsen af en anden ikke mindre i lægevidenskabelig end
i filanthropisk Henseende vigtig Institution, det kongl. Frederiks 
Hospital, havde han megen Del og viste sig utrættelig virksom 
baade som Medlem af Kommissionen for Hospitalets Indretning og 
senere som tilforordnet i Direktionen. At han i denne sin Egenskab 
i øvrigt stadig var sig selv lig og ikke var nogen mild eller 
hensynsfuld tilsynshavende, foreligger der Vidnesbyrd om, blandt 
andet i hans Optræden mod Hospitalets Overmedikus Jensenius. 
Naar han mod de øvrige Kommissionsmedlemmers Vilje trumfede 
sin Protegé Amtsmesteren Spierling igjennem som Hospitalets 
Overkirurg, var dette vistnok et af de mindre heldige Resultater af 
den ubøjelige Kraft og Halsstarrighed, der aabenbart var et særlig
fremtrædende Karaktermærke for denne i det hele mærkelige Mand, 
i hvis Portræt i det kirurgiske Akademi disse Karakteregenskaber 
ogsaa tydelig nok komme til Syne.

Han døde pludselig 26. April 1760. Ingen af hans Børn 
overlevede ham, men derimod Hustruen, der døde 22. Marts 1763.

Ingerslev, Danmarks Læger og Lægevæsen II, 345 f. 
Buntzen, Chirurgien i Danmark i Midten af forrige Aarhundrede. 
G. Norrie, Georg Heuermann. 
J. Petersen, Den danske Lægevidenskab 1700-50.

Jul. Petersen.



Krüsicke, Paul Georg, 1641-1723, Digter, 
blev født 10. Okt. 1641 i Slesvig By, hvor Faderen, Joachim K., den Gang var 
Byskriver. (Flere saa vel ældre som nyere Forfattere angive dog 
Grabow i Pommern som hans Fødested.) Faderen blev allerede i 
Sønnens tidligste Barndom oftere forflyttet, og K. modtog derfor
Undervisning paa adskillige Steder i Brandenborg og Meklenborg. 
1666 kom han til Jena og studerede Lovkyndighed. Efter 
mangfoldig Omflakken i Tyskland bosatte han sig 1675 i Hamborg, først 
som Privatlærer, fra 1679 som Lærer ved Gymnasiet (Johanneum);
blev 1684 Subrektor, 1699 Konrektor. S. A. fik han Magistergraden 
i Wittenberg. Med Gymnasiets Rektor Dassow havde han en Række 
Stridigheder. 1719 afskedigedes han paa Grund af Alder og Svagelighed
og døde i Hamborg 9. April 1723. K. har et betydeligt Navn 
inden for den tyske Kunstdigtning. Han var Poëta laureatus og 
Medlem af det Zesenske Digterselskab. Som Versemager i Latin 
og Græsk og med umaadelig Færdighed i at lege med Formerne 
søger han sin Lige. At skrive et Digt paa 142 Vers, i hvilke hvert 
Ord begynder med Bogstavet S, var Smaating for ham.

Allg. Deutsche Biographie XVII.
Moller,  Cimbria lit. II.

A. Jantzen.



Krætzmer, Andrea Marie, 1812-89, Danserinde. 
Den lille Andrea Møller udmærkede sig allerede som Balletbarn ved Opvakthed 
og gode Anlæg og tildrog sig første Gang Publikums Opmærksomhed, 
da hun sammen med sin jævnaldrende ved Balletten 
Johanne Luise Pätges 23. Jan. 1824 udførte Hovedpartierne i 
Galeottis Ballet «Bjærgbøndernes Børn og Spejlet». Hendes egentlige 
Virksomhed begynder med Theatersæsonen 1829-30, da Aug. Bournonville 
debuterede som Balletmester, og i de første Aar fejrer han 
næppe  en eneste Triumf, uden at hun har sin berettigede Part i 
den. Hun begynder 1. Sept. 1829 som Therese i «Gratiernes 
Hylding» og spiller allerede 20 Dage senere Titelrollen i «Søvngængersken», 
der med ét Slag gjør hende til Ballettens Primadonna 
(udnævnt til Solodanserinde 1830). Den danske Ballet har haft mange 
Kræfter, der i koreografisk Kunstfærdighed ragede langt op over 
A. K. -- 1829 havde hun ægtet Kapelmusikus (Oboist) Chr. Fred. 
Krætzmer --, men yderst faa have kunnet maale sig med hende 
som mimisk Kunstnerinde. I saa Henseende understøttedes hendes
medfødte Evner af et udmærket Udvortes: en smuk, ikke alt for 
høj Figur og ualmindelig ædle Ansigtstræk, over hvilke der var 
udbredt et ganske eget Skjær af Renhed og Uskyld, hvortil kom 
en ganske usædvanlig Ynde og Elegance i hver
Bevægelse. Med rette blev hun derfor Publikums
Afgud. Hun skyldte Bournonvilles Instruktion meget,
men til Gjengjæld stod den unge Balletmester i stor
Gjæld til hende for den Maade, hvorpaa hun løste
de Opgaver, han stillede hende. Hendes Kunstnerbane
syntes saa lys, men skulde des værre alt for tidlig
afbrydes, og var hun maaske selv ikke helt uden Skyld
deri, fór man paa den anden Side ganske sikkert
frem imod hende med en utilladelig Haardhed og
Vilkaarlighed. Forpint i 1831 dels af Familiesorger
og dels af Sygdom bad hun Theaterchefen, Kammerherre
Holstein, om Fritagelse for at gjøre Tjeneste,
hvad Holstein ansaa for en Chikane, hvorfor han
dikterede hende Straf i Blaataarn. I 31 Dage sad
Kunstnerinden arresteret i den samme Fangecelle,
hvori man senere gav Morderen Ole Kollerød Plads,
indtil et Alvorsord fra Frederik VI bragte hende paa
fri Fod. Denne hensynsløse Medfart var Aarsagen til,
at den berygtede Blaataarnsstraf for Theaterpersonalet
blev afskaffet. Kort efter at være kommen ud
af Fængselet fejrede A. K. en af sine smukkeste
Triumfer, som Margarethe i Balletten «Faust», og
alt gik nogenlunde godt, indtil hun sidst i 1834
paa ny kom i Kollision med Theatrets Styrelse. Hun
bad om Udsættelse med nogle Balletprøver, og
under Paavirkning af Bournonville afskedigede da
Holstein hende 28. Marts 1835 af Theatrets Tjeneste
uden Pension. Hun betraadte Bræderne sidste Gang
17. Nov. 1834 som Therese i «Søvngængersken», og
hermed var hendes Karriere afsluttet, thi at hun i
Sept. og Okt. 1845 fik Lov til som Gjæst at udføre
sine 2 Glansroller i «Søvngængersken» og «Faust»,
førte ikke til noget nyt Engagement af den fejrede
Kunstnerinde. Hendes vigtigste Balletroller ere
foruden de allerede nævnte: 1829 Lise i «Soldat og
Bonde», 1830 Virginie i «Paul og Virginie», 1831
Zefyr i «Zefyr og Flora», Lise i «Victors Bryllup»,
1832 Grevinde Vittoria i «Karnevalet i Venedig», 1833
Louison i «Veteranen», Baronessen i «Fanden er løs»,
Giulietta i «Romeo og Giulietta», Zoloë i «Brama og
Bajaderen». Hun døde i Kjøbenhavn 25. Jan. 1889.

Edgar Collin.



Krønike, Niels Svendsen, d. 166*, s. Chronich (III, 585).



Krøpelin, Hans, --1440, en tysk Adelsmand,
der stammede fra Pommern eller Meklenborg, kom i
Dronning Margrethes Tid til Danmark og nævnes 1407 som
Dronningens Skjænk; han ægtede ogsaa en dansk Dame,
Niels Krags Datter Cathrine. I Erik af 
Pommerns første Aar var han Lensmand paa Baahus og
Elfsborg, og 1419 fik han den overordentlig vigtige
Stilling som Foged paa Stockholm Slot med det store
Len, der hørte derunder. Dette Embede sad han inde
med i en lang Aarrække, og modsat Kongens andre
udenlandske Fogeder forstod han at gjøre sig vel
lidt af Svenskerne. Den svenske Rimkrønnike priser
ham højt: «De Bønder monne Hans takke; med Uret lod
han dem ej beskatte; han gjorde dem Naade, hvor han
maa; hvor han hørte nogen trætte, gjærne skilte han
dem ad med rette; det lønne ham Gud». Han fik ogsaa
Sæde i Rigens Raad; mærkelig nok opnaaede han derimod
aldrig Ridderslaget. Da det svenske Oprør udbrød, kom
H. K. i en vanskelig Stilling; han kunde ikke svigte
sin Konge, og dog maatte han indrømme, at der var
megen Grund til Misfornøjelse med Eriks Styrelse. 1434
nægtede han at overgive Stockholm Slot til Engelbrecht
Engelbrechtsson og afsluttede i Steden en foreløbig
Stilstand med denne; i de følgende begivenhedsrige
Aar optraadte han atter og atter som Mægler mellem
Kongen og Svenskerne, og det synes næsten, som om
Erik har miskjendt hans ærlige Hensigter derved,
siden han 1435 maatte fratræde som Lensmand paa
Stockholm. I Steden fik han dog Aabo Len i Finland,
som han beholdt til sin Død, 1440.

Styffe, Bidrag t. Skand. Hist. II, S. xciv. ci f. cv. cviii f. cxi.

Kr. Erslev.



Krøyer, Hans Ernst, 1798-1879, Komponist,
blev født i Kjøbenhavn 31. Jan. 1798. Hans
Forældre vare Bogholder og Kasserer ved Pram- og
Stenførerinteressentskabet Bernt Anker K. og Johanne
Margrethe f. Schrøder. I 1815 dimitteredes han fra
Borgerdydskolen i Kjøbenhavn og tog Aaret efter den
filologisk-filosofiske Examen. Begavet med et fint
musikalsk Talent og en betydelig Humor tog han livlig
Del i Datidens Studenter- og Musikliv. Da Smagen for
Mandskvartetsang var bleven vakt i Kjøbenhavn ved
det tyske «Qvintchordiums» Besøg i 1819, og der efter
dettes Forbillede dannede sig flere «Qvartchordier»,
blev K. Medlem af en saadan Studenterkvartet, for
hvilken han skrev sin morsomme «De første Prygl, vi i
Skolen fik». Det var ogsaa ham, der skrev Melodien
til Chr. Winthers «Her under Nathimlens rolige
Skygge», som blev sungen ved det Gilde i Regensgaarden
5. Juni 1820, der gav Stødet til Studenterforeningens
Stiftelse; K. var selv en af Stifterne. I Foreningens
første Visebog af 1821 findes begge de nævnte 
Sange og ligeledes K.s «Muser har Glæden, Druen kjær» m. fl. a. 
Til samme Tid hører ogsaa hans berømteste Sang, den endnu af 
alle sungne «Der er et yndigt Land» af Oehlenschlager. Han 
opgav nu ganske Studeringerne for helt at leve for Musikken og søgte 
sit Underhold som Lærer i Klaverspil og Sang, indtil han i 1844
blev Hofkantor ved Christiansborg Slotskirke, hvilken Stilling han 
beholdt til sin Død. Hans Kompositionstrang ophørte imidlertid 
des værre snart, vistnok for en Del paa Grund af en beklagelig 
Mangel paa Energi og Arbejdslyst i Forening med en noget 
overdreven  Selvkritik. Den noble og fintfølende, men lidt sære Mand 
levede et stille, ensomt Liv og omgikkes kun faa fortrolige Venner, 
der elskede ham og hans Muses Børn, som han imidlertid var for 
beskeden til at ville overgive til Offentligheden. Paa de faa Sange 
nær er derfor alt fra hans Haand nu tabt eller glemt; han har dog 
skrevet andet, saaledes Danse, der efter en yngre samtidigs (
Fru Sødrings) Dom i ejendommelig Ynde skulle have haft ikke lidt til 
fælles med Chopins. I sine senere Aar var han meget sygelig, 
opgav nu endogsaa Klaverspillet og adspredte sig mest med 
Læsning; Sygdommen nedbrød hans Humør, men sit klare Hoved og 
sit for Nød og Fattigdom varmtfølende Hjærte beholdt han til det 
sidste. Han døde ugift 24. Marts 1879. 

Erslew,  Forf. Lex.
Schytte, Musiklex.

G. St. Bricka.



Krøyer, Henrik Nikolai, 1799-1870, Zoolog,
er født 22. Marts 1799 i Kjøbenhavn og Broder til ovennævnte Komponist H. E. K. 
8 Aar gammel blev K. sat i Borgerdydskolen i Kjøbenhavn, hvis 
Ledelse kort Tid efter overtoges af den bekjendte Rektor M. Nielsen. 
Denne Mands levende Interesse for Oldtidens Kulturhistorie 
og Sprog paavirkede K. og satte Spor i hans senere Liv. Da K. 
var 14 Aar, døde hans Moder, og da Faderen faa Aar derefter 
rejste til Vestindien, tog den gamle Læge Etatsraad F. L. 
Bang sig af Sønnen. 1816 blev K. dimitteret til Universitetet og tog 
Aaret efter den filologisk-filosofiske Examen, hvorefter han begyndte 
at studere Medicin. Efter et Par Aars Forløb opgav han 
Lægevidenskaben og tog fat paa historiske og filologiske Studier. Han 
følte sig stærkt fængslet af Studenterlivet, og det skyldes navnlig 
ham i Forening med Chr. Winther, der var hans Kontubernal paa 
Regensen, og Broderen Hans Ernst, at Studenterforeningen 
oprettedes (1820). -- Da det  græske Folk 1821 havde rejst sig for 
at afkaste det tyrkiske Aag, blev K. grebet af Begejstring for de 
undertryktes Sag, og hans ædle Natur, der hadede enhver 
Forurettelse, oprørtes over de af Tyrkerne udøvede Grusomheder. Han 
besluttede at stille sig i de for Friheden kæmpendes Rækker, og 
lidt ud paa Sommeren drog han afsted, understøttet ved tarvelige 
Bidrag fra Studenterne. I Rostock traf han efter Aftale en Landsmand, 
Studenten Joh. Henrik Stabell, hvis Sekundant han nogle 
Aar tidligere havde været ved en Duel, og som ligeledes agtede 
sig til Grækenland. De tiltraadte nu i Forening den lange,
besværlige Rejse, der for en stor Del foretoges til Fods. Over Leipzig 
og München gik Rejsen under alle Haande Savn til Bern, hvor K. 
blev syg. Langt om længe naaede de til Marseille, hvor en Mængde 
Filhellenere af alle Nationer var samlet, for største Delen raa og
vilde Æventyrere. Trods den yderste Sparsommelighed slap K.s 
faa Pengemidler op her under det lange, ufrivillige Ophold, og han 
led formelig Nød, indtil han uventet modtog 140 Specier fra 
Studenterforeningen i Kjøbenhavn. Endelig indskibede Filhellenernes
stærkt fortyndede Friskare sig i Jan. 1822 paa et lille fransk Fartøj, 
og efter en farefuld Sørejse naaede den 11 Dage senere til Navarino. 
Den Modgang, K. hidtil havde lidt, var dog for intet at 
regne mod den Skuffelse, der ventede ham i Grækenland. I Steden
for et Heltefolk, der kæmpede en ædel Kamp for sit Lands Frihed, 
traf han en uvidende, demoraliseret Nation, hvis Krigsførelse var 
en Blanding af Fejhed og Grusomhed. I Marts s. A. forlode K. 
og adskillige andre Filhellenere Grækenland, og efter langvarige,
nødtvungne Ophold undervejs naaede han først hjem i Sept. 1823, 
endnu fattigere, end da han drog ud. 

Han tog atter fat paa sine filologiske Studier og skaffede sig 
de nødvendige Subsistensmidler ved at manuducere en Fætter til 
Studenterexamen. I Begyndelsen af 1827 modtog K. Tilbud om 
en Adjunktplads ved Stavangers Latinskole, og fra Opholdet i denne 
By daterer hans levende Interesse for Zoologien sig. Mod 
Slutningen af sit Ophold her blev han angrebet af en langvarig og 
farlig Nervefeber, under hvilken han blev kjærlig plejet af en 
ganske ung Pige, Birtha Cecilia Gjæsdal, som fulgte med ham til 
Kjøbenhavn og senere (1833) blev hans Hustru. Kort efter sin 
Hjemkomst i 1830 blev K. ansat som Lærer i Naturhistorie ved 
Landkadetakademiet (1831-32), og da der ikke fandtes nogen brugbar 
Lærebog i dette Fag, blev det paalagt ham at udarbejde en saadan 
(«Grundtræk til Vejledning ved naturhistorisk Undervisning», 1833). 
Som Lærer i Metropolitanskolen (1831-34) og i Borgerdydskolen i 
Kjøbenhavn udgav han «Naturhistorisk Lærebog for de første 
Begyndere» (1834), der i de følgende 30 Aar udkom i 8 Oplag og -- 
som K. senere smilende bemærkede -- havde indbragt ham mere 
end alle hans videnskabelige Arbejder tilsammen.

Med Sommeren 1834 begynder en ny Epoke i K.s videnskabelige 
Liv, betegnet ved de Undersøgelser, som han i dette og 
det følgende Aar, ledsaget af sin unge Hustru, paa Rentekammerets 
Foranstaltning foretog langs Danmarks Kyster for at gjøre sig 
bekjendt med Fiskeriernes Tilstand. Fra denne Tid skriver sig hans 
Bekjendtskab med Konferensraad Jonas Collin, som senere gjennem 
hele sit Liv blev ham en virksom Støtte og trofast Ven. Allerede 
1833 havde K. udkastet Planer til et stort Værk over Danmarks 
Fiskerier, men i sin Helhed blev dette aldrig publiceret. Hans i
1837 udgivne Arbejde «De danske Østersbanker» er en Del af 
det paatænkte Værk, og det samme gjælder om hans berømte 
Arbejde «Danmarks Fiske», der udgjør 3 tykke Bind og udkom i 
1838-53. Af den økonomiske og statistiske Afdeling ere senere 
nogle Brudstykker udgivne i «Tidsskrift for Fiskeri», medens andre,
til Dels ufuldførte, findes i Manuskript. 1837 erholdt K. 
Videnskabernes Selskabs Sølvmedaille for sin Afhandling «Grønlands 
Amfipoder» (udk. 1838), og s. A. begyndte han Udgivelsen af 
«Naturhistorisk Tidsskrift», der hurtig samlede alle Datidens danske 
Naturforskere om sig og inden kort Tid vandt Ry overalt i 
Naturvidenskabernes Verden. I Forening med Eschricht, Schouw 
og Collin stiftede K. paa samme Tid «Naturhistorisk Forening». -- 
Da den franske Regering i Foraaret 1838 udrustede Korvetten «la 
Recherche» til en videnskabelig Expedition, der blandt andet skulde 
undersøge Spitzbergen, fik K. Tilbud om at deltage i denne Rejse 
og stødte til Expeditionen i Throndhjem. Til det store Pragtværk,
hvori det videnskabelige Udbytte skulde nedlægges, leverede K. en 
Del Tavler over Fiske og Krebsdyr, men Texten udkom aldrig. 
I Efteraaret 1839 vendte han hjem til Danmark, blev i 1840 Medlem 
af Videnskabernes Selskab og rejste s. A. med Fregatten «Bellona» 
til Sydamerika. 1842 blev han Æresdoktor ved Universitetet i 
Rostock. S. A. blev han ansat som Assistent og kort efter som 
Inspektor ved det kongl. naturhistoriske Musæum. 1845 blev det 
overdraget ham at docere Zoologi ved Veterinærskolen, for hvis 
Elever han allerede 1838 havde udgivet «Grundtræk af Zoologien».

Efter den ældre Reinhardts Død 1845 indgav K. 2 Ansøgninger 
om at blive hans Efterfølger ved Universitetet og ved det kongl. 
naturhistoriske Musæum. Han stod den Gang i høj Anseelse baade 
i sit Fædreland og i Udlandet, han havde, foruden de ovfr. nævnte 
Arbejder, udgivet en Mængde fortrinlige Afhandlinger, navnlig over 
Krustaceerne, og lagt Grundvolden for denne Dyreklasses senere 
videnskabelige Behandling, og det var ham derfor en bitter 
Skuffelse, da han blev tilsidesat for den 14 Aar yngre Lektor ved Sorø 
Akademi Steenstrup, som den Gang kun havde skrevet 2 Arbejder, 
og for Mineralogen Pingel, der blev ansat som Musæets 
Overinspektor. Fra dette Tidspunkt af blev K.s Liv en næsten uafbrudt 
Kjæde af Modgang. I 1848 indtraadte Steenstrup og Forchhammer
som Meddirektører af Musæet, og da Pingel døde 1852, inddrog 
man Overinspektoratet. K.s ubøjelige Energi og medfødte Humor 
holdt ham dog endnu oppe, og med uformindsket Iver fortsatte 
han sine videnskabelige Undersøgelser. Men Striden blev haardere 
og haardere, og den førtes med en sjælden Hensynsløshed fra
begge Sider, hvad enten den drejede sig om rent videnskabelige 
Spørgsmaal eller om administrative Forhold. K. fandt en kraftig 
og intelligent Forbundsfælle i J. C. Schiødte, medens Steenstrup,
Forchhammer og den yngre Reinhardt i Forening førte Kampen 
imod ham. Senere sluttede Lægen R. Bergh sig til K., medens 
C. F. Lütken deltog i Striden paa Steenstrups Side. I 1849 blev 
Statsunderstøttelsen til «Naturhist. Tidsskrift» inddraget, og dermed
ophørte foreløbig dets Udgivelse, indtil Schiødte i 1861 stillede sig 
i Spidsen for dets Fortsættelse. I den mellemliggende Tid 
publicerede K. de fleste af sine Arbejder i Videnskabernes Selskabs 
Skrifter og Oversigter. Men hans Arbejdskraft var allerede stærkt 
svækket, hans Helbred nedbrudt. Efter en Rejse til de vestevropæiske 
og newfoundlandske Kyster i 1853-54 var han saa svag, 
at der næredes Frygt for hans Liv. Hans Sygdom udviklede sig 
til en smertefuld Rygmarvslidelse, der mod Slutningen af hans Liv 
næsten lammede ham. Men i al denne Elendighed fornægtede 
hans stærke Aand sig ikke. Hans Kjærlighed til Videnskaben holdt 
ham oppe, og han arbejdede tidlig og silde, om end langsomt og 
med Besvær. Ved sin overlegne litterære Dannelse, sit skarpe, 
ofte grovkornede Vid forstod han at holde sine Modstandere 
Stangen under de Fejder, der fulgte ham til hans Død. I 1869 nødtes
K. af Helbredshensyn til at søge sin Afsked. En stor Del af hans 
ældre og yngre Venner traadte sammen for at tilvejebringe et 
synligt Minde om hans Fortjenester af Zoologien. Planen fandt 
varm Tilslutning hos de fleste danske Naturforskere, og i Sverige 
og Norge kappedes de mest ansete Zoologer om at
bidrage til dens Udførelse. Det blev bestemt, at en
Medaille af betydelig Størrelse og med hans Portræt
skulde overrækkes ham, men han oplevede ikke dens
Fuldførelse. 14. Febr. 1870 døde han. -- 1853 havde
han faaet Titel af Professor.

Foruden de Skrifter, som ovfr. ere nævnte, har
K. publiceret en betydelig Række Afhandlinger, til
Dels af større Omfang. I «Naturhist. Tidsskrift»
bl. a.: «Ichthyologiske Bidrag» (1836-47), «Om
Snyltekrebsene, især med Hensyn til den danske Favna»
(1836-38), «Om Pyknogonidernes Forvandlinger»
(1840), «Bidrag til Kundskab om Pyknogoniderne
eller Søspindlerne» (1844), «Karcinologiske Bidrag»
(1844-49), «Bidrag til Kundskab om Snyltekrebsene»
(1863-64); blandt hans Arbejder i Videnskabernes
Selskabs Skrifter maa nævnes: «Monografisk
Fremstilling af Slægten Hippolytes nordiske Arter»
(1842) og «Forsøg til en monografisk Fremstilling af
Krebsdyrslægten Sergestes» (1859).

Erslew, Forf. Lex. 
Illustr. Tid. XI, Nr. 544. 
Erindringer af H. K.s Liv 1821-38 (1870). 
Gosch, Danmarks zoolog. Lit.

Jonas Collin.



Krøyer, Peter Severin, f. 1851, Maler. K., 
hvis Fader er ovennævnte Zoolog H. N. K., er født i
Stavanger 23. Juli 1851. Som lille Dreng kom
han til Kjøbenhavn og lagde tidlig afgjort Talent
for Dagen, saa det allerede i hans 10. Aar kunde
betros ham at udføre Tegningerne til et Værk over
Snyltekrebsene; lidt senere kom han, efter i nogen
Tid at have modtaget Vejledning af F. F. Helsted, ind
paa Teknisk Institut, hvorfra han, 13 Aar gammel,
dimitteredes til Kunstakademiet; dettes Skoler
gjennemgik han i Løbet af 6 Aar og debuterede i
1871 paa Charlottenborg med et Portræt af Maleren
Frands Schwartz. 2 Aar senere kom hans udmærkede
Portræt af Blomstermaler Ottesen, fremkaldt ved
Bestilling fra Udstillingskomiteen, samt en Karton,
som skaffede Kunstneren den mindre Guldmedaille og et
Stipendium. Saa rejste han til Hornbæk og anlagde der
sine første større Figurmalerier, «Smedjen i Hornbæk»
og «Fiskerne ved Stokken», der begge sammen med et
Par Portrætter og det fine Friluftsbillede «En Fisker
stamper Orm» udstilledes i 1875. Disse Billeder vakte
megen Opmærksomhed saa vel ved kraftig Karakteristik
af Figurerne som ved deres solide Gjennemførelsen
det samme var Tilfældet med, hvad K. udstillede i de
nærmest følgende Aar, Ting som «Morgen ved Hornbæk»,
«Hornbækfiskere paa Sildefangst» og «Børn ved 
Stranden». I Foraaret 1877 drog han ud paa en 4 Aars
Rejse, der blev af afgjørende Betydning for hans
Udvikling. Gjennem Holland og Belgien, hvor han ivrig
studerede i Gallerierne, gik han til Paris, paa hvis
Salon han fandt meget, der vakte hans Beundring og
æggede hans Selvkritik; det blev ham klart, at han
endnu vilde kunne lære meget i Retning af malerisk
Foredrag, i det hele af Teknik, og han lod sig da
indskrive som Elev i Bonnats Atelier. Under denne
fremragende Lærer arbejdede han omtrent 3 Fjerdingaar
og begav sig saa (i Febr. 1878) til Spanien; i
Madrids Kunstsamlinger fandt han en ny Læremester
i den vældige Velasquez, af hvis «Los borrachos»
(Drikkebrødrene) han malede en Kopi, der vidnede om
den dybeste Indtrængen i den store Spaniers Aand og
Udtryksmaade. Fra Madrid rejste han til Granada, i
hvis Zigeunerbefolkning han fandt ypperlige Modeller;
blandt andet malede han der det store «Søndagmorgen
uden for en Ghitanobolig», som paa Udstillingen 1879
blev solgt til Nationalgalleriet. Den følgende Vinter
tilbragte han atter i Paris, malede sin «Daphnis og
Cloë», et glimrende Vidnesbyrd om det Herredømme, han
nu havde vundet over den nøgne Model, og tegnede paa
ny under Bonnat; Sommeren tilbragte han sammen med
dygtige franske Kunstnere i forskjellige Smaabyer,
særlig i Concarneau, hvor han malede Billedet af
«Et Sardineri», der saa vel paa Parisersalonen som
paa Charlottenborgudstillingen 1881 vakte almindelig
Beundring, ikke mindst ved den glimrende Redegjørelse
for Rummet.

Rejsens næste Maal var Italien. I Rom tilbragte
K. Vinteren 1878-79 for derpaa at tage Ophold i
den lille By Sora i Kampagnen; der fuldendtes 2 af
hans Hovedværker, «Markarbejdere i Abruzzerne» og
«Italienske Landsbyhattemagere»; for det sidstnævnte
fik han en Medaille paa Salonen 1881; i Hjemmet
forargedes adskillige over den realistiske Skildring
af den forkomne Haandværker og hans stakkels Drenge,
men Ankerne overdøvedes dog snart af Beundringen
for den eminente Klarhed og Kraft i Redegjørelsen
for Situation og Karakterer, for Stemningens Styrke
og for den glimrende Dygtighed, hvormed alt her var
malet. Efter et nyt Ophold i Rom, hvor den imponerende
«Messalina», der nu findes i Gøteborgmusæet, blev til,
rejste han hjem; det var i 1881.

I de følgende Aar levede K., med Afbrydelse af
nogle Rejser til Frankrig og Italien, i Fædrelandet,
dels i Kjøbenhavn, dels i forskjellige Fiskerbyer;
sit sædvanlige Sommerophold har han haft i
Skagen. Bestandig har han arbejdet med overordentlig
Energi 
og udfoldet en meget omfattende Produktivitet;
her kunne kun enkelte af hans betydeligste Værker
nævnes. I 1882 malede han det prægtige Hirschsprungske
Familiebillede, i 1883 det store Skagensbillede,
der kom til Nationalgalleriet; Aaret derpaa kom hans
første Maleri med «Badende Børn», i 1885 «Burmeister
og Wains Jernstøberi», 1886 «Musik i Atelieret», et
monumentalt Mesterværk med kostelige Portrætfigurer
i glimrende Komposition (Musæet i Christiania),
og i 1895 «Børsbilledet» med dets mange udmærkede
Portrætter af kjøbenhavnske Handelsherrer i livfuld
Gruppering. Mærkeligst i hele K.s Produktion er maaske
dog det store Billede, i hvilket han paa Bestilling
af Brygger Carl Jacobsen samlede Portrætterne af
Komitémedlemmerne for den franske Udstilling i
Kjøbenhavn 1888. Men ved Siden heraf maa mindes
om de mange ypperlige Malerier, han har udført af
Fiskerbefolkningen paa Skagen og af de Kunstnere, der
om Sommeren færdes deroppe, samt om Rækken af hans
kostelige Enkeltportrætter (Meldahl, Fr. Sørensen,
Tietgen, Phister og mange andre); nogle Portrætbuster,
han har udstillet (Drachmann, M. Ancher o. fl.),
udmærke sig ved levende og karakteristisk Opfattelse
og megen Friskhed i Behandlingen.

Allerede i en ung Alder stod K. i sit Fædreland
almindelig anerkjendt som en af dettes mest
fremragende Malere; ogsaa i Udlandet har han vundet
betydeligt Ry og mange Æresbevisninger; paa de store
Udstillinger er der gjentagne Gange tilkjendt ham
Medailler, hans Arbejder er blevet indlemmede i
ansete Gallerier -- Pinakotheket i München kjøbte
saaledes i 1892 et af hans Skagensbilleder --, og
hans Selvportræt har faaet Plads i Uffiziernes Galleri
i Florents. Gjennem hele hans Virksomhed spores en
stærk og uafbrudt Udvikling; han, der alt fra første
Færd viste sig i Besiddelse af skarp psykologisk
Sans og ualmindelig Evne til at give sine med stor
Energi opfattede Naturindtryk Form, har i Aarenes
Løb holdt disse sine Evner i stadig Væxt, er bleven
altid klarere, altid stærkere i Følelsen, samtidig
med at han har uddannet sig til en lige saa sikker
Kompositør og Tegner som rig og djærv Kolorist. I
rent teknisk Henseende staar han vel højere end nogen
anden dansk Maler i ældre eller nyere Tid.

K. ægtede i 1889 Marie Triepcke, Datter af
Væveridirektør T. og Minna f. Kindler.

S. Müller, Nyere dansk Malerkunst.

Sigurd Müller.



v. d. Kuhla, Arent, 1599-1658, 
af en gammel bremisk Slægt, var Søn af Benedict v. d. K. til Kuhla
og Hedevig v. Issendorf 
og blev født paa sin Fædrenegaard 2. Febr. 1599. 1611
kom han som Edelknabe til det oldenborgske Hof
(til 1615), blev derpaa Page hos Fyrsten af Anhalt
og tjente siden fra 1618-21 Ærkebispen af Bremen,
Hertug Johan Frederik, først som Edelknabe og siden
som Hofjunker. Efter en længere Rejse i de tyske
Lande, Italien og Frankrig traadte han 1625 atter i
sin sidste Herres Tjeneste, nu som Staldmester, men
forlod denne Stilling 2 Aar efter for at overtage en
Plads som Kammerjunker hos den danske Prins Frederik
(senere Frederik III), med hvem han derefter berejste
Holland og Frankrig. 1632 udnævnte Kong Christian IV
A. v. d. K. til sin Staldmester, og denne Stilling
beklædte han til Kongens Død. Desuden brugtes han
til flere udenlandske Sendelser, og 1645 beordredes
han som Marskal til Grænsemødet med de svenske. Han
havde forskjellige Forleninger: Vesteraalen og Lofoten
i Norge 1638-42, Dalum i Fyn 1642-45 og Kronborg,
Frederiksborg og Abrahamstrup fra 1645, de 2 sidste
til 1648, men Kronborg til sin Død, som indtraf
sammesteds 14. Febr. 1658. Kongen havde 1643-47
betroet ham Tilsynet med Ulrik Chr. Gyldenløves Gaarde
Ulriksholm, Trellerup og Østergaard. A. v. d. K.,
som 2. Okt. 1642 havde ægtet Anne Iversdatter Vind
(f. 1622, levede endnu 1674), blev 1643 naturaliseret
som dansk Adelsmand, men Slægten uddøde her i Landet
alt med hans Sønnedatter. Han ejede Løjtved i Fyn,
som han 1652 havde kjøbt af Fru Karen Krabbe.

J. D. Barsker, Ligpræd. ov. A. v. d. K.

Thiset.



Kuhlau, Daniel Frederik Rudolph, 1786-1832, 
Komponist. Frederik K. blev født 11. Sept. 1786 i
Uelzen i Hannover, hvor hans Fader, Johan Carl K.,
var Hoboist ved et hannoveransk Linjeregiment og i
øvrigt ernærede sig ved Musikundervisning; Moderen
var Charlotte Dorothea f. Seger. Det var et temmelig
fattigt Hjem, i hvilket K. opvoxede mellem mange
Søskende, og han fik kun en tarvelig Opdragelse i
sin Barndom; Faderen gav ham selv lidt Undervisning
i Musik, uden at der dog var taget nogen Bestemmelse
om, at han skulde uddannes til Musiker. Et Tilfælde
afgjorde hans Skæbne, i det han i en Alder af o. 9 1/2 
Aar paa en mørk Aften paa Gaden i Lüneburg, hvortil
hans Forældre den Gang vare flyttede, faldt med en
Flaske, der knustes og sloges ind i hans Hoved. Under
et langt og smertefuldt Sygeleje, der endte med,
at han mistede sit højre Øje, fandt man paa, for at
adsprede Barnet, at anbringe et Klaver tværs over
hans Seng, og 
under den idelige Beskæftigelse med dette Instrument, der snart 
blev hans kjæreste Adspredelse, bleve Forældrene opmærksomme 
paa hans vaagnende musikalske Evner. Saa snart han derfor var 
bleven rask, søgte man at skaffe ham en bedre Undervisning i
Musik, og en Organist Ahrenbostel blev hans Lærer i Klaverspil. 
Ogsaa hans Kompositionsevner røbede sig i denne unge Alder, 
i det han hos en fløjteelskende Urtekræmmer tjente sig Rosiner og 
Mandler ved at skrive nogle Smaastykker for Fløjte, som han bragte
ham under Foregivende af, at de vare fundne hjemme hos Faderen; 
Fløjten blev alle hans Dage den Hjælper, som maatte træde til, 
naar det kneb med Indtægterne. 

Efter nogle Aars Forløb, i hvilke han synes at have besøgt 
en Skole i Brunsvig og samtidig der at have givet en Præsts Børn 
Undervisning i Musik, kom han 1800 eller 1801 til Hamborg, hvor 
han fik den musiklærde Kantor og Musikdirektør C. F. G. Schwenke
til Lærer. Under dennes strænge, men dygtige Ledelse tilegnede 
K. sig den grundige theoretiske Uddannelse, hvorom alle hans 
Kompositioner bære Vidnesbyrd. Schwenke, der satte megen Pris 
paa sin begavede Elev, underviste ham gratis, men i øvrigt maatte 
K. ved Musikundervisning selv sørge for sit Underhold; samtidig 
uddannede han sig ogsaa praktisk paa flere Instrumenter, Fløjte, 
Violin og Violoncel, men især dog paa Klaver, paa hvilket Instrument
han opnaaede en sjælden Færdighed. Den livsglade unge 
Mand blev snart en søgt Deltager i private og offentlige Musikunderholdninger, 
han komponerede for Sang, Klaver, Fløjte og Strygeinstrumenter, 
senere (bl. a. i Vinteren 1808-9) optraadte han 
offentlig som Solospiller paa Klaveret, og i Maj 1810 udkom hans 
Opus 1-3, 3 Rondoer for Pianoforte, i Leipzig.

Da grebe ydre Omstændigheder for anden Gang afgjørende ind 
i hans Skæbne. I Slutningen af 1810 blev Hamborg fransk, og en 
Dag erfarede K., at han stod paa Listerne over dem, der skulde 
udskrives til Soldat. Han flygtede da og ankom under et paataget
Navn til Kjøbenhavn, hvor han i den første Tid holdt sig skjult 
af Frygt for Eftersøgelse, men snart efter optraadte offentlig under sit 
rette Navn og gav en Koncert paa det kongl. Theater 23. Jan. 1811. 
Denne første Koncert fulgtes af flere, paa hvilke han høstede 
almindelig Beundring ved sit mesterlige Spil; inden Aarets Udgang 
var han tilsagt til at spille for Dronningen, og adskillige ansete 
musikelskende Huse aabnede sig for ham, saaledes Konferensraad 
Bruns, hvis Datter Adelaide B. han dedicerede 6 «Canzoni» (1813),
og Løvenskiolds paa Løvenborg. Med Weyse traadte han snart i 
Berøring og dedicerede denne sin Klaverkoncert i C-Dur, den 
Komposition, hvormed han havde introduceret sig hos det kjøbenhavnske
Publikum ved sin første Koncert. I 1813 fik han Titel af 
Kammermusikus.

Oehlenschläger har Æren af at have opdaget K.s sjældne 
Begavelse som Operakomponist. Han opsøgte den unge fremmede 
Musiker, drog ham til sig og overdrog ham at komponere Musikken 
til «Røverborgen». Dette Syngespil, som for en Del er komponeret 
under et Sommerophold paa Løvenborg i 1813, opførtes første Gang 
26. Maj 1814 og kan med rette siges at have aabnet en ny Æra 
for Musikken i Danmark. Den Luftning af Romantik, som aander 
over denne Komposition med dens karakteristiske og betagende 
Melodier, dens brogede, livlige Kolorit, dens om Cherubini 
mindende harmoniske og kromatiske Ejendommeligheder og den
glimrende rige Instrumentation, var noget nyt paa den danske Scene, 
som den Gang under Kunzens Ledelse endnu stod paa et i 
musikalsk Henseende helt gammeldags, næsten formozartsk Standpunkt. 
«Røverborgen» vakte derfor megen Opsigt og gjorde stor 
Lykke hos Publikum; men i de musikalske Kredse, hvor Kunzen 
og Schall regerede, stødte den paa Modstand, og Kunzen udtalte 
sig temmelig skarpt imod K.s moderne Musik og Efterligningen af 
Cherubini, hvem K. i høj Grad beundrede og upaatvivlelig ogsaa 
var paavirket af. Disse Angreb fra en Mand, hvis Gunst han 
tidligere havde besiddet, men som nu vendte sig imod ham, 
gjengjældte K. paa en ejendommelig, om just ikke ædel, Maade ved et 
Par musikalske Kanoner, «O du Nase aller Nasen» og «Ach, Musik 
von Cherubini», i hvilke han raillerede over Kunzens Udseende og 
over hans Musik. Den musikalske Kanon var den Gang i Mode,
og K. var en Mester i at skrive disse kontrapunktiske Kunststykker, 
hvorved han forstod at opnaa en meget komisk Virkning. Allerede 
medens han levede i Hamborg, havde han moret sig hermed, og 
det vedblev lige til hans Livs Ende at være hans Fornøjelse at 
skrive Kanoner og Kanongaader. I en Aarrække forsynede han
«Allgemeine musikalische Zeitung» med saadanne, og i den 
udenlandske musikalske Verden var han almindelig kjendt som den 
store Gaadekanonbygger; da Beethoven første Gang saa K., udbrød 
han: «Ah, der grosse Kanonier!»

Baggesen var den næste danske Digter, der forsynede K. med 
en Operatext, i det det blev denne overdraget at skrive Musikken
til «Trylleharpen», som opførtes første Gang 30. Jan. 1817. Denne 
Komposition fik han dog kun liden Glæde af, i det de bekjendte 
Theaterspektakler, som udbrøde ved Stykkets anden Opførelse paa 
Grund af Baggesens formentlige Plagiat, foranledigede dets 
Henlæggelse; i 1819 fremtoges det paa ny, men gjorde ikke Lykke 
og gik kun én Gang. Kun Ouverturen er udkommen, og et enkelt 
Musiknummer er indlagt i «Kjøbmanden i Venedig»; ellers er dette 
Arbejde, der næppe heller hører til K.s bedste, blevet overgivet
til Forglemmelsen.

Da K. i 1810 udvandrede til Kjøbenhavn, var det ikke hans 
Tanke at blive her, og endnu i 1812 betegner han sit Ophold i 
Danmark som foreløbigt. Men efter at han i 1813 var bleven 
karakteriseret som kongl. Kammermusikus og s. A. var bleven 
naturaliseret som dansk Undersaat, synes han at have gjort sig
fortrolig med den Tanke at skifte Fædreland. De første Aar af 
hans Ophold her vare imidlertid i pekuniær Henseende en meget 
vanskelig Tid for ham. For at leve maatte han give Musikundervisning; 
men dette hadede han, og saa snart han kunde det, 
ophørte han dermed og var senere aldrig til at bevæge til at paatage 
sig nogen Information. Kun i Musiktheori og Komposition vedblev 
han at give Undervisning, og Antallet af yngre Komponister og 
Musikere, som have søgt Vejledning hos ham, er ikke ringe; til 
de bekjendteste høre Frøhlich, Gebauer og til Dels Løvenskjold. 
Hans Uvilje imod Information staar i Forbindelse med hans Ulyst 
til fast Beskæftigelse. I 1816-17 var han under Kunzens Sygdom 
midlertidig ansat som Syngemester ved Theatret; men da Kunzen 
døde, og Schall blev dennes Efterfølger som Kapelmester, opgav 
han denne Stilling, til Dels vel ogsaa for ikke at staa under Schall,
hvem han som Musiker havde meget ringe Respekt for.

I 1814 vare hans økonomiske Vanskeligheder blevne yderligere 
forøgede, i det hans gamle Forældre vare flyttede til ham tillige 
med hans yngste Søster; denne skulde føre Hus for ham, som hun 
hidtil havde gjort det for Forældrene, men hverken hun eller han
vare praktiske eller økonomiske. Komposition af let afsættelige 
mindre Sager blev da den Indtægtskilde, hvortil han væsentlig var 
henvist, og her var det da først og fremmest Fløjten og dernæst 
Klaveret, som bleve Hjælpen i Nøden. Fløjten var den Tids
udprægede Modeinstrument, og alt, hvad han kunde skrive for dette 
Instrument, fandt villig Modtagelse hos Forlæggerne og rivende 
Afsætning. Han har da ogsaa skrevet en Mængde Fløjtemusik, 
lige fra Soloer for 1 Fløjte til Kvartetter for 4; meget af dette har 
kun været Øjeblikkets Børn, der for længst ere glemte, men de 
større Kompositioner, bl. a. hans koncerterende Duos for 2 Fløjter, 
have blivende Værd og vidne om et sjælden indgaaende Kjendskab 
til Fløjtens Behandling og Ydeevne. Intet Under derfor, at 
han i Udlandet gjaldt for «le grand maître de flûte», ligesom han 
fejlagtig er bleven gjort til Fløjtist i det kongl. Kapel; Sandheden 
er, at han ikke kunde spille sine egne Fløjtekompositioner, men, 
naar han havde skrevet noget, gjærne gik ud til Fløjtisten P. C. 
Bruun paa Falkonergaarden for at konferere med ham om sit Arbejde. 
Kompositioner for Klaveret frembøde allerede større Vanskeligheder. 
Smaasager, som Variationer over bekjendte Melodier 
o. desl., anbragtes let, men større Kompositioner fandt ikke saa 
stor Imødekommenhed hos Forlæggerne. Dog foreligger der ogsaa 
en meget stor Mængde Kompositioner for dette K.s egentlige 
Instrument, Rondoer, Sonatiner, lettere og vanskeligere Sonater, som 
vidne om hans uudtømmelige Opfindsomhed og store Kjendskab 
til Instrumentets Teknik. Skjønt meget heraf for længst er glemt, 
har dog en betydelig Del af disse Kompositioner holdt sig i Live, 
dels ved deres musikalske Værdi, dels ved den store instruktive 
Brugbarhed, der har gjort dem til saa mange Tusender unge Klaverelevers 
første Repertoire. -- Selv i Saadanne mindre Kompositioner
træder K.s grundige musikalske Lærdom ofte frem, saaledes i de 
omtalte koncerterende Fløjteduetter. At Komponisten imidlertid 
ofte maatte føle Trang til at arbejde i større Former, er selvfølgeligt;
men for ham, som paa Grund af Forholdenes Magt først og 
fremmest maatte se paa, hvad han kunde faa udgivet, tilbød der 
sig ikke saa hyppig Lejlighed til at tilfredsstille denne Trang. 
Han har skrevet 4 Klaverkvartetter, 3 Kvintetter for Fløjte og
Strygeinstrumenter m. m.; flere af disse Kompositioner falde dog i 
en senere Periode af hans Liv. Naar Weyse sagde: «Han skriver 
sig Hæder og Ære fra!» saa kunde ganske vist en saadan 
Produktivitet indeholde en Fare for Komponisten; men det er netop 
et Vidnesbyrd om hans skabende Kraft, at den ikke syntes at 
svække hans Produktionsevne for den store Komposition. Han
arbejdede ogsaa med en overordentlig Lethed; saaledes ere de 4 
Sonatiner, Op. 88, netop nogle af de mest yndede, skrevne paa en 
Lørdag Eftermiddag og den paafølgende Søndag Morgen, medens 
han samtidig var beskæftiget med Kompositionen af «Hugo og 
Adelheid».

I 1818 tillagdes der K. den ved Harpenisten Juncks Død ledigblevne 
Gage af 300 Rdl. som kongl. Kammermusikus. Dermed 
fulgte den Forpligtelse foruden efter Tilsigelse at spille Klaver i de
kongelige Gemakker tillige at skrive Lejlighedsmusik til Hoffets 
Brug eller, naar dette ikke befaledes, Musik for Theatret. Der 
sendtes ham snart efter en Text til et Syngespil, «Elisa» af Boye, 
som blev opført 1. April 1820. Musikken manglede maaske noget 
af «Røverborgens» Friskhed, hvad der vel nærmest havde sin 
Aarsag i den udramatiske Text; men i det hele er den fortræffelig og 
paa sine Steder af stor Skjønhed. Ouverturen hører til K.s bedste 
Arbejder. Men den slette Text gjorde, at Publikum ingen Interesse 
kunde faa for Stykket, og det henlagdes efter faa Opførelser. 
Disse gjentagne uforskyldte Uheld med hans dramatiske Arbejder 
vare maaske medvirkende til, at K. i 1821 foretog en større 
Udenlandsrejse; men i øvrigt var Rejselyst en fremtrædende Tilbøjelighed 
hos ham. Allerede som ganske ungt Menneske havde han i 1804 
fra Hamborg gjort en Kunstrejse med en jævnaldrende Ven til
Bremen, og paa en anden Rejse havde han gjæstet Berlin. Fra 
Kjøbenhavn havde han i 1815 sammen med Valdhornisten Schuncke 
foretaget en Kunstrejse til Stockholm, hvor han gjorde megen Lykke; 
han blev senere Medlem af det kongl. musikalske Akademi i Stockholm. 
I 1816 var han i Hamborg. Gøteborg, hvor han havde 
personlige Forbindelser, besøgte han gjentagne Gange. I 1821 gik 
Turen til Tyskland, hvor han over Leipzig tog til Schweits og 
der fra til Wien, Rejsens egentlige Maal. Her blev han i længere 
Tid, men havde den Skuffelse ikke at træffe den af ham højt
beundrede Beethoven, da denne var bortrejst. Paa en senere Rejse 
i 1825 traf han ham og blev meget venlig modtagen af den just 
ikke altid tilgængelige store Mester. Paa denne Tid var Musiklivet 
i Tyskland meget rigt; Webers «Jægerbruden» gik sin epokegjørende
Gang over de tyske Scener, og Rossini fejrede med sin bedaarende 
Melodiøsitet i «Barberen i Sevilla» og flere andre Operaer en Række 
af Triumfer. Allerede i 1819 havde Siboni bragt Rossini frem i 
Danmark, men saa vel K. som Weyse havde stillet sig kritisk over 
for den italienske Musik. Ikke desto mindre kan der ikke være 
Tvivl om, at K. er bleven paavirket af denne Musiks Ynde, og 
Operaen «Lulu» bærer Vidnesbyrd derom.

Dette sit Hovedværk skrev K. efter sin Hjemkomst i 1822 til 
en i det hele god Text af Güntelberg, og Stykkets ejendommelige, 
æventyrlig-fantastiske Æmne var netop egnet til at tiltale K., medens
Weyse, hvem det først havde været tilbudt, havde afslaaet at 
komponere det. Med denne Opera, som opførtes første Gang 29. Okt. 
1824, fejrede K. en smuk Triumf. Det Rygte havde udbredt sig, 
at «Lulu» var en «Rossinade», og at K., der hidtil ligesom Weyse 
havde været en Bærer for den klassiske Musik og bekæmpet den 
italienske Smag, var gaaet over til Fjenden. Det skulde straffes, 
og en Udpibning forberedtes til den anden Opførelse (den første 
var en Festforestilling i Anledning af Dronningens Fødselsdag); da 
K. gik til Theatret, søgte en Billetsjover at lokke ham til at kjøbe 
en Billet med den Oplysning, at der skulde pibes. Men der blev 
intet af Udpibningen. Stykket med sin Rigdom af vexlende Melodier 
og en Glans i Instrumentationen, som overgik alt, hvad K. 
tidligere havde præsteret, betog fuldstændig Publikum. Men alligevel 
var det uomtvisteligt, at der var foregaaet en Forandring med 
Komponisten: der var kommet en rigere melodiøs Fylde, en 
varmere, blødere Kolorit, en mere syngende Karakter over hans Musik. 
Dog var dette ikke nogen Efterligning efter Rossini; det var den
italienske Operas store Stil, men Indholdet var K.s eget med 
Mozart, hans første og sidste Kjærlighed, som Idealet. Dette Stykke, 
hvori Jfr. Zrza havde en af sine bedste Glansroller, holdt sig i 
længere Tid paa Scenen, men henlagdes efter hendes Bortgang.

Efter atter at have gjæstet Tyskland i 1825 skrev K. i de 
paafølgende 3 Aar 3 dramatiske Kompositioner, «William Shakspeare» 
af Boye, opført 28. Marts 1826, «Hugo og Adelheid», ligeledes af 
Boye, opført 29. Okt. 1827, og «Elverhøj» af Heiberg, opført 6. Nov. 
1828. «William Shakspeare» var af Forfatteren tiltænkt Schall, men 
blev af Theaterbestyrelsen givet til K. Musikken skulde kun være 
understøttende; men alligevel fik K. Lejlighed til i Ouverturen 
til dette Stykke at udføre et stort Kunstværk, i hvilket 
kontrapunktisk Lærdom paa en genial Maade er forenet med en sjælden 
Friskhed og ungdommelig Kjækhed. Dette Stykke har holdt sig 
længe paa Scenen, hvorimod han havde samme uforskyldte Uheld 
som tidligere med «Hugo og Adelheid». Texten havde først været
tilbudt Weyse, som imidlertid ikke vilde have noget med den at 
gjøre; K. mente at kunne gjøre noget ud af enkelte Steder og 
paatog sig Arbejdet, men skjønt hans Komposition udmærker sig 
ved stor Ildfuldhed og ved nogle komiske Scener af megen Virkning, 
formaaede han ikke at frelse den fra den Dødsdom, som 
Publikum fældede over Texten. Derimod blev «Elverhøj» baade
ved sin fortrinlige, poetiske Text og ved K.s herlige Musik med
de lige saa smagfuldt som kunstnerisk skjønt indflettede Folkemelodier 
til et Stykke, som altid har holdt sig paa Scenen og 
endnu den Dag i Dag udøver den samme Tiltrækning paa sit 
Publikum som for 2 Menneskealdre siden. Ouverturen er pragtfuld, 
og om end nogle mene, at «William Shakspeare»-Ouverturen
er K.s i kunstnerisk Henseende mest fuldendte, er der ingen Tvivl 
om, at «Elverhøj»-Ouverturen er hans populæreste, ja vel den 
populæreste af alle danske Ouverturer. Ved dette Værk, der ved 
et mærkeligt Træf er blevet hans Op. 100, fremtraadte K. som 
national Komponist. Som almindelig beundret Improvisator paa 
Klaver havde K. udviklet en Evne til under idelig Varieren og 
kromatisk Modulering at lade en enkelt, simpel og skjøn Melodi 
klinge igjennem som Grundlaget i sit Spil. Af saadanne simple 
Melodier interesserede han sig særlig for Folkesangene; allerede 
paa sin Sverigesrejse i 1815 havde han i Stockholm spillet en 
Fantasi over svenske Folkemelodier, og iblandt hans mindre Kompositioner
findes adskillige Variationer over nordiske og fremmede 
National- og Folkesange. Da han tog fat paa «Elverhøj», var 
Vejen ham allerede anvist af Digteren, og han besad selv i rigt 
Maal Midlerne til at følge denne Vej; derfor blev «Elverhøj» til 
det, det er, et nationalt dansk Skuespil, maaske det skjønneste, vi 
besidde, hvor Ord og Toner smelte saa uforlignelig sammen.

Efter denne lykkelige Sejer gjorde K., som 1828 havde faaet 
Professortitelen, igjen en lille Rejse i 1829 til Tyskland, hvor han 
bl. a. hos den leipzigske Musikhandler Bøhme hørte sin nylig 
komponerede Kvartet for 4 Fløjter udføre; det var ved denne Lejlighed,
at den første Fløjtist begyndte at konversere K. om tekniske 
Finesser og blev meget forbavset ved at erfare, at K. ikke var 
Fløjteblæser. Efter hans Hjemkomst blev «Ravnen» af Andersen 
tilbudt ham at komponere, men advaret af tidligere Uheld undslog 
han sig derfor, og «Ravnen» overdroges da J. P. E. Hartmann. 
Derimod komponerede han Musikken til Oehlenschlägers 
«Trillingbrødrene fra Damask», som opførtes 2. Sept. 1830. Her slog han 
atter ind paa den store Operastil, men Stoffet var for spinkelt til 
at kunne bære denne, og da Texten tilmed var temmelig udramatisk, 
kunde Stykket trods K.s livlige og melodiøse Musik ikke vinde 
Publikums Gunst og maatte henlægges. I 1839 blev en Del af 
Musikken tillige med udvalgte Numre af K.s andre Syngespil
anvendt ved Opførelsen af «Aladdin».

K. var alt andet end Selskabsmand. I Konferensraad Bruns
Sale, hvor han i sine første Aar kom meget og akkompagnerede 
Datteren Idas Sang, følte han sig aldrig ret til Pas; en Tid lang 
havde han endog Opholdet der, men en skjøn Dag deserterede 
han uden Varsel. Ved Hove maa han upaatvivlelig ofte være
kommen galt afsted som den Gang, da Dronningen med egne 
Hænder bød ham en Kop The, og han bad om en Snaps i Steden. 
Fra de fine Kredse, som i Begyndelsen havde aabnet sig for ham, 
trak han sig derfor tidlig tilbage, og kun med enkelte, som den 
Løvenskioldske Familie, vedblev han at staa i Forbindelse. Ogsaa 
Prins Christian (senere Christian VIII) besøgte han af og til, naar 
han kunde være fri for Etikettetvang. Derimod følte han sig 
hjemme i musikelskende borgerlige Kredse, som hos Professor 
Høegh-Guldberg, Etatsraad Nathanson, Grosserer Trier, Grosserer 
Gerson, Vinhandler Waagepetersen o. fl. Weyse stod han ikke paa 
nogen fortrolig Fod med, dertil vare de saa vel i deres Kunst som 
i deres Personer for store Kontraster; men de højagtede gjensidig 
hinanden, om end Weyse ikke altid beherskede sin Satire, og der 
kunde komme nogen Bitterhed frem i Ytringer af ham, som denne:
«Instrumentere forstaar jeg ikke, det kan jo kun K » -- paa dette 
Punkt var K. upaatvivlelig Weyse overlegen. I de fortrolige Kredse, 
hvor han følte sig hjemme, var han munter, og alle holdt af ham; 
han glædede da ofte de tilstedeværende med sine geniale Improvisationer. 
Lige over for Damer var han derimod kejtet og undselig, 
hvad der vel var Grunden til, at den ellers ikke saa lidt af 
Kvinder beundrede Mand forblev ugift. O. 1826 flyttede han til 
Lyngby, hvad vel navnlig hans Kjærlighed til Naturen har bevæget 
ham til; fra da af blev hans Liv mere ensomt, og i hans senere 
Aar kom der noget indesluttet over ham. Musikken var hans 
første og bedste, dog elskede han ogsaa Digtekunsten og læste 
gjærne tyske og danske Digtere. Det danske Sprog forstod han 
fuldkommen, men han talte helst Tysk; alle bekjendte Ytringer af
ham, som ere opbevarede, ere paa Tysk. I 1830 døde først hans 
Fader og derpaa hans Moder, hvad der, navnlig for den sidstes 
Vedkommende, smertede ham dybt. Han var da selv svagelig, led 
af en ondartet Hoste og Gigtsmerter. I Febr. 1831 nedbrændte 
det Hus, han boede i, hvorved alle hans Manuskripter gik tabt,
deriblandt en Generalbasskole, han i flere Aar havde arbejdet paa. 
Det pekuniære Tab, han led, erstattedes ham af hans Venner; 
Weyse foranstaltede en Koncert for ham, og Prins Christian tilbød 
ham Bolig paa Slottet, hvad han dog afslog; men Tabet af sine
Arbejder tog han sig meget nær. Han blev endog
alvorlig syg og maatte indlægge sig paa Frederiks
Hospital. Efter at være udskreven der fra tilbragte
han endnu Sommeren i Lyngby og flyttede derpaa
om Efteraaret til Kjøbenhavn. Han syntes atter
at skulle leve op; allerede tænkte han paa en ny
Rejse til den næste Sommer, og han tog med stor Iver
fat paa et Arbejde, som Kunstvennen Waagepetersen
havde glædet ham med at bestille hos ham, nemlig
6 Strygekvartetter. Men han fik kun én af disse
færdig, den eneste, han har skrevet. Efter 14 Dages
Sygdom døde han 12. Marts 1832. Han blev foreløbig
bisat i St. Petri Kirkes Kapel under en gribende
Sørgemusik af Weyse. Hans Bortgang hædredes med
Mindefester af det kongl. Theater og flere Foreninger,
bl. a. ogsaa af Studenterforeningen med en Kantate
af Weyse; K. havde stedse vist Studenterverdenen
Sympathi og dediceret Studenterforeningen en Samling
Mandskvartetter; endnu udgjøre Kuhlauske Kvartetter
nogle af Perlerne i Studentersangforeningens
Repertoire. Først i 1833 stedtes han til Jorden,
efter at et Monument var blevet tilvejebragt ved en
Indsamling, som Weyse m. fl. var traadt i Spidsen for.

Flere af K.s Slægt vare Musikere. Hans Fætter Søren 
Kjerulf K. var Violoncellist i det
kongl. Kapel. En ældre Broder var Musiker i Kalkutta,
og dennes Søn Georg Frederik K., der fra sit 12. Aar
blev opdragen i sin Farbroders Hus, blev en dygtig
Pianist.

C. Thrane, Danske Komponister. 
Klaverudtog af «Will. Shakespeares ved Samf. t. Udg. af dansk Musik (1873).

G. St. Bricka.



Kunckel, Johann, 1630-1703, Kemiker, 
var født i Hütten ved Rensborg. Af hans egne Meddelelser fremgaar, at
ogsaa Faderen var Kemiker, nemlig hos Hertug Frederik
III af Gottorp. I sin Ungdom lagde K. sig efter
Farmaci, besøgte ogsaa ivrig Glasværker og studerede
Metallernes Kemi med alkemistisk Formaal. Næsten hele
sit Liv var han ansat hos forskjellige fyrstelige
Personer som Medhjælper ved deres alkemistiske Forsøg,
saaledes fra 1659 hos Hertugerne Frands Carl og
Julius Henrik af Lauenborg, derpaa hos Kurfyrst Johan
Georg II af Sachsen. Kun en kort Tid, 1677-79, holdt
han Forelæsninger om Experimentalkemi i Wittenberg,
hvorpaa han modtog Ansættelse i Berlin hos Kurfyrst
Frederik Vilhelm, her dog ikke alene som Medhjælper
ved Forsøg i Guldmageri, men tillige paa Grund af
sine grundige Kundskaber i 
Glasfabrikation. Hans Held med flere vigtige Opfindelser
i denne Retning gjorde ham til en velhavende Mand,
men skaffede ham ogsaa Misundere, som endog,
efter Kurfyrstens Død, synes at have foraarsaget
den Ildebrand, som ødelagde hans Laboratorium og
Glashytte. Han forlod nu Berlin og kjøbte sig
en Herregaard, men allerede 1688 fulgte han en
Indbydelse fra Carl XI til Stockholm, hvor han 1693
blev adlet med Navnet v. Løwenstern, og hvor han
forblev næsten til sin Død, der indtraf 1703 paa hans
Gods i Lifland.

Af Opdagelser, som skyldes K., kan særlig fremhæves
Fremstillingen af Fosfor (der vel var kjendt
tidligere, men holdtes hemmelig), af Opalglas,
Aventurin- og Rubinglas; men en Mængde andre
Iagttagelser af K. viser, at hans store Ry som
Experimentator var vel fortjent. Derimod ere Theori
og Ræsonnement hans svage Side, og uagtet han selv
paa flere Punkter blottede Alkemisternes Bedragerier,
troede han selv fast paa Metalforvandling, om han
end med den Ærlighed, der er saa karakteristisk for
ham, tilstaar, at det aldrig er lykkedes ham selv
at løse det store Problem. Men hans Bestræbelser i
denne Retning var det vel, som foranledigede Academia
Leopoldino-Carolina naturæ curiosorum til at optage
ham som Medlem under Navnet «Hermes III». Hans
vigtigste Skrifter ere: «Nützliche Observationes
od. Anmerkungen von den fixen u. flüchtigen
Salzen» (Nürnb. 1676), «Chymische Anmerkungen»
(Wittenb. 1677), «Ars vitraria experimentalis»
(Frankf. u. Lpz. 1679), og især den indholdsrige og
for Metallernes ældre Historie vigtige «Laboratorium
chymicum», som K. allerede tidlig paabegyndte, men
først fuldendte i Stockholm, og som først blev udgivet
1716, altsaa længe efter hans Død. Hans Skrifter ere
i Originaludgaverne affattede paa Tysk; det er kun
Titlerne, som af og til ere latinske.

Moller, Cimbria lit. I. 
Allg. Deutsche Biographie XVII. 
Gmelin, Geschichte d. Chemie II. 
Kopp, Beiträge z. Gesch. d. Chemie III.

S. M. Jørgensen.



Kuntze, Niels, --1568, Borgmester i Malmø, 
tjente allerede i Frederik I's Tid som Kriger og blev under
Malmøs Belejring 1536 af Marsken Tyge Krabbe paa
Slagmarken slaaet til Ridder for udvist Tapperhed;
men, tilføjes der, da han i en senere Træfning
viste sig fej, tog Marsken atter denne Værdighed fra
ham. Hans adelige Vaaben, en hvid Haand med en rød
Rose i blaat Felt, fandtes dog endnu 1842 i St. Petri
Kirke i Malmø. Senere blev han ved Giftermaal med en
Borgerdatter Husejer og Borger i 
Malmø, men kom (o. 1538) i Strid med Malmøs myndige Reformator, 
Claus Mortensen (Tøndebinder), Jørgen Kocks fuldtro Tilhænger, 
der søgte at faa ham skilt baade fra Hustru, Hus og Hjem, hvilket 
dog mislykkedes ved Kong Christian III's Hjælp. N. K. steg i 
den følgende Tid i Rigdom og Anseelse, fik forskjellige Forleninger 
af Kongen og var i det mindste fra 1551 lige til sin Død 1568 
Borgmester.

Danske Mag. 4. R. VI, 336 ff.

A. Heise.



Kunzen, Frederik Ludvig Æmilius, 1761-1817, Kapelmester og Komponist, 
hørte til en Musikerslægt, som oprindelig stammede 
fra Omegnen af Leipzig. Saa vel Bedstefaderen, Johan Paul K., 
som Faderen, Adolph Carl K., vare ansete Musikere, den første en
fortræffelig Komponist og Orgelspiller, den sidste især udmærket 
som Klavervirtuos. Æ. K. fødtes 24. Sept. 1761 i Lybek, hvor hans 
Fader var Organist. Han begyndte allerede som Barn at komponere, 
men Faderen syntes ikke om, at han skulde være Musiker, 
og K. beklagede i senere Aar, at han ikke i Hjemmet havde faaet 
nogen egentlig Undervisning. Efter sin Faders Død kom han 1781
til Kiel for at studere ved Universitetet der. Det juridiske Studium 
formaaede dog ikke at svække hans Interesse for Musikken. Han 
fik en Ven i en af Professorerne, Musikenthusiasten C. F. Cramer, 
der knyttede ham til sig som Medarbejder ved forskjellige
musikalske Foretagender og var den, som først henledte Offentlighedens 
Opmærksomhed paa ham ved at omtale ham i sit Tidsskrift, 
«Magazin der Musik». I Cramers Hus kom K. i Berøring med daværende 
Kapelmester ved Hoftheatret i Rheinsberg J. A. P. Schulz, et
Bekjendtskab, som fik afgjørende Indflydelse paa hele hans følgende 
Løbebane. Schulz omtaler, at han i 1784 hos Cramer ofte havde 
Lejlighed til at beundre K.s Færdighed paa Klaveret, hurtige 
Nodelæsning, brillante og smagfulde Fantaseren, hans grundige Indsigt 
i Kompositionen, som han havde erhvervet sig ved egen Flid, hans 
mange forskjellige Slags Udarbejdelser, med ét Ord: hans store 
Geni. K. var netop, efter at have fuldført Kompositionen af en 
Samling «Geistliche Lieder» af Cramers Fader, den tidligere 
Hofpræst i Kjøbenhavn J. A. C., i Færd med at komponere Musik til
Klopstocks «Hermann u. die Fürsten», og Schulz fandt navnlig i 
dette Arbejde saa umiskjendelige Beviser paa kunstnerisk Begavelse, 
at han raadede K. til at opgive Universitetsstudiet og udelukkende 
hellige sig til Musikken. K. bestemte sig da til at blive Musiker 
og til at forsøge sin Lykke i Kjøbenhavn, hvor han ankom ved 
Paasketid 1785.

Blandt de Mænd, der her toge sig af den unge fremmede og 
indførte ham i de ledende musikalske og litterære Kredse, var 
Musikvennen og Filanthropen Barens, Rahbek, hvem K. tidligere 
var truffen sammen med i Kiel, og Skuespilleren Rosing. Hans 
første danske Arbejde var Musikken til Rahbeks Sørgekantate over
Grev O. Thott, der blev udført paa Universitetet 17. Nov. 1785. 
Ikke længe efter udgav han en Samling «Viser og lyriske Sange» 
(1786), hvortil Rahbek havde valgt Texterne blandt Storms, Thaarups,
Prams, Baggesens, Ribers og andre af Tidens mest yndede Digteres 
Poesier. I det hele gjorde han sig hurtig bekjendt ved en livlig 
og alsidig musikalsk Virksomhed. Han gav Undervisning i Sang 
og Klaverspil, optraadte som Klavervirtuos i «det harmoniske
Selskab» og fik allerede 1786 opført et Par større Lejlighedskompositioner 
i denne fine Koncertforening, ligesom han det følgende 
Aar dirigerede de aristokratiske Koncerter i det Schimmelmannske
Palais, ved hvilke Schulz' «Athalie» blev udført. Fra en noget 
tidligere Tid var en «malerisk og rig» Musik til Ewalds «Fiskerne» 
i tysk Bearbejdelse af Sander. Efter at der ved Nytaarstid 1789 
var udkommet en Samling Musikstykker af ham under Titel 
«Zerstreute Compositionen für Gesang u. Clavier», hvoriblandt især en 
interessant Behandling af Bürgers «Lenore» tiltrækker sig 
Opmærksomheden, debuterede han 31. Marts s. A. paa en glimrende Maade 
som dramatisk Komponist med Operaen «Holger Danske» (af Baggesen),
der vakte overordentligt Bifald, men fremkaldte den bekjendte 
litterære Fejde, som havde til Følge, at K.s geniale Musik blev 
skrinlagt for bestandig efter nogle faa Opførelser.

K. havde for at opnaa en fast lønnet Stilling søgt en Plads i 
Kapellet som Akkompagnatør, men fik den ikke. Efter det nye 
Nederlag, som «Holgerfejden» beredte ham, blev han led og kjed 
af at være her. Schulz, der i 1787 var kommen til Kjøbenhavn
som Kapelmester, gav ham da det Raad at tage til Berlin, og med 
Anbefalinger til Kapelmester Reichardt rejste han saa ogsaa der til 
mod Slutningen af 1789 og høstede en Del Bifald baade som Klaverspiller 
og Komponist, men uden at der aabnede sig Udsigt for 
ham til at bane sig en Vej, hvorfor han i Efteraaret 1791, da der 
tilbød sig en Stilling som Musikdirektør ved det nye Theater i 
Frankfurt a. M., modtog denne og endelig fik Lejlighed til at prøve 
sine Evner som Leder af en større musikalsk Virksomhed. I 
Frankfurt forelskede han sig i Sangerinden Johanna Margaretha Antonetta 
Zuccarini, der blev hans Hustru. Det var her, han skrev sit friskeste 
og mest populære Syngestykke, «Vinhøsten», som gjorde megen 
Lykke og efterhaanden blev spillet rundt om i Tyskland. Han var 
dog ikke selv helt tilfreds med denne Musik, som han «af 
Lokalaarsager» havde behandlet temmelig let, «for den store Hobs Gane»,
og omarbejdede den senere for den danske Skueplads. Da hans 
3aarige Engagement i Frankfurt var udløbet, blev han ansat ved 
Theatret i Prag, hvor hans Ophold dog blev endnu kortvarigere. 
Schulz maatte nemlig i 1795 nedlægge sit Embede paa Grund af 
Sygelighed, og da Kongen overlod til ham selv at vælge sin Efterfølger,
foreslog han K., der saaledes atter kom til Danmark for at 
blive her Resten af sit Liv.

De Aar, K. tilbragte i Tyskland, kunde det se ud, som hans 
tidligere saa frodige Talent stod noget i Stampe, men i Virkeligheden 
undergik det paa denne Tid, især paavirket af Mozarts Geni, 
en betydningsfuld Udvikling. Ved sin Tilbagekomst til Kjøbenhavn 
var han en fuldt færdig Kunstner, der stod paa Højdepunktet af 
sin Tids musikalske Viden og tekniske Uddannelse og var opfyldt 
af Kraft og Lyst til at virke i sin nye Stilling. Lykken, som før 
havde svigtet, begunstigede ham nu. Syngestykkerne «Hemmeligheden»,
«Vinhøsten» i dets omarbejdede Skikkelse (begge fra 1796), 
«Dragedukken» (1797), Operaen «Erik Ejegod» (1798) vare lutter 
Sejre. Fra disse frugtbare Aar ere ogsaa Oratoriet «Opstandelsen» 
(1796) og den ypperlige Musik til Baggesens Hymne «Skabningens 
Halleluja» (1797) foruden andre, mindre betydelige Værker.

Under K.s første Ophold i Kjøbenhavn opstod der et inderligt 
og fortroligt Venskabsforhold mellem ham og Baggesen. «Holger 
Danske» udarbejdede de i Fællesskab, medens de laa paa Landet 
om Sommeren, K. i Lyngby, Baggesen i Ordrup. Digteren havde
den Gang fattet Planen til en Trias af musikalske Dramer, i hvilke 
han vilde forsøge at udføre den tyske Æsthetiker Sulzers Ideer om, 
hvorledes en Opera burde være, med Benyttelse af et klassisk, et 
romantisk og et historisk Æmne. Efter «Holger Danske» skrev 
han «Erik Ejegod», som oprindelig var bestemt for Schulz, men 
paa Grund af dennes Sygdom gik i Arv til K. «Arions Lyre» 
eller «Trylleharpen» skulde egentlig have været det første Led i 
Rækken, men voldte Digteren Vanskeligheder, saa at kun Planen,
den 1. Akt og nogle Brudstykker af det øvrige forelaa, da Baggesen 
i 1789 begyndte sit urolige Rejseliv, og der blev i lang Tid ikke
tænkt synderlig paa dette Stykke, som det var en Aftale, at K. 
skulde komponere. Denne, der efter Opførelsen af «Erik Ejegod» 
var utaalmodig efter at frembringe en ny Komposition for Scenen 
og tillige nærede det Ønske at faa et modnere Værk end sin «Fest 
der Winzer» opført i Tyskland, fik nu det uheldige Indfald at 
anvende Baggesens paabegyndte Arbejde til en tysk Operatext og lod 
de manglende Partier udarbejde af en Omgangsven ved Navn 
Kleiber, der var ansat i Rentekammeret og gav sig af med at
skrive tyske Vers. Det var Meningen, at Stykket, der, overført 
til den skotske Sagntid, fik Navnet «Ossians Harfe», og angaaende 
hvis Tilblivelsesmaade K. for at bevare sin Medarbejders Anonymitet 
iagttog en vis Hemmelighedsfuldhed, skulde oversættes eller
omarbejdes paa Dansk med Benyttelse af K.s til de tyske Ord 
komponerede Musik, og Thaarup paatog sig dette Arbejde, men 
traadte tilbage, da Baggesen lovede at fuldføre sin «Trylleharpe» 
til K.s Musik. Dette lykkedes ham dog ikke, og Resultatet var, 
at K. og Baggesen, der atter rejste til Udlandet, for lang Tid 
bleve Uvenner. Imidlertid kom «Ossians Harfe», uden at Baggesen 
fik noget at vide derom, paa Scenen baade i Wien og Hamborg. 
Musikken var smuk, men Texten elendig, hvorfor Stykket faldt 
ynkelig igjennem. En Del af sit Arbejde, som han selv satte
megen Pris paa, fik K. senere Anvendelse for i Syngestykket 
«Kjærlighed paa Landet» (1810), en Art «Pasticcio», hvori ogsaa 
blev optaget enkelte Numre af et Par ældre Arbejder fra hans 
berlinske Periode, «Der dreifache Liebhaber» og «Die böse Frau». 

Intet af K.s Syngespil eller andre sceniske Værker efter «Erik 
Ejegod» opnaaede en lignende Succes som dette og hans foregaaende 
Arbejder, men han vedblev ikke desto mindre ufortrødent 
at skrive for Theatret' vi nævne exempelvis Syngestykkerne 
«Naturens Røst» (1799), «Min Bedstemoder» (1800) og «Hjemkomsten» 
(1802), Musikken til Sanders lyriske Skuespil «Eropolis» (1803), til 
Dramet «Hussiterne» af Kotzebue (1806) og det fædrelandske 
Skuespil «Gyrithe» (1807) samt Syngestykket «Husarerne paa Frieri» 
(1813). Medens der af hans ældre Værker for Scenen udkom 
Klaverudtog, der rigtignok kun give et blegt og ufuldstændigt
Billede af Originalerne, blev der af hans senere Arbejder kun trykt 
enkelte Brudstykker, ved hvis Valg han formedelst Tidernes Ugunst 
saa sig nødt til at foretrække det lette og fattelige for vanskelige
Ting af større Betydenhed. Af hans talrige Kantater o. l., hvoriblandt 
foruden de tidligere anførte maa fremhæves Thaarups
«Jubelhymne» (1801) og Høegh-Guldbergs «Erobreren og Fredsfyrsten» 
(1802), er kun «Skabningens Halleluja» i sin Helhed bleven 
kjendt i videre Kredse.

K. var en intelligent og myndig Kapelmester, der forstod at 
hævde Orkestrets Ry, paa samme Tid som hans nøje Fortrolighed 
med Sangens Kunst kom Theatret til fortrinlig Nytte. Som 
Komponist udmærkede han sig især i det musikalske Lystspil, hvis 
Personer han havde et godt Greb paa at karakterisere, og hvor 
han ret fandt Lejlighed til at udfolde den ædle Følsomhed og det 
smagfulde Lune, der hørte til hans Talents bedste Egenskaber. 
Hans Stil var flydende og let, rig paa Melodi, der dog ikke er fri
for Trivialiteter og undertiden skæmmes af alt for haandgribelige 
Reminiscenser; Sprogbehandlingen er som oftest mønsterværdig.

I 1809 udnævntes K. til Professor, og han nød senere den 
Ære sammen med Cherubini og Spontini at blive optaget som 
udenlandsk Medlem af det kongl. svenske musikalske Akademi. 
Trods disse Udmærkelser blev hans Sind mere og mere bittert. 
Han led af Hypokondri og var yderst pirrelig. «Hans Ulykke 
var», skriver en af hans Venner om ham, «at han følte alt for dybt,
hvad der forekom ham urigtigt, uskjønt, uædelt, og at han da 
ytrede sine Følelser og Tanker med alt for megen Bitterhed.» Men 
han var ogsaa Gjenstand for andres saarende Udtalelser. Man 
begyndte at finde ham gammeldags, uforstaaende over for det nye,
uretfærdig mod de yngre og gav sin Misfornøjelse Luft paa en alt 
andet end fin og skaansom Maade. Kuhlau offentliggjorde endog 
nogle Kanoner, i hvilke han ikke blot gjorde Nar ad K.s Musik, 
men ogsaa ad hans Næse. K. var derfor ikke uden Grund forbitret 
paa Kuhlau, hvem han tidligere havde støttet, og hans Vrede vendte 
sig tillige mod Baggesen, da denne overdrog Kuhlau at komponere 
sit langt om længe fuldførte Operadigt «Trylleharpen». Kort 
forinden Stykket skulde opføres, udgav P. Hjort sit famøse Skrift, 
hvori han beskyldte Baggesen for at have plagieret Texten til «Ossians 
Harfe» (s. VII, 473), og det kom i den Anledning til en Forklaring 
mellem Baggesen og K., der begge vare syge og i høj Grad nervøst 
ophidsede. Det pinlige og bevægede Optrin mellem de to fordums 
Venner endte med en Forsoning, men K. døde samme Aften, 28. Jan. 
1817, ramt af et Slagtilfælde. Hans Hustru, som han efterlod tillige
med 2 Sønner, levede endnu mange Aar. Hun afgik ved Døden 
6. Okt. 1842.

Gerber, Lex. og Neues Lex. der Tonkünstler. 
Reichardt, Musikal. Monatsschrift 1792, S. 23. 
Allg. mus. Zeitung II, 268; XVII, 65; XIX, 185. 
Høst,Søndagsblad 1817, Nr. 2. 
Baggesen, Trylleharpens Hist. (1818). 
Thrane, Danske Komponister S. 97 ff. 
Erslew, Forf. Lex. 
Tidsskr. f. Musik 1859. 
Klaverudtog af «Gyrithe» ved Samf. t. Udg. af dansk Musik. 
Musikforeningens Festskrift II.

V. C. Ravn. 



Kupferschmidt, s. Cypræus.



Kuss, Christian, 1769-1853, historisk Forfatter,
fødtes i Sønderborg 30. Okt. 1769, studerede Theologi ved Universitetet i 
Kiel og tog Embedsexamen paa Gottorp 1793. Efter i nogle Aar 
at have forestaaet en Privatskole i Lyksborg udnævntes han 1800 
til Kateket i Reinbeck og 1809 til Diakon i Kellinghusen, fra hvilket 
Embede han tog sin Afsked 1839. -- 1817, 48 Aar gammel, begyndte 
han at skrive, men udfoldede derefter en rastløs Forfattervirksomhed. 
Først udgav han et Par Naturbeskrivelser over Slesvig og Holsten
og senere «Jahrbuch denkwürdiger Naturereignisse in den Herzogthümern» 
I-II (1825-26); men det er dog navnlig ved hans talrige 
Afhandlinger, der fra 1820 til op i Fyrretyverne offentliggjordes
i forskjellige holstenske Tidsskrifter, at han har indlagt sig 
videnskabelig Fortjeneste. Han interesserede sig særlig for 
anthropo-geografiske Spørgsmaal, for Menneskets Forhold til Jordbunden, for 
dennes Omdannelse under Kulturpaavirkningen, for tidligere Tiders 
Kolonisationsbestræbelser og for Grænseegnes Historie, Udvikling 
og ethnografiske Ændringer. Til disse Undersøgelser medbragte 
han kritisk Sans, et sundt Judicium, en talentfuld Udnyttelse af tit 
meget tarvelige Kilder og en Ædruelighed, der virker dobbelt 
velgjørende midt i Datidens tendentiøse Historieskrivning. Afhandlinger
som «Beitrage zur physischen Geschichte Eiderstedts» («Staatsbürg. 
Mag.» III) og «Ueber den District zwischen Eider u. Schlei» («N. 
Staatsbürg. Mag.» III) ere Mønsteropsatser for sin Tid. 1833 
udnævntes han til Æresdoktor ved Universitetet i Kiel, men af
Eftertiden er han næppe bleven paaskjønnet eller benyttet efter 
Fortjeneste. Han døde i Segeberg 18. Dec. 1853.

Alberti, Schlesw.-Holst.-Lauenb Schriftsteller-Lex. 
Allg. Deutsche Bio-graphie XVII. 

P. Lauridsen.



Küchler, Albert, 1803-86, Historie- og Genremaler, 
var født i Kjøbenhavn 2. Maj 1803 og Søn af Snedkermester Christian K. 
Han begyndte med at lære Snedkerhaandværket hos sin Fader, 
men kom dog allerede som Dreng paa Kunstakademiet og rykkede 
gradvis Skolerne igjennem, saa han 1821 kunde vinde den mindre
og Aaret efter den store Sølvmedaille. Rimeligvis fra 1821 begyndte 
han at male hos Eckersberg og blev ved med det indtil Udenlandsrejsen. 
Faa Udstillingen 1823 saas hans første Billeder, «Parti ved 
Rundetaarn» og et Portræt, som efter en samtidig Anmelders Mening 
var «ganske i den nederlandske Smag og vidnede om meget Talent». 
S. A. vandt han en Pengepræmie, men ikke den mindre 
Guldmedaille, som han konkurrerede til; dog fik han som en 
Opmuntring Lov at udstille sit Arbejde, «Engelen, som aabenbarer sig for 
Gideon». Ved den næste Konkurs var Opgaven «Tobias med 
Engelen», og denne Gang vandt han Præmien.

I disse Aar, hvor Historiemaleriets Palme endnu syntes at 
vinke ham, malede han næsten udelukkende alvorlige Æmner, som 
«Skirner, der løser Gesturs Gaader» efter Oehlenschläger, «Ossian 
og Ninathoma» efter Ossian, et Par Billeder efter Gessners Idyller 
og lignende, uden at det lader til, at disse Billeder vandt synderlig
Opmærksomhed. Kun Høyen optegnede de Æmner af Nordens 
Mythologi og Historie, der fremkom fra danske Kunstnere, som 
om han deri saa Tegn til den gryende Morgen for national Kunst. 
Ved Siden deraf kunde der gives de unge Kunstnere ret 
ejendommelige Opgaver, som naar K. og Rørbye til Vinhandler 
Waage-petersen malede 2 Døre, der skulde bruges som Skilte. Først ved 
Udstillingen 1828 kom et Billede frem, som bragte hans Kunstnernavn 
i alles Munde. Han fik Kammeraterne til at sidde for sig 
og har derved bevaret i fuld Naturlighed, som et levende Stykke 
Kunsthistorie, 2 unge Kunstnerskikkelser, hvoraf navnlig den ene, 
ved sin tidlige Død, efterlod et ubodeligt Savn. Billedet forestiller 
en ung Amagerpige, som kommer ind i den lille Malerstue for at 
sælge Frugt. Maleren foran Staffeliet er Vilh. Bendz, den anden, 
som spøgende holder den forskrækkede Pige tilbage, er Chr. Holm. 
Hvor meget J. L. Heiberg senere («Perseus» 1838) fra et stærkt 
doktrinært Synspunkt kunde fordømme den Slags Billeder, der
forestillede Træk af Kunstnernes eget Liv, var dog dette og lignende 
Billeder Forløberne for den Række Livsbilleder, hvori den danske 
Kunst under det ikke videre træffende Navn «Genrebilleder» har 
udfoldet sin rigeste Ejendommelighed med en Frodighed, som kun 
Landskabsmaleriet kappes med dem om. Medens dette Billede er 
blevet en af den kongl. Malerisamlings smaa Perler, vandt K. i 
endnu højere Grad Kjøbenhavnernes Opmærksomhed ved sit næste 
Billede, nemlig «Scene paa Nørrefælled», hvor Borgere, efter deres 
krigerske Øvelser, indtage et Maaltid i Græsset; med rigt Lune ser 
man hele Datidens Liv gjengivet; den ene af de yngre Mænd 
skræmmer en ung Pige ved at lægge an med Bøssen, den anden 
klinker lystig med Fatter, hvem den røde Kjoles Snæverhed hindrer 
i ret at nyde sin Magelighed, osv. (udst. 1830). Billedet havde 
moret saa meget, at «Portefeuillen» 10 Aar efter fandt Anledning 
til at gjengive det blandt sine «artistiske Bilag».

Uagtet Kunstnerens Vej her syntes at ligge aaben, havde han 
dog ikke opgivet den akademiske Bane; efter et forgjæves Forsøg 
i 1827 vandt han 1829 den store Guldmedaille for Opgaven «Jesus 
helbreder de syge». Det store Rejsestipendium var ikke ledigt, en 
varm Anbefaling til Fonden ad usus publicos hjalp ikke, men da 
han dels ved Salg, dels ved en Bestilling fra Datidens Mæcen, 
Konferensraad Holten, var i Stand til «at soutenere sig udenlands», 
rejste K. i Maj 1830 til München, hvor han snart efter fik det 
glædelige Budskab, at Stipendiet var bevilget ham fra 1. Jan. 1831; 
i Følge med Landskabsmaler Petzholdt og Billedhugger Jahn gik 
Rejsen (til Fods) til Italien. Fra Rom hjemsendte han først et Par 
Arbejder i den herskende Retning, «Christus i Urtegaarden», den 
ovenfor nævnte Bestilling, og «Josef tyder sine Drømme», et af 
hans største, men ikke mest fremragende Billeder; dog blev det
kjøbt til den kongl. Malerisamling (1833), ligesom det ogsaa 
tilfredsstillede Datidens Smag baade i og uden for Kunstnerkredsen.

I Førstningen nød den glade Kjøbenhavner i sine gamle 
Kammeraters Kreds ret det nye Liv i Rom, og i Følge med Blunck 
var han med overalt, hvor der var noget at se, paa Korsoen, i 
Theatre, vel ogsaa i Kirker og Musæer; under hans Vinduer i 
«Capo le case» bevægede det romerske Almueliv sig i al sin sorgløse 
Larm, og det varede ikke længe, før han var optaget af at 
gjengive det. Det vil sikkert aldrig til fulde kunde opklares, hvad 
der er foregaaet i den unge Kunstners Liv; naar man spørger: 
«ou est la femme?» saa kjendes Svaret ikke; men hans Billeder fortælle, 
at Ynglingens muntre Lune i disse Aar efterhaanden viger 
for en blød, halv religiøs, halv sentimental Stemning, som maa 
have været Forløber for den stærke aandelige Strømning, som til 
sidst førte ham over i Katholicismen og Munkelivet. Selv om hans 
gamle Skjælmeri endnu kruser sig om hans Læbe, naar han 
indfører Børn i sine Billeder, f. Ex. Abbatebilledet i Thorvaldsens 
Musæum, fremdrager han mere og mere alvorlige Træk; ikke alene 
maler han «Correggios Død» i et Billede, som Medaillør Christensen 
finder «fuldt af Følelse og ypperlig malt», men ogsaa hans Billeder
af det daglige Liv bære Præget af dulgte Længsler eller skjulte 
Savn. «En Abbate lærer sine Søstre at læse», «En ung Pige lærer 
to andre at bede Rosenkransen», «En ung Pige, som ifører sig sin 
Søndagspynt for at gaa i Kirke», «En ung Pige pyntes som Brud» 
afspejle disse Stemninger. At dømme efter det sidste (udst. 1835),
som nu er i den kongl. Malerisamling, er Farven bleven lysere og 
klarere, men har tabt noget af sin Dybde, Formernes Runding 
træder mindre frem, men Følelsens Inderlighed, det fine Sammenspil 
mellem Personerne, den smukke Fordeling i Rummet gjøre dem 
til værdige Minder om, hvad dansk Kunst den Gang var.

Bekjendtskab med Tyskeren Overbeck udviklede denne aandelige 
Bevægelse hos K. Han sætter denne Nazarener over Horace 
Vernet, efter at han, som han i 1834 skriver til J. L. Lund, «har 
lært at kjende noget højere i Kunsten end blot et magisk Spil af 
Farver og en beundringsværdig Praktik». Han forlader nu 
efterhaanden det daglige Livs Æmner, maler «Maries Bebudelse» til 
Esbønderup Kirke paa Sjælland og «Christi Opstandelse» 2 Gange til 
2 Klostre i Schlesien. I 1844 gik han nemlig, efter lang 
Betænkning, over til Katholicismen og blev i 1851 viet til 
Franciskanermunk under Navn af Fra Pietro. Han skulde tilbringe sine 
Prøveaar i Schlesien, men det nordlige Klima var ham for strængt, og 
i 1855 fik han Tilladelse til at vende tilbage til Rom, hvor han fik
Bolig i Klosteret Bonaventura paa Kejserpaladsernes Ruiner. Han 
fik vel Atelier der, men han malede kun en Del mindre betydelige 
Billeder i katholsk Aand for Klosterets Regning, og dette skal til
sine Tider have stillet store Krav til hans Flid. I Fædrelandet 
saa man efter den Tid kun nogle fortrinlig udførte Kopier efter 
Perugino og Rafael, malede til Grosserer Puggaard. Først i sine 
Oldingeaar fik han nogen Lettelse i de strænge Klosterregler, indtil
han ved disses Ophævelse 1866 fik en uventet og ikke ubetinget 
behagelig Frihed, i det han fra den Tid kun havde en lille Pension 
fra den italienske Regering og et Tilskud fra Hjemmet at leve af, 
men hans tilvante nøjsomme Liv frelste ham fra Nød. Han vedblev 
at føle sig som dansk, havde bevaret sit danske Sprog, endog
i dets kjøbenhavnske Ejendommelighed, og det synes, som om hans 
gamle Lune var vendt tilbage i hans Tale, om end ikke i hans Kunst.

Thorvaldsen holdt meget af K., og da han i 1838 var kommen 
tilbage til Fædrelandet, var et af hans første Skridt at fremstille de 
Billeder af K., som han ejede, for Akademiet, og han anmeldte 
dem som indsendte af K. for paa dem at agreeres. 1838 blev han 
enstemmig agreeret, og Aaret efter fik han Udstillingsmedaillen for 
et Billede, som nu er i Thorvaldsens Musæum, «Familieliv i Albano». 
Indbydelsen til at komme hjem og gjøre Medlemsstykke fulgte han 
ikke, men efter at Akademiet var omordnet, blev han dog 1877 
Medlem af dette. Han døde i Rom 16. Febr. 1886 og ligger jordet 
fjærnt fra de mange Landsmænd, som hvile ved Cestiuspyramidens 
Fod, paa en lille katholsk Kirkegaard, hvor der er rejst en Mindesten 
over ham med hans Portræt i Omrids.

Weilbach, Konstnerlex.
Museum 1892, II, 261 ff.

Ph. Weilbach.



Kyhl, Henrik Larsen, 1793-1866, Urmager, 
er født 8. Avg. 1793 i Søsum ved Frederikssund, hvor Faderen, Lars K., der stammede 
fra Holsten, var en begavet Jordbruger og Hjulmand; Moderen var 
Maren Jensdatter. K., der var den næstældste af 10 Sønner, kom 
i Urmagerlære i Kjøbenhavn, og her etablerede han sig 1818. Sit 
mekaniske Talent viste han i nogle Forbedringer ved Uret, bl. a. 
opfandt han et originalt Kileindgribningssystem, men han havde
ogsaa Interesser i andre Retninger. 1827 konstruerede han den 
Gadelygte, der benyttedes i Kjøbenhavn til 1857, og i 1835 en 
mekanisk Blindramme. Blandt sine Kolleger var han saa vel anset, 
at han fra 1832-38 var Oldermand for Kjøbenhavns Urmagerlav,
men ogsaa uden for denne snævrere Kreds fik han Betydning. 
1838 blev han en af Kjøbenhavns 32 Mænd, d. v. s. Borgerrepræsentant, 
hvad han var til 1859, og 1840 valgt til Stændersuppleant 
deltog han 1844 og 1846 i Stænderforsamlingerne i Roskilde. Han tilhørte
Tidens frisindede Retning, var 1835 Medstifter af Selskabet til 
Trykkefrihedens rette Brug og i 1838 af Industriforeningen, 
i hvilken han var en virksom Repræsentant lige til 1863. Ogsaa 
for Stiftelsen af Tivoli (1843) interesserede han sig, og han var i
flere Aar (til 1857) Formand for dets Bestyrelse. I 1840 blev han 
Medlem af Komiteen til Undersøgelse af Kjøbenhavns Lavsvæsen. 
I sine sidste Aar syslede han meget med magnetiske og andre fysiske 
Forsøg. Han døde 12. Febr. 1866. -- 26. Febr. 1817 ægtede han 
Sophie Dorothea Grosskopf (f. 3. Dec. 1792 d. 18. Dec. 1861), 
Datter af Tøjmagermester Christian Philip G. og Anna Dorothea 
f. Schiønning. 

Erslew, Forf. Lex. 
C. Nyrop, Industriforeningen i Kbhvn. Industriforen s Tidsskr. 1888, S. 227 ff.

C. Nyrop.



Kyhl, Peter Larsen, 1797-1847, Guldsmed,
er født 28. Marts 1797 i Søsum og Broder til foregaaende. Efter at have været i Guldsmeddelære etablerede han sig 1821 som Guldsmed i 
Kjøbenhavn og gjorde sig her bekjendt ved en smuk Opfindelse. Med 
en dybtfølt Sans for Naturen, som han kaldte den bedste Tegnemester, 
samlede han smukke Exemplarer af Blade, Fjer og andre 
Naturgjenstande, hvad der førte til, at han 1834 paa Charlottenborg 
udstillede nogle saakaldte Naturselvtryk, d. v. s. Aftryk i Metalplader 
af de originale Naturgjenstande, tagne paa en af ham opfunden 
Maade. Opfindelsen blev anbefalet af baade Kunstakademiet og 
Videnskabernes Selskab, ligesom den blev støttet af den Reiersenske 
Fond, men for ham førte den ikke til noget praktisk Resultat. En 
Subskriptionsindbydelse paa en Samling Aftryk skaffede ingen 
Afsætning, og han synes kun selv at have gjort nogle faa Gjenstande 
(Skeer) dekorerede med «oppressede naturlige Blade». Han døde 
27. Jan. 1847. -- 30. Jan. 1821 havde han ægtet Ane Magdalene 
Elisabeth Schmidt (f. 19. Maj 1797 d. 19. Jan. 1849), Datter af 
Pensionist i Søetaten Johan Tobias S.

Beretn. fra den fotogr. Foren. VI (1890-91), S. 389. 484 ff. 
F. R. Friis, Bidr. t. dsk. Kunsthist. S. 115 ff. 
C. Nyrop, Dansk Guldsmedekunst S. 111.

C. Nyrop.



Kyhn, Frands, --o.1721, Præst og Poet. 
Om denne Lejlighedsrimers Ungdom vides kun, at han 1670 blev Student fra 
Slangerup, og at han 1677 og 1684 skrev et Par Opbyggelsesskrifter: 
«En Kristen aldrig vel tilfreds med det timelige Gods alene» og 
«En Kristen altid vel tilfreds med sin Gud». 1682 tog han Magistergraden, 
studerede 1687 i Leiden og blev Aaret efter Præst i Blidstrup 
paa Sjællands Nordkyst. Paa Grund af Kaldets Ringhed 
ønskede han at forene Degneembedet dermed og indgav derom 
en af de den Gang saa moderne rimede Ansøgninger:

 Stormægtigste Monark, al Nordens Liv og Ære!
 Det synes underligt, at Præsten Degn vil være;
 men Verden er forkert,  det Gud og hver Mand ser, -- 
 lad Præsten  blive Degn,  saa tigger han ej  mer!

1701 udgav han «Den poetiske Esther», en Omskrivning af Esthers 
Bog i Alexandrinere med oplysende Noter, og kom i den Anledning 
i en versificeret Polemik med Sorterup, der i sin «Cacoëthes 
carminincum» havde kritiseret ham og andre af Tidens Rimere. 
Hans øvrige Lejlighedsvers ere letløbende, men trivielle og ofte
plumpe i de Dages sædvanlige Stil; i Anledning af den store 
nordiske Krig polemiserede han mod Svenskerne, især Professor 
Riddermarck i Lund. I Samtiden havde han Ry som et vittigt Hoved 
og en vældig Jæger, men var ellers en slet Person. 1695 skal hans 
Hustru, der synes at have været en Bondepige, endog
have anklaget ham for Ægteskabsbrud og for ved sin
Haardhed at have taget Livet af sine Børn, og K. skal
da først være rømt til Skaane og siden, efter Konens
Død, have svoret sig fri. Heraf forklares Sagnet
om, at han i sin egen latinske Gravskrift skulde
have erklæret sig uværdig til at stedes til Hvile
inden for Kirkens Mure; andre forstaa dog Ordene som
en hygiejnisk Protest mod de den Gang almindelige
Begravelser i selve Kirken.

Nyerup og Rahbek, Den danske Digtekunsts Hist. IV, 63. 
Pontoppidan, Annales eccles. Dan. IV, 702. 
Danske Saml. IV, 80 f. 
Wrangel, Carolinska tidehvarfvets kom. diktning S. 15.

J. Paludan.



Kyhn, Peter Vilhelm Carl, 1819-1903, Landskabsmaler. 
K. er Søn af Opsigtsbetjent ved den
grønlandske Handel Carl Gottlieb K. og Sara Marie
f. Hendriksen og blev født i Kjøbenhavn 30. Marts
1819. Da hans Fader ikke vilde tillade ham at
blive Kunstner, blev han sat paa et Handelskontor
og senere, som et Kompromis mellem Faderen og ham,
i Lære hos Kobberstikker G. Hoffmann, hos hvem han
maatte udføre Vignetter og lign. til Handelsbrug;
men uden Tvivl har den Øvelse, han fik i at bruge
de til Faget hørende Redskaber, senere været ham
til virkelig Nytte, da han begyndte at udføre
Raderinger. Tillige fik han nu Lejlighed til at
besøge Akademiet, hvis Skoler han gjennemgik, og
hvor han 1843 vandt den mindre Sølvmedaille for
en tegnet Modelfigur. Det var dog Landskabsmaler,
han vilde være, og efter at have famlet sig frem paa
egen Haand kunde han allerede 1843 udstille sit første
Landskab, «Et bornholmsk Strandparti», som blev kjøbt
til den kongl. Malerisamling og senere udlaant til
Aarhus Musæum. I flere Aar besøgte han Bornholm, men
fandt snart Vej til andre Egne. Ved den Neuhausenske
Konkurs i 1845 vandt han Præmien for «Landskab, hvori
Foraaret karakteriseres». Efter et Par Aars flittig
Virksomhed begyndte han at søge Rejseunderstøttelse;
en saadan blev tilstaaet ham i 1848, men paa Grund af
Tidens Uroligheder fik han Lov at udsætte sin Rejse,
saa at han først kom afsted om Foraaret 1850. Aaret
efter fornyedes Stipendiet, saa at han kunde tilbringe
2 Aar i Udlandet, navnlig i Italien og Frankrig.

Det var dog kun, medens han var i Udlandet, og
strax efter Hjemkomsten, at K. malede Billeder efter
sydlandske Motiver, som heller ikke have afsat noget
iøjnefaldende Spor i hans Kunstudvikling. Han vendte
hurtig tilbage til umiddelbare Studier efter 
Naturen, og de Billeder, som Høyen, med klart Blik
for, hvad der boede i Kunstneren, efterhaanden fik
indkjøbt af K., vise en rask Fremgang. Medens det
store Billede «Vinteraften i en Skov» (udst. 1854)
væsentlig virker ved sin smukt udtalte Aften- og
Vinterstemning, viser Kunstneren allerede Aaret efter
i et mindre Vinterstykke, «Kystparti ved Taarbæk»,
hvor langt alvorligere han nu forstaar at gaa Naturen
paa Klingen. Hans Sans for Landskabets Modellering,
for at stille enhver Gjenstand paa sin rette Plads,
træder mere og mere frem, maaske paa Bekostning af
Farvevirkningens Blødhed. Men «Udsigt over det flade
Land ved Bjærgelide» (1858) hævder ved sin hele
originale Behandling, den sikre Modellering og det
vidtstrakte Indblik i den store, flade Egn en anselig
Plads i det danske Landskabsmaleri. Det var et af den
Slags Billeder, som ikke enhver kunde gjøre ham efter,
og man slap for at se Motivet komme igjen fra anden
Haand. Men faa Aar efter fik K. ligesom pludselig et
helt andet Syn paa sin Kunst. Han søgte mere og mere
at male sit Billede ude i selve den frie Natur og har
lige siden 1863 med fremtrædende Forkjærlighed dvælet
ved den sildige Sommeraftens ejendommelige Skjønhed
i Norden. I «Kølig Sommeraften» (1863) og «Sildig
Sommeraften ved Himmelbjærget» (1874) finder man en
malerisk Fylde, en Varme i Stemningen, en Blødhed
i Farvevirkningen, som han endnu 20 Aar derefter
bevarer og udvikler i en saa fremtrædende Grad, at
den unge Kunstnerverden tilegner sig ham i denne hans
«seconde jeunesse» og regner ham for en af sine. I
disse Billeder bliver K. mere og mere en Fortolker
af Himmelbjærgegnens Skjønhed, men paa sin egen Vis;
det er ikke saa meget Hedens melankolske Vildhed,
der tiltrækker ham, som det milde, mere med Sjælland
beslægtede Præg i de lavere Egne ved Silkeborgsøernes
Kyster, snart med Aftenskumringens farverigt vexlende
dæmpede Skjær, snart i Sommermiddagens lysende Fylde
af Frodighed og Kraft. Som hædret Veteran nøjes han
ikke med at skue tilbage paa et rigt Kunstnerlivs
Virksomhed, men søger hvert Aar tilbage til sit
andet Hjem i Jylland for at bringe nye Billeder med,
der ikke bære Præg af, at Kunstneren har udstillet
i mere end et halvt Aarhundrede. K. har ogsaa været
en øvet «peintre-graveur», om end hans Raderinger i
malerisk Virkning og Stemningsfylde ikke have naaet
hans Billeder. K. blev 11. Sept. 1853 gift med Pouline
Petrine Leisner, som døde 27. Juli 1894. Han blev
Medlem af Kunstakademiet 1870, udtraadte i 1882,
men blev i 1887 erklæret for Medlem af Akademiets
Plenarforsamling. Han døde 11. Maj 1903. -- En
haabefuld Søn, Svend Carl K.,  f. 22. Nov. 1862, udstillede 
Landskaber og Interiører fra 1884-89, men døde allerede 3. Dec. 1890.

Weilbach, Konstnerlex.

Ph. Weilbach.



Kühnel, Arnold Magdalus Andreas, 1821-77, Seminarieforstander og Præst, 
er født i Nyborg 27. Dec. 1821 og Søn af 
August Gottlieb K., senere Kancelliraad, By- og Raadstueskriver i 
Randers, og Johanne Magdalene f. Meyer. Han blev Student fra 
Randers Skole 1840, Cand. theol. 1845, konstit. Adjunkt ved Odense 
Kathedralskole 1847 og fast ansat sammesteds 1848. I 1851 blev 
han Kollaborator ved Flensborg Latin- og Realskole og 1856 
Forstander og Førstelærer ved Seminariet i Tønder, hvis Omordning 
han forestod, saa at det kunde gjenaabnes Nytaar 1858 som dansk 
Seminarium. 1864 blev han afsat af Tyskerne, privatiserede derpaa 
3 Aar i Kjøbenhavn og havde Udsigt til at blive C. Withs 
Efterfølger som Overskoledirektør; men da dette Embede nedlagdes 1866, 
søgte han gejstlig Ansættelse og blev 1867 Sognepræst i Kristrup 
og Hornbæk. 3 Aar efter blev han Forstander ved Lyngby Seminarium 
og tillige Sognepræst for Lyngby og Albøge; men ved 
Seminariets Nedlæggelse 1874 kom han atter ud af pædagogisk
Virksomhed. 1876 befordredes han til Sognepræst i Sengeløse og døde 
her 1. Avg. 1877. Titulær Professor var han bleven 1859. Baade 
efter Anlæg og Tilbøjelighed var K. fornemmelig Skolemand. Han
forenede alsidige Kundskaber med klar Tænkning, hvorfor hans 
Undervisning var grundig og modnende. For Seminarieeleverne 
havde han megen Interesse og forstod at vinde dem ved sit livlige 
og hjærtelige Væsen. Uheldige ydre Omstændigheder hindrede 
ham i at faa den Betydning for Skolen, som hans Begavelse og
Interesser syntes at have bestemt ham til. K. ægtede 24. Avg. 1847 
Ane Elisabeth Blichert (f. 28. Marts 1816), Datter af Kjøbmand 
Hans B. i Randers. 

Elvius, Danmarks Præstehist. 1869-84 S. 434.

Joakim  Larsen.



Kylling, Peder Lauridsen, o.1640-1696, Botaniker,
fødtes i Assens og var Søn af Raadmand Laurids K. (d. 1662). Han blev 
Student 1660, tog theolog. Examen 1666 og blev nogle Aar efter 
kaldet til Præst; men Kaldsbrevet blev af ukjendte Grunde strax 
efter kasseret, hvilket blev Aarsag til, at han fra dette Tidspunkt 
kastede sig med stor Alvor og Iver over botaniske Studier, hvilke 
han derefter ofrede al sin Tid lige til sin Død. Han har af en 
saa kompetent Dommer som Botanikeren J. W. Hornemann faaet 
det Vidnesbyrd, at «denne udmærkede Mand var uden Tvivl den 
grundigste, den ivrigste og den mest erfarne af Botanikerne i 
Danmark indtil Rottbølls Tidsalder». I 1680 fik han frit Ophold paa 
Valkendorfs Kollegium paa de Vilkaar, at han skulde istandsætte
og pleje Haven, senere med den Tilføjelse, at han «skulde føre de 
studerende i Marken om Sommeren», og ved særlig Tilladelse 
forblev han her i 16 Aar, lige til sin Død. I 1682 skaffede hans 
Velynder Gehejmeraad Moth ham Bestalling som kongelig Botanicus
med en aarlig Gage af 300 Rdl., hvad der for den Tid var en ret 
betydelig Sum. -- Hans mest bekjendte Arbejde er «Viridarium 
Danicum», som udkom 1688, og som indeholder en alfabetisk ordnet 
Fortegnelse over alle da kjendte danske Planter med Stedsangivelser
fra forskjellige Egne af Landet, dog fortrinsvis fra Øerne. Blandt 
dem, som meddelte ham Planter, nævnes i Fortalen af mere 
bekjendte Mænd Henr. Gerner og Peder Syv. Skriftet er senere (1757) 
blevet bragt i systematisk Orden af J. T. Holm og kritisk behandlet
(1859) af M. T. Lange; for de fra Slesvig angivne Arter har 
Fischer-Benzon 1889 givet en kritisk Undersøgelse. K. arbejdede selv paa 
en ny forøget Udgave, som dog aldrig udkom; det hedder, at den
berømte tyske Botaniker Haller havde i sit Bibliothek det 
Manuskript, som af K. var bestemt til Trykning. Et andet, mindre Skrift 
af K. udkom 1684 under Navnet «Gyldenlund», indeholdende en 
Fortegnelse over 404 af K. i Gyldenlund (nuværende Charlottenlund) 
iagttagne Planter; det er den første danske Specialflora og har ved 
sin Nøjagtighed og Fuldstændighed særlig Interesse ved at give 
Lejlighed til en Sammenligning mellem Floraens daværende og 
nuværende Sammensætning.

K. blev af sin Samtid betragtet som en sær Person, «en morsom 
Knart», som det hedder i en skjæmtsom Gravskrift over ham. 
Hertil bidroge væsentligst hans vedvarende Studenterlevned, 
hans enlige Stand, stille Levemaade og Lyst til at sysle i Haven og 
strejfe omkring i Marken. K. manglede ikke Avindsmænd, og han
har selv beklaget sig over, at en misundelig Haand har, da hans 
«Viridarium» var under Pressen, faaet udtaget Bogstavet n, saa at 
der staar «Urtekostens Mester» i Steden for «Urtekonstens Mester» 
i det af Henrik Gerner forfattede Indledningsdigt, som efter Datidens 
Skik er anbragt foran i Bogen. C. F. Rottbøll opkaldte en Planteslægt 
til Ære for ham.

O. Wolff, Journal f. Politik osv. 1825, II, 193 ff. 
Bloch, Den fyenske Geistligheds Hist. II, 191 ff. 
Naturhist. Tidsskr. I, 559 ff.

E. Rostrup.



Kynghorn, Alexander, d. o.1529, s. Kinghorn (ovfr. S. 170).



Kyrning, Jacob Nielsen, --1361, Ærkebiskop, 
var Søn af en skaansk Ridder, Niels K. (d. 1354), der førte samme Vaaben, et firdelt Skjold, som Thott-Slægten, og hans første Hustru, Christine. Han 
blev Kannik i Lund, studerede derpaa i Paris (o. 1344) og blev 1355 
valgt til Ærkebiskop. Medens han derefter var i Avignon for at faa 
Valget bekræftet af Paven, blev der af den daværende Gjældkjær 
i Skaane, Hertug Bengt Algotsson, lagt Beslag paa Ærkebispestolens 
Gods. I Efteraaret 1356 fortrængtes Hertugen imidlertid fra Magten 
af Kong Magnus' Søn Erik, Ærkebispen sluttede sig da til denne, 
men synes efter Forliget i Jønkøping mellem Magnus og hans Søn 
(28. April 1357) igjen at have trukket sig noget tilbage. Om han 
derved har vakt Kongesønnens Mistro, eller der i øvrigt er kommet 
dem noget imellem, vides ikke; men Natten mellem 4. og 5. Febr. 
1358, næppe en Maaned efter at have erklæret Kong Valdemar 
Krig, overrumplede Erik J. K. i Aahus og tog ham og hans Folk 
til Fange. Ærkebispen kom dog kort efter igjen i Frihed, men 
paadrog sig snart andre og større Ydmygelser. 1360 beskikkede 
Paven 2 midlertidige Bestyrere af Ærkebispeembedet -- som Grund 
angaves J. K.s hyppige Fraværelser og den store Gjæld, Lunds Stift 
i hans Tid var kommet i --, ligesom der udgik en pavelig Skrivelse 
til den ene af disse Bestyrere om at stævne Ærkebispen i Anledning 
af hans voldelige Fremfærd mod Domprovsten Niels Axelsen 
til at møde for Kurien. Faa Maaneder efter, at disse pavelige
Befalinger kunne antages at være komne til J. K.s Kundskab, døde 
han 23. Jan. 1361 paa Hammershus. 

C. Weeke.



Kähler, Herman August, f. 1846, Lervarefabrikant. 
K. er født 6. Marts 1846 i Næstved, hvor hans Fader, Joachim Christian 
Herman K. (d. 1884), var Pottemager og Kakkelovnsfabrikant;
Moderen var Mariane Sophie f. Capmann. Han lærte i Faderens 
Forretning, gik i Teknisk Skole i Næstved og Kjøbenhavn og nød 
endelig Undervisning i Bissens Atelier i Vinteren 1864-65; derefter 
rejste han i Tyskland og Schweits 1865-67. Hjemkommen til
Næstved arbejdede han i Faderens Forretning, som han overtog 
1872, og ved Siden af Kakkelovne, Kammer og Bygningsornamenter 
lagde han sig efter Tilvirkningen af dekorative Fade og Vaser, 
Flisemaleri o. lign. Og denne kunstindustrielle Virksomhed lykkedes, 
hvad der anerkjendtes paa forskjellige Udstillinger, f. Ex. i 
Kjøbenhavn 1888, Paris 1889 og Chicago 1893, ligesom det kan oplyses, 
at en Række Industrimusæer rundtom i Evropa har kjøbt 
Gjenstande hos ham til deres Samlinger. Men han har ogsaa vidst at 
skaffe sig den fornødne kunstneriske Assistance: Maleren og
Billedhuggeren K. Hansen Reistrup er fast knyttet til hans Virksomhed, 
og f. Ex. i Chicago udstillede han et stort Flisemaleri, «Ægirs 
Døtre», efter Tegning af Lorens Frølich. -- 1. Juni 1873 ægtede 
han Jansine Elisabeth Christine Berg (f. 7. Febr. 1848), Datter af 
Stolemagermester i Kjøbenhavn Christoffer B. og Oline Marie f. 
Wibro.

Tidsskr. f. Kunstindustri 1888, S. 131 f.

C. Nyrop.



Kærup, Jacob, 1682-1751, Biskop, 
fødtes 13. Sept. 1682 i Nakskov, hvor Faderen, Peder K., var Kjøbmand og Raadmand. 
Moderen, Margrethe Jacobsdatter, var en Præstedatter. Han kom 
tidlig i Kjøbenhavns Skole, hvorfra han blev Student 1701. Efter 
nogen Tid at have været Huslærer fik han 1707 Borchs Kollegium
og blev samtidig Amanuensis hos Biskop Bornemann og siden hos 
hans Eftermand, Worm. 1711, samme Aar, som han tog theolog. 
Examen, blev han i Kjøbenhavn resid. Kapellan til Holmens Kirke 
og 1728 Sognepræst efter 1712 at være kreeret til Magister. «Uden 
Attraa og Ansøgning» blev han 27. April 1733 udnævnt til Biskop 
i Christianssand. Det var en uheldig Tid for dette Stift, og det 
var godt, at det i K. fik en meget dygtig Biskop. Skolen var i 
daarlig Tilstand, og Kirkerne vare blevne brøstfældige, da de ved 
Salg vare komne i private Mænds Hænder. Aaret efter K.s
Ankomst brændte to Tredjedele af Stiftsstaden. Hans forfaldne 
Bisperesidens blev staaende; Kirken og Skolen gik tabt. Han arbejdede 
med Iver paa at faa dem op igjen og havde den Glæde at indvie 
Skolen ved Reformationsjubilæet 1736 og Kirken 2 Aar senere. For
Hospitalet fik han en ny Ordning, og hvad der i hine Dage maatte 
regnes ham til stor Fortjeneste, var Oprettelsen af en Enkekasse for 
Stiftets Gejstlighed, hvis Fundats blev stadfæstet 1736. Vanskeligheder
havde han ved at faa afskaffet den herskende Skik, at 
fornemme Folk fik holde Altergang for sig selv. Det bragte ham i 
megen Strid og Uhehagelighed, som han dog med sit sagtmodige 
Væsen kunde bære. Tungere var det for ham at se al den Elendighed 
i Stiftet, der blev fremkaldt ved de 2 Misvæxtaar 1740 og 
41, netop medens Konfirmationsordningen og den dermed sammenhængende
Almueskole traadte ud i Livet. Det havde set ilde ud, 
om han ikke havde været den ualmindelig flittige, arbejdsomme og 
nøjagtige Mand, han var. Som en aarvaagen og alvorlig Tilsynsmand 
var han sine Præsters Støtte og uforfærdede Talsmand. En 
af de mere fremragende iblandt dem (Mich. Tyrholm) udtaler hans 
Ros i høje Toner og priser ham for «Troens Nidkjærhed, grundig 
Lærdom, gudeligt Levned, retsindigt Væsen, sagtmodig Vandring, 
utrættelig Flittighed». I Litteraturen er han ikke traadt frem uden 
med et Mindedigt over U. F. Gyldenløve, der ikke røber poetisk 
Anlæg. Gift 9. Maj 1712 med Helene Cathrine f. Brinck (f. 28. Maj 
l693 d. 5. Maj 176l), Datter af Præsten Iver B. (III, 59) og Enke 
efter Præsten Hans Hagerup (d. 1711). K. døde 29. Avg. 1751.

Faye, Christianssands Bispe- og Stiftshist. S. 312 ff.

D. Thrap.



Købke, Christen Schiellerup, 1810-48, Maler, 
blev født 26. Maj 1810 i Kjøbenhavn og var Søn af Bagermester Peter Berend 
K. (f. 1771 d. 1843) og Cecilie Margrethe f. Petersen (f. 1778 d. 1867). 
Han fik sin første Undervisning i Hjemmet, men en Gigtfeber, som 
i hans 11. Aar fængslede ham til et langvarigt Sygeleje, fik, som 
det synes, afgjørende Betydning for hans Livsbane. De Tegninger, 
han syslede med under Rekonvalescensen, bevægede Forældrene til 
efter Helbredelsen at sende ham til Kunstakademiet, hvor han 
allerede i Jan. 1822 fik Adgang til den første Tegneklasse og et Aars 
Tid efter til Lorentzens Malerstue, hvor han øvede sig i Maling ved 
at kopiere flere Portrætter. I 1827 blev han først Elev af Modelskolen, 
og Aaret efter, da hans Lærer døde, fik han Plads i Eckersbergs 
Malerstue. Allerede i 1827 begyndte han at male, i det 
Familiens yngre Medlemmer maatte sidde for ham; i 1828 kom 
Turen til «Mormoder», et Portræt, som allerede viste betydelig
større Sikkerhed i Tegningen, om ogsaa Malemaaden minder om 
Lorentzen. Imidlertid gik den akademiske Undervisning sin Gang, 
i 1831 vandt han den mindre, i 1832 den store Sølvmedaille. Et 
Sommerophold i Aarhus gav ham Lyst til ogsaa at tegne og male
efter den frie Natur, om end hans fleste Arbejder endnu ere 
Portrætter. Kunstforeningen kjøbte et Par af hans første Billeder, 
«Parti af Aarhus Domkirke» (1831), som nu er havnet i den kongl. 
Malerisamling, og «Antiksalen paa Charlottenborg». Allerede i 
1830 havde han malet et landskabeligt Parti ved Citadellet med en 
gammel Matros i Forgrunden, siddende som Cigarsælger ved et 
lille Bord. I 1833 malede han som Studie et Portræt af den samme 
gamle Sømand, udmærket ved den fine Modellering i de tyndt 
paalagte Farver og den klare Farvetone i Karnationen. Dette 
fortrinlige Ungdomsarbejde blev kjøbt efter Kunstnerens Død til den
kongl. Malerisamling, altsaa ikke, som almindeligt i den Tid, for 
at give en lovende Kunstner en Opmuntring, men, selv efter at 
Løbet var fuldendt, i Erkjendelsen af, hvor højt Kunstneren allerede 
stod i dette Værk.

Saa tidlig som i 1831 havde han begyndt at radere, bl. a. et 
Parti af Aarhus Domkirke, der blev udgivet af Kunstforeningen. 
I 1836 udførte han den gamle Sømands Brystbillede, der ogsaa som 
Radering hører til hans bedste Arbejder, Aaret efter en større,
smuk Radering af Frederiksborg Slot. I de samme Aar malede han 
«Frederiksborg Slot, set fra Jægerbakken ved Solnedgang» (udst. 
1836) og «En Sommermorgen ved Østerbro» (udst. 1837), der nu 
tilhører den kongl. Malerisamling. En Sammenligning med hans
italienske Billeder viser bedst, hvor sandt han havde forstaaet at 
opfatte den nordiske Sols blege Skjønhed, selv inden han havde 
lært Sydens Glød at kjende. Den omhyggelige Gjengivelse af alle
Enkeltheder giver tillige dette Billede en betydelig historisk 
Interesse. I Slutningen af 1837 ægtede han en Frænke, Susanna Cecilie 
Købke (f. 1810 d. 1849),  Datter af Kancelliraad, Kontorchef Caspar 
Berend K. (f. 1764 d. 1826) og Juliane Dorothea f. Ratz (f. 1776 
d. 1860). Kort efter malede han et smukt Portræt af sin unge 
Hustru. Imidlertid havde han faaet en varm Anbefaling af 
Akademiet til Fonden ad usus publicos, hvorefter han i 1838 fik Løfte 
paa Rejsestipendium det følgende Aar; han fik ogsaa 1839 et 
Stipendium paa 600 Rdl. aarlig i 2 Aar. Men allerede i Avg. 1838 
havde han, ledsaget af Hilker, forladt Kjøbenhavn, uden at tage 
sin Hustru med, og naaede hen ad Nytaar Rom, hvor han traf sin 
Svoger F. C. Krohn og mange andre danske Kunstnere. I muntert 
Samliv med Kunstfæller gik Vinteren under Studier af Roms Kunstskatte, 
og først da han den følgende Sommer, i Følge med Const. 
Hansen, gjorde Udflugter til Neapel, Sorent og Capri, begyndte 
han at male Studier i det frie. Den syditalienske Naturs hele Fylde 
og rige Farveskjønhed gik her saaledes op for ham, at han kunde 
gjengive Indtrykket frisk og levende efter Hjemkomsten.

I 1840 var han hjemme igjen, men først da han havde et 
udført Billede færdigt, «Parti af Capris Sydside, stærk Søgang» 
(udst. 1842), foreviste han dette for Akademiet og blev agreeret 
1842. Til Medlemsstykke skulde han male «Et Parti af den italienske 
Kyst ved Middelhavet». I Steden for at male dette fuldførte han
et stort Maleri, «Kystparti ved Capri, Morgen»
(udst. 1844), hvilket blev kjøbt til den
kongl. Malerisamling. Dette Billede karakteriserer
vistnok fyldigst K. i hans sidste Periode. Det
udmærker sig ved en Dybde og Glans i Farven, en
mere storslaaet malerisk Helhed, end hans tidligere
Billeder havde, selv om man ved Sammenligning
med de i Italien udførte Studier kan savne noget
af det umiddelbare Indtryk i Gjengivelsen af
Enkeltheder. Endnu et Billede over et italiensk Motiv,
«En Pergola» (udst. 1845), gjorde megen Lykke. Saa vel
disse Arbejder som Udførelsen af en Del Dekorationer i
Thorvaldsens Musæum havde sinket ham i at arbejde paa
Medlemsstykket. Hans Hustrus Sygdom og Familiesorg
hemmede maaske ogsaa hans Arbejdskraft. Først i
Okt. 1846 blev «Parti af Marina piccola paa Capri»
forevist i Akademiet og forkastet, om end med et ringe
Overtal. Til Trods for at han endnu fuldførte nogle
Portrætter, gjorde denne Begivenhed saa stærkt Indtryk
paa ham, at hans Kraft var brudt. En Forkølelse
gik over til Lungebetændelse, og 7. Febr. 1848 døde
han efter faa Dages egentlig Sygdom. 

E. Hannover, C. K. (1893). 
Selmer, Nekrolog. Saml. I, 341 ff.

Ph. Weilbach.



Købke, Christian, f. 1830, Justitiarius. 
K., en Søn af Kammerraad, Godsforvalter ved Boller-Møgelkjær
Gods Andreas Ludvig Bernth K. og Kirstine Cathrine
f. Storm, fødtes 29. April 1830 paa Gaarden
Svanholm i Nærheden af Horsens, blev 1848 Student
fra Sorø, 1856 juridisk Kandidat, s. A. Kancellist
i Kultusministeriet og 1860 Fuldmægtig sammesteds;
men allerede forinden (Dec. 1859) var han bleven
konstitueret som Assessor i Landsoverretten i Viborg
og fungerede i de følgende 3-4 Aar næsten uafbrudt som
saadan, indtil han 1863 efter indtrængende Anbefaling
fra Rettens daværende Justitiarius blev udnævnt til
fast Assessor ved Retten, uagtet han var den yngste
blandt Ansøgerne. 1881 blev han Rettens Justitiarius
og beklæder denne Stilling endnu. Desuden har han
i en lang Aarrække været Medlem af Direktionen
for Viborg Bys og Omegns Sparekasse. 1892
blev han Kommandør af 2. Grad af Danebrog.

G. Kringelbach.



Købke, Johan Peter, 1824-98, Officer. K. er Søn af
Oberstlieutenant af Ingeniørkorpset Niels Christian
K. (f. 1793 d. 1849) og Mette Marie f. Bruun (f. 1798 d.
1888) og blev født 5. Okt. 1824 i Fredericia. I 1838
sendtes han til Kjøbenhavn for i Mariboes Realskole
at forberedes til den kongl. militære Højskole,
paa hvilken 
han indtraadte i 1842, i det han samtidig udnævntes til 
Sekondlieutenant à la suite i Artilleriet uden Anciennitet. I 1844 tillagdes 
der ham Sekondlieutenants Anciennitet af i. Nov. 1842. Da 
Undervisningen paa Højskolen suspenderedes 1845, afgik han til 
Ingeniørtropperne, men han gjenindtraadte paa Skolen i 1846 og forlod den 
 først ved Krigens Udbrud i 1848, i det han samtidig udnævntes til
Premierlieutenant i Ingeniørkorpset. Efter en kort Tid at have 
været ansat ved Fæstnings- og Bygningstjenesten i Kjøbenhavn 
afgik han i April 1848 til Feltingeniørdetachementet og deltog i 
Fægtningerne i Sundeved 28. Maj, hvor han fungerede som Adjudant
hos Oberst Schleppegrell, og ved Hoptrup Natten mellem 
6. og 7. Juni. Ved Slutningen af Felttoget 1848 modtog han tillige 
med flere andre ved Kongerevuen paa Lerbæk Mark ved Vejle 
Ridderkorset af Kongens Haand. I Vinteren 1848-49 var han 
ansat ved Generalkommandoen i Nørrejylland, hvorfra han i 
Felttoget 1849 overgik til Armeens Overkommando som Adjudant, 
i hvilken Egenskab han deltog i Fægtningen ved Adsbøl 3. April. 
Senere ansattes han ved Feltingeniørdetachementet og førte ved 
Udfaldet fra Fredericia 6. Juli Sapørerne ved Avantgarden. Imellem 
Krigsaarene 1849 og 1850 forblev han i Fredericia Fæstning, men 
afgik sidstnævnte Aar paa ny til Feltingeniørdetachementet og deltog 
i Slaget ved Isted 25. Juli, efter at han kort forinden var 
bleven Kapitajn af 2. Klasse.

Da Feltingeniørdetachementet opløstes i Foraaret 1851, stilledes 
K. til Raadighed for Ingeniørkorpset ved Udarbejdelsen af Forslag 
til Kjøbenhavns Befæstning mod Land- og Søsiden, men han 
beordredes forinden sammen med Kapitajn Ernst paa en 8 Maaneders
Rejse til Udlandet for at uddanne sig i den permanente Fortifikation. 
I 1853 udnævntes han til Kapitajn af 1. Klasse, blev s. A. 
Adjudant og ved Stabschefspladsens Oprettelse i 1861 Stabschef ved
Ingeniørkorpset. Ved Siden af denne Gjerning fungerede han i 
1853-55 som interimistisk Lærer i Vandbygning ved den kongl. 
militære Højskole, og han var i 1863-67 Borgerrepræsentant i 
Kjøbenhavn; som saadan tog han virksom Del i de langvarige 
Forhandlinger om Ordningen af Hovedstadens Havneforhold og om 
Knippelsbros Ombygning-, i 1865 udkom der en Piece fra hans 
Haand om dette sidste Æmne. I 1866-67 stod han til Raadighed
for Ingeniørkorpset og blev sidstnævnte Aar først fungerende Direktør 
for Kommandoen i Krigsministeriet og dernæst Chef for Armeens 
Intendantur, hvorfor han udtraadte af Nummer samt sattes à la suite 
i Ingeniørkorpset. Ved den nye Hærlovs Ikrafttræden
i 1867 udnævntes han til Oberst uden for Nummer i
Ingeniørkorpset og Chef for Hærens Forplejningskorps
og Aaret efter til Generalintendant. Disse
Virksomheder røgtede han, efter at han i 1889 paa
Grund af Alder havde erholdt Afsked som Oberst med
Generalmajors Karakter, indtil 31. Dec. 1894, da han
afskedigedes af Krigstjenesten og samtidig dekorerede 
med Danebrogsordenens Storkors. Han var i 1869 bleven
Kommandør af 2. og i 1878 Kommandør af 1. Grad.

I over et kvart Aarhundrede har han saaledes staaet
i Spidsen for Hærens Forplejningsvæsen, og han har i
dette lange Tidsrum med den samme Energi og usvækkede
Interesse arbejdet paa dets Udvikling og søgt at
holde det paa Højde med det bedste i Udlandet. Hans
ihærdige Bestræbelser for gjennem en Revision af Loven
af 1868 om Forplejningskorpsets Ordning at opnaa et
forbedret Personel for dette strandede paa den indre
politiske Strid. Medens han beklædte Stillingen som
Generalintendant, deltog han ogsaa paa anden Maade
i det offentlige Liv, især inden for Hæren. Det
skyldtes saaledes for en væsentlig Del hans Initiativ
og ivrige Arbejde for Sagen, at Officersforeningen i
Kjøbenhavn blev stiftet i 1880--81, og han har siden
1876 været Formand for det krigsvidenskabelige
Selskab. End videre er han Formand for den efter
Christiansborg Slots Brand i 1884 dannede Komité
for «Nationalbidrag til Kongeborgen» og Formand for
«Foreningen for Lægevagtstationer i Kjøbenhavn». 
-- K. døde 3. Avg. 1898. --
K. ægtede 1. Maj 1851 sit Søskendebarn Kirstine Marie
Bruun (f. 6. Okt. 1828), Datter af Klædefabrikant
Johannes Iver B. (III, 170).

Tychsen, Fortifikations-Etaterne og Ingenieurkorpset 1684--1893.

V. E. Tychsen.



Køedt, Andreas Peschcke, f. 1845, Handelsmand og Forfatter. 
K. er født i Flensborg 22. Sept. 1845
og er Søn af Skibsfører Matthias Matthiessen K. og
Anna Marie f. Peschcke. Efter at have arbejdet først
paa Handelskontorer i Flensborg og Manchester og
senere som rejsende stiftede han 1875 sammen med en
Skolekammerat, P. A. Paulsen, Firmaet Paulsen, Køedt &
Co. i Manchester og nogle Maaneder efter sammen med
Paulsen og N. Hilligsøe Firmaet Hilligsøe, Køedt
& Co. i Kjøbenhavn. Firmaerne drive en betydelig
Manufakturhandel en gros og en detail («Messen»)
og have i de senere Aar anlagt en Gardinfabrik og
et Dampvæveri. 
Under særlig Paavirkning af sine Indtryk i England
nærede K. tidlig en levende Interesse for offentlige
Forhold, navnlig for handelspolitiske Spørgsmaal. Som
første Resultat af sine Studier i denne Retning
udgav han 1887 et Skrift, «Tolden og Tiderne»,
hvori han dels tager Ordet for absolut Frihandel,
dels anbefaler Oprettelsen af en Frihavn. Sine
Anskuelser har han senere med stor Udholdenhed
forfægtet i en Række Smaaskrifter og Bladartikler
og som Taler paa adskillige Agitationsmøder. Hans
Skrifters Fortrin og Fejl hænge nøje sammen med det
agitatoriske Formaal. De ere skrevne med Talent, og
Formen er livlig, frisk og klar, men de ere ensidige
i deres Løsning af Problemerne, og Forfatteren kommer
ofte for let over Vanskeligheder, der frembyde sig
ved en mere alsidig Fordybelse i Spørgsmaalene. 1887
var K. Medstifter af «Toldreformforeningen», hvis
Formandsplads han indtog fra Stiftelsen til 1891. I
øvrigt har hans nationaløkonomiske Interesse ikke
indskrænket sig til Toldspørgsmaalene. 1893 udgav
han et populært Skrift, «Guld og Sølv», hvori der
er nedlagt et betydeligt Studium, og som deler hans
øvrige Arbejders stilistiske Fortrin. -- I April 1895
valgtes han af Slagelsekredsen ind i Folketinget,
hvor han har sluttet sig til Venstre. K. er gift med
Elisabeth Ellen f. Duval, Datter af Portrætmaler
D. i Manchester.

E. Meyer.



Køhler, Vilhelm Eduard David, 1839-1902, Murmester. 
Han er født 10. Okt. 1839 i Hørsholm, hvor hans
Fader, Murmester Frants Georg K., havde en efter
Datidens Forhold stor Virksomhed; Moderen var Marie
f. Malmgreen. Efter at være oplært hos Faderen,
i Teknisk Institut og hos Arkitekt N. S. Nebelong
arbejdede han 1858-61 i flere af Tysklands større
Byer, samtidig med at han gik paa Vinterkursus i
Bygningsskolen i Holzminden (Brunsvig), hvorfra
han tog Afgangsexamen. 1863 etablerede han sig i
Hørsholm og Aaret efter i Kjøbenhavn, 1864-82 i
Kompagni med sin yngre Broder Julius Georg K. (d. 
1894), og det er en Mængde store Bygninger, hvis
Opførelse har været betroet ham. Exempelvis kunne
mærkes det kongl. Theater, St. Pouls og St. Matthæus'
Kirkerne, Kommuneskolerne i Randersgade, paa Jagtvejen
og ved Kapelvejen, den kongl. Porcellænsfabrik,
Kunstindustrimusæet osv. Desuden grundlagde han 1871
sammen med sin ovennævnte Broder Frederiksholms Tegl-
og Kalkværker, der 1873 gik over til et Aktieselskab,
hvis Direktør han stadig siden har været; som Filial
af det anlagde han 1891 Hillerød Teglværk. Han er
Medlem af Kjøbenhavns 
Murerlavs Bestyrelse, er Repræsentant i Kjøbenhavns
Forstæders Brandforsikring, Formand for
Repræsentantskabet i Kreditforeningen for
Haandværket og industridrivende i Kjøbenhavn
og for Teglværksforeningen af 1893. -- 10. Juli 
1902 døde han. -- 4. Nov. 1863 ægtede han Hansine Sibbern
(f. 10. Jan. 1837), Datter af Snedkermester
Vilhelm S. i Fredensborg og Ida f. Vever.

C. Nyrop.



Kølle, Claus Anton, 1827-72, Landskabsmaler, 
var født i Sandby paa Laaland 25. Nov. 1827 og Søn
af Skriver paa et Birkekontor C. F. K. Efter at
være bleven sat i Malerlære hos Dekorationsmaler
C. J. A. Løffler begyndte han at gaa paa
Kunstakademiet, blev 1847 Svend og rykkede samtidig op
i Dekorationsklassen. Denne gjennemgik han og vandt
1851 den mindre Sølvmedaille som Dekorationsmaler
for et Theaterloft, men samtidig havde han besøgt
Akademiets andre Tegneskoler, blev 1848 Elev af
Modelskolen og vandt her 1850 den mindre og 1852
den store Sølvmedaille. Et Forsøg paa 1853 at vinde
den mindre Guldmedaille for Opgaven «Barnemordet
i Bethlehem» slog fejl, og nu synes han at have
tabt Modet og at ville indskrænke sig til at være
Dekorationsmaler. Han arbejdede under L. Frølich
ved Udsmykningen af Overappellationsrettens Sal i
Flensborg og rejste derpaa 1854 med Understøttelse
af den Reiersenske Fond til Tyskland. Denne lille
Rejse modnede Tanken hos ham om at blive udøvende
Kunstner, men endnu vaklede han mellem Landskab
og Figurmaleri. Lyst og Evne i sidste Retning
savnede han ikke; han udstillede flere Portrætter
og Figurbilleder, vandt 1855 den Neuhausenske Præmie
for «Et Barneportræt», ja malede endog en Altertavle
(1857), «Christus i Emmaus», som Konkursbillede for
den Neuhausenske Præmie.

Landskabsmaleriet drog imidlertid mere og mere K. til
sig, og hans Talent fremtraadte her i en Fylde, der
viste, at Valget havde været rigtigt. «Eftermiddag
paa Himmelbjærget» (1860) blev kjøbt til den
kongl. Malerisamling, og s. A. fik han Akademiets
mindre Rejsestipendium paa 2 Aar, som han for
største Delen tilbragte i Rom og dets Omegn. Hans
første Billeder herfra, «Parti af Colossæum», «Romas
og Vestas Tempel», minde i Sikkerhed og Finhed om
Const. Hansens og Købkes Gjengivelser af lignende
Æmner. Senere danner han sig en selvstændigere
Opfattelsesmaade, hvori den milde, poetiske Stemning,
der hører til K.s Hovedfortrin som Maler, især træder
frem. Det smukkeste Exempel paa denne 
Retning er vistnok «Parti ved Nemisøen» (udst. 1862, Konsul Hages 
Saml.). Efter Hjemkomsten vendte han tilbage til Fædrelandets 
Natur og indsamlede Studier paa mindre Sommerrejser, snart i Fyn, 
snart paa Møen, snart i Nordsjælland, tiest gjengav han dog
Motiver fra Dyrehaven eller Ordrup. Ogsaa her var det den fyldige 
Stemning, den rene Naturfølelse, den aandfulde Gjengivelse af 
Landskabets Hovedtræk, som fængslede, om man end undertiden 
maatte indrømme, at Finheden og Mildheden gik over til Svaghed; 
selv de stejle Klinter paa Møen bleve under hans Haand til venlige 
Idyller, kjærtegnede af et blidt og dæmpet Sollys. Efter 1866 sporer 
man en Forandring. «Parti i Vinderød Skov» adskiller sig ikke 
alene ved sit særegne Motiv, en Række af Vinden stærkt medtagne
Træer paa en hældende Bakke, men ogsaa i Behandlingen; han 
bliver bestemtere i Modelleringen, klarere i Farven og mindre 
«fortonet» i Hovedvirkningen. I det mindre Billede «I Skoven 
om Foraaret» kappes han med Blomstermaleren ved at drage Landskabets 
Forgrund nærmere til Øjet og gjengive Skovbundens bugnende
Blomsterfylde. Dog er det et virkeligt Landskab, hvori 
Blikket ud over Anemonernes Vrimmel lokkes ind i Dybden af den 
vaarfriske Skov. Her er kjækkere Træk og en fyldigere Farverigdom, 
end Kunstneren tidligere vovede sig til. Et udmærket 
Billede i denne nye Retning er «Rejnfan ved en Havremark», 
et Motiv fra Slesvig, som var udstillet i 1870.

I 1867 fulgte K. Baron C. Stampe paa en Rejse til Biarritz, 
hvorfra han malede et Par nydelige Smaapartier; allerede den Gang 
led han meget af Gigt og rejste i 1869 til Aachen, hvis Bade han 
brugte uden tilsyneladende Udbytte. Han følte sig syg, blev endnu 
mere stille og indesluttet, end han tidligere havde været, men hans 
Kunst viste ingen Nedgang; i 1871 blev han Medlem af Kunstakademiet, 
og i 1872 fik han det Anckerske Rejselegat, som han 

dog ikke kom til at benytte; thi han blev angreben af Lungebetændelse
og døde paa Kommunehospitalet 2. Sept. 1872. K. var 
ugift; han var en stilfærdig Natur, trofast mod sine Venner, mild 
i sin Dom over andre; i en fortrolig Kreds kunde han dog, naar 
han blev nødt dertil, udtale sig med Fasthed og Klarhed over 
kunstneriske Æmner. Hans Retsindighed og Tjenstvillighed vandt
ham mange Venner. Hvor yndet han var i Publikum som Kunstner, 
ses maaske bedst af, at Kunstforeningen alene kjøbte 14 Billeder 
af ham, medens i det hele kun faa forbleve usolgte i hans Malerstue.

Weilbach, Konstnerlex.

Ph. Weilbach.



v. Køller-Banner, Georg Ludvig, 1728-1811, Officer, 
er født i Pommern, til hvis Adelsslægter han hørte, men opdraget i Hessen, 
hvor Faderen, Joachim Christoph v. K. (f. 1690 d. 1732) var Kapitajn. 
Moderen var født v. Zollen. 13 Aar gammel indtraadte K. 
selv i hessisk Krigstjeneste og deltog fra 1743-48 i Felttogene i 
Bajern, Braband og Skotland og fra 1757-60 i Syvaarskrigen. 
Sidstnævnte Aar fik K., der var avanceret til Major og havde 
erhvervet sig Ry som en uforfærdet Soldat og intelligent Infanteriofficer,
Ansættelse i Danmark som Oberstlieutenant ved falsterske 
Regiment til Fods, for hvilket Regiment den 15aarige Prins Carl 
af Hessen lige var bleven Chef. K. skulde være Prinsens militære 
Raadgiver og i Virkeligheden føre Kommandoen for ham. Det 
viste sig, at K. var Posten fuldt voxen. Han satte Regimentet i 
fortrinlig Skik, førte det i Meklenborg til Grev Saint-Germains 
fuldkomne Tilfredshed og forstod i høj Grad den Kunst at vinde sine 
undergivne. «Han er respekteret af høj og lav, fra Officer til 
Musketer», siger Prinsen af Hessen, «og elsket og agtet af enhver 
for sin vennesæle Færd.» Uden for de militære Kredse lød Dommen 
over hans Optræden imidlertid væsentlig anderledes. Den civile 
Befolkning synes saaledes nærmest at have betragtet ham som en 
brøsig og anmassende Jacob v. Thybo, for hvis anselige Skikkelse 
og vel bekjendte Legemsstyrke det dog var raadeligst at gaa af 
Vejen, og hvor fejlagtigt dette Syn end i Hovedsagen var, kan 
det ikke nægtes, at der i K.s Tale og Vandel ved Siden af megen 
Takt og Beherskethed forekommer Spor af Raahed og Hidsighed,
ligesom det ogsaa nok er troligt, at han med Overmod kunde se 
ned paa Borgerne, med hvem han saa vel i Hovedstaden som 
senere i Rensborg af og til havde ret skarpe Sammenstød.

Imidlertid havde Prins Carl kastet sig over Artillerividenskaben, 
hvori General Huth var bleven hans Læremester, og 1766 blev K., 
udnævnt til Oberst, Kommandør og det følgende Aar Chef for 
falsterske Regiment, som han efterhaanden ved sin Kyndighed og 
levende Interesse for Tjenesten gjorde til en Mønsterafdeling. 1769 
var K. Gjæst ved et preussisk Hærkorps under dets Exercertid i 
Pommern for at studere Udviklingen af Frederik den stores 
Infanteritaktik. Næst Tjenesten var Theatret K.s Passion. Han var en 
sikker Mand i sin Loge i Skuespilhuset eller i den italienske Opera 
og holdt nok af, naar et Stykke skulde opføres, at være den, der 
gav Tonen an. Ikke mindre kjendt var han bag Theatrets Kulisser, 
og herfra stammer vel det intime Forhold, han bl. a. stod i til 
Jfr. Morell (VI, 42), «Pernilles» senere saa berømte Fremstillerinde. 
I den store Skandale i det kongl. Theater 25. Nov. 1771 under 
Opførelsen af Bredals «Den dramatiske Journal» (III, 34) var K. 
som bekjendt Hovedmanden og afgav Stof for Ewald til Persiflagen 
«Bürgerschreck» i «De brutale Klappere».

Med Politik eller Hofintriger synes K. indtil Udgangen af 
1771 ikke at have befattet sig. Han har næppe været blind for 
den i Hovedstaden tiltagende Gjæring og Forbitrelse mod Struensee 
og maaske nok været vidende om Grev Rantzau-Aschebergs og 
Æventyreren Beringskjolds famlende Forsøg paa ved Enkedronning
Juliane Maries Hjælp at styrte Magthaveren, men der foreligger 
intet om, at han har indladt sig med dem. Da kaldte et Tilfælde 
ham frem i de misfornøjedes forreste Række. En af hans Officerer, 
Sekondlieutenant U. A. v. Kardorff, havde været overhørig mod et 
af Kommandantskabet ved Juleaftensoptøjerne udstedt Forbud, og 
Struensee tog heraf Anledning til en af de første Dage i 1772 at 
dekretere, at Lieutenanten skulde kasseres foran Fronten af falsterske
Regiment. Det var forgjæves, at K. bønfaldt Ministeren om at 
mindske denne Vilkaarlighed og forskaane Regimentet for en 
saadan Skamplet. Harmfuld herover synes K. nu at have stillet sig 
og sit Regiment til Enkedronningens Raadighed, og 13. Jan. i en
Raadslagning mellem de sammensvorne blev det i hvert Fald 
bestemt, at der efter Maskeballet Natten mellem 16. og 17. Jan., da 
falsterske Regiment havde Vagt paa Christiansborg Slot, skulde 
gjøres Ende paa Struensees Herredømme. Sjællandske Dragonregiment
under Generalmajor Eickstedt (IV, 457) havde at overholde 
Roligheden i Byen. K., hvem Enkedronningen ved egenhændig Billet 
af 15. Jan. yderligere ansporede til paa Kongehusets Vegne 
at tage Hævn over Struensee, og som øjensynlig trods sin inferiøre 
Stilling havde faaet Hovedledelsen, traf sine Forberedelser til 
Planens Gjennemførelse med stor Omsigt og Koldblodighed. Under 
Ballet sad han og spillede Skak med en af sine Officerer, som om
intet forestod. Alle Hovedpersonerne: Struensee, Brandt, General 
Gähler og Frue, den ældre Struensee og Livlæge Berger bleve 
arresterede af K. personlig eller af falsterske Regiments Officerer, 
og for Caroline Mathildes Vedkommende gjælder til Dels det 
samme, i det Dronningens Arrestation vel formelt var overdraget
til Grev Rantzau, men denne upaalidelige Værkfælle var selv sat 
under Bevogtning af 2 af K.s Officerer. Uden at vække mindste 
Forstyrrelse i Hovedstaden var den hele «Revolution» i Løbet af 
et Par Timer tilendebragt, og nye Mænd traadte i Spidsen for Regeringen.

Store Gunstbevisninger bleve nu K. til Del. Samme Dag, 
som Begivenheden fandt Sted, blev han Generallieutenant af Infanteriet
og Storkors af Danebrog; 22. Jan. fik han Udnævnelse til 
Overgeneraladjudant, til Deputeret i Generalitetskollegiet og til Chef for Infanteridepartementet, alt med Bibehold af sin Stilling og Lønning 
som Regimentschef; 30. Jan. nævnes han som dansk Adelsmand 
under Navn af Køller-Banner. Samtiden saa i dette opsigtvækkende
Dobbeltnavn billedlig antydet, at det var K., der havde slaaet 
Slaget og været Mærkesmanden 17. Jan., og det er troligt nok, at 
Guldberg, fra hvem Ideen vel er udgaaet, har villet udtrykke dette. 
I Nobilisationspatentet af 13. Febr. siges der, at Kongen for K.s 
«besynderlige Troskab og Nidkjærhed» har tilladt ham som et 
«sært kongeligt Naadeskjendetegn» at forene med sit eget Vaabenskjold
den «ældgamle danske Bannerske Families Skjold, Hjælm 
og Vaaben». Til K.-B.s Interesser for Theatret blev der ogsaa 
taget Hensyn, i det han i Maj stilledes i Spidsen for en Kommission, 
som skulde sætte det kongl. Theater paa en bedre Fod. Han 
skal imidlertid have taget Ordet for «platte Anskuelser» og kunde 
ikke i Kommissionen vinde Indgang for sine Reformer. Ogsaa
paa K.-B.s egentlige Virkefelt var hans Rolle mærkelig hastig 
udspillet. I Begyndelsen af Nov. meddeltes det ham, at Kongen havde 
fundet for godt at «anbefale» Prinsen af Bevern, der var Gouvernør 
i Rensborg m. m., at opholde sig i Kjøbenhavn Vinteren over, og 
at K.-B. derfor havde midlertidig at overtage dennes Forretninger. 
Selvfølgelig var dette en Art Forvisning; Prinsen af Bevern vendte 
ikke mere tilbage, K.-B. maatte udtræde af Kollegiet og afstaa 
Infanteridepartementet, og i Foraaret 1773 fulgte hans Udnævnelse 
til Kommandant i Rensborg. Det er endnu ikke fuldt opklaret, 
hvad der var den egentlige Grund til hans Fald. Efter nogle skal 
han have fornærmet Prinsen af Hessen, efter andre trak han det 
korteste Straa lige over for Generalerne Eickstedt og Huth. Vist 
er det, at hans Fjærnelse ikke skete med Enkedronningens og Arveprins
Frederiks gode Vilje. «List, Misundelse og Avind», skriver 
Arveprinsen med tydelig Henpegen paa K.-B., «har forbundet sig 
mod en af dem, vi den lykkelige 17. Jan. har haft de stærkeste 
og største Tjenester af.» Ved deres Hjælp holdt K.-B. sig ogsaa 
i nogen Tid oven Vande, og 1774 var efter Omstændighederne et 
godt Aar for ham. Han fik Tilladelse til at se til sit Regiment, 
der modtog ham med Begejstring, blev i Anledning af Arveprinsens 
Formæling 21. Okt. udnævnt til Gouvernør i Rensborg og til 
Infanteriinspektør m. m. i Hertugdømmerne og fik af Kongen 
overrakt en kostbar Ring, hvori der var indgravet Ordet «Merito». 
Men samtidig fratraadte han Kommandoen over falsterske Regiment, 
og i Kabinetsordrer fra Begyndelsen af 1775 hed det under 
Fremhævelse af hans «berømmelige» Tjeneste, at Kongen havde 
«overtalt sig til» at afskedige ham fra hans Gouvernement og øvrige 
Poster i Hertugdømmerne. Han skulde dog beholde sin Lønning
og have Tilladelse til som Overgeneraladjudant paa det 
«honorableste» at besøge fremmede Armeer, «ja at bivaane Felttog». 
Han foretog strax en saadan Udenlandsrejse, hvorfra han vendte 
hjem 1776. Han gjæstede dette og det følgende Aar flere Gange
Enkedronningen, hvem han synes at have forelagt Planer til en ny 
Regeringsordning, men hans Spil var nu tabt, og 30. April fik han 
endelig Afsked som General af Infanteriet.

K.-B. ejede i Fællesskab med en Neveu Godset Moratz i 
Pommern, hvor han havde flere Besiddelser; han skrev sig til Gørke 
og Dobberphul. Efter sin Afsked tog han dog ikke Bolig der, 
men i Altona, hvor han døde 30. April 1811. De blodige Minder 
om Struensee og Brandt skulle i de senere Aar have pint den 
gamle Mand, og der menes, at hans Død var en Følge af et 
Selvmordsforsøg paa Aarsdagen for Grevernes Henrettelse (28. April).

Manthey, Ridderes Levnetsløb. 
Høst, Politik og Historie I, 305. N. 
Staatsbürg. Mag. I, 625. 
Hist. Tidsskr. 3. R. VI; 4. R. II. 
Museum 1891, II, 5. 12 ff.

S. A. Sørensen.



Kølpin, Alexander, 1731-1801, Kirurg, 
fødtes 7. Juli 1731 i Uetersen og var en Søn af Rektor ved Klosterets Skole Friedrich Christopher K. og Catharina Margaretha f. Evers. Efter at have 
frekventeret Skolen anbragtes han 1746 i Lære hos en Kirurg i sin 
Fødeby, gik 1749 til Hamborg for at udvide sine kirurgiske Studier 
og kom 1752 til Kjøbenhavn, hvor han uddannede sig videre i de 
lægevidenskabelige Discipliner og blev indøvet i Praxis af Wohlert 
og C. J. Berger. Denne sidste satte ikke megen Pris paa sin Elev, 
medens derimod Wohlert blev hans tro Velynder. 1755 bestod han 
Afgangsprøven ved Theatrum anatomico-chirurgicum og udnævntes
det følgende Aar til Regimentskirurg ved det jyske Infanteriregiment 
i Rensborg, i hvilken Egenskab han gjorde Tjeneste ved den 
i Anledning af Forviklingerne med Rusland i Holsten opstillede 
Armé. Ved dennes Opløsning kom han i Slutningen af 1762 
tilbage til Kjøbenhavn, underkastede sig 1763 den foreskrevne 
medicinske Tillægsexamen for at faa Ret til medicinsk Praxis og 
arbejdede derefter paa at erholde fornøden Tilladelse til at tage den
medicinske Doktorgrad, nærmest for at kunne blive Provinsialmedikus. 
Han udarbejdede ogsaa en latinsk Dissertation til dette 
Brug, men videre naaede han ikke, i det han endnu samme Aar 
modtog et kongeligt Rejsestipendium og foretog en længere Studierejse,
der gik over Hannove og Strasburg til Paris, hvor han 
uddannede sig i de forskjellige theoretiske og praktiske Discipliner 
hos de herværende ansete Lærere. Derefter var han 3 Maaneder 
i Rouen for hos den berømte Operatør le Cat at uddanne sig 
særlig i Stenoperationer. Efter et Ophold i London, hvor han 
studerede hos John Hunter, rejste han over Holland tilbage og 
naaede Danmark i Begyndelsen af 1766; s. A. udnævntes han til 
Overkirurg ved Frederiks Hospital.

Som Overkirurg fik han rig Lejlighed til at vise sine erhvervede 
Kundskaber og Færdigheder og vandt en ikke ringe Anseelse, ikke 
blot som Praktiker og Operatør, men ogsaa som videnskabelig 
Kirurg; paa Hospitalet indledede han en ny Æra ved at holde 
regelmæssige Foredrag over Kirurgi og Operationslære. 1768, da
hans Velynder Wohlert trak sig tilbage fra Stillingen som 
Hofkirurg, erholdt K. ogsaa denne Post. 1774 blev han virkeligt 
Medlem af Collegium medicum med Votum decisivum ogsaa i medicinske 
Spørgsmaal; Justitsraadstitelen erholdt han s. A. 1775 
optoges han som Æresmedlem i det medicinske Selskab, og s. A. 
blev han Medlem af Frederiks Hospitals Direktion, hvorefter han 
1776 fratraadte Overkirurgposten. I den følgende Tid virkede han
i en udstrakt kirurgisk og medicinsk Privatpraxis, men samtidig 
satte han sine Kræfter ind paa en ret omfattende Forfattervirksomhed 
paa Latin og i det hele i lærd Retning. Han publicerede ikke 
blot forskjellige Tidsskriftsafhandlinger, navnlig Gjengivelser af sine
Hospitalsforelæsninger, i det medicinske Selskabs «Acta», men ogsaa 
selvstændige Skrifter, saaledes sin for Doktorgraden bestemte lille 
Afhandling og et Skrift indeholdende Betragtninger («Meletemata»)
over Læsioner i Hovedet og deres Behandling. Nogen væsentlig 
videnskabelig Betydning kunde disse Skrifter dog ikke hævde sig, 
om de end vise faglig Indsigt og litterær Sans. De fremkom i 
øvrigt tydelig nok som et Led i en ivrig, ærgjerrig Bestræbelse for 
at staa som den første kirurgiske Avtoritet og navnlig i den Kamp, 
det trak op til, at kunne vinde Overtaget over den yngre, 
opdukkende kirurgiske Kapacitet, den til det medicinske Fakultet 
knyttede H. Callisen (III, 343).

I denne blodige Krig, der aabenlyst og skjult i en Aarrække 
førtes mellem de to skarpt adskilte Klasser Læger om Kirurgiens 
Fremtidsstilling i Danmark, var K. Kirurgernes egentlige Hovedanfører. 
Han bar ogsaa til sidst Sejeren hjem, i det han ved sin 
Indflydelse ved Hoffet fik de fra Universitetet og særlig fra Callisen 
udgaaede Planer og Forslag kuldkastede og 1785 havde den Triumf 
at se det kirurgiske Akademi fremstaa som en af Universitetsmedicinen 
og af Collegium medicum fuldstændig uafhængig, anselig
Institution, der skulde lede baade den kirurgiske Undervisning og 
hele det forventede kirurgiske videnskabelige Liv i Danmark. Den 
svage Hennings (VII, 349) skulde vel som vedblivende Generaldirektør 
være Akademiets første Professor, men K. blev som 
Hofkirurg den anden og havde, kraftig støttet af sin tro Ven, den ikke 
mindre energiske Livkirurg Bodendick (II, 456), i Virkeligheden hele 
Styrelsen af Akademiets Forretninger i sin Haand, ligesom han ogsaa 
ved Indvielsen af Akademiets monumentale nye Bygning i 1787 med 
Pomp holdt den latinske Festtale.

Det viste sig imidlertid at være lettere for K. at vinde den 
fremskudte og indflydelsesrige Avtoritetsstilling end i Længden at 
hævde den. Da han i sin forfængelige Bestræbelse for at omgive 
Akademiet med en vis blændende videnskabelig Godtkjøbsnimbus
efter det af den østerrigske Generalkirurg Brambilla og dennes 
Læreanstalt «Josephinum» givne Exempel vilde have Akademiet tilstaaet 
Ret til at uddele «summos honores», *c: at kreere Doctores 
chirurgiæ, led han endnu i 1787, trods fortsat Støtte i Hofkredsen, et
afgjørende Nederlag ved det medicinske Fakultets og navnlig ved 
Kratzensteins seje Modstand. Forskjellige graverende Mangler og 
Skavanker i Akademiets Ledelse kom snart til Syne, og selv K.s 
tidligere haandgangne Mænd Riegels og Kirurgen Martini faldt fra 
og begyndte at vende deres skarpe litterære Vaaben mod ham. 
Riegels haaner ham endog paa et meget ømt Punkt, nemlig for 
hans Festtales fejlfulde Latin-, at skrive elegant Latin var netop for 
ham, Ikke-Studenten, hans særlige Ærgjerrighed, og han havde 
ogsaa af andre Kritikere faaet Ros i saa Henseende. Hans 
uheldige Øreoperation paa den gamle, højt ansete Livlæge v. Berger 
(II, 106), hvilken medførte dennes Død (1791), svækkede end 
yderligere hans Avtoritet, skjønt han søgte at forsvare sig mod de 
nærgaaende Angreb, der af denne Grund rettedes mod ham, ved at 
udgive en udførlig Beretning om Tilfældet og heri søge at bevise 
Operationens Skyldfrihed. S. A. nød han ganske vist den Oprejsning 
at blive udnævnt til udenlandsk Medlem af Videnskabernes 
Akademi i Stockholm (hvis Skrifter for 1793 indeholde en lille 
Afhandling af ham), men s. A. maatte han finde sig i den Tort, at 
hans farlige Rival Callisen i Følge kongl. Befaling tiltraadte 
Akademiet med Sæde efter Generaldirektøren og derved med Designation 
til at succedere denne. Da Hennings 1794 døde, trak K. sig «for 
Alder og Helbreds Skyld» tilbage fra Akademiets Forelæsninger og 
Examiner, og da han ikke kunde faa opfyldt sin temmelig urimelige 
Fordring om, at Callisen skulde cedere ham Sæde og Underskrift, 
søgte og fik han sin Afsked. Den danske Kirurgi har næppe 
Grund til at beklage, at det i denne mangeaarige, haardnakkede 
Kamp dog til sidst blev K., som trak det korteste Straa.

Derefter førte K., der var ugift, et stille, tilbagetrukkent Liv 
med sin gamle Husholderske og en Plejedatter. Sommeren tilbragte 
han paa sit lille Landsted i Utterslev, dyrkede sin Have og tog
sig paa forskjellig Maade af Landsbyens Beboere. De litterære 
Interesser, han utvivlsomt havde, vedblev han at pleje; 1799 traadte 
han endog paa ny frem som anselig latinsk Forfatter, i det han 
udgav nogle kirurgiske Afhandlinger, derimellem et nyt Optryk af
sine «Meletemata». Efter nogle Ugers Sygdom døde han 20. Jan. 
1801. Sin smukke og omfattende Bogsamling testamenterede han 
til det kirurgiske Akademi (hvorfra den senere gik over til 
Universitetsbibliotheket) og skjænkede end videre dertil en lille Kapital, 
hvis Renter skulde anvendes til bedste for Bogsamlingen eller for 
dens Bibliothekar. Til Skolen i Uetersen og Pigeskolen ved St. Petri 
Kirke i Kjøbenhavn legerede han ligeledes en Kapital.

A. Kolpin, Leben u. Character des Justitzraths A. K. (Kop. 1810). 
Worm, Lex. ov. lærde Mænd III. 
Øst, Materialier t. et dansk biogr.-lit. Lex. S. 350 f. 
Ingerslev, Danmarks Læger og Lægevæsen II, 626 f. 

Jul. Petersen.



Kønechen, Jesper Baltzersen, 1629-1715, religiøs Sværmer, 
var født 9. Avg. 1629 i Kjøbenhavn. Han kaldes jævnlig J. Kiim. 
Da hans Fader døde 1645 og efterlod sin Familie i stor Armod, 
tog Biskop Jesper Brochmand sig af J. K. og hjalp ham til at blive
Student. Siden var han i en Række Aar Huslærer i forskjellige 
ansete Huse. Selv studerede han flittig og erhvervede sig navnlig 
et meget grundigt Kjendskab til Bibelen;: tillige optraadte han som 
dansk og latinsk Poet. Under Paavirkning af Niels Svendsen 
Chronich (III, 585) og andre separatistisksindede Personer og ved 
Læsning af tyske Skrifter, der gik i samme Retning, udvikledes hos 
ham et religiøst Sværmeri, der havde en kvækersk Karakter, i det 
han fordømte Krigstjeneste og optraadte mod Kristnes Udøvelse af 
verdslig Øvrighedsmagt. Da alle Forsøg paa at bringe ham paa 
andre Tanker strandede, blev han 1663 i Følge kongl. Befaling 
indstævnet for det akademiske Konsistorium, som dømte ham til 
Relegation in perpetuum og indstillede ham til Kongens Naade eller 
Unaade. I Følge kongl. Befaling blev han efter nogen Tids Fangenskab 
frigiven mod Forpligtelse til at rømme Kongens Riger og 
Lande. Han drog nu først til Skaane og siden til Holland, hvor 
han ernærede sig ved Børneundervisning og Korrektørarbejde. Ogsaa
her optraadte han som Indehaver af et universelt Apostelkald til at 
forene alle Kristne til en fælles Bekjendelse og til at stifte Fred 
mellem Folkene og bringe det nye Testamentes Kristendom tilbage
til Jorden. 1677 gjorde han et Forsøg paa at vende tilbage til 
Kjøbenhavn; men da det atter kom til Sammenstød mellem ham 
og Præsterne, fik han paa ny Tilhold om at rømme Landet. Han 
drog nu til Lybek, hvor han giftede sig med en Kjøbmandsdatter, 
Lucia Pasche, og ernærede sig som Avktionsholder. Men hans 
urolige Aand fandt ikke Hvile. Han laa i bestandig Strid med 
Præsterne, og der blev holdt Kollokvier og Forhandlinger med ham 
i det uendelige. Endelig døde han i en høj Alder 26. Sept. 1715. 
Sine Særmeninger har han fremsat i en Række Smaaskrifter i det 
danske, latinske, hollandske og tyske Sprog.

Ny kirkehist. Saml. III, 225 ff.

H. F. Rørdam.



Kønig, Johan Gerhard, 1728-85, Botaniker, 
blev født 29. Nov. 1728 i Ungernhof i polsk Lifland. Hans Forældre vare 
Gerhard K. og Anna Alexandrina f. Wilde. Han har ført et 
temmelig omflakkende Liv, efter at have været i Apothekerlære, i 
Riga kom han 1748 til Danmark og arbejdede i nogle Aar paa 
Apotheker i Sorø og Viborg, derefter i St. Petersborg, atter i Sorø 
i 2 Aar, tog 1757 til Upsala for at studere Medicin og fik her, hos 
Linné, Smag for botaniske Studier, hvilke han senere fortsatte, især 
under Rottbølls Vejledning, da han et Par Aar efter blev ansat 
ved Frederiks Hospitals Apothek i Kjøbenhavn. Paa Oeders 
Anbefaling rejste han 1764-65 som Botaniker paa Island, hvorfra han 
sendte mange Planter, som bleve afbildede i «Flora Danica», og 
han publicerede en «Flora Islandica», der senere optoges i Olafsens 
og Povelsens «Rejse igjennem Island» (1772). I 1767 tog han 
medicinsk Examen og ansattes s. A. som Medikus ved den danske 
Mission i Trankebar. Her blev han ved sin Flid og Dygtighed 
meget nyttig for Botanikken; han skrev en Række botaniske Artikler 
baade i danske, svenske og tyske Tidsskrifter, beskrev en stor 
Mængde indiske Planter og fik med rette Prædikat af Indiens
første Botaniker. I Roxbourghs store Billedværk over Indiens Flora 
har Patrick Russell i en længere Fortale givet en sympathetisk 
Skildring af K. som den, der har ydet saa væsentlige Bidrag til 
dette Værk, der for en stor Del er grundet paa de mange 
Manuskripter og Herbarier, som han testamenterede til Joseph Banks,
der dirigerede nævnte Værk. K. var i adskillige Aar i Nabobben 
af Arcots Tjeneste som Læge og Naturalist, da hans Indtægter ikke 
vare tilstrækkelige, og han blev herved sat i Stand til at foretage 
mange botaniske Rejser, saaledes i 1779 til Bagindien. I 1773 blev 
han fraværende Dr. med. ved Kjøbenhavns Universitet. 1781 blev 
han Medlem af det danske Videnskabernes Selskab. Linné hædrede 
ham ved at benævne en lille fin Plante, som K. fandt paa Island,
Koenigia. K. var gift 1. med Mariane f. Mørch, 2. med en dansk 
Præsteenke i Ostindien. Han døde i Trankebar 26. Juni 1785.

Wildenow, Lærebog i Botanik (1794) S. 357. 
W. Roxbourgh, Plants of Caromandel I (1795). 
Worm, Lex. ov. lærde Mænd. 
Naturhist. Tidsskr. I, 572. 
Hundrup, Doctores S. 180. 

E. Rostrup.

 1812-76, historisk Forfatter">

Kønigsfeldt, Johannes Peter Frederik, 1812-76, historisk Forfatter, 
fødtes i Kjøbenhavn 18. Marts 1812; hans Fader var kongl. 
Fuldmægtig Isaach K. Han dimitteredes til Universitetet fra 
Metropolitanskolen 1829 og tog theologisk Embedsexamen 1839, hvorpaa 
han s. A. udnævntes til Adjunkt ved Frederiksborg lærde Skole, 
ved hvilken han allerede i flere Aar havde virket som Lærer i 
Historie og Geografi. Højere end til denne Stilling naaede K., 
der uagtet al sin Flid og Interesse for Undervisning ikke ret havde 
Gaver som Lærer, til sin store Skuffelse aldrig, om han end 1857 
fik tildelt Titelen Overlærer. 1873 tog han Afsked og flyttede til 
Kjøbenhavn. -- K. besad et afgjort Talent for genealogisk og 
kronologisk Forfattervirksomhed, og han har i denne Retning 
indlagt sig megen Fortjeneste. Fremmest mellem hans Arbejder maa 
nævnes «Genealogisk-historiske Tabeller over de nordiske Rigers 
Kongeslægter» (1856); det var 2., betydelig udvidede Udgave af hans 
1833 udgivne «Genealogiske Tabeller». Megen Flid, omhyggelig 
Nøjagtighed og skjønsom Kritik udmærke K.s Værk, der har gjort 
stor Nytte ved den historiske Granskning. Foruden nogle andre 
genealogiske Tabeller, hvoraf de over den oldenborgske Stamme
(1840) bør fremhæves, forfattede K. kronologiske Arbejder og 
Fortegnelser, saaledes «Dansk Kronologi» og «De katholske og 
evangeliske Biskopper i Danmark» i «Historiske Aarbøger» II-III 
(1848-51), «Kronologisk Oversigt over de mærkeligste Begivenheder 
i vort Fædrelands Historie 1848-60» (1861), «Frederik VII's 
Regeringsaarbog» (1863), «Dagbog over Begivenhederne siden 
Tronskiftet 1863» (1865). K. var historisk Medarbejder ved Traps 
«Beskrivelse af Danmark» og Medudgiver af 2. Udgave af «Nordisk
Konversationslexikon». En Del Smaaafhandlinger samlede han i 
«Historisk Kalender» (1865). Regeringen tilstod ham fra 1859 et 
mindre Beløb aarlig til hans litterære Virksomhed, og fra 1874 fik 
han et Honorar for paa Universitetet at give theologiske studerende
Undervisning i Hebraisk. K. døde 16. Febr. 1876. Han blev 1841 
gift med Christiane Vilhelmine Krogh (f. 30. Juni 1818), en Datter 
af Forpagter K. paa Egholm.

Johannes C. H. R. Steenstrup.



Kønigsmann, Andreas Ludwig, 1679-1728, Præst,
blev født i Slesvig By 12. Febr. 1679* hans Fader, Andreas K., var Skrædder, 
og Sønnen blev fra sit 12. Aar oplært i Faderens Haandværk; men 
da Provst G. H. Burchard fra Heiligenhafen 1694 paa et Besøg i
Slesvig, hvor han tidligere havde været Rektor, blev opmærksom 
paa den opvakte Dreng, tilbød han at tage ham hjem med sig 
og lade ham studere. Tilbudet blev med Glæde modtaget af de 
fattige Forældre. Efter at være undervist af Provsten blev han 
Student i Kiel 1699. Nogle Aar efter rejste han udenlands og tog
1706 Magistergraden i Frankfurt a. d. Oder. Efter Hjemkomsten til 
Kiel begyndte han at holde filosofiske Forelæsninger og søgte særlig 
at bekæmpe Spinoza. 1713 blev han Lærer ved Gymnasiet i 
Osnabrück, 1716 Præst i Dänischhagen ved Kiel; der fra kom han 1725 
til Kjøbenhavn som tysk Præst ved Garnisonskirken. Den tidligere 
Universitetslærer, der gjennem mange Aar havde været optaget af 
dialektiske Subtiliteter, har næppe været paa sin Plads som Præst 
for Soldaterne, der snart kunde finde noget at more sig over hos
den upraktiske Mand. Han døde i Kjøbenhavn 4. Juli 1728. 
Talrige filosofiske Afhandlinger og nogle Ligprædikener foreligge trykte 
fra hans Haand. 

J. Langemack, Monumentum pietatis A. L. Kønigsmanni (Kiliæ 1725). 
A. L. Kønigsmann, Verthädigung der wahren Religion (Lüb. 1749).    
Moller, Cimbr. lit. I.
Worm, Lex. ov. lærde Mænd. 
Personalhist. Tidsskr. 3. R. II, 87.

A. Jantzen.



Kønigsmann, Bernhard Ludwig, 1748-1835, Rektor,
blev født i Schenefeld, Rensborg Amt, 7. April 1748, blev 1784 Konrektor 
og 1796 Rektor ved den lærde Skole i Flensborg. Efter at være 
entlediget 1824 døde han 24. April 1835. K. har udgivet en Række
af Programmer, bl. a. «Geschichte der Flensburger Stadtschule» 
(1800-7), «De geographia Aristotelis» (1803-5) og «De ætate 
carminis epici, qvod sub Orphei nomine circumfertur» (1810).

Lübker u. Schröder, Schlesw.-Holst.-Lauenb. Schriftsteller-Lex.

S. B. Thrige.



v. Kønigstein, Johann Ludwig Pincier Friherre, 1660-1730, Statsmand. 
Som ældste Søn af gottorpsk Hofraad, Dr. jur. Ludwig 
Pincier, der tilhørte en gammel, anset hessisk Slægt, og Christine
Hudemann fødtes K. 1. Avg. 1660 i Lybek. Fra den lærde Skole 
i sin Fødeby blev han dimitteret til Universitetet i Kiel og 
fuldendte derefter sine Studier ved flere fremmede akademiske 
Højskoler, særlig i Leiden. Hjemkommen fra sine Udenlandsrejser
udnævntes han til Hofmester for den i5aarige Hertug Frederik IV 
af Gottorp og fulgte denne Aaret efter paa store Rejser gjennem 
Evropa. Under sit daglige Samvær med den unge Fyrste vandt 
han ganske dennes Gunst, og der ventede ham saaledes i Hjemmet 
en glimrende Embedsbane. 1690 udnævntes han til Hofraad og 
1693 til Kancelliraad. Da Hertugen havde tiltraadt Regeringen,
blev han i Jan. 1695 Gehejmeraad og senere Amtmand i Tønder 
samt Generalkrigskommissær. Fra svensk Side modtog han flere 
Æresbevisninger og blev, efter allerede 1691 at være ophøjet i 
dette Lands Adelstand, 1698 Baron under Navnet Kønigstein. 1700
undertegnede han Freden i Traventhai og styrede sammen med sin 
Svoger Wedderkop som Formynder for Hertug Carl Frederik den 
gottorpske Politik, indtil Gørtz tilrev sig Magten. Efter at denne 
1709 havde styrtet Wedderkop og ladet ham fængsle, gav K., hvem 
samme Skæbne ventede, sig i den danske Konges Beskyttelse. 
K. udnævntes 22. Avg. 1710 til dansk Gehejmeraad, senere til hvid 
Ridder og Amtmand over Aabenraa og Løgumkloster (1714). I 
Aaret 1723 trak han sig tilbage til Lybek, hvor han 5. Okt. 
1730 afgik ved Døden. Hans Godser Ø og Dollerød, der 1710 vare blevne 
konfiskerede, tilbagegaves ham, da disse kom under dansk 
Herredømme. K. var gift med Anna Catharine f. Barteis, Datter af 
Dr. med. B. i Hamborg og Enke efter gottorpsk Hofraad Jacob v. Massau.

Moller, Cimbria lit. 
Anrep, Svenska Adelns ättar-taflor III, 181. 
Schlegel o. Klingspor, Ointroducerad Adel S. 214. 
Pincier, Lübeckische Geschlechter (Mskr. i Land- u. Stadtamt i Lybek).

Louis Bobé.



Køning, Mourits Pedersen, 1637-72, Biskop, 
var født i Juni 1637 i Krogstad ved Moss, men baade hans Fader, Tolderen 
Peder Jørgensen K., og hans Moder, Anne Frandsdatter, vare af 
Fødsel danske. Han og en yngre Broder bleve 1651 satte i Viborg 
Skole, der i de Dage var i Ry som en af de bedste i Landet;
1656 blev han Student der fra, og i Dec. 1658, altsaa midt under 
Krigen, i hvilken han ogsaa vides at have deltaget i Hovedstadens 
Forsvar, tog han theolog. Attestats med Berømmelse. Efter 
Fredslutningen rejste han i 3 Aar udenlands og lagde sig ved tyske 
og engelske Universiteter især efter den cartesianske Filosofi, som 
da var kommen i Mode i Udlandet. 1663 tog han Magistergraden, 
og om et lille Skrift, han s. A. udgav, er det med fuld Føje sagt,
at det «hører til dem, som det nu ikke er let at faa nogen 
fornuftig Mening ud af». Allerede da stod han i høj Gunst hos 
Kongen, der var stolt over her i Landet at have faaet en 
Repræsentant for den nyere Filosofi; maaske som Belønning for en (utrykt) 
Logik paa Dansk, som K. 1666 havde overleveret Kongen, oprettede 
denne s. A. et nyt Embede ved Universitetet som «Adjunctus
theologiæ», i hvilket K. blev ansat; næste Aar blev han Professor. 
Men den kongelige Yndest gav sig 1668 et endnu stærkere Udslag, 
i det Kongen, efter selv at have overhørt ham, udnævnte ham til 
Dr. theol., det første Tilfælde af en Dr. theol. «bullatus». Endnu
samme Aar beskikkedes K., der aldrig havde været Præst, til Biskop 
over Aalborg Stift; han satte sig med Flid ind i de ham hidtil 
ukjendte Forretninger, og de Monita, han udstedte paa Landemoderne, 
vidne om Nidkjærhed og Alvor; at han helt gik op i sin
Embedsgjerning, synes at fremgaa af, at han som Biskop ganske 
opgav Forfattervirksomheden, der aldrig havde været betydelig og 
ikke har sat blivende Spor, skjønt han optraadte som Banebryder 
her hjemme for en ny filosofisk Retning. Kun faa Aar virkede han
som Biskop, i det han døde allerede 2. Maj 1672, ikke 35 Aar 
gammel. Han var gift 1. (24. Juli 1667) med Anne Mortensdatter 
(d. o. 1670), Datter af Biskop Morten Madsen i Aarhus (d. 1643); 
2. (26. Okt. 1671) med Margrethe Pedersdatter Brøndsdorf, Enke efter 
Peder Madsen i Thisted, Ridefoged over Ørum Amt. Ikke uden 
Grund er der sagt om M. K., at «man kan ikke nægte, at det er 
et ret mærkeligt Levnedsløb, betegnende for Enevældens første Tid». 

Kirkehist. Saml. 4. R. I, 346 ff. 
Hist. Aarbøger III, 148. 
Pontoppidan, Annales eccles. Dan. IV, 197 f.

Vilh. Bang.



Køppen, Adolph Ludvig, 1804-73, historisk og geografisk Forfatter, 
fødtes i Kjøbenhavn 14. Febr. 1804 som Søn af Mægler 
G. L. K.; efter Sigende kom han til Verden paa en Kanetur, hvad
K. selv fandt symbolsk for hans Livs omflakkende Karakter. Efter 
at have været Skriver i Toldkammeret og Lærer ved Borgerdydskolen 
paa Christianshavn drog han til München, hvor han levede 
af Informationer. Da han 1834 besøgte Grækenland, blev han af 
Kong Otto ansat som Lærer ved det militære Akademi paa Ægina,
senere i Piræeus, men da Folket under Urolighederne 1843 forlangte 
de tyske Embedsmænds Afsættelse, mistede K. sin Post. Han foretog 
en Rejse til Syrien  og Palæstina (beskrevet i Schouws «Dansk 
Ugeskrift» 2. R. VIII), drog derpaa til Kjøbenhavn og, da her
ingen Virksomhed fandtes for ham, til Nordamerika, hvor han paa 
Indbydelse af det historiske Selskab i Philadelphia holdt Forelæsninger 
over det gamle og nye Athen og Attica. Disse Forelæsninger 
gjentog han ved lærde Institutter og Universiteter i Boston,
Washington og andensteds; ligeledes holdt han Forelæsninger over 
Middelalderens Historie og udgav en historisk Geografi, «The world 
in the middle ages» (2 Bind med Atlas, New-York 1854), der vidner 
om megen og forskjelligartet Læsning. K. ansattes som Lærer i 
Historie og tysk Litteratur ved Franklin and Marshall College, 
Pennsylvania. Samtidig med at græske Udsendinger tilbøde Prins 
Vilhelm (Georg I) Grækenlands Trone, kom K. atter tilstede i 
Kjøbenhavn (1863); han blev Lærer i Græsk for Kong Georg og 
fik en Stilling som Privatsekretær hos Grev Sponneck, senere hos 
Kongen; derpaa blev han dennes Bibliothekar. Han døde i 
Athen 1873.

Johannes C. H. R. Steenstrup.



Kørber, Joachim, --1670, Officer, 
sandsynligvis en Thüringer af Fødsel, kom under Trediveaarskrigen i dansk Tjeneste 
og var 1645 Ritmester i Ærkebiskoppen af Bremens Hær. 1657 var han 
Oberstlieutenant i Fr. Buchwalds Ryttere og blev fanget i Træfningen
ved Fuhlsbüttel, men var udløst af Fangenskab i Begyndelsen af 
1658, da han fik Ordre til at samle Resten af Buchwalds Ryttere 
og føre dem til Kjøbenhavn. I Juni Maaned udnævnte Frederik III 
ham til Oberst og Kommandant paa Nakskov Fæstning, og da 
Fredsbruddet nogle Uger efter indtraadte, blev K. i Virkeligheden
Overbefalingsmand paa Laaland og omliggende Øer. Han førte 
denne Kommando med ualmindelig Dygtighed og gjorde særlig 1659 
sit Navn berømt ved det haardnakkede Forsvar af Nakskov. I 
Slutningen af Aaret fik han Ordre til med Løbeplads paa Langeland
at hverve et Rytterregiment. Ved Hærreduktionen 1661 
stilledes han foreløbig til Raadighed, og til Løn for hans gode 
Tjeneste blev der overladt ham, Hustru og Søn for Livstid Kronens 
Indtægter af Byen Nørreballe Dirnæs i Sønderjylland. 1670 var 
K. paa ny indtraadt i aktiv Tjeneste som Rytterchef, men døde 10. Marts s. A.

Geneal. og biogr. Archiv S. 129 ff.

S. A. Sørensen.



v. Kørbitz, Johan Christoph, 1612-82, Rigsmarskal,
stammede fra en sachsisk Adelsslægt. Hans Forældre vare Hofmarskal 
Hans Caspar v. K. til Schmiedeberg og Maria v. Loss til Pilnitz, 
og han blev født i Meissen 13. Avg. 1612. Efter at have studeret 
i Wittenberg tog han en Tid under Trediveaarskrigen Tjeneste
under den bek jendte General Hans Georg v. Arnim, men forlod 
denne for 1634 at blive Hofjunker hos Christian IV's Søn den 
udvalgte Prins Christian efter dennes Bryllup med den sachsiske 
Prinsesse Magdalena Sibylla. Hos denne blev han strax efter Kammerjunker,
og efter med Orlov at have foretaget et Par Rejser til 
Frankrig og England i Aarene 1637-38 blev han 1639 Prins 
Christians Hofmarskal og 1646 tillige hans Raad. I denne Egenskab 
sendtes han flere Gange 1646 og 1647 til Christian IV, navnlig for 
at fremstille Prinsens uheldige Pengeforhold. Han fulgte sin Herre
paa hans sidste Rejse til Tyskland, hvor denne døde i Juni 1647, 
og blev derefter af hans Enke antagen til hendes Gehejmeraad og 
Hofmarskal. Hans Tanke var allerede nu blivende at slaa sig ned 
i Danmark; efter sin Trolovelse med Fru Kirstine Lützow til 
Hellerupgaard paa Fyn modtog han i Juni 1649 Naturalisation som dansk 
Adelsmand; hans Bryllup fandt Sted 7. Okt. s. A., og da Magdalena 
Sibylla 1652 ægtede Hertug Frederik Vilhelm af Sachsen-Altenburg,
opgav han sit Embede hos hende.

I de følgende Aar benyttedes han flere Gange af Frederik III 
til Sendelser til tyske Fyrster og forlenedes 1655 med Ide og Marker 
Skibreder i Norge. Først 1657 knyttedes han dog definitivt til 
danske Embeder; i Febr. s. A. blev han Generalkommissær over 
den paa Grund af Krigstilberedelserne samlede Hær, og i Jan. 1658
udnævntes han til Hofmarskal hos selve Kongen og forlenedes derpaa 
s. A. med Kjøbenhavns Len. Hans Virksomhed udvidedes 
hurtig. Under Kjøbenhavns Belejring lagdes mange Forretninger i 
Hænderne paa ham, navnlig med Hensyn til Indkvartering,
Proviantering og Mønstring af Garnisonen, og i Avg. 1659 blev han 
Medlem af Krigsraadet og stod som saadan i en udstrakt 
Brevvexling med de højstkommanderende Officerer, særlig med Hans
Schack under Toget til Fyn. Alt dette i Forening med hans 
personlige Yndest hos Kongen gjorde ham selvskreven til at blive en 
af de fornemste Mænd efter Statsforandringen. 22. Nov. 1660 blev 
han Rigsraad, Rigsmarskal, Assessor i Højesteret, Stats- og 
Krigskollegiet; 1661 fulgte han Prins Christian til Norge, da han skulde 
modtage Stændernes Ed til Arvekongen, s. A. blev han Medlem af en
Kommission til at overveje en Plan for Kancelliets Indretning, 
og 1663 blev han Ridder af Elefanten ved Prinsesse Anna Sophies 
Trolovelse med Kurprinsen af Sachsen. Skjønt han næppe har hørt 
til de fremmede, som mest udfordrede den gamle danske Adel, 
saa denne dog skjævt til hans store Forfremmelse, og dens
Misfornøjelse fik et Udslag, da han ved den 1662 kundgjorte 
Rangforordning var sat foran de gamle Rigsraader; Kongen bøjede sig 
ogsaa derfor og foretog en delvis Forandring efter Adelens Ønske. 
Ellers rokkedes dog ikke hans Stilling; 1664 fik han Roskilde Amt, 
1666 blev han Stiftsbefalingsmand over Sjællands Stift, i 1667 fik 
Christoffer Gabel ham en Tid sat i Spidsen for det tyske Kancelli 
under Kansleren Theodor Lentes sidste Sygdom og efter hans Død;
s. A. repræsenterede han Prins Christian i Kassel, da hans Ægteskab 
skulde sluttes med Prinsesse Charlotte Amalie, og 1669 sendtes 
han paa Kongens Vegne til Hertugen af Gottorp.

Tronskiftet formindskede ikke hans Indflydelse, forøgede den 
snarere. I Maj 1670 blev han Medlem af det nyoprettede Gehejmeraad, 
og det næste Aar fik han atter Forsædet i de kollegiale 
Forhandlinger i det tyske Kancelli. Han knyttede sig nøje til 
Griffenfeld, hvem han synes at have været oprigtig hengiven, og
anvendtes under hans Styrelse meget baade i udenrigske og 
indenrigske Sager. I den første Henseende kan mærkes hans gjentagne 
Forhandlinger med nederlandske Gesandter, især ved det med 
Generalstaterne i Maj 1673 afsluttede Forbund; selv var han ogsaa 
stemt for en Tilslutning til denne Magt, naar den ledsagedes af 
Traktater med Kejseren og Spanien. Hvad de indenlandske 
Forhold angaar, var det især Militærvæsenet, han fik at gjøre med. 
1673 blev han Medlem af den vigtige Kommission, der skulde drøfte 
Søetatens Ordning, og som kom til at stille gjennemgribende 
Forslag med Hensyn til Flaadens Budget og Bestyrelse, og 1674 føjedes
til hans mange andre Stillinger Embedet som en af de 3 
Generalkommissærer, der skulde forestaa Hærens Regnskabs- og 
Forplejningsvæsen. Faa visse Punkter i alt Fald havde han stærkt konservative
Anskuelser, saaledes var han 1671 i Statskollegiet en Modstander af 
at tilstaa Religionsfrihed til fremmede; det følgende Aar vilde han 
dog gaa ind paa Samvittighedsfrihed til dem. I det han stadig
bevarede sit Embede som Hofmarskal, hørte han til Kongens 
nærmeste Omgivelser: han fulgte ham saaledes baade til Rensborg i 
Forsommeren 1675, den Gang da de Forhandlinger med Hertugen 
af Gottorp stode paa, som førte til dennes Underkastelse, og paa 
hans anden Rejse s. A. til Hertugdømmerne, hvormed Krigen mod 
Sverige indlededes; ligeledes var han 1676 ved Kongens Side i 
Begyndelsen af Krigstoget til Skaane. I Mellemtiden var Griffenfeld 
bleven styrtet; men heller ikke denne Begivenhed paavirkede K.s 
Stilling. Sammen med Grev Frederik Ahlefeldt var han med til at 
forsegle Rigskanslerens Papirer i hans Hjem umiddelbart efter hans 
Arrestation, og vel blev han efter Ahlefeldts Udnævnelse til Kansler 
afskediget fra sin Stilling i tyske Kancelli, men fik omtrent samtidig 
sammen med Holger Vind Inspektionen over Kongens Skatkammer, 
en Virksomhed, han dog kort efter søgte sin Afsked fra. Alderen
begyndte i det hele at tynge ham, og da det 1677 besluttedes 
ogsaa at lægge Holmens og Søetatens Forvaltning ind under 
Hærens Generalkommissariat, fratraadte han ogsaa denne Stilling. Men 
Kongens Naade imod ham var uforandret; han benyttedes endnu i 
Kommissioner, og han stilledes 1678 i Spidsen for Kronprins 
Frederiks Hofstat; paa forskjellige Rejser til Tyskland og Hertugdømmerne 
ledsagede han ogsaa Kongen i de følgende Aar; derimod kom han 
sjælden i Gehejmeraadet. 20. Avg. 1682 døde han. Han var uden 
Tvivl en Mand af administrativ Dygtighed og af udpræget Loyalitet 
over for Kongehuset; hans Ydre gjør efter hans Billede et vist 
fornemt Indtryk, der næppe har udelukket personlig Elskværdighed; 
men for øvrigt vide vi kun lidet om hans Ejendommeligheder, 
naar man da ikke vil lægge Vægt paa en ondskabsfuld gammel 
Optegnelse, der lyder saaledes:   «K.  faar nok af Kongen, han ejer 
intet,   thi  han  æder  det op». -- Hans Enke døde 16. Okt.  1693.

Danske Saml. 2. R. VI, 116ff. 279 ff. 
Universitetsprogram over J. C. K. (1682). 
A. D. Jørgensen, Peter Schumacher Griffenfeld I, 413 o. fl. St.

J. A. Fridericia.



v. Kørbitz, Johan Christoph, --1726, Overkrigssekretær. 
Da Johan Caspar v. K., hertugelig sachsisk Gehejmeraad og 
Arveskjænk i Grevskabet Henneberg, efter sin Broder Rigsmarskallen
(s. ovfr.) havde arvet Hellerup, drog han til Danmark, hvor han 
blev Etatsraad og døde 1691. I sit 2. Ægteskab, med Sophie 
Elisabeth Thoss v. Erlebach, var han bl. a. Fader til J. C. v. K., som 
blev Herre til Hellerup og efter tidligere at have været i fremmed 
Tjeneste 1700 blev Major ved Rodsteens nyhvervede Dragonregiment, 
som han fulgte til Sachsen og Italien. Allerede 1702 tog han 
Afsked, men fik 1708 Oberstlieutenants Karakter og traadte 1710 
atter i aktiv Tjeneste ved i. sjællandske Rytterregiment. 1712 blev 
han Oberst, 1717 Chef for i. fynske Rytterregiment, 1723 Generalmajor. 
Han maa have været vel set og vel anset hos Frederik IV, 
thi da C. C. Gabel (V, 508) i Okt. 1725 faldt i Unaade, valgte 
Kongen K. til hans Efterfølger som Overkrigssekretær for Hær og 
Flaade. Kun et Aars Tid efter, Juleaften 1726, «ramtes han af en 
brat Død for Kongens Øjne i allerhøjstsammes Kabinet, just som 
han refererede for Monarken». Som rimeligt er, har K.s korte 
Virksomhed i Spidsen for Forsvarsstyrelsen ikke sat dybe Spor, men
gjør i øvrigt heller ikke Indtryk af, at han har været nogen 
betydelig Mand. 1700 havde han ægtet Charlotte Sophie v. Harstall 
(f. i Jan. 1680), Datter af Overstaldmester Chr. Ulr. v. H. (VII, 109). 
Hun medbragte Berritsgaard paa Laaland, men maatte sælge denne 
Gaard 1728 og Hellerup 1739. Siden levede hun i meget smaa Kaar 
paa Ferritslevgaard i Rolfsted Sogn paa Fyn, hvor hun døde i Avg. 1760.

H. W. Harbou.



Køster, Hans Kristian Ørsted, 1836-71, Præst, 
var en Søn af nedennævnte Apotheker S. L. K. Han blev født i Randers 
14. Okt. 1836 og 1853 dimitteret fra denne Bys lærde Skole. 1856 
var han med paa Studentertoget til Upsala, og ved den Lejlighed 
modtog han, som han selv sagde, et dybt Indtryk af, at Livet er 
mere end Bøgerne. I Studenteraarene færdedes han meget i en
Kreds af Studenter og Kandidater, der var paavirket af Grundtvig; 
mange af disse mødte han daglig som Lærer ved 
Velgjørenhedsselskabets Drengeskole paa Østergade. Da han 1858 havde taget 
theologisk Attestats, blev han først Huslærer hos V. Birkedal, senere 
Lærer ved Sødinge Højskole, som styredes af J. Schiørring, og 
ordineret Medhjælper hos Sognepræst Plesner i Vedersø. 1862 blev 
han Kapellan hos Grundtvig, og «Hælvten Barn og Hælvten 
Olding», som han var, passede han godt til denne Stilling. Han var 
en trofast og kjærlig Sjæl, der gav sig helt hen til Grundtvig og 
stod ham bi ikke alene i Kirken, men ogsaa ved Udgivelsen af 
hans litterære Arbejder. Selv er han optraadt i Litteraturen som 
Forfatter af forskjellige Afhandlinger i «Dansk Kirketidende» og andre 
Ugeblade, og hans Tillæg til P. O. Boisens Sangbog («Et Hundrede 
danske Sange», 1865) havde i sin Tid stor Udbredelse. 1863 ægtede 
han Camilla Frederikke Olsen, Datter af Professor, Rektor F. C. O. 
i Viborg. Han døde 8. Marts 1871.

Til Minde om Povel Dons, et efterladt Arbejde af K. Køster (1875). 
Elvius, Danmarks Præstehist. 1869-84 S. 635.

Fr. Nielsen.



Køster, Schack Lüneberg, 1801-76, Apotheker og Bankdirektør, 
er født 5. Okt. 1801 i Aarhus, hvor Faderen, Jacob Jonas 
K., var Apotheker; Moderen var Margrethe Kirstine f. Selmer. 1812
kom han i Aarhus Latinskole, fra hvilken han 1819 dimitteredes til 
Universitetet. Aaret efter tog han 2. Examen, arbejdede saa i 
Faderens Apothek og tog 1823 farmacevtisk Examen, holdt 1824 
fysiske og kemiske Foredrag i flere jyske Byer for Selskabet til 
Naturlærens Fremme, vandt 1828 Universitetets Guldmedaille for 
dets naturvidenskabelige Opgave og fik s. A. Bevilling til at 
anlægge et kemisk Laboratorium og drive en Drogueri- og Materialhandel
i Randers, hvor han 1831 fik Ret til at anlægge et Apothek. 
Han tog sig varmt af den kommunale Udvikling i den By, han nu 
var knyttet til, blev 1838 Borgerrepræsentant og strax Forsamlingens 
Formand og var borgerlig Raadmand fra 1847-58, deltog 1852 i
Oprettelsen af de jyske Kjøbstæders Kreditforening, i hvilken han 
var Direktør til 1854. S. A. deltog han i Stiftelsen af Randers 
Diskontobank, for hvilken han var Direktør fra 1858-71. Sit Apothek
overdrog han 1867 til en Søn og efter dennes Død til en 
Svigersøn. Efter den store Tillid, han nød, er det naturligt, at 
han ogsaa fik politiske Tillidshverv. 1841 blev han Stænderdeputeret 
og mødte i Viborg 1844-48, han blev kongevalgt Medlem af den 
grundlovgivende Rigsforsamling og var endelig Landstingsmand 
1849-53 og i 1855. Han fik Titel af Kancelliraad 1858, af 
Justitsraad 1866. Han døde 14. Maj 1876. -- 26. Nov. 1831
ægtede han Henriette Petrine Winkel (f. i. Okt. 1804
d. 11. Maj 1865), Datter af Kjøbmand i Aalborg Søren
W. og Nicolette Brodera f. Deichmann.

Erslew, Forf. Lex.
Barfod, Rigsdagskal.

C. Nyrop.



v. Køtschau, Friedrich Emanuel, 1666-1736, Gehejmeraad, 
fødtes 7. Juli 1666 som Søn af anhaltsk
Gehejmeraad Hans Bernhard v. K. og Anna Christine
v. Volgstädt. Efter at have tilbagelagt sine Studier
i Udlandet udnævntes han til anhaltsk Kammerjunker og
støttede Faderen i dennes Embede som Overinspektør
over Grevskabet Mansfeld. Næppe fyldt 30 Aar kom
K. til Danmark og ansattes 1697 som Kammerjunker
hos Dronningen. Efter at denne var bleven Enke,
udnævntes han til Hofmarskal. 1708 fik han det
hvide Baand og forfremmedes 1710 til Overhofmarskal,
hvilket Embede han beklædte til Enkedronningens Død
1714. Ved Erobringen af Vestpommern 1715 udnævntes
han til Overlanddrost med Bolig i Stralsund, i hvilken
Stilling han forblev til 1721. Han trak sig derefter
tilbage til Bremen som Privatmand og levede her for
sine Havesysler til Frederik IV's Død. Ved Hoffet paa
Vemmetofte stod han i høj Gunst og blev vel nærmest
herigjennem i Nov. 1730 paa ny ansat i dansk Tjeneste
som Landdrost i Delmenhorst og Aaret efter udnævnt til
Gehejmeraad. K. døde 16. Okt. 1736. Han blev 2 Gange
gift: 1. (1705) med Kammerfrøken Anna Emilie v. Dalwig
fra Schaumburg (d. 1725), den samme, paa hvem Justine 
Cathrine Rosenkrantz af Skinsyge over hendes
Forhold til K. udøvede det bekjendte Giftattentat
(1699), og 2. (1725) med Catharine Christine
v. Plessen.

Brasch, Vemmetoftes Hist. II.
König, Geneal. Adelshist. III, 718.

Louis Bobé.


*
