
EN KONUNGS BRUD

—

En Konung är fängslad i dess lockar. H. V. 7: 5

—


PÅ BEGÄRAN UTGIVEN

AV

E. G—N.

*

SJÄTTE UPPLAGAN

*

HELGELSEFÖRBUNDETS FÖRLAG.

GÖTABRO, HARDEMO.





Askersunds Boktryckeriaktiebolag

1929




I.

Helig överlåtelse.

*






Självuppgivande.

Andens uppgift är att vinna våra hjärtan för
Jesus. Men huru ofta han blöder genom vår
trolöshet!

1:o. Vi gråta utan självuppgivande. 
Och varje strävan att bli helig strandar mot
bristande överlåtelse.

De trolösa bada Herrens altare med tårar
men klaga: »Var är domens Gud?» (Mal. 2.) De
hava, trots många heliga löften, ännu aldrig
erfarit någon Andens förnyelse, och jag tror, att de
flesta undanbådo sig en djupare frälsning, om
det tveeggade svärdet skure till roten av deras
eget liv. Nej, de ha lättare för att gråta än att
överlämna sig åt Herren, och de nedlägga större
omsorg på att beräkna välsignelsen än ansvaret
av en helig överlåtelse. När de icke så vinna sin
längtans mål att bli välsignade, bliva de till och
med upproriska i sin ande och säga: »Förgäves
är att tjäna Gud, och vartill gagnar det, att vi
hålla hans bud, och att vi gå i sorgekläder för 


Herrens Sebaots skull?» Ack, människan skulle hellre
dö än uppgiva sig själv.

Hon vill hellre giva, stora löften än vara trogen
i det lilla. Hon tycker mer om sången: »Din jag
är!» än gemenskapen med Guds Lamm på den
bloddrypande vägen. Var äro de, som sjöngo:
»Jesus, jag mitt kors vill bära, lämna allt och följa
dig, fattig, naken, utan ära; du skall bliva allt
för mig»? De sjöngo såsom Herrens folk på
andra sidan havet: »Han är min Gud, och honom
vill jag !upphöja», men torde aldrig hava känt
något djupare ansvar för det liv, som de
leva. Kristus har många bekännare men få,
efterföljare; och även du, som »lade allt på
Herrens altare», vill bevara, ditt liv och tjäna
Gud på självvalda vägar. Broder, varför
gör du så? Menar du, att även den, som lovat
vara Herren trogen, kan tjäna honom med halv
lydnad och kalla Sikems altare för »Israels Guds
altare»? (1 Mos. 33:20.) Din Gud är Betels
Gud, och endast där kan du finna honom (1
Mos. 35:1). Betala honom dina löften.

Lik en brudgum, som blivit övergiven av sin
trolovade, klagar Herren — och endast den, som
vet vad det är att med smärta föda själar, kan
något fatta, vad denna klagan innebär: »Vad
skall jag göra dig, Efraim? Vad skall jag göra
dig, Juda? Ty eder kärlek är såsom
morgonskyn, och såsom daggen, som tidigt går bort.»
(Hos. 6.)  O, att de hade samma nit om förbundets

lagar, som de jaga efter dess förmåner. »Men
skreve jag min lag tusen gånger, säger Herren,
bleve den dock aktad såsom något främmande»
(Hos. 8:12). De gråta för att vinna Andens
gåvor men gå bort till sina avgudar. Huru
länge skola de gråta? Jag vet icke. Kanske
hela livet.

Den olydige sonen kan icke åtnjuta sin
moders kärlek genom tårar utan genom lydnad
Moderskärleken förbjuder henne att genom
klemig uppfostran göda barnets onda anlag, ty
hennes målar karaktärens grundläggande;
och därför måste barnen känna såväl hennes
rättfärdiga sinnelag som hennes förlåtande kärlek.
Vad mer, om än tårarna strömma! Fastän
främmande för sin moders avsikter, skola de likväl
en gång till sin glädje finna, huru högt hon
älskade dem. De skola med ett barns
tillgivenhet omfatta henne, dess mer de komma under
inflytande av hennes vilja. Detta är
hemligheten. Egenviljan måste brytas. Han giver allt
och begär allt. Ty han älskar dig såsom en
moder sitt barn. Och I skolen förstå varandra
genom att äga varandra. Agans ändamål är
delaktiggörelsen av hans helighet (Hebr. 12). Vi
känna Gud genom hans eget väsen (1 Kor. 2).

Men så länge människan icke har något
högre mål än att bli välsignad, kan hon icke vara
välsignad, ty endast genom överlåtelse åt Herren
kan hon bliva delaktig av honom. Hon måste
giva sitt eget liv till spillo för att komma i
åtnjutande av Guds liv. Och att äga Guds liv, det
är mer än Guds välsignelse. Och därefter
längtar hans hjärta, som har utgivit sig själv för oss,
att vara ett med sitt folk, liksom en moder icke
gärna kan giva något mindre än sig själv åt sina
barn. Brudgummen har någonting högre i
beredskap åt sin utvalda än »ljuva, känslor» eller
vad vi kalla välsignelse. Han vill giva henne
kunskapen om sin kärlek.

Min vän! Har du intet mer att giva honom,
som gav allt för dig — intet mer än dina
tårar? Har du, som ända från moderlivet varit
hans föremål1, ingen större begäran än att bli
välsignad? Om han så högt värderar din kärlek,
att han ber om ditt hjärta, varför icke nu giva
dig själv åt honom? O, krossa icke
brudgummens hjärta med fallska, tårar, såsom det
egensinniga barnet grusar en modens sista
förhoppningar. Sjung icke: »Din jag är!» till dess du
är skild ifrån Gud. Ingen har makt över
himmelens portar genom att ropa: »Herre!» — Kristen,
var är du?

2:o. Vi utvälja något arbete för
honom i stället för att helga våra liv
till hans tjänst.

Du vill göra något för Gud, Men se till, att
du icke är ibland dem, som hindra Guds verk
genom sin iver att tala, när de skulle höra.
Mästaren hade velat uppenbara sig för dem, men

de hade för det myckna arbetets skull ingen ro
att vara stilla; och kanske även du på liknande
sätt understundom gått ifrån din vän. De äro
alltid upptagna, likt Marta, och hava ingen tid
att höra, förrän någon grav öppnas eller
stormen tvingar dem att kasta ankar. Och mången
torde icke stanna, förrän Herren tagit honom
avsides, där han icke hör något annat ljud än
Herrens egen röst. En sådan vistelse i sorgens
och lidandets öken har för mången själ blivit
en trolovningstid (Hos. 2).

Men de som välja något arbete för Herran
göra även Andens maning att helga sina liv till
ett missionsbud och säga: »Jag kan icke bli
välsignad, förrän jag kommer ut på
missioinsfältet.» Och medan de hava förelagt sig själva den
uppgiften att vara Herrens vittnen, är det så
mycket större anledning att nu uppgiva sin
plats, när de hava genom längtan efter Karmels
seger förlorat Herrens under vid mjölskäppan.
Nu kunna de till och med av omständigheterna
förstå Guds vilja, ty de hava sett hans ledning
i allt, och det skulle aldrig falla dem in, att
Herren kallat så begåvade män och kvinnor som
dem att valla Jetros får. Likväl hava de flesta
Guds män haft sin klass att genomgå i öknens
skola, Och de hava till och med efter
fyrtioårigt studium darrat för livets tentamen. Men
det går om sin tid för människan att lära, hur
liten och ringa hon är.
Såsom sjögossen ej duger till befälhavare, så
kan ingen oerfaren handhava dyrköpta själar
utan skeppsbrott. Men äro vi alltid vakna över
att missionen icke skall bedrivas med vackra ord
utan genom personligheter? Och hava
de unga missionskandidaterna tänkt på att
personen själv är predikanten, och
icke det budskap han frambär? Det händer icke
sällan, att unge män gå åstad i egen kraft, och,
i stället för att vinna andra, med nöd kunna
rädda sitt eget liv, såsom fallet var med en av
Herrens egna lärjungar. Och hade han givit
akt på Mästarens varning i stället för att ordna
sina vapen, så hade han icke fallit. Joh. 13:38.
Och hade Mose varit stilla, till dess han var sin
uppgift mogen, så hade han även skonat sig
själv ifrån det stora nederlaget. Predikoämbetet
gör icke människan bättre, om hon icke har någon
större omsorg än att tala. Till och med den,
som gör stora ting, kan vara så långt skild ifrån
Gud, att Herren säger: Jag känner dig icke (Matt.
7). Därpå ha vi, sorgligt nog, många exempel.

Den andliga verksamheten är ingen tillflykt för
dåliga kristna. Såsom fienden riktar sina anfall
mot härföraren, så äro i all synnerhet lärare
och predikanter utsatta för djävulens och
världens raseri. Om någon riskerar att förlora sin
själ, så är det predikanten.

Sålunda är det icke missionen, som helgar
missionären. Tvärtom behöver den, som skall utgå

på missionsfältet, vara helgad. Och Guds
ordning är alltid denna: helgad och sänd. Gud
verkar, och vi arbeta. Icke tvärtom. Därför är
det icke fråga om vad du skall göra, utan vad
du skall vara: hans eller din egen. Den som
icke är hans verkar sitt eget verk. Och de äro
säkert få, som vandra i beredda gärningar (Ef.
2:10).

Men helhjärtad överlåtelse åt missionens
Herre gör den ringaste mission uppbygglig. Den
som gör allt för Herrens egen skull föres närmare
Gud genom att tjäna honom. En känsla av
heligt ansvar gör människan allvarlig.

3:o. Ett tredje hinder för Guds verk
i våra hjärtan är, att vi under
strävan att få mer av Gud icke giva mer av
oss själva.

Kristus har ingått så nära gemenskap med oss,
att vi äro lemmar av hans kropp (Ef. 4); det
nya livet mättas av en påträngande livsfullhet,
såsom allt inom naturens värld; men vi skola
aldrig få mer av Gud, om icke han får mer av oss.
I mån som han äger oss, äga vi honom. Källan,
måste ösas med tomma kärl. Själen kan vara
uppfylld av Gud, så långt som hon själv är tom.

Vem önskar icke att bli välsignad och uppfylld
intill all Guds fullhet! Vi formligen hungra efter
att kunna säga: Allt ditt är mitt. Och
medan allt är oss skänkt, som hör till liv och
gudaktighet (2 Petr. 1), så är det Guds vilja att 
välsigna alla sina barn. Men vi skola aldrig komma
till erfarenhet av Guds fullhet, förrän vi kunna
oskrymtat säga: allt mitt är ditt.
Utgångspunkten för ett gudomligt liv är det 
självuppgivande, som dessa ord innebära: »allt mitt är
ditt!» Min person, min ära, mitt inflytande, mina
rättigheter, min tid, mitt liv, min vilja, mitt blod
— allt är ditt. Joh. 17:10.

Den som vill komma till erfarenhet av att
vara »såsom intet havande och dock allting
ägande» får icke hava sitt liv kärt. I varje punkt,
där människan lever sig själv, är hon oberörd
av Guds liv, och den finaste form av egennyttan
är en, om än skattskyldig, amalekit, som ständigt
oroar själen. Men endast Anden utrannsakar
hjärtan. Endast Herren känner djupet i vår
själviska natur. Endast kännedomen av hans kärlek
kan föda heliga beslut i våra hjärtan.

Du frågar: Hur skall jag vinna hjärtats renhet
och bliva ett kärt till heder? Överlämna dig
som du är, helt, obetingat, sådan som du är,
åt Herren. Vad har leret att göra för att bliva
kärl? Överlämna det åt krukmakaren. Hur
har min penna kunnat meddela en persons
tankar till levande väsen? Hon endast vilade i min
hand. Jag verkade, och hon arbetade, ej såsom
av egen kraft, lutan behärskad av min vilja. Så
helt beroende av mig har hon varit, att det
skulle icke falla någon av mina läkare in att
fråga, om jag använder »F»- eller »J»-pennor. Och

likväl kan jag icke undvara henne. En
överlåtelse åt Herren utplånar all egen berömmelse.
Vi äro ej endast svaga. Vi äro intet. Och
likväl kan Herren icke undvara oss. Hans hjärta
utväljer oss, och vi, måste bliva hans.

Ty änglar tager han sig icke an, utan
Abrahams säd tager han sig an.

*


Helig överlåtelse.

»— — fängslad i dess lockar.»

Hon är själv ett vittnesbörd om vägen till
konungens hjärta. Orden »en konung är
fängslad i dess lockar» angiva ett avskiljande för hans
räkning. — Nasirlagen föreskrev nämligen, att
personen ej fick raka sitt huvud, så länge
nasirskapet räckte, och brudens lockar äro
följaktligen en bild av den troendes helgelse. —
Den helige Ande bringar hennes avskiljande till
en verklighet. Och det är vad
församlingen i närvarande tid behöver: mindre ord och
större verkligheter.

Förutskickande en varning att icke efterapa
den helige Andes verk hos andra, skola vi med
ett par exempel, lånade från den kristliga
erfarenheten, visa

I. Betydelsen och kraften av en helig
överlåtelse.

Om du giver akt på deras liv, som varit rikt
välsignade av Gud, skall du finna, att de vanligtvis
börja med en högtidlig överlåtelse åt Herren.

Nyckeln till den underbara kraft, som vilat
över sådana män som pastor Oberlin är utan


tvivel att söka i det avskiljande åt Herren, som
hans förbund med Gud innebär. Kärnan av dess
innehåll är följande: »Jag överlämnar åt dig allt
vad jag är och allt vad jag har. I härskarornas
Herres namn avsäger jag mig alla förra herrar,
som hava haft välde över mig; världens fröjder, i
vilka jag haft alltför mycket behag, och alla
köttsliga begär. Jag avsäger mig alla förgängliga
ting, på det att Gud må bliva mitt allt. Jag
överlåter åt dig allt vad jag är och allt vad jag har,
mina själsförmögenheter, min kropps lemmar,
mina ägodelar, min tid. Giv mig nåd, du
barmhärtighetens fader, att bruka allt till din ära och i
lydnad för dina bud.»

Och berättelsen om den fader- och moderlösa
flickan Louise Shepler, som erhöll ett så djupt
intryck av den gode lärarens helgade och
självförsakande liv, att hon utbad sig den förmånen att
få tjäna honom utan lön hela återstoden av sitt
liv, visar oss — för att icke tala om hans
predikoverksamhet — med all önskvärd klarhet, att vårt
liv kan stå i rätt förhållande till vårt avskiljande,
och att Gud särskilt tager hand om deras liv,
som helga sig åt honom.

Upprinnelsen till den omedelbara verkan av
George Whitefields predikan är tvivelsutan den
hela livet omfattande överlåtelse, som han själv
återgivit med följande ord:

När biskopen lade sina händer på mitt huvud,
så, om ej mitt onda hjärta bedrager mig, 
uppoffrade jag hela min ande, själ och kropp till att
tjäna Gud i hans helgedom. Komma vad som
komma vill, liv eller död, djup eller höjd, skall jag
hädanefter leva såsom den, vilken denna dag, i
människors och änglars åsyn, tog det heliga
nådemedlet på en bekännelse av att i mitt inre vara
rörd av den helige Ande till att ikläda mig denna
tjänst i församlingen. Jag kan taga
himmel och jord till vittne, att när
biskopen lade sin hand på mig, överlät jag
mig till att bliva en martyr för honom,
som hängde på korset för mig. För
honom äro alla kommande händelser och
omständigheter kända. Jag har kastat mig blint uppå
honom, och jag överlämnar mig i full förtrösten
helt i hans händer.»

Sådan var George Whitefields överlåtelse åt
Gud, och det måste medgivas, att hela hans
återstående liv bekräftade dess uppriktighet och
sanning. Ända från hans första predikan, då femton
personer bragtes till djup ånger över sin synd,
till den sista trängde hans ord igenom
människornas hjärtan och lade åhörarna till marken vid
Jesu fötter. John Newton meddelar om honom,
att han under en vecka mottog icke mindre än
ett tusen brev från sådana som kommit i
samvetsnöd över sina synder under hans predikan. (A.
J. Gordon.)

Denna verkan var sannerligen icke en frukt
av »anslående vältalighet», utan av den andekraft,

som han emottagit av Herren, icke för att väcka
beundran eller vara omtyckt, utan för att »bliva
en martyr för honom.» Och så liten omsorg hade
han om sin egen ära, att han mötte alla
personliga angrepp med denna apostoliska hänförelse:
»Må Whitefields namn förgås, blott Jesus Kristus
varder förhärligad». Om nutidens lärare och
predikanter vore så överlämnade åt Herren, tror jag,
att missionen skulle få uppleva en den mest
underbara tid, som världen skådat.

Församlingen må ägna en sådan erfarenhet
någon uppmärksamhet eller ej, den som har fört
en hög bekännelse må förneka den med sitt liv —
den stora betydelsen och kraften av en helig
överlåtelse kan dock aldrig av någon bestridas.
Såsom ett brinnande ljus lyser andra genom att
själv förtäras, så kan en kristen giva gudomligt
ljus, endast då han giver sitt liv åt Herren.

1:o. Men det steg, vi åsyfta, har någon
betydelse för den troende, om han är avskild för
sin Herres räkning. Han kan vara
avskild för något visst ändamål och göra sitt verk
med nit men icke vara avskild för Gud. Och det
synes till och med som om en del kristna vore
avskilda för sin egen räkning; och medan andra
kämpa för att vinna, leva de gott, såsom
drönaren i sin kupa, så länge det finns arbetare, som
samla honung. De vilja höra sådana män, som
predika »ett fullt evangelium», och tala gärna
om »det högre kristliga livet» men sakna den 
Andens kärlek, som vill tjäna Gud genom offer.
»Jag har intet att giva», sade en av dessa, »ty jag
har överlämnat mina ägodelar åt Gud.» En annan
uppmanades att tjäna de frälsningssökande men
svarade: »Nej, broder, jag är avskild för Gud.»

2:o. Själen måste vara helgad
genom hans vilja. Seden att genomborra
tjänarens öra var en symbolisk handling. Ifrån denna
stund var han sin herres livegen, och hans öra
blev, på ett förebildande sätt, renat och helgat
för husbonden. Detta innebär lydnad. 2 Mos. 21.

Om Guds Son läsa vi: Slaktoffer och
spisoffer behaga dig icke, men du har öppnat mina
öron, eller: en kropp har du givit mig.
Kroppen motsvarar örat, och hur blev den icke
genomborrad, därför att han var helgad för att
göra dens vilja, som hade sänt honom. Men
lydig in i döden, var han såsom ett lamm, när det
till slaktning ledes, och bad, om än under tårar:
»Fader, icke som jag vill, utan som du vill.» Och
i denna vilja hava vi blivit helgade en gång för
alla genom Jesu Kristi kropps offer. Kristen, vet
du, vad det innebär?

Se, Guds Lamm! Se honom böja sig under
Faderns vilja, då blodssvett rann. Hör hans rop:
»Min Gud, min Gud, varför har du övergivit mig?»
Och fråga dig själv, varför han, som var ren och
oskyldig, måste genomgå dessa avgrundskval, och
vad hans ord innebär: Det är fullkomnat.

»Jo», säger han, »jag helgar mig själv för
dem, att ock de må varda helgade i
sanning. (Joh. 17.) Och med ett enda offer
har han för beständigt fullkomnat
dem som varda helgade.» Hebr. 10:14. I
denna tillbedjansvärda vilja är källan till liv och
frid. Och hur skall icke den, som har blivit
helgad i denna — och ej i sin egen — vilja, längta
efter att dela allt med honom!

Den stolta blicken sänkes, de höga orden
tystna, alla strider upplösas, och alla missljud dö
vid åsynen av Guds rena, tysta Lamm. O, att alla,
som jaga efter helighet, må känna, vad det är att
helgas icke genom sedlig kraft utan genom
hans offer. Det måste erkännas, att vi
gentemot Herren äro skyldiga att så helga oss åt
honom, som han har helgat sig åt oss. Men blott
genom Golgatas kärlek kan människan bringas till
helhjärtad överlåtelse, varför ock de som blivit
helgade genom hans offer, endast jaga efter att
vinna honom. Helig överlåtelse är den sanna
frukten av gemenskapen med Guds Son,

3:o. Denna överlåtelse innebär lydnad,
verkad av honom, som var lydig intill döden.
Och jag vill särskilt lägga det på edra hjärtan,
att helighet är lydnad för Gud. Såsom en
tjänare kan arbeta för sin husbonde utan att göra
hans vilja, så kan även en kristen arbeta för Gud
och bringa honom offer, likt Saul, och dock vara
en olydig son.
Den överlåtelse, varom vi tala, måste vara
början till ett nytt liv. »Ett liv, som från
den dagen helt tillhör Gud: att levas, där han vill,
att det skall levas; att användas, såsom han vill
att det skall användas; att slutas, när han vill, att
det skall slutas.»

II. Endast genom fortsatt överlåtelse åt
Herren kan vårt avskiljande åt Gud förverkligas.

1:o. Många tala om ett avskiljande för
många år sedan, men deras liv vittnar om att de icke
ha förblivit äverlämnade åt Herren. Deras
liv har sedan dess burit gyllene skördar, men
de hava åter börjat leva sig själva. Nu är hjärtats
dag i nedgående, medan verkningarna av en
sådan överlåtelse frambringas, och gemenskapen,
med Gud avtager, såsom naturens liv mitt i
skördeanden. Skörden avmejas, hösten inträder.

Jesu ord till församlingen i Tyatira hava en
särskild vikt i dagarna, före Herrens ankomst:
Behållen vad I haven, till dess jag
kommer. Ej under, att Jesus så ofta uppmanar
oss att förbliva i honom. Ty det är just
i denna punkt så många hava svikit Herren och
förlorat sin bestämmelse. »Vad I haven, det
fasthållen, tills jag kommer.» Ty jorden sviktar under
bördan av sjunkna andar.

Den frälsning, Gud berett sina barn, är lika
stor som frälsaren själv. »Ty dem, vilka han
förut känt, har han ock förut bestämt att de skulle
vara lika hans Sons bild! (Rom. 8.) Och
hans makt att göra vad han vill är till fullo
bevisad. Men själen måste vara, helt överlämnad åt
Gud, såsom leret i krukomakarens hand, för att
komma under inflytande av hans verkan. Såsom
materietet vilar i konstnärens hand, så vill
Herren, att vi skola vara överlämnade åt honom. Och
det gäller så mycket mera för den, som har
överlämnat sig åt Herren, att i fortsättningen vara
och förbliva överlämnad, som varje nytt
ljus kräver ett nytt offer och det stora målet en
djup andlig fostran.

2:o. Såsom prästen i gamla förbundets tid
brukade skära i offerdjurets kött ända till
märgen, på det att offerlagen måtte helighållas, så
undersöker även Kristus varje offer, som han
själv antagit. Därpå syftar hebreerbrevets
författare, då han säger: »Guds ord är levande och
kraftigt och går igenom, till dess det åtskiljer själ
och ande, leder och märg och är en domare över
hjärtats tankar och uppsåt» (Hebr. 4). Men han
utför operationen med den ömmaste kärlek.

En överlåtelse åt Herren kan bliva
slutavgörande i den meningen, att den är oåterkallelig,
men helgelsen är ett fortgående verk. En sådan
överlåtelse kan till och med vara smärtfri, men
det går icke utan smärta att bli helgad i
sanningens lydnad. Det gives ingen helgelse
utan smärta.
Men tårarna bli kronans juveler och
förlusterna glädjens fullhet, då han bundit våra
förhoppningar vid den skönaste ibland människors barn.
Mer än Andens gåvor är brudgummen själv, och
vi kunna aldrig glömma honom för den kärlek,
han bevisat oss. Allt är intet utan honom, och
intet är allt med honom.

*


II.

EN FURSTLIG ANDE.

*






En furstlig ande.

»En konung — — — i dess lockar.»

Lammets brud har en furstlig ande icke blott
genom förtroende utan genom karaktär.
Förtroende är det man anses för att vara, karaktär
är det man i verkligheten är. Och vad man är
beror väsentligen på hjärtats liv.

1:o. Lammets brud är fruktansvärd
för sin renhet. H. V. 6:9.

Djurtämjaren behärskar lejonet med sin blick.
En helgad man tuktar syndaren med sitt öga.
Jesus vände sig om och såg på Petrus, och denne
gick ut och grät bitterligen. Den lättsinniga
hopen flyr för ett strålande ansikte. (2 Mos;.
34:30.) Döden viker för en beseglad panna.
(Uppb. 7:3.) Så länge människan var ren,
härskade hon över alla ting.

Ett barn har större makt än många syndare
genom sin klara blick och sitt rena, öppna väsen.


Den världsövervinnande storheten är given åt
en själ, som Höga Visan källan »Min duva!»
Hjärtats renhet gör världsövervinnaren. Ett gott
samvete gör människan frimodig, »Jag har tio
mans styrka», sade Tennyson, »ty mitt hjärta är
rent.»

Men endast den, som är obesmittad av
världen, kan på omgivningen utöva ett heligt
inflytande. Väck upp en renhjärtad församling, och
syndaren skall komma bävande till nådens tron,

2:o. Lammets brud vinner aktning
genom avsikternas renhet.

Rena avsikter inge förtroende. Många
brister, som vidlåda handlingens utförande,
utjämnas av goda avsikter. I en så svekfull värld som
denna måste man högligen värdera varje
ädelsinnad man och kvinna. Vi luta oss med
förtroende till var och en som menar väl med oss. Små
handlingar med ädla syften likna korallerna, som
till och med hava byggt öar i sydhavet. Fastän
okända, utöva de stor verkan och vinna mer
aktning för sig än fariseens offergåvor. Har du
märkt skillnaden hos karaktärerna i domen. De
otrogna hade icke varit overksamma. De hade
gjort allt — men ingenting uträttat. Ty avsikterna
voro ej rena. Människans personliga värde
ligger i hennes uppsåt. Sådan avsikt, sådan
karaktär.

Samma tanke uttalas av Paulus i hans
utsökta idyll om den kristliga kärleken, då han

jämför handlingen och det personliga värdet med
avsikterna. Han talar på det mest upphöjda sätt
om källan till varje from och ädel bevekelsegrund,
sägande: »Om jag än talade med människors och
änglars tungor men icke hade kärlek, så vore
jag en klingande malm och en ljudande
cymbal. Om jag hade profetia och visste all
hemlighet och all kunskap, och om jag hade tro, så
att jag kunde försätta berg, men icke hade kärlek,
så vore jag intet. Om jag utskiftade alla mina
ägodelar och gåve min kropp att brännas, men
icke hade kärlek, så vore det mig till intet
nyttigt.»

Den som övar barmhärtighet utan kärlek
är en skrymtare. Och vad är mänsklig fåfänga
i välgörenhetens tjänst? Det förklädda hånet över
ensamma och förtvivlade hjärtan. Den som
aldrig giver något av sig själv vinner icke heller
något av andra. Man står vanmäktig inför
människornas samveten i saknad av kärlekens
hjärtevinnande kraft. Världen kan ej räddas med
ord utan genom intryck.

Vad intryck har din omgivning fått av dig?
Har din umgängelse varit ägnad att inge
vördnad och aktning för Guds namn? Jag frågade
en ung man, som tvivlade på om det fanns
någon verklig kristen: »Är det sant? Har du aldrig
kommit i beröring med en levande kristen?» —
»Jo», sade han med ett allvar, som väckte min
beundran, »min gamle far».
3:o. Brudesjälen utövar ett gott
inflytande genom den ande, som
besjälar henne.

Då Kristen, på väg till Sion, kom till
»Fåfänglighetens marknad», väckte han uppseende
genom sin frånvaro. Han var icke där med
sina intressen, och på deras fråga: »Vad köper
du?» svarade han: »Jag köper sanning!» Och
det blev en allmän opinion emot Kristen,
därför att han icke var av denna världen. Endast
därför! Mången säger, att han ej kan bryta, med
världens vänskap. Driv ut världen ur hans eget
hjärta, och vänskapen är slut.

Segervinnaren såg en guldkedja vid sina fötter
och sade till en man: »Tag upp den kedjan,
ty du är ingen Temistokles.» Låt oss inlägga
en världsövervinnande kraft i de kristna hopp
genom att leva för den kommande
världen. Församlingen skall vinna, världen genom
att försaka henne, att lyfta andra i sedligt och
andligt hänseende genom att själv stå på
sanningens grund. Såsom uppfinnaren av
hävstångskraften sade: »Giv mig en fast punkt utom
jorden, och jag skall lyfta henne.»

O hur väl en mänsklighet, som är nedsänkt
i det jordiska, behövde hjälpas upp av
andligt sinnade män. Överallt omkring oss se
vi människor, som under jordisk ävlan döda sin
evighetslängtan och dö utan hopp.  Om dessa
komme under inflytande av en helig umgängelse,
torde många, som nu dö i främmande land, gå
in i fadersboningen.

Den jordiskt sinnade lyfter ingen till det
himmelska, om han än talade med änglars tungor,
och skrymtaren faller ej ned för den som är
osann (Uppb. 3). Vad världen behöver, det är
att känna inflytande av helgade män, vilka äro,
vad de bekänna, födda av Gud; och vi stå
alla i ett sådant förhållande till mänskligheten,
att vi kunna medverka till dess helgande, om
vi själva äro helgade. Det finns en överförande
kraft, som vetenskapen kallar magnetism; men
även på det sedliga området en ännu mäktigare
kraft, som, tagen i rättfärdighetens tjänst,
utövar en pånyttfödande verkan. Och i denna
belysning, vilken betydelse få ej Jesu ord i Matt.
5:13: »I ären jordens salt»!

Aldrig kunde väl han, som själv är livet
och den djupa, ogrumlade sanningen, finna ett
starkare uttryck för den livsåskådning, han vill
giva sina lärjungar. De skulle ej allenast vara
världens ljus. Nej, de skulle samtidigt genom
själva anden i sitt liv utöva en verkan mera inåt
och genomgripande, och genom denna kraft
skulle de icke allenast civilisera världen utan
därjämte och i all synnerhet pånyttföda henne. En
kristen kan till det yttre vara världens ljus men
sakna den ande, som gör honom till  »jordens
salt»; och där så är förhållandet, inverkar han
mera på förståndet hos omgivningen än på
samvetet. Och härigenom torde vi ana, varför det
mest exemplariska liv understundom saknar all
helgande och pånyttfödande kraft. Ty vårt
hjärtas beskaffenhet utövar större inflytande än våra
ord.

Den som har stigit upp i »kalejdoskopet» i
Köpenhamns panoptikon är på alla sidor
omsluten av människor. Men det är endast
reflexiva bilder, framkallade genom spegelglas, och det
stora sällskapet har förlorat sitt intresse, då man
finner ett ändlöst upprepande av sig själv. Den
person, som har uppstigit, mångfaldigas i
oändlighet. Och ju större inflytande vi äga, desto
större blir mångfalden och utsträckningen av de
skapelser, vårt liv frambringar. Om naturanlag
och passioner överföras från föräldrarna till
barnen, så måste även de mänskliga redskapen för
Guds uppenbarelse i världen vara av stor
betydelse. Om församlingen bättre motsvarade sin
uppgift att vara en andlig moder, skulle många
avfall och ytliga omvändelser förebyggas.
»Sådan moder, sådan dotter.» Och ingen lever för
sig själv.

Sålunda äro vi gentemot våra medmänniskor
ansvariga ej allenast för våra ord och
handlingar utan även och i all synnerhet för den ande,
som besjälar oss. Mången själ torde behöva en
reningsprocess, som går genom märg och ben.

Och Gud give, att det må ske snart! Min vän,
hur är det med dig?

4:o. Lammets brud har en furstlig
ande genom det liv hon lever.

Naturen härskar genom liv. Dess ljudlösa
triumf är en yttring av den skapande kraften. Om
du sårar trädets stam, gjuter det balsam i såret
och hugsvalas genom undergiven gråt.
Sommarens blommor vissna för att utveckla en annan
plantas liv och åter framställa sig själva.

Den sanna kristendomen är liv. Och detta
liv är i Guds Son. Han gav sitt liv i döden, på
det att vi skulle hava liv och över nog (Joh.
10); och när gudslivet bröt fram genom
Människosonens brustna hjärta, då började världens
pånyttfödelse. — — Saliga äro de, som äro födda
icke av sedlig kraft eller. mänskligt inflytande
utan av Gud. Joh. 1:13. »De skola icke smaka
döden till evig tid, och de skola ej förgås
evinnerligen.  Jag giver dem evigt liv.»

Genom ny födelse ha, vi kommit i frändskap
med det himmelska, och den himmelska världen
står ej främmande för oss. Vi hava icke fått
denna världens ande utan den ande, som är av
Gud, att vi må känna det som blivit oss skänkt
av Gud (1 Kor. 2:12). Och medan
värdsmänniskan söker det förgängliga, får jag leva med
Kristus i det himmelska och förvandlas genom
ändlösa härligheter, som jag nu endast delvis kan
fatta. Och huru tätt jordens skuggor falla, 

omtöcknas aldrig nådens tron, där Herren själv
tronar över oss med kärlekens längtan. Då han
blickar ned på oss, äro vi hans i tillbedjande
kärlek. Livet är Kristus. Vår lust är hans
umgänge. Vår enda passion är Jesu kärlek. Vårt
levnadsmål att vinna honom. Lovad vare han!

Trons liv kan icke näras av utsökta ideal
utan av livet självt, och det kan endast förklara sig
självt, ty det är »fördolt med Kristus i Gud»,
och »världen känner oss icke.» Och av detta liv
äro alla Guds barn delaktiga, fastän vi icke
känna livet längre än vi själva leva detsamma. Ty
»livet är människornas ljus», och ej endast
kunskapen om  detsamma.

O, att vi underhölle en kraftigare
korrespondens med den himmelska världen och vore så
helt uppgivna åt Herren, att Kristi liv
uppenbarades i vårt dödliga kött! Världen skulle då icke
hava någon makt över oss.

Skulle vi, som äro kallade att härska i liv,
smyga oss fram, likt en avväpnad krigare, och
bedja världen om ursäkt för vår bekännelse av
den kristliga tron? Bort det! Visserligen äro vårt
lands dalar besatta med järnvagnar, men
segerfursten bor i oss, och än en gång skall ropet
skalla: Mycket mer skola de som rikligen undfå
nåd härska i liv genom den ene, Jesus Kristus
(Rom. 5). Mycket mer! Mycket mer!

»Mycket mer!» är de troendes härskri.
Församlingens vapen emot djävulen är icke 

»strömmar av musik» utan strömmar av liv. Hon tvinar
icke bort av brist på ordets predikan och har
tillräckligt många predikanter, men såväl hon som
dess tjänare röjer ett skriande behov av liv.

Låtom oss därför bli stora emottagare vid
nådens tron och vinna aktning för Guds
evangelium hos  en sällhetstörstande värld.

*


En furstlig karaktär.

»Hur täck i sandalerna din gång, du
dotter av himmelens Furste!»


Barnasjälen kan vara full av goda uppsåt,
men likväl urarta, om den icke understödjes av
en god uppfostran. Men icke ens det skulle
vara nog. Själen måste emottaga nya impulser av
en värdig person, som har vunnit och
motsvarar barnets förtroende.

Och även vi måste vara ett föremål för den
helige Andes uppfostran. Den som tror sig vara
i ett ögonblick fullkomnad bedrager sig själv. De
otagligt många brister, som vidlåda en mänsklig
natur, tvinga oss under lagen för det nya
livets utveckling. Och det höga mål, vartill Gud
kallat oss, bör mana en kristen till helig
överlåtelse åt Herren.

Den som har ett obegränsat tålamod och en
tyglad tunga går segrande genom världen. Men
det går icke så lätt för den som varit
»befallande» att bliva undergiven, och hur svårt har
icke den, som uppodlat sin tunga, att lära det
korsfästa tungomålet; och hur ihärdigt kämpar
ej det nya livet mot alla dessa egenheter, som
äro alltför mänskliga för att kunna döljas av ett


bättre uppsåt! Då Guds Ande skall genomföra
denna hela livet omfattande frälsning,
har han otaligt många hinder att bekämpa, och
själen föres till medvetande om inrotade vanor,
som driva henne till kamp för livets
fulländning.

Och då gäller det för en Jesu Kristi
stridsman att vara sadelfast. Det är ej nog att ha
en kraftig ande. Här måste handling följa beslut
och människan vinna erfarenhet för livet genom
sann gudaktighets övning. Ty även den som
menar väl kan göra stor skada genom sitt
oförstånd; och den som glöder av nit och vittnar
varmt kan vara felaktig i sitt umgängessätt,
såsom krigaren icke alltid är densamme i fält som
i krigsövningar.

Vem har icke blivit fostrad genom
misstag. Vem har icke blivit så förödmjukad genom
Andens tuktan, att han till och med avskyr sig
själv. Och likväl har man under dessa tider blivit
skickliggjord att tjäna Gud på gudomligt sätt.
Och Herren vet att under tuktans tider genom sin
kärlek binda våra hjärtan vid sig, så att vår
kärlek till honom motsvarar vårt avskiljande.

Därför kunna vi aldrig nog betona vikten
av att vara överlämnad åt Gud, på det att vi,
icke genom självarbete skola komma under lagens
gärningar, ty Gud är den som verkar i oss
både vilja och gärning för sitt välbehags skull (Fil.
2:13), och vårt kämpande för att vinna 
fullkomlighet måste vara trons kamp, ett tillägnande
av det som vi redan äga. Denna lära om
helgelsen genom tron är lika tydligt framställd i den
heliga skrift som rättfärdiggörelse genom tron.
Men helgelsen är ett fortgående och med helig
överlåtelse förenat verk, under det att
rättfärdiggörelsen är en avslutad handling.

Därför skola vi alltid finna hos dem, som
äro helgade, ett framåtskridande, som
karaktäriseras av oskrymtad ödmjukhet och flärdlöst
allvar. Och den minsta anledning att skämta med
en gudfruktig man skall efter hand spårlöst
försvinna,

Genom sin uppenbarelse för oss som konung
vill han ikläda oss en furstlig ande men även
fullkomna sin utvalda till furstlig karaktär.
Och vi skola med ett par exempel, lånade från
den bibliska forntiden, visa på vilket sätt och till
vad ändamål Guds män blivit furstar.

I. Vi skola först betrakta den furstliga anden
hos

patriarken Jakob.

Hade han ej kunnat bliva en präktig
affärsman, den sluge Jakob? Och likväl utkorades han
till furste. Därför gick hans väg rakt emot
naturen. En annan grep honom och förde honom,
dit han icke ville.

Från den minnesvärda natten i Beer-Sebas
öken hade Jakob stått i beröring med Gud för
att  enligt hans  löfte bli välsignad (1 Mos. 28).
Och Gud välsignade honom så, att han kom
igen med »två läger»; men då inbröt för Jakobs
liv en den mest avgörande tidpunkt. Patriarken,
som fruktade sin broder Esau, hade gått avsides
för att åkalla Herrens namn. Då kom han, som
varit med honom på resan, den höga
personlighet, vars dyrbara välsignelse Jakob skattade
högre än hans vilja, och under midnattskampen vid
Jabboks vad berörde hans inre väsen.

Vilken avgörande stund i människans liv, då
hon känner gudomligt vidrörande. Nedbruten
kämpade Jakob och sade: »Jag släpper dig
icke, med mindre du välsignar mig.» Och Gud
välsignade honom där, sedan patriarken dock
hade erkänt, att han var den avskyvärde person,
som gick under namnet Jakob. Och han sade:
»Du skall icke mer heta Jakob utan Israel —
Guds kämpe eller furste — ty du har
kämpat med Gud och människor och fått
överhanden.» Och solen gick upp för honom. Härliga
dag!

Men följande kapitel, som innehåller en ofta
upprepad erfarenhet, visar, hur litet Jakob hade
förstått Herrens ord och litade på sin Gud.
Därför kunde han icke nu förverkliga sin höga
ställning och hade att genomgå många, års lidande
för sin naturs svaghet. Först då Herren
uppenbarar sig andra gången vid Betel, vann Jakob
en furstlig ande. Häremellan har dock en tid
av stora nederlag och bittra sorger förrunnit.
De första intrycken av en man, som går ut
från sitt »Peniel», äro nästan outplånliga. Vi
kunna med skäl hoppas, att den, som har »sett
Gud under ansiktet», skall vara »full med helig
Ande och tro». Och likväl skola, om än svaga,
yttringar av den gamla naturen framträda hos
var och en, som icke arbetar med fruktan och
bävan på sin egen frälsning. Och den som bad
under tårar: »Jag släpper dig icke, förrän du
välsignar mig», är ovärdig att bära sitt nya namn,
så länge han vandrar på människosätt. Det är
även fött att förgå sig, men svårare att upprätta
sitt förtroende.

Men vad är orsaken till att de, som hava
helgat sina liv åt Herren, ändock aldrig komma
till full seger eller äro så vacklande i sin tro?
Kunna vi icke spåra orsakerna i Jakobs
erfarenhet?

1:o. Förödmjukelsen var icke
fullständig. Efter midnattskampen vid Jabboks
vad visade Jakob tydligen, att han levde, om
än försvagad.

Min älskade! Låt mig erinra om heliga
stunder, då du såsom en mask under Herrens tuktan
ropade: »Alltför ringa, alltför ringa!»
Hava dessa heliga stunder haft någon
genomgående verkan, så att du ligger i stoftet och
förintas, medan Gud uppenbarar sig? Kanske
intrycket av hans närvaro utplånades av ett
självmedvetande, när solen gick upp för din själ.
Du njöt av din lycka men stapplade och föll.
Och vad är du nu?

Så länge du var »alltför ringa», vilade
Guds Ande över dig, och du krossade andra
genom inflytande utan ord. Det redskap, som
Herren använde för att utjämna hjärtats
granithöjder, var en »Jakobs mask». Men då var du själv
genomträngd av Guds närvaro, och det var så
skönt att komma i din närhet och vilja, ut i den
omgivning, som bar intrycket av din ande. Nu
har du blivit så upptagen med dig själv, att Guds
Ande flyr, och ditt självmedvetande kan bliva
en dekorerad sal för sju orena andar. Ty
högmodsdjävulen kommer med en svit av fåfänga,
egenkärlek, ärelystnad, vänskapsbehag, stolthet,
avund och förtvivlan. Du kan icke vara Herrens
furste.

2:o. Ett andra hinder för den
furstliga anden hos Jakob var bristande
ödmjukhet.

För att hava en furstlig ande måste själen
icke allenast vara krossad utan även ödmjuk.
»När dem som hava en ödmjuk och förkrossad
ande.» »På det att jag skall vederkvicka de
ödmjukas ande.» Och denna ödmjukhet
innebär lydnad.

O, hur mången har ej blivit krossad utan
att uppenbara gudomligt vidrörande! De hava
stannat i det avgörande ögonblicket i den
tuktan, som avser vår förlossning från självlivet,
och aldrig uppgivit sig egen vilja, Fastän
krossade i den punkt, där de förlut voro starka, såsom
anseende, begåvning, framgång i
missionsarbete o. s. v., äro de så långt ifrån den sanna
ödmjukheten, att de våndas därför att de vilja
men ej kunna vad de vilja. Tårarna på deras
kinder komma från ett hjärta,, som kan brista
under förödmjukelsen att vara intet. Vi
äro krossade men sucka emot Herren: »Ack, om
jag bara kunde!» Många, i all synnerhet de
unga, hava i den avgörande stunden blivit frestade
till uppror emot Herren, då djävulen viskat:
»Förbanna Gud och dö!» O, nu gäller det att klänga
sig fast vid Herren och säga: »Jag släpper dig
icke, förrän du välsignar mig!»

Jag tror, att många tusen själar hava svikit
Herren just i denna punkt, rörande viljans
överlåtande, och därför aldrig kommit till någon
varaktig vila och glädje i Herren. Ett
gudomligt vidrörande uppenbaras genom lydnad för Gud.
Och lydnad för Gud är den sanna ödmjukhetens
frukt.

Det var misstag (för att icke säga olydnad)
att stanna vid Sikem och, bedårad av jordiska
fördelar, utsätta familjen för världens lockelser.
Hans Gud var Betels Gud, men Jakob tycktes
hava glömt sitt löfte och fick återigen skörda
följderna av sitt eget liv. Och där
förödmjukelsen icke har åsyftad verkan, är vår lydnad så
ofullkomlig, att vi ej ens kunna rädda 
omgivningen. Saltet mister sin sälta, och vi nödgas
begråta en förlorad uppgift och säga: »Jag och
mitt hus skola dö!» 1 Mos. 34:30. Vilket ansvar!

3:o. Tredje hindret var en
vacklande tro.

Varför dö så många, trots sin allvarliga
strävan, utanför löftets land? Själen måste intaga sin
nya ställning genom tron. Vacklande tro är halv
lydnad.

Om Jakob hade trott Herrens ord och
handlat därefter, så hade han undvikit många
svårigheter, som nog fingo vara medel i Guds hand
men icke voro alldeles nödvändiga. Dock vill
Herren uppenbara sin härlighets rikedom på
sina utvalda. Och se, huru nådefullt Herren går till
väga med sina tjänare! Först kommer han till
sin utvalde vid Sikem och upplivar hans minne
av det försummade Betel. Det satte Jakobs hjärta
i brand. Samma dag befallde han sitt folk att
rena sig och grävde ned så många avgudar han
kunde finna hos dem.

4:o. Nu framträder den furstliga
anden hos Jakob.

Han, som hade klagat: »Vi skola dö!» hade
sådan makt över människorna, att »en Guds
förskräckelse kom över städerna allt omkring».
Folken darrade vid hans segertåg, och »gråtekarna»
viftade likt segerpalmen, då morgon grydde och
Herren sade: »Ditt namn är Jakob — och Jakob
är du — men härefter skall icke ditt namn kallas
Jakob, utan Israel skall vara ditt namn!»
1 Mos. 35. Då fick Jakob en furstlig
värdighet och vann med tiden sådan aktning hos
folken, att konungar böjde sig med vördnad under
hans händer för att emottaga välsignelsen.

Men de senare åren, höstens mognad, voro
lidandets och sorgens tid. Och när Jakob ser
tillbaka på de flydda åren, säger han: »Få och
onda hava mina dagar varit.»  (1 Mos. 47.)

II. En annan sida av den furstliga anden
finna vi hos

Abraham, Guds vän.

Den som har ett mål jagar mot detsamma.
För att bliva fullkomnad måste själen vara
fullkomlig (Fil. 3). Den som har ett delat hjärta
liknar halvmånen, som är hälften ljus och
hälften mörker. Om själen trots detta likväl skrider
mot andlig frigörelse, kan hon till slut bliva helt
och hållet ljus. Men om synden och världen
taga överhanden, bliver hon idel mörker. Detta
är nedan.

Abrahams dag var i ständigt uppgående.
Herren sade till honom: Vandra inför mig och
var fullkomlig! Och han fullkomnades genom att
vara en odelad vilja och ett hjärta för sin Gud.

1:o. Vill du följa honom på hans väg
genom livet, måste du vandra inför Gud.
Själen måste hava en Herre och ett mål för sin
gärning. Och den som har vunnit min kärlek,
han är mitt föremål.
Att stå under inflytande av helgade män,
såsom Lot, att vandra i skuggan av utvalda
karaktärer, såsom korintierna, kan hava stor
betydeke. Det kan dock vara väsentlig skillnad på
de intryck vi få av människor och de intryck
människan får av Gud. Såsom bäcken förlorar sitt
ursprung, ju längre den flyter, så kan den
skönaste erfarenhet förlora genom att gå från
människa till människa. Det borde icke vara så, men
det är likväl ofta så. Och den är vanligtvis mera
sann, som troget utverkar sådana, intryck, som
han fått allena med Herren.

Såsom bäckens stenar avrundas genom
nötning mot varandra, så utjämnas genom beröring
med andra de små egenheter, som vidlåda oss,
och människan måste lära levnadsvishet genom
människan. Troendes umgänge med varandra har
dock ännu större betydelse, och endast då vi
känna vår medansvarighet såsom lemmar i en
kropp, kunna vi »i kärlek växa i alla stycken
upp till Honom.» Men livskällan måste vara
Gud själv och får aldrig grumlas av världens
stoft; och, vad säkert är, vi måste lämna andras
omdömen för att utvecklas i ädelmod och
kristliga dygder.

Och vad vi synas vara då inför människor
betyder föga. Det är icke människors bifall vi
söka, och en trogen tjänare fröjdas icke över
arbetets storhet utan över dess mål. Och en kristens
mål är icke att göra stora ting. Hans mål är att
göra Herren stor.

2:o Tron fullkomnas genom
kunskapen om sitt föremål.

Det var kunskapen om löftesgivaren, som
gjorde Abraham stark i tron. Han höll den för
trofast, som hade givit löftena, och genom
denna tro blev han löftenas arvinge. Hans tro
vilade icke på yttre omständigheter och
förhållanden, och han hade inga bekymmer om huru
eller på vad sätt Herren skulle uppfylla sina
löften. Trons föremål är Herren. Och han är alltid
mer än vad han lovat.

Tron behöver aldrig stora förutsättningar.
Med en stav i handen gick Herrens tjänare Mose
att nedgöra en fiende, mot vilken denna
världens barn skulle hava uppställt sina, bästa
arméer. Med en slunga och några stenar i sin
herdeväska gick David emot jätten Goliat. Genom tron
fick även Sara kraft att grundlägga en avkomma
och födde, fastän överårig, emedan hon höll
den för trofast, som hade lovat. Därför
föddes ock av en, och det av en halvdöd, så
många som himmelens stjärnor. Hebr. 11. Han
har aldrig svikit en levande tro. »Den som
hoppas på Herren kommer aldrig på skam.» Han
motsvarar det förtroende, vi giva honom. Den
halvdöda skall än en gång vara stjärnbeströdd.

Lita på honom! Hans makt är obegränsad.
Liksom strandvågen kastar upp havets 
rikedomar, skola svårigheterna bidraga att göra löftets
rikedomar tillgängliga för dig. Där allt hopp
är ute, vill han så härligt uppenbara sin nåds
rikedom, att den skall vara, »som sanden den
oräkneliga på havets strand.» Och hur trofast
har icke Herren varit! Det finns ingen
anledning att tvivla, på honom. Men vår svaghet är
att delvis tro på Gud och delvis på någonting
annat. Och du kan icke tro på Gud, så länge
du har någonting att tro på.

Den som vill frambringa, nya, skapelser måste
dö ifrån sig själv. En löftesson kan aldrig födas,
så länge vi hysa någon förtröstan till oss själva.
Och den som helgat sin begåvning åt Herren
kan till och med bliva så fattig, att han ingen
begåvning har. Människan bliver krossad i
Andens skola, En Paulus, den, höglärde, kan ej
tänka något såsom av sig själv. 2 Kor. 2.

Men aldrig låter Gud sina, barn försmäkta i
en öken utan källor. Elias Gud vet, var han har
sina korpar, och de behöva ingen annan dressyr
än hans befallning. Med ett avklädande är
Herrens rop: »Tagen fram!» oskiljaktigt förenat.
Luk. 15. Den Herren vill högt benåda, lär han
känna sin egen fattigdom. Och fattigdomen är
medlet för hans uppenbarelse, likasom
hungersnöden uppenbarade Josef. Kristi liv börjar, där
självlivet upphör. Tron är fullkomnad hos dig,
när du litar på Herren allena. Abraham

blev stark i tron, i mån som alla förutsättningar
grusades. Han trodde, där intet hopp fanns.

3:o. Morgonstjärnan uppgick i hans
hjärta.

Skuggorna fly, dess närmare vi komma ljuset.
Visserligen hade han förlorat den jordiska
gestalten av sitt hopp, men han såg
Människosonens dag och vart glad (Joh. 8:55). Emedan
löftesgivaren själv hade blivit honom kär, kunde
han frambära löftessonen och bliva Guds
arvinge. I Abrahams prövningar stämma löftets
änglar sina harpor, på Moria berg sjunga de
odödliga sånger till en trofast Gud. Över
lidandets höjdpunkt flödar ljuset av den
tillkommande världens härligheter. En Guds vän krönes
på  offerhöjden.

Den som går trons väg utvälje Abraham
men icke Jakob till föredöme. Båda hava gått
genom lidande till härlighet, men det är en
himmelsvid skillnad på sättet. Jakobs lidande var
»mänskligt», därför att han själv rörde sig i
det mänskliga, Men Herren mötte honom på
det mänskliga området och lyfte hans själ till
det oförgängliga. Hur mätt han synes vara på
världen, då han besöker Farao! (1 Mos. 47:9.)

Abrahams lidande var av andlig natur
och hade utomordentligt höga syften. Och när
tron var fullkomnad hos Abraham, offrade han
välsignelsen för Välsignaren och fann dem båda
i honom.  Jakobs väg var  törnbeströdd,  och

sorgen hopade sig allt mer och mer över
honom. Solen steg allt högre i Abrahams liv,
dess tätare jordens skuggor föllo. Jakob var
full av misstankar och trodde, att hans söner
skulle bedraga honom. Abraham hade
alltid besök av gudomliga gäster. »Ty han tänkte,
att Gud är mäktig». (Hebr. 11.)

Han vände upp och ned på Jakob, sin
barmhärtighets kärl, men slog bottnen ur
Abrahams tomkärl. Det var ett långsamt lidande
för Jakob att dö ifrån sig själv. Abraham
däremot synes icke veta av någon förödmjukelse,
ty han var, vad han bekände, ett stoft.

4:o. Han blev världens arvinge
genom tron.

Det kan sägas om honom, att han vann,
världen genom att försaka den. Med den
undergivenhet, som är betecknande för en ödmjuk
ande, sade han till sin brorson: »Vill du åt
vänster, så går jag åt höger, och vill du åt höger,
så går jag åt vänster. Ligger icke hela
landet öppet för dig?» Men knappt hade
han hunnit försaka sin rättighet som världens
arvinge, förrän Gud befaller honom draga
mätsnöret över hela landet, sägande: »Åt dig
vill jag giva det.» (1 Mos. 13.) Hans
ädelmodiga försakelse av den lön, Sodoms konung ville
giva, synes föranleda en ny uppenbarelse av hans
arv i Gud (1 Mos. 14:21—24, 15:1).  Detta

är kungsvägen för Abrahams son. En ödmjuk
ande är alltid segerrik.

Det är en stilla, undergiven ande, som kan
emottaga sitt arv i Gud, men icke den som, på
grund av hans löften, är anspråksfull. Utan
gudomlig natur kan icke löftenas fullhet emottagas,
ty själen måste hava Andens sinne för att känna
Anden. Det är förgäves att två sina händer i
oskuld, så länge det sticker i våra njurar (2 Petr.
1:4; Ps. 73).

Men låtom oss återvända till
karaktärsbilden. Jakob lyckades genom ihärdigt arbete
förkovra sig, men var, det oaktat, sällan lycklig.
Abraham däremot, som var höjd över all jordisk
ävlan, hade ingen omsorg och tog aldrig lön
av någon människa. Och ändå blev han rik.
Nästan överallt var Jakob utsatt för sådana
personer, som ville bedraga honom, och var ofta
nedtryckt av sorger och slitningar i hemmet. Så
gick det för en man, som nästan hela livet
styrde för sig själv. Men Guds vän hade sällan
obehag av någon människa, och Gud förde hans
talan gentemot alla, som hade kunnat förolämpa
honom. Ljuva tillflykt att gå till Herren med
alla, som förolämpa oss! Prästmannen, som föll
ned på sina knän, sedan han emottagit
stämningen, och bad: »Jag instämmer mina
vedersakare till din domstol», hade redan besegrat
dem. Ljuva ro att icke alls vidröra sitt
självförsvar utan låta Herren strida mot våra fiender!

Hos Jakob se vi, att vår makt över
människorna står i förhållande till vårt inflytande
hos Gud; hos Abraham, att vänskapen med Gud
försonar världen. Hur trygg må icke den vara,
som vilar i den Allsmäktiges hand! Abraham gick
den dolda trohetens väg och hade alla sina källor
i Gud. Därför har Gud uppenbarat honom men
givit honom ett namn, som ingen annan
känner än den som får det. Världen såg hans
upphöjda liv men kunde ej fatta dess fördolda
orsaker ej heller dess glädje och förhoppningar.
Vid Saras bår talade han, djupt rörd, till Hets
barn och sade: »Jag är en främling och en gäst
ibland eder. Låt mig få en grav ibland eder!»
De synas vara så djupt gripna av den
gudfruktige mannens liv, att de nästan hade kunnat offra
sina liv för honom. »Om någon tjänar mig,
honom skall min Fader ära», säger Jesus. »Hör oss,
herre», svarade Hets barn, »ty du är en Guds
furste ibland oss, begrav din döda i den
bästa av våra grifter». 1 Mos. 23.

Vilket erkännande! Hans lott på jorden var
mycket ringa; men han lämnade världen som
en furste. När han steg upp i konungens vagn,
stod omgivningen med blottad hjässa för att
betyga honom sin vördnad: Ty du är en Guds
furste ibland oss. Det är av större värde
att lämna ett sådant intryck efter sig än att hava
under livstiden varit en framstående 
kommunalman. Den som utvalde jordanslätten måste, när
dagen uppenbarades med eld, fly ut naken ur
Sodom. Hans liv var förlorat.

5:o. Genom tron hade Abraham fått skåda
in i de trognas fosterland. Hoppet om Guds
härlighet hade även gjort honom till en gäst
och främling på jorden. Han såg efter
den stad, som har grundvalar, och det
närvarande låg under hans fötter. Det var icke svårt
för en sådan man att lämna världen. Han hade
gjort sig förtrogen med ett bättre land och
längtade hem.

Äro vi gäster och främlingar? Vi skola då
alltmer känna vårt främlingskap. Det är icke
alltid så roligt att vistas i utlandet, som man i
början tänkt sig. Det är visserligen mycket som
bländar ögat; och många intressanta föremål, som
äro alldeles nya för oss, väcka vår beundran.
Men vi äro främmande för landets seder och bruk,
och såsom utlänningar är det just ingen som
förstår oss. »Ty världen känner oss icke.» Den
omgivande naturen kan vara skön och det
främmande landet erbjuda många förmåner, men vi hava
så få bekanta och känna oss ensamma i världen.

Mer och mer förlorar världen sitt behag för
oss, ty vi sakna föremålen för vår kärlek, och
alltemellan gå vi ned till havsstranden för att
betrakta skeppen och tänka på hemmet i det
fjärran blå. Ångvisslans toner vid båtens avgång,
avsked och viftningar på stranden upprör vårt
sinne. Vi täras av hemlängtan. Abraham grät.
1 Mos. 23:1.

Vi lyckönska dem, som hava gått över
dödsfloden till Kanaan. Skaran växer på glashavets
stränder. Likt svalan på telefontråden trängtar
min själ efter hemlandsbud.

6:o. Hans övergång till en annan
värld måtte ha varit ljus.

Vilka anordningar måtte icke Herren ha
vidtagit för att välkomna sin vän! Men utlandets
barn visste ingenting därom.

En gammal kristen liknar ofta de gamla
silvermynten, som äro så illa medfarna, att
inskrifterna äro nästan utplånade. Minnet är svagt,
tanken har förlorat sin skärpa, händerna darra,
kroppshyddan lutar mot förgängelsen. Men såsom
silvermynten har han dock sitt fulla värde, om
han är i tron, och skall snart växlas in i den
himmelska banken.

I andras ögon torde han vara nästan
oigenkännlig. Men Herren känner sina. Och den som
förstår att slå an de fina strängarna skall ur hans
hjärta framlocka en musik, som visar att han
icke är av — bly.

En tredje sida av den furstliga anden finna vi
hos               
Josef, broderfursten.

Han drömde alltid om seger, denne man,
som var förutbestämd att genom sin
människokärlek rädda folket. Men endast genom lidande och
smärta kan drömmen förverkligas.


Innan Josef kunde hämta sin gamle far på
hovets glänsande ekipage, måste han, skild från
ett älskat hem, färdas på kamelryggen till ett
främmande land. Hur måste han icke där lida
och vanryktas över hela landet, innan Herrens
tid var inne att upphöja honom! Och 
härligheten i hans upphöjelse motsvarar djupet i hans
förnedring. Denne man, som Farao satt på
sin vagn under ropet: »Fall på knä!» hade för
några år sedan blivit transporterad på
fångkärran och hört fängelsedörren slå igen bakom
sin rygg. Dessa hebreer, som ligga på sina
ansikten inför honom, hade misshandlat honom
och sålt honom till slav. Han själv hade gråtit
under deras misshandling, lika högljutt som de
gråta vid hans hals. Nu är hans tid att förbarma
sig.

Vilken lärdom erbjuder icke en jämförelse
mellan Josef och hans gamle fader! Josef var
en smärtornas man, liksom Jakob, men under
helt andra syften och förhållanden. Jakob led
huvudsakligen för sig själv, Josef däremot led för
andra. Jakob fick skörda motsvarande sorg av
sin egen list, enligt denna lag: »Vad människan
sår, det skall hon ock uppskära». Med ett
getskinn bedrog han sin gamle far, med en killings
blod vart han själv bedragen av sina egna söner.
Och så måste Jakob skörda nästan allt igenom
vad han sått.  Josef däremot vann motsvarande
härlighet av sin förnedring. Ty han led för
utkorelsen och för andras skull.

Denna lidandeshistoria upprepas än i dag hos
dem, vilka Herren  utkorar till  broderfurstar.

1:o. En broderfurste kan aldrig gå
genom världen så lätt som möjligt.

Det finnes ingen kloroform i Andens apotek
för sådan smärta. Den som Herren vill utköra
till att hugsvala andra måste själv veta vad det
är att lida. Detta är hemligheten. Och vi måste
känna dödens kval ända därhän, att vi ropa:
»Min Gud, min Gud, varför haver du övergivit
mig?» Men döden skulle vara mindre kännbar,
om djävulen och ej våra egna genomborrade
oss.

2:o. Trampad för att sedan utöva
makt ifrån kärlekens tron.

Från den skola, som avser att utbilda män
efter Guds hjärta, är såväl Doeg som Ahitofel
oskiljaktiga. (Ps. 52, Ps. 55.) Medan vi utkoras
till helgad vänskap, måste vi hava en Judas.
Var det icke Jobs vänner, som gjorde hans
lidande så bittert, att han utropade: »I haven
krossat mig!»? Och likväl hava de inlagt så stora
förtjänster vid uppbyggandet av hans karaktär, att
Job aldrig hade blivit, vad han nu är, om icke
hans vänner hade krossat vänskapens och
inflytandets stolthet.

Vilket återseende vid kärlekens
tron! Det är himmelsvid skillnad på de 
vänder, som nöden fostrat, och de vänner, som
medgången slösar på oss. Endast nöden kan
uppenbara den sanna vänskapen, och en kristen bör
vara glad, om än hjärtat blodet, då
förrädareanden utdrives. Såsom skördemannen glädes
över agnarnas flykt, så bör en kristen tacka Gud
för de vänner som gå, ty de voro icke hans
vänner. Och dess längre vi leva, dess mer
känna vi behov av någonting verkligt och fästa
mindre avseende vid leende eller tårar. Skenet
bedrager.

Men kanske de komma igen? Broder, de
skola komma, en karavan ända från ditt barndoms
hem. Och när de komma, låt dem gråta
ut vid sin broders hals.

3:o. Krossad för att hela. Det liv, som
skall nära andra, måste gå genom döden och
malas till stoft, liksom vete krossas mellan
kvarnstenarna. Kristi lidande upprepas ännu i dag
hos dem, vilka hava intagit en ställföreträdande
plats, och vilkas liv äro sammanvigda med
honom, smärtornas man. »Så är nu döden verksam
i oss, men livet i eder».

Den som aldrig blivit bruten genom sorg
är ingen broderfurste i nöden. Han saknar det
modershjärta och den finkänslighet, som sjuka,
lidande, svaga, levnadströtta, missförstådda och
ensamma hjärtan behöva. Har svärdet gått
igenom din egen själ, då har du också ett blödande
hjärta. Och det är just vad tiden behöver.
Det är ingen brist på sådana, som förvilla
och förvillas. Det är nog av lekar och skämt
på jorden, i all synnerhet nu, då
mänskligheten håller på att förgås och det ena mordet
avlöser det andra. Ej heller behövde någon fara
vilse av brist på kunskap. Men tidsandan är
sjuk, och domen har börjat på Guds hus. Detta
är en tuktans och lidandets tid.

Mänskligheten behöver sådana män och
kvinnor, som äro trofasta och bära nöden på sitt
hjärta.

4:o. Döden är livets port. Med den
avsikten, att vi skola bära mycken frukt,
överlämnar han sin utvalda i döden, såsom
lantmanmen kastar ut säden i den mörka jorden. Livet
mångfaldigas genom döden, såsom Herren
säger: Om vetekornet icke faller i jorden och dör,
så bliver det allena, men om det dör, så bär
det mycken frukt. Den som är andarnas
fader underdåning skall leva, om han än går
genom tiotusen dödar.

5:o. Lidandet är en fördold
härlighet.

Under fångtröjan glänser den vita
silkesdräkten. Kedjans länkar äro av guld. Ur gropen skall
du stiga upp på den gyllene trappan. Efter en
tid av förnedring skall du bära en furstes rang,
såsom Guds kämpe i världen, såsom Guds
vän inför Gud och som broderfurste för
de lidande på jorden.
Kan du icke redan höra musiken av
kortungens vagnshjul, och röres icke ditt hjärta av en
lätt dallring från trumpetstötarna, som mana
folken ned på sina knän?


Bibelns hjältar ej sig fingo sola
Uti lycka, rikedom och prakt;
Nej, de fostrades i korsets skola
Till att känna himmelrikets kraft.
Sedan kunde de beträda färden
Såsom Herrens trogna sändebud,
Med en tro, som skakade på världen,
I en ödmjuk ande inför Gud.


*


III.

En fängslad konung.

*





Mer än någon moder.

Hur bör icke den bild, som Herren använder
för att hugsvala ett sörjande Sion, vara ägnad att
utplåna varje tvivel på Guds kärlek till oss!
»Skulle väl en kvinna förgäta sitt dibarn, så att
hon icke förbarmar sig över sitt livs son?»

I.

Såsom en moder.

1:o. En öm kärlek. När skökorna tvistade
om det levande barnet, sade konungen till sina
tjänare: »Huggen det levande barnet i två
stycken, och given den ena hälften åt den ena och
den andra hälften åt den andra.» Men då
utropade barnets moder, änskönt hon var en lastbar
kvinna: »Nådige herre, given henne barnet
levande, och dräpen det icke!» Hon upprördes av
deltagande för sitt barn, emedan det var hennes
eget, och genom denna kärlek, som till och med
en sköka var i besittning av, uppenbaras den
verkliga modern. (1 Kon. 3.) Hon är i 


besittning av den ömmaste kärlek, som någonsin
satt ett människohjärta i rörelse. Barnets nöd
genomborrade hennes hjärta. Ett svärd gick
igenom Marias själ.

Vilken öm kärlek måste icke Herren hava till
sitt gensträviga folk, då han säger: »Är icke
Efraim mig en dyrbar son, är han icke ett
älsklingsbarn, vilket, ju mer jag bannar det, jag
vårdar desto mer? Därför uppröres mitt hjärta
för hans skull, och jag vill förbarma mig över
honom.» (Jer. 31.) Och vem har pejlat djupen i
den evige Faderns hjärta, som alltid påverkas av
mänsklighetens nöd? (Hos. 11.)

2:o. En beständig kärlek. Vänner gå,
och vänner komma. Andra kunna väl fröjda
barnet med sina gåvor utan att hava tålamod
och fördrag med dess många fel och
skröpligheter. De äro endast svaga rön och arma
hugsvalare. Endast hon är densamma, Hon vakar över
sitt sjuka barn, sedan familjens medlemmar
insomnat; och ju mer hon får giva, desto mer vill hon
giva. Ja, även då hon själv säger, att tålamodet
brister, härdar hon ut stund efter stund. Såsom
bäcken ur den porlande skogskällan flötar
moderskärleken alla stunder. Dess djup har hon
icke ens själv funnit. Hon är mäktig en djupare
kärlek, än hon själv anar.

Men han, som är både fader och moder för de
sina, upptager även dem, som fader och moder
övergiva. Och hur det växlar på jorden mellan
glädje och sorg, förbliver han densamme, och
hans känslor till oss äro oföränderliga såsom han
själv.

3:o. En allt utgivande kärlek. En
döende Jakob välsignar sina söner. En moders
tankar röra sig ända in i döden omkring barnen.
En sådan yttring av moderskärleken är den i
dödens natt flämtande lågan av det klara ljus, som
brunnit ner. Den omsorg, en moder har om
sina bara, är ett ständigt utgivande av hennes
liv, och det händer icke sällan, att
moderskärleken driver henne att dö för dem. Skulle en
moder förgäta sitt barn? Omöjligt! Till och med
djuren hava en sådan omsorg om sina ungar, att den
är större än självbevarelsedriften. För sina
ungar kämpa de intill blods mot förföljaren, och de
låta sig själva understundom hellre genomborras
av jägarens kula än att giva dem till spillo.

Varför skulle då Sion klaga: »Herren har
övergivit mig, Herren har förgätit mig!» »Om
än en moder övergåve sitt barn, så att hon icke
förbarmade sig över sitt livs son, skall icke jag
förgäta dig.»

4:o. Mer än någon moder. Kan en
moder hava sådan omsorg om sina barn, hur
mycket mer skall icke han, som till och med vakar
över den minsta sparv, draga försorg om oss!
Matt. 10:29. Har en droppe av hans kärlek
kunnat så upphöja moderskapet ibland levande
väsen, hur måste icke han själv omfatta sina

barn med en obegränsad moderskärlek! Och
vilken obeskrivlig lycka att vara hans!

I sanning vi borde ingen omsorg hava, då
han är vår fader. Den fullkomliga kärlek,
varmed han omfattar oss, borde vara mäktig nog
att fördriva den räddhåga, som understundom
kväljer oss. Om fågelhonan dör med utbredda
vingar över sitt bo, hur osvikligt måste icke
Herren bevara dem, som låta sig samlas under hans
ovanskliga vingar, och hur stor måste icke hans
kärlek hava varit, när han gick i döden för oss!
Vår glädje skulle bryta fram likt morgonsolen,
om vi trodde på denna kärlek, och hjärtats dag
skulle aldrig nedgå.

II.

Mer än någon moder.

Men han älskar sitt folk med ännu större
kärlek. Den mystiska sång, varur texten är
lånad, tallar om en kärlek, som endast bruden
känner.

Det är icke en moders kärlek, som här
målas, utan en kärlek, som övergår all kunskap.
»Eller skola vi anse blott och bart som en
fantasi deras uppfattning, vilka i så många
flydda tidsåldrar uti sångernas sång funnit förebilder
till den högsta gudomliga kärlekens förhållande
till mänskligheten? Bliva icke förebilder, som
däri endast dunkelt kunna skönjas, i evangelium
fullt uppenbarade?»

Jo, visserligen. Höga Visan är endast det
gammaltestamentliga uttrycket för den sanning,
som framställes i Ef. 5:23—33 och som
genomlöper hela Guds plan med mänskligheten,
nämligen att vi skola vara ett med honom genom den
käre, högtlovade Gudens Son. »Ty en man är
sin hustrus huvud, såsom ock Kristus; är
församlingens huvud, och han är själv sin kropps
frälsare. Men såsom församlingen är undergiven
Kristus, så vare ock hustrurna sina män
undergivna i allt. I män, älsken edra hustrur, såsom
ock Kristus har älskat församlingen och (utgivit
sig själv för henne, på det att han skulle helga
henne, efter att hava renat henne i vattnets bad,
genom ordet, på det att han skulle för sig
framställa församlingen såsom härlig, icke havande
fläck eller skrynka eller något sådant, utan att
hon skulle vara helig och ostrafflig. Likaså äro
männen pliktiga att älska sina hustrur såsom sina
egna kroppar. Den som älskar sin hustru, han
älskar sig själv. Ty ingen har någonsin hatat
sitt eget kött, utan han närer och omhuldar det,
såsom ock Kristus församlingen, ty vi äro
lemmar av hans kropp, av hans kött och av hans
ben. 'Fördenskull skall en man övergiva sin
fader och sin moder och hålla sig till sin hustru,
och de två skola vara ett kött.' Denna hemlighet
är stor, men jag säger det om Kristus och
församlingen.»

Av naturen kunna vi aldrig fatta, att en 

sådan kärlek som denna verkligen finns till i
Herrens hjärta mot hans folk. Och likväl innehålla
Herrens egna ord detsamma och ännu mer.
Såsom Fadern har älskat mig, så har ock jag
älskat eder. Joh. 15. Och du, Fader, har älskat dem,
såsom du har älskat mig. Joh. 17. I sanning
denna kärlek är en stor hemlighet, som
endast få kunna fatta. Den är fördold till sitt inre
väsen men uppenbar i sina verkningar. Och
han vill göra våra hjärtan mäktiga att känna,
vad vi ej med förståndet kunna uppfatta. 
Ef. 3:18, 19.

*



Den människovordna
kärleken.

Gud har uppenbarat sin kärlek till oss
genom sitt människoblivande, och med Johannes
kunna vi säga: »Vi sågo hans härlighet såsom
den av Fadern enföddes härlighet.» Och vi
hava kommit till tro på den kärlek, som Gud har
till oss, och få de mest dyrbara vittnesbörd om
hans kärlek av alla dem, som hava lärt känna
honom.

Kärlekens djupa grundorsak, som är att finna
i hans eget väsen, torde vi dock aldrig här
på jorden kunna fatta, Men vi skola beakta
några medverkande orsaker, vilka hava blivit
kärlekens och livets åder till mänskligheten.

I. Frändskapen med oss i vårt
ursprung.

Det var genom honom, det personliga Ordet,
som himlarna och jorden frambringades och
även hans avbild, människan, skapades. Såsom
Johannes säger: I begynnelsen var Ordet, och
Ordet var hos Gud, och Ordet var Gud. Genom
detta är allt gjort, och det förutan är intet gjort,
som är gjort. I det var liv, och livet var
människornas ljus (Joh. 1). Han står i oupplösligt 


förhållande till människan såsom livet. Skild
ifrån honom, är människan död, ty livet är i Guds
Son.

Såsom ett nära släktförhållande genom
blodsband är källan till moderskärleken, så har
frändskapen mellan Guds Son och människan blivit
en orsak till hans människokärlek.
Gemenskapen mellan oss i vårt ursprung har bundit hans
hjärta vid Adams fallna släkte, och det måste
härigenom bli klart för oss, att han aldrig kan
glömma det släkte, som diat hans eget bröst.
Jes. 46:3, 4. Djupt rörd vid tanken på
Israels avfall, säger han: »Jag var den som lärde
Efraim att gå, och jag höll honom i armarna,.»
Hos. 11.

Synden kan utplåna de kära dragen hos ett
barn, som jollrade på hans knä, Jes, 66: 12, 13;
Ordspr. 8:31; men hans blickar genomtränga
det grova höljet och finna — bakom de nästan
djävulska dragen — en själ, skapad till Guds
avbild, en själ, som längtar, likt en förlorad son,
till fadershuset. Sonen må hava blivit så
förändrad under vistelsen i främmande land, att
ingen av hans anhöriga känner honom, det finns
dock en, som med djup rörelse omfamnar honom
och säger: »Mitt barn!» Luk. 15.

Hans hjärta är till och med fängslat av denna
genom synden förstörda urbild. Han gråter inför
änglarna och sin Fader, sägande: Sen, hur
lidande och blek han är — min son! Det 

berättas om en skicklig målare, att han lyckades
genom ihärdigt arbete framställa en träffande bild
av en framstående man, varöver han blev
mycket glad. Men någon illasinnad person fördärvade
det välgjorda mästerverket, vilket gjorde att
konstnären blev utom sig av sorg, och hela
staden och konstvärlden deltog djupt i hans
smärta. Och skulle ej den himmelske mästaren
blöda, när hans avbild och mästerverk människan
går förlorad? Och månne icke hans himmelska
stad och änglavärld gråter med honom?

Vår nöd måste bliva hans nöd, vår synd
måste bliva hans synd, vår död måste bliva hans
död; men vår förlossning hans segerdag och en
talrik säd hans eviga hugnad (Jes. 53). Såsom en
moder glades, då barnet hämtas upp levande ur
havet, så glades Jesu hjärta över syndares
frälsning. Och de förlossade äro honom dubbelt
kära.

2. Denna förbarmande kärlek drev honom
hit ner att lida och dö för oss. Frändskapen
med oss i vår mänskliga natur har
blivit en annan orsak till hans
människokärlek.

Hos föremålet för sin kärlek är människan
lycklig, även om sällskapet är förenat med
lidande och försakelser. Man vill gärna följa de
älskade och vara hos dem. En sådan längtan drog
Guds Son till jorden. Och han var »smord
med glädjens olja» under sitt lidande för oss.
I Höga Visan se vi honom vandra ut och
in med oss, en flykting från sitt hem, tills han
bär sin trolovade över bergen. »Eller kunna vi
ej i den sköna historia, som här framställes,
spåra den människovordna kärleken, som iklätt sig
mänsklig gestalt, som steg ned till vår låga
ståndpunkt för att vinna oss åt sig (Ps. 136:23), som
sedan i det himmelska med sig införsatt en
helgad mänsklighet (Ef. 2:6), och som nu från,
bruden väntar en inbjudning att än en gång
återvända till jorden att för evigt besegla det
ingångna förbundet (Upp. 22: 20)?» Då skall
brudgummen ej stå med tårfyllda, ögon vid
församlingens dörr (H. V. 5:2; Upp. 3:20) och
aldrig inbjuda sin älskade till nattkvarter i byarna
(H. V. 7:11). I himmelens höga salar skola de
fira evigt bröllop. Hur måste icke han längta
därefter!

Synes det måhända otroligt för oss, att Guds
Son var människa, en verklig sådan, med
samma lidande, känslor och behov som vi? Såväl
gamla testamentets profetior som nya
testamentets tydliga uppenbarelse visa, att så är.

Hela den bibliska historien rör sig omkring
ett lamm, som var förutbestämt före världens
grundläggning (1 Petr. 1), och dess förebilder
hava slutligen antagit karaktären av en präst, en
levande, personlig frälsare. Och vi hava själva
erfarit, att denne är förvisso Guds Son,
motsvarande till fullo andemänniskans behov.

Såsom en som kan hava undseende med de
okunniga och vilsefarande, måste gamla
förbundets präst tagas ibland människor. Hebr. 5. Och
det nya förbundet, som har insatt Sonen,
fullkomnad till evig tid, har överlämnat sina barn åt ett
hjärta, som bär deras nöd. »Därför måste han
i allt bliva lik bröderna, på det att han skulle
bliva barmhärtig och en trogen överstepräst i
Guds tjänst till att försona folkets synder. Ty
därigenom att han själv har lidit och varit
frestad kan han hjälpa dem som frestas.» (Hebr. 2.)

Lidande hjärta! Människans Son har kämpat
för dig och kommer igen med kärlekens ro till
din själ. Ingen har trätt närmare en lidande
mänsklighet, ingen har så helt uppoffrat sig för
oss som han, »smärtornas man, med lidandet
förtrogen.» Överallt kunna vi skönja hans fotspår;
från vaggan till graven är han med oss
förtrogen. Ej mindre än åttiosex gånger — så har
någon beräknat — kallar sig Herren Jesus i nya
testamentet för Människans Son. Vilken
nedlåtande huldhet och kärlek uttalas icke i dessa ord!
Och hur innerligt måste han icke vara förbunden
med oss genom sitt människoblivande!

I sanning, han skämmes ej att kalla oss
bröder, änskönt han kunde hava anledning därtill.
Skola då vi skämmas för vårt broderskap?

3. En tredje medverkande orsak är
hans utgivande för oss.

Kärleken upplågar genom offer. Lidande och
smärta uppenbara kärleken. En moder torde
näppeligen veta, hur mycket hon älskar barnet,
förrän det lider. Och Jesu hjärta slog allt högre,
då han bar våra synder, till dess han kunde
säga: »Det är fullkomnat!» Han tog sin utvalda
såsom en brand utur elden och dog med henne
i sin famn (Sak. 3:2).

Vem kan mäta höjden och djupet av hans
kärlek, vem kan förstå, vad han känner vid åsynen
av sin trolovade! Var finnes en bild, som kan
måla hans kärlek, eller ord, som kunna (uppväga
den? Kan icke hans utgivande för oss
nedtysta en hård kritik över sångernas sång?

Såsom Herren byggde en kvinna av Adams
sidorev, så är Lammets brud tagen ur hans eget
hjärta. »Ty vi äro lemmar av hans kropp, av
hans kött och av hans ben». Ej under, om han
säger: »Vänd bort dina blickar från mig! De
komma mig att darra.» (H. V. 6:4.)

Underbara kärlek! Den högsta uppenbarelse,
som människan någonsin fått av Gud! — — —
Änglar och människor, himmel och jord tillbedja
honom. »Hela jorden skall vara full av hans
härlighets kunskap.» Men ingen skapad varelse
har den gåvan blivit given att förkunna det högsta,
budskapet om hans kärlek.

Den övergår all kunskap.

*



En brudgummes kärlek.

En  konung är fängslad ...

I den sköna historien, som börjar med själens
trängtan och slutar med hennes uppfyllda hopp,
har aldrig ett ord av missnöje gått över hans
läppar. Ty »kärleken överskyler en myckenhet
av synder.»

Gång efter annan kunna vi se honom så
intagen av sitt föremål, att han endast rör sig
omkring henne, »min duva, min fromma». »På
mina händer har jag tecknat dig», säger Herren.
Och brudgummen har uppsatt hennes bild
överallt i sina hovsalar. Överallt finna vi
glödande uttryck av kärlek. Men hon är ju både
solbränd och svartbrun! (H. V. 1:6.) Och han
är den skönaste bland människors barn! (5:10.)

1:o. Han omfattar henne med en
överseende och förlåtande kärlek.

Han röres till medlidande över hennes
svagheter, han låter sin kärlek överflöda till henne,
då hon är mest ovärdig. Han mötte henne,
då hon gick ensam och allena, Han tog henne
så varligt ned från gränshöjden och sade: »Mitt
hjärta har du tagit, min syster, min brud.» (H. V.
4.) Hur måste icke jordens fröjder blekna för



kännedomen av hans kärlek, och det närvarande
förlora sin lockelse, när de mötas i den lugna
dalen! Har du, min älskade, haft något möte
med honom?

Bär din synd till honom! Lägg av din börda
vid hans kors. Han giver nåd för syndastraff,
ty din skuld är försonad. Jes. 40. Har du
ingen erfarenhet av sådana ord som dessa:
»Försonande världen med sig själv och
tillräknade dem icke deras synder». »Som giver
rikligen åt alla och utan förebråelse.» »Lik
bröderna, på det han skulle bliva barmhärtig.»
»En som kan hava medlidande med våra
svagheter» — ? Är icke bibeln full av vittnesbörd om
hans överseende och förlåtande kärlek? Har den
heliga skrift en enda förebråelse till arma,
fattiga och förkrossade hjärtan?

Vilket tålamod har han icke haft med var och
en av oss! Huru har han icke såsom en moder
undervisat oss gång på gång om ett och samma
ord! Ingen har funnit större anledning att
berömma sig av hans tålamod än den, som varit
länge nog i Andens skola för att känna sig själv.
Och hur skulle själen kunna åtnjuta frukterna av
hans död, om hon icke varje stund får tillägna
sig Kristi förtjänst? Den som icke förlorat sin
egen berömmelse förråder sin okunnighet.

Låt vara, att det fel, som Höga Visan beklagar,
icke är den vanliga kristendomens synder, utan
endast någon tillfällig avvikelse, en övergående
tröghet, fel, vilkas begråtande visar, att själen
har vunnit en den finaste andliga känsel. Hon
har tillräckligt många fel att vara hans kärlek
ovärdig. Och så är det med var och en av oss.
Han älskar för sin egen skull.

2:o. Den kärlek, varmed han
omfattar sin brud, är en mycket öm kärlek.

Medan stormen rasar över jorden, gömmer
han sin duva i klippans rämnor (H. V. 2:14),
och medan döden härskar överallt, får hon andas
ut vid vännens hjärta (2:11). Han gör henne själv
delaktig av liv och oförgänglighet, byggande
hennes gemak av ceder och cypress, och över
lidandets rum vajar hans kärleks baner (1:17; 2:4).
Han skulle hellre dö än giva sin brud till spillo,
och han tål icke, att någon stör henne.
Ensamma själ, det finns rum i hans hjärta, för dig. I
sin nedlåtande kärlek vill han dela både ljuvt och
lett med sin utvalda. Hans fråga: »Barn,
haven I något att äta?» är den människovordna
kärlekens eko och visar, att den frälsare, som
i allt måste vara lik bröderna, och den konung,
som Herren satt på sin tron, är till sinnelaget
densamme. Du får gå med all din nöd till honom.
Samtala med din vän om allt, dina barn, ditt
arbete, dina missräkningar, dina förhoppningar
o. s. v.

»Kommen till mig», säger han, »och I skolen
finna ro.» Såsom barnet vilar sött på mammas
kudde, så har den älskade funnit ro i hans 

närhet, ty hon är fullt medveten om hans kärlek,
och allt bär vittnesbörd om hans faderliga
omsorg. Och brudgummen själv sitter bredvid henne,
såsom en moder vid barnets vagga, och säger:
»Jag besvär eder, I Jerusalems döttrar, vid
markens hindar och gaseller, väcken icke,
uppväcken icke den älskade, förrän henne själv lyster.»
Därför kan hon, trots alla, som frestade henne,
möta sin Herre med rent hjärta, då han på nytt
kallar henne till sin vingård: »Stå upp, min
älskade, min sköna, och kom! Ty se, vintern är
förliden, regnets tid är förbi, den har flytt sin
kos.» (H. V. 2:10, 11.) Vi skulle snart bedåras av
världen, om icke hans ömma kärlek vakade över
oss. Syskonsjälen måste allt djupare känna
ömheten i hans kärlek. Eljest bleve hon en
»tuktomästare» i stället för en andlig moder.
Därför måste Herren så grundligt stuka ned oss, att
vi ingen annan tillflykt hava än »blodet och
såren». Sann helgelse har sin upprinnelse vid
korset. Från ett djupare Andens verk är en
djupare kännedom av smärtornas man oskiljaktig.
Ingen sjunger Lammets sång högre än den, som
blivit helgad genom hans offer.

Det kommer tider, då vi ingenting annat
kunna göra än leva. Och det gäller icke minst
då att vara gömd i Kristus. Omgivningen aktar
ej vårt budskap, och vi gå förstummade 
(Hes. 3:15). Eller tager han oss ut ifrån det verksamma 
livet för att i ensamheten tala med oss. 

Understundom veta vi dock icke varför. Men gömda
i såren äro vi trygga, och vår ande bevaras ren
från jordens stoft, såsom ögonstenen under det
slutna ögat. Och det är en obeskrivlig nåd att
välkomnas av Herren själv, då han på nytt
kallar oss till sitt verk, med dessa ord: min duva!
Ty mången själ, som var kallad att predika hans
ord ifrån taket, hörde icke hans röst i
kammaren.

Må något av den ande, som frammanade
ropet: »Herren är Gud!» förklara vårt livs
ensliga stunder!

Främmande för Guds avsikter, kan du aldrig
förstå lidandets väg, utan menar, att prövningen
måste vara aga för synd. I all synnerhet är det
svårt för den, som i Herren blott ser en
lagstiftare, att fatta någon högre orsak till vårt
lidande än synden. Så var fallet med Jobs
vänner, som förtörnade Herren, fastän de talade
förståndigt. Varje lidande kristen, tror jag, har fått
göra någon bekantskap med Jobs hugsvalare;
men hon, som är lagd på brudgummens hjärta,
har ännu mer fått känna Hugsvalaren den helige
Ande. Med en moders ömhet vakar han över
oss i lidandets stunder och har verklig tröst att
giva. Jag vill hellre vara med honom i
prövningens hetta än utan honom i all jordisk lycka.

På underbara vägar går den underbare. Han
för sina utvalda genom havet, icke därför att det
är nödvändigt, utan därför att det är gudomligt.
Deras övergång till livet måste vara dödens väg,
ty deras hjälpare i nöden är underbar. De
måste genomgå agan för att vinna
rättfärdighetens fridsfrukt, och varje dal, där
eskolsdruvan mognat, är besatt med järnvagnar. Ty han
vill genom sin uppenbarelse vinna sitt folks
tillbedjan. Endast därigenom kunna vi vara
välsignade i välsignelsen. Trons värld flyter av
mjölk och honung, så länge Herren är vårt
föremål. Vårt liv är att känna Gud.

Nöden är en välsignad skola, då man får
känna Gud och sitt arv i honom. Genom
lidande och smärta har Gud alltid lärt sina barn
sjunga i djup tonart. Där andra beklaga oss,
finna vi då den största anledning att prisa
Herren. Var därför vid gott mod! Herren sörjer
för dig. Om det än går genom havet, skall han
föra din själ till ro. Han har blottat sin
helighets arm, som aldrig skall domna i döden. I
lidande och smärta vila på den. Kan ditt
hjärta brista av sorg — här finns balsam för svidande
såren. Kom till hans ömma hjärta!

3:o. Han omfattar sin utvalda med
en brudgums kärlek och fröjdas över
henne.

Som hans brud älska vi honom, emedan han
älskat oss. Men därjämte ha vi fått det budet
att älska honom över allt annat med den allra
djupaste kärlek. »Du skall älska Herren, din
Gud, av allt ditt hjärta och av all din själ och
av allt ditt förstånd.» Och detta icke allenast
därför, att vi äro pliktiga att så göra, utan
därför att vår kärlek är för hans hjärta så
dyrbar, att han ingen annan lön begär. Han har
själv älskat oss med en kärlek, som övergår all
kunskap, och vill i utbyte hava vår innerligaste
kärlek.

Då församlingen omfattar honom med den
äktenskapliga kärlek, varom skriften talar,
fröjdas han över sin brud och säger: »Hur skön är
din kärlek, min syster, min brud! Huru är icke
din kärlek ljuvare än vin och dina oljors lukt
ljuvare än alla andra kryddor!» Utöver allt vad
vi kunna giva honom är kärleken av rent hjärta
den bästa klenoden. Hans hjärta njuter mer av
vår kärlek till honom än av himmelens härlighet
och församlingens gudsdyrkan.

Då hon gör sina portar höga, drager ärans
konung in med fröjd. »På den dagen skall det
sägas till Jerusalem: Frukta icke, Sion, dina
händer sjunke ej ned, ty Herren, din Gud, är mitt
uti dig, den starke hjälparen. Han skall fröjda
sig över dig med lust, tiga stilla i sin kärlek,
fröjdas över dig med jubel.» Sef. 3:16, 17. Den
glädje, han känner över sin brud, är outsäglig.
Sådana uttryck som dessa: »Skön är du i allo, min
älskade», och: »hon ensam är min duva», äro
uttryck för den innerligaste fröjd.

En framstående missionär mötte sin hustru i
London efter en lång bortovaro. Men glädjen

att återse varandra var så stor, att de kunde
endast genom glädjetårar tala till varandra.
Denna kärlek var en hemlighet för deras egna
hjärtan och kunde ej omtalas. Och ingen
människa har någonsin kunnat finna ett i ordets
fulla mening värdigt uttryck för den glädje, som
brudgummen känner i sitt hjärta över oss.

Och vilken sabbatsro i hans närhet, då
tvenne hjärtan, som äga varandra, meddela sig
med varandra tyst, utan ord! Har du erfarit
någonting sådant?

4:o. Han älskar oss med en väns
förtrolighet.

Han, som har köpt oss med sitt eget blod
åt sig själv, söker vinna vår själs hela
tillgivenhet. Han låter sig ej nöja med blotta
erkännandet av sin rätt att äga oss, han vill, att vi
skola därjämte älska honom över allting med en
outsäglig kärlek, så att det emellan våra
hjärtan och hans må bliva ett utbyte av kärlek. Han
vill, att vi skola vara ett med honom, såsom i
den äktenskapliga föreningen man och hustru
ej längre äro två utan ett kött. Och dessa två,
brudgummen och hans brud, finna ingen ro,
förrän de vila i varandras hjärtan. I denna
gemenskap, vilken ej kan fattas av någon annan än
bruden själv, hava Jesu ord blivit för oss en
verklighet: Jag i dem och de i mig, att ock
de må vara fullkomnade till ett.

Det är den öppna, frimodiga kärleken — såsom

i ett gott förhållande mellan äkta makar — som
andas ut i Höga Visan. »Hur skön är du, min
älskade, och hur täck! Din växt är lik
palmens, din andedräkt doftande såsom aplar.» Så
talar vännen. Och bruden svarar, som ett eko
av hans kärlek: »Min vän är vit och röd,
utkorad ibland tusen». »Hans mun är idel sötma
och hans väsende behag.

Hon berömmer sig av sin Herres kärlek, och
hon tvekar ej att lyssna till de ömmaste uttryck
av hans kärlek, ej heller att utsäga sina egna
djupa känslor. »Min vän är min, och jag är
hans.» Se där, vad som är borgen för den mest
välsignade frihet och det högsta inbördes
förtroende.» Denna kärlek innebär en sådan
förförtrolighet, att de omtala allt för varandra, och
en fullkomlig frihet, där man aldrig fruktar
någon förebråelse. Uttryck, som eljest kunde
förefalla anstötliga, helgas här, så att de ej allenast
äro tillbörliga och passande, utan rentav
nödvändiga.

Har ej skriften rörande vårt umgänge med
Gud uppmanat oss till denna frimodighet i tron?
Jo, visserligen. Eljes, vad betyda sådana ord
som dessa: »Haven ingen omsorg, utan låten
edra önskningar vara kunniga inför Gud i allt
genom åkallan och bön med tacksägelse; och
Guds frid, som övergår allt förstånd, skall
bevara edert hjärta och edra tankar i Kristus Jesus»?
(Fil. 4.)
Och har icke Herren sagt rörande sin
ställning till oss: »Härefter kallar jag eder icke
tjänare, ty tjänaren vet icke, vad hans herre gör,
utan eder har jag kallat vänner, ty allt vad
jag har hört a v min Fader, det har jag
kungjort för eder» (Joh. 15.)? Och lovade
han icke vid sin bortgång att sända Hugsvalaren,
som skulle påminna, oss allt och lära oss
allt? Och Guds Ande utrannsakar allt, ja, till
och med Guds djupheter.

Å ena sidan äro vi uppmanade till en sådan
öppenhjärtad och förtrolig gemenskap, att vi till
och med omtala våra önskningar och sålunda
giva honom en väns förtroende. Å andra sidan
vill Herren påminna oss allt, lära oss allt,
omtala allt och utrannsaka allt för oss.

Vilken outsäglig frid erbjudes icke var och
en av oss i denna gemenskap! Och hur må
icke hans kärlek krossa våra hjärtan och själen
bli utom sig av hans ord: »Låt upp för mig, min
syster, min vän, min duva, min fromma. Ty
mitt huvud är översköljt av dagg, mina lockar
fuktade av natten»!

Jag besvär dig vid hans kärlek, släpp in
honom i brudgemaket, och tala förtroligt med din
vän! Giv honom ditt hjärtas odelade kärlek, och
bliv hans! Men se till, att den omfattar Kristus,
ej med din egen utan med hans rena kärlek.

Den som lever i köttets lustar, han
är under förbannelse.

*



En fängslad konung.

Har du vid tågets avgång tryckt en hand,
som var din käraste på jorden? Måhända en
faders- eller modershand, en väns eller en
broders hand? Eller stod du på stranden en gång
och med näsduken i din hand vinkade farväl,
medan tårarna oavbrutet flödade på din kind?
Medan järnvägståget ilade bort, eller ångbåten
försvann i det fjärran blå, hade kärlekens
föremål tagit ditt hjärta med sig, och havet kunde
ej skilja er åt.

Ett modershjärta går med, om än barnet reser
till främmande land. Och icke ens döden kan
skilja dem, som äga varandras hjärtan.
»Varför gråta?» sade jag till en moder, »Emmy har
gått hem till Gud.» — »Ack», svarade hon,
»Emmy har tagit mitt hjärta, och endast återseendet
kan hugsvala mig.» Och medan min Vän är
upphöjd över alla, vet jag, att varken liv eller död
kan skilja oss åt. Och hans löfte: »Jag är när
eder alla dagar», är en salig verklighet.

Sedan Människans Son vinkade sitt farväl1 till
jorden, har han aldrig kunnat glömma oss. Och 

endast återseendet kan hugsvala honom: Då
»skall han se och mättas.»

Under församlingens strid är hon det enda
föremålet, som fängslar honom, ty »han lever
alltid och beder för dem» (Hebr. 7:25). Och hur
skulle han, efter sitt människoblivande, kunna så
fröjdas över den härlighet han hade hos
Fadern, om den icke hade blivit honom given
för brudens räkning och han finge taga henne till
sitt sköna, högt över jordens stormar, strider och
faror belägna, hem?  Joh. 17.

Satan har svurit att göra hans plan om intet.
Och tidsandan utövar ett nästan oemotståndligt
inflytande på var och en, som drages till världen.
Om därför den tanken någonsin tränger sig på,
att brudgummen lämnat oss, fylles det under en
sådan erfarenhet beklämda hjärtat av dysterhet,
oro och osäkerhet. Och skulle bruden, om än
för ett ögonblick, känna sig påverkad av världen,
sträcker hon ut sina händer emot brudgummen
och säger: Drag mig efter dig! Låt oss
fly! Och den himmelske vännen är så nära som
en moder sitt barn, då det går vid hennes
ledband. Skulle han lämna sin utvalda vid gränsen
till vilans ro och aldrig fullborda sitt verk i våra
hjärtan? Bort det! Nästa ögonblick torde medföra
det budskapet att konungen för oss in i sina
salar. (H. V. 1:4.)

Din ensamma väg är känd av honom,
och han följer dig stund för stund.

Tydligen har han blivit så fästad vid dig, att
hans ögon och hans hjärta följa dig beständigt.
All fruktan att Herren skulle hava lämnat dig är
alldeles ogrundad; ty han har själv sagt: »Jag
skall ingalunda lämna dig, ej heller någonsin
övergiva dig.» (Hebr. 13.) Där du går, stapplande på
vägen, som du aldrig farit, skall brudgummen
själv vara ditt öga. Intet, som angår oss, ligger
utom gränserna för hans synvidd. Det land,
som du har tagit i besittning, är »ett land, vilket
Herren, din Gud, sköter, och på vilket Herrens,
din Guds, ögon ständigt vila, ifrån årets början
och till årets slut» (5 Mos. 11). Aldrig för ett
ögonblick skall han taga sin uppmärksamhet ifrån
dig, och hur det än växlar på jorden, skall
brudgummen själv taga varje liten småsak under sin
hand och hans ögon vaka över dig.

I hans vård ifrån årets början och till årets
slut, skall din själ vara såsom en vattenrik
örtagård. Det saliga umgänget med honom skall
vara ett obegränsat Elim för din själ och en
fristad under jordelivets strider. Om du än måste
genomvandra någon ödslig trakt, skall
brudgummen själv vara din eld- och molnstod. Och mitt
i sorgens och lidandets natt skall han låta sitt
barn vila sött under hägnet av himmelska väsen.
1 Mos. 28. Vännen din är alltid nära. Och medan
du är på resa, vad kan då för dig vara ljuvare
än hans sällskap? Var finnes en himmel utan
honom, och var på jorden kunde ej vara en 
himmel med ditt hjärtas brudgum? När Jakob
vaknade upp av drömmen, utropade han: »Huru
heligt är icke detta rum!»

Är icke hans närvaro mäktig att
fylla varje tomrum?

Är du ensam på jorden? Har din moder
dött? Hans hjärta och hans famn stå öppna för
dig. Har du måst lämna din sköna Rakel? Förnya
ditt förbund med Herren; och medan själen firar
sitt bröllop, skall gråteken fälla sin juveler (1 Mos.
35). Synes framtiden mörk? Samla din själs
trängtan och förhoppning till utsikten att vinna
honom! Då äro dina förluster början till ett
liv utan missräkningar. Klagar du: »Ensam och
övergiven är min själ!» — hans hjärta följer med.
Om ingen annan går med, hans ögon följa dig,
ty hans ögon överfara hela jorden för att bistå
alla dem, som av helt hjärta hålla sig intill
honom. Har du blivit en Guds boning genom
Anden, skola hans ögon och hans hjärta vara hos
dig för all tid (1 Kon. 9:3).

Är icke denna visshet full av hopp?
Och vad skall icke han göra för sina
älskade?

På din andes jubelfärd men även i mörka
dalen följa dig hans ögon och hans hjärta går
med. Vid skarornas rop: »Herren är Gud!» och
i stunder av modlöshet är han densamme. Och
han fröjdas lika mycket över en ängels ärende

vid ginsterbusken som över Elias uppdrag på
Karmels höjd. Hur skulle han medgiva sin
utvalde att dö såsom en hund, då han för
längesedan bestämt att upptaga honom med ära? O,
vilken hugnad! Ett bord och en festmåltid med
en strålande betjäning i Beer-Sebas öken! Och
snart komma de sju tusen dig till hjälp emot dessa
mördande tvivel (1 Kon. 17).

Om han åtagit sig din frälsning, är han ock
mäktig att genomföra den.

Han, som är konung för de sina, skall
begränsa eldens härjningar till de band, som
världen spunnit, och han skall giva den själ, som
han utkorar, ett högt och heligt sällskap (Dan.
3). Prövningens hetta har ännu aldrig saknat
sin gudason, ej heller lejonkulan blivit
försummad. Var finns en anledning för Guds folk att
tvivla på sin Gud?! Svårigheterna kunna
upplösas likt snön för vårsolens värme, då våra ögon
vila på en levande och allsmäktig Gud.

Emedan allt är lagt under hans fötter, måste
alla ting, både änglar och människor, samverka
under hans eget överinseende till vårt
fullkomnande. Ty vi veta, att för dem som hava Gud
kär samverkar allt till det bästa. Rom. 8.
Om än vägen går genom »dödarne och svärden»
— som skrivet står: För din skull varda vi
dödade hela dagen — kunna vi dock med glädje
utbrista: »I allt detta övervinna vi rikligen
genom den, som har älskat oss.» Ty hans hjärta
går med. Och då vi lärt älska honom mer, skola
vi förstå hans vägar bättre.

Vad skadar mig då att vara föraktad av min
moders söner? Vad gör det väl då, om väktarne
hava slagit mig? Hans hjärta går med, och mitt
liv är en bröllopsfärd.


»Stund efter stund han i kärlek mig bär,
Stund efter stund han sitt liv mig beskär.
Skåda  jag får i hans härlighet  in;
Stund efter stund, o min Gud, jag är din.

Aldrig en svaghet för stor för hans nåd,
Aldrig en sjukdom, där han ej vet råd.
Stund efter stund, ja, i ve och i väl
Jesus är nära min längtande själ.»

*


IV.

EN BESLÖJAD.

*





Beslöjad.

... fängslad i dess lockar.

Vi återvända till brudens erfarenhet. Första
gången, då han med sin kärlek drog henne till
sig, tänkte hon huvudsakligen på sig själv, sin
frälsning, sin glädje i honom, sin lycka med
honom. Ej uteslutande för hans egen skull helgade
hon första gången sitt liv åt honom, ty hon hade
icke då lärt sig fullt värdera honom, utan rörde
sig omkring arbetet i hans vingård, det
förtroende och inflytande han skulle giva, henne. Hon
kom på hans eget ord för att bli välsignad. Hon
blev välsignad. Kärleken vann. Hon »flyr» med
sin vän, emedan hon »drages» av honom.

Efter förbundsdagen vid den brustna klippan
började han tala med henne även om de små
rävarna, som förstöra vingården, och därmed gav
han tydligen till känna, med vilka höga och
heliga intressen han omfattade sitt föremål. Vad
ingen annan brydde sig om, det gjorde han till
ämne för samtal med bruden, och de fingo 

därigenom tillfälle att blicka in i varandras hjärtan och
blevo alltmer fästade vid varandra. Och är det
någon sanning i vårt överlämnande, då skall
Herren anförtro oss sina bud; och lydnad måste vara
frukten av en helig överlåtelse. Ett allvarligare
liv, där Guds Ande till och med bestraffar
sådant, som våra kristna vänner icke anse för att
vara orätt, tyder vanligtvis på att själen kommit
närmare sin Gud.

Det uppstår alltid på grund av denna
överlåtelse skillnad emellan kristna och kristna: den
ene har hans bud, den andre däremot har dem
icke. Och hon, som börjat hungra och törsta
efter rättfärdighet, fröjdas över Andens tuktan och
säger: »Min vän är min, och jag är hans.» (H. V.
2.) Därav att han kungör sin viljas hemlighet för
mig, kan jag säkert veta, att han är min.
Helt och hållet min! Vilken fröjd att äga honom!
Och dock ligger en ännu större salighet fördold
i att vara hans. Då brudgummen omfattar oss
med hela styrkan av välbehagets kärlek, utbrister
själen: »Jag är min väns, och till mig står hans
begär.» Då har hon vunnit sin längtans mål och
känner, att hon är det ständiga föremålet för
hans kärlek. Hur skulle hon sörja, så länge
brudgummen är nära? Hon kastar hela omorgen för
sitt liv på honom. Nog skall han bevara sin
dyrköpta egendom.

Hon hade överlämnat sig första gången
genom tron. Nu älskar hon med en kärlek, stark
såsom döden, och överlämnar sig på nytt av
kärlek till honom.

Se, hon är så intagen av hans skönhet, att till
och med sången om hans liljor tystnat. Hon
synes icke hava något behov av att sätta
gemenskapen med honom i förbindelse med någon
yttre härlighet, ty han själv är summan av allt för
hennes hjärta. Och det sista förbund, hon ingår
med sin vän på denna sidan havet, har hon
uttryckt med följande ord: »Lägg mig som ett
signet på ditt hjärta, som ett signet på din arm,
ty kärlek är stark såsom döden, dess nitälskan är
hård såsom dödsriket, dess glöd är en elds glöd,
en Herrens låga» o. s. v. (H. V. 8.) Ack, hur
nära måste hon icke då vara himmelens portar!
Hur måtte hon icke vara genom denna kärlek
friköpt från jorden! Tänd av denna »Herrens låga»,
har hon blott en lidelse kvar, och det är Jesus
allena. Och den, som äger hans hjärta, får vila
på hans arm. Hans kärlek och hans allmakt stå
till hennes förfogande. Detta är helighetens
höjdpunkt. Så länge blomman är sluten i
blomsterknoppen, är den inre skönheten mindre
utvecklad, än sedan banden hava brustit och
hennes skära kalk öppnas för solen. Och dess mera
vårt liv öppnas genom överlåtelse åt Herren,
skola vi bära hans bild. Men såsom blommans
doft aldrig är hennes egen, utan en fri gåva till
det utvalda föremålet för naturens frikostighet,
så är allt av nåd.  Hur skulle Aser kunna bliva
sina bröders älskling, om han ej doppat sin fot
i oljan? (5 Mos. 33:24.) Men oljeströmmen
flödar ut ifrån nådens tron. Skall bruden kunna
vara Kristi representant på jorden, måste hon leva
av honom, såsom grenen av stammens liv och
rotens fetma, stund för stund. Han är oss av
Gud till helgelse. Endast han är din älskvärdhet.

Kärleken frigör. Världen tjusar icke Lammets
brud. Hon frågar icke efter andras omdömen.
Vunnen av sin Herre, antager hon det »maktens
tecken», varigenom hon bliver uppenbar såsom
»en mans hustru». Av Anden beseglade själar
gå genom världen beslöjade. Sann helighet är
död ifrån sig själv. Den äkta kärleken är aldrig
sitt eget föremål.

Lockarna äro symbol av den slöja, som den
äktade hustrun bar såsom ett tecken på mannens
av Gud givna maktställning över henne. 1 Kor.
11. Förebilden i H. V. 7:5 syftar på dels vårt
avskiljande, och dels på det av Anden hos äkta
brudesjälar verkade blygsamma och undergivna
sinnelaget.

Solen har åtagit sig att måla varje blomma,
som hon uppväckt ur jorden. Och vårt hjärtas
brudgum skall även på sin utvalda överflytta sina
egenskaper. Men hon måste väckas till
medvetande om den ställning hon innehar som Lammets
brud i såväl denna som kommande tidsålder.

Hon är satt på jorden att förhärliga sin Gud
och frälsare. Därför måste hon vara beslöjad.
Om vi betrakta några egenskaper, varigenom
bruden skall vara likasom skyld för denna
världen, skola vi lättare förstå, vad det innebär att
vara beslöjad.  En gyllne tråd i brudens slöja är

Blygsamhet.

Den har dock ingen frändskap med den
blygsamhet en människa iakttager för att icke såra
sin egen ära genom att själv framstå. Den är
en på liv och natur grundad och av Anden verkad
blygsamhet, nästan lika omedveten om sig själv
som blommans leende. Den otvungna yttringen
av hjärtats liv är alltid så naturlig och skön hos
varma syskonsjälar. De synas icke för att vara,
och de äro icke för att synas. Vad äro de då?

Ju högre mål människan omfattar,
dess blygsammare är hon.

Hur blygsam var icke den store
hjältekonungen Gustav II Adolf, då han för några barn,
som uppvaktade honom, presenterade sig såsom
»en fattig syndare från Sverige». Hur måste man
icke vörda den hedniske filosofensSokrates. ord: »Min
vishet består däri, att jag vet, hur litet jag vet.»
Vad har människan att berömma sig av i en värld,
där kunskapen är så bristfällig, att till och med
de bästa yttringar av det upplysta förståndet
äro som barnaläror i förhållande till kunskapen
i Guds ljus där ovan. Och om allt är av nåd,
vad skola vi säga om oss själva!

De bästa människor, som någonsin levat, hava


skylt sina ansikten och bekänt sig vara stoft och
aska. (1 Mos. 18.) Vem har gjort mindre väsen
av sig själv än den store statsmannen Daniel,
vilken såg Herrens härlighet, eller Paulus, som
arbetat mer än alla andra. I evighetsljus hava
de förlorat sin egen skugga. Den som hört
Herren tala har ingen lust att berömma sig
själv. 2 Kor. 12. Kännedomen av Herren gör
slut på tomma ord. En jämförelse med det stora
idealet uppenbarar våra brister, och vi känna,
vilket avstånd det är emellan honom och oss.

Skulle hon, som är Kristi medarvinge, söka
det jordiska? Skulle bruden höja på axlarna
för att se bildad och förnäm ut? »Om någon
älskar världen, i honom är icke Faderns kärlek»,
betygar Johannes. »Ty allt det som är i världen,
köttets begärelse, ögonens begärelse och
levernets högfärd, det är icke av Fadern, utan av
världen. Joh. 2:15, 16. Det finns ingen
anledning kvar för den, som har sett livet i det
himmelska, att berömma sin uppfostran. Man
räknar det allt såsom förlust. (Fil. 3.) Lammets
brud har utbytt modejournalen mot nya
testamentet. Då blir det ej så viktigt, hurudan
hon ser ut, utan vad hon är.

Bannlys den gudsfruktan, som vill synas inför
människor, och omfatta aldrig en sak därför, att
den synes vara stor. Lyft aldrig silverkronan
högt. Lägg din gåva tyst på altaret. Dölj din
begåvning, så länge du kan. Vad gör det, att

ingen ser dig, bara du är hans. Hur kan du
vara förbisedd, då hans ögon följa dig! Gläds
att vara gömd. Stå för Gud på din ringa plats,
dofta för honom, och säg: min vän komme
till sin örtagård. Sök ingen äreplats på
jorden. Du är ju himmelens drottning. Var
blygsam i bekännelse och liv!

Höjderna hemsökas alltid av stormar. Det
är gynnsammare för hjärtats liv att
vara förbisedd än att vara beryktad.

Sedan Linné-stoden blivit rest i Humlegården,
planterades närmast sockeln linnéor, vilka dock
snart dogo. Sedermera, anlades i närheten på
en skuggrik plats en rabatt, där ny linnéa
planterades, och för att blomman skulle trivas bättre,
fick hon några skogsväxter och ormbunkar till
sällskap. Men icke ens därmed hade man
kunnat få den blyga skogsblommans längtan till
skogens djup att stilla sig. Hon har under hela
tiden, säges det, fört ett tynande liv, tills hon
under senaste vinter dog ut, så att nu ej en enda
reva visar tecken till liv.

På liknande sätt har mången förlorat sin
andliga ställning. Dygder, som frodas i tarvliga hem,
förvissna i jordiska bekvämligheter, gudfruktiga
män, som hava slagit både lejon och björn, stupa
på samhällets höjder. Närmare lyckans höjdpunkt
var Saul, då han gömde sig ibland trossen, än
då han kom igen stolt från segern över Amalek.
I allmänhet är det en stor prövning för 
människan att bliva stor, och det är lättare för mången
att segra, som David, utan svärd än att bruka
svärdet rätt. (1 Sam. 17; Matt. 26: 51.) Hur
många, som på en ringa plats varit brinnande och
skinande ljus, hava icke under medgångens
dagar förlorat sin andliga skärpa och blivit svaga
i tron! Deras omgivning är kvävande för anden
och det jordiska målet främmande för det hos
dem av Anden födda livet. Medgången har
varit förenad med stora förluster. De täras bort
av andlig tvinsot.

Vad är att göra? Det svaga livet räddas icke
genom döda erfarenheter. Bekännelsen har aldrig
gjort någon människa helig. Man tillföre de
krafter, som en kristlig erfarenhet gjort tillgängliga,
de skola ingenting uträtta för en man, som ej vill
omvända sig och bliva såsom barn igen. (Matt. 18:3.) 
Dyrköpta själ, är du en av dessa som
har sjunkit i anden, sedan du av människor blivit
ärad med det ena förtroendet efter det andra?
Har du blott minnet kvar av saliga stunder i
ensamhet med din Gud? Du ser efter någon,
som kan rycka upp dina rötter och omplantera
dig på den torva, som Herren valt, innan du dör.
Din konung är dig nära. Gå avsides med honom.

Har du blivit benådad? Drag slöjan över ditt
ansikte. Sök aldrig att spela stor man bakom
din herres rygg. Du är icke värd att vara hans,
men han är värd att äga dig.

Gå varligt fram genom världen! Vet, att

många, som dragit slöjan från sina ansikten,
hava i andlig måtto blivit skändade. De voro på
väg till vilans ro. Nu ligga deras ben förströdda
i öknen.

Friköpt ifrån jorden, löst ifrån människorna,
drag slöjan över dig. Andra må vinna genom
ord, du skall vinna genom kraft, andra må leva
genom att synas, du skall leva genom att dö.

Vill du gå den fördolda trohetens väg utan
någon annan uppmuntran än bifall från hans
ögon? Vad gör det väl, om ditt anseende sjunker,
om till och med kyrkor och kapell stängas för
dig, blott Jesu namn förhärligas och Andens
evangelium öppnas.

Älska, även om du glömmes. Offra dig utan
beräkning. Du är ju hans.

Den andra egenskapen i brudens lockar är
Ödmjukhet.

Vem är ödmjuk? Är det månne den surögda,
som alltid var upptagen av sig själv? Bort det!
Människan gråter ofta av egensinne eller sårad
egenkärlek, och tårefloder kunna ej bevisa, att
hon är ödmjuk. Själen kan vara djupt bedrövad,
ja, till och med krossad, men dock sakna det
ödmjuka sinnet. Ödmjukhet är lydnad.
Hon är den saligt undergivna själen, som log
genom tårar.

Den sanna ödmjukheten
uppskattar icke sig själv.

Den  ödmjuke tager allt ur Herrens hand med 
tacksamt hjärta. Han är alltid vänlig, glad och
uppoffrande men synes aldrig tänka på sina
förtjänster eller söka någon vedergällning. Herrens
ord: »Kommen och besitten det rike, som eder
tillrett är», var för de ödmjuka en sådan
överraskning, att de sade: När sågo vi dig
hungrig eller törstig eller fattig eller sjuk och tjänade
dig? De hade i denna kärlekstjänst varit
omedvetna om sig själfva, då däremot alla, som fingo
sin del med djävulen och hans änglar, hade stort
medvetande om sina egna förtjänster. (Matt. 25.)

Den ödmjuke är alltid svag och
ringa i sina ögon men högt benådad.

När Mose klagade: »Jag förmår icke!»
svarade Herren: »Samla ihop sjuttio av de äldste,
och jag vill taga något av den ande, som är över
dig, och lägga över dem, att de må jämte dig
bära bördan av detta folk.» Hur måtte ej det
oväntade svaret göra den man förlägen, som
nyss klagade: »Döda mig hellre, än att jag må
se min olycka». Det måste vara omöjligt för
honom att, vanmäktig som han var, förstå vad
Herren kunde mena med det ordet: Jag skall
taga något av den ande, som är över dig!
Men vad får han se, när det kungliga ekipaget
stannar vid tabernaklets dörr, och Herren,
härskarornas Gud, fördelar något av den för Mose
själv omedvetna kraften på de sjuttio äldste! När
anden föll över dem, profeterade de, men icke
annars.
Liksom den gömda violen spred han en
omedveten doft över hela, lägret. Inflytandet var till
och med så genomgripande, att det bröt sig fram,
liksom ett vatten, till varje själ, som var andens
föremål. Även de två männen, Eldad och
Medad, som kanske av gensträvighet hade stannat
kvar i lägret, profeterade. Menigheten, som
hade större bekymmer om vad de skulle äta och
dricka, än vad de skulle göra för att täckas Gud,
blev mycket överraskad, då Herren, som själv
disponerade sin tjänare, tog något litet av hans
ande och slog an en djupare ton i församlingens
hjärta.

I stället för matfrågan: »Vem skall giva oss
kött?» upptogo dessa män ett alldeles nytt
ämne. Vilken underbar förändring i det mest
ogynnsamma ögonblick! De häva upp sin röst
för Herren, Jehova, och det sälla Kanaans ro.
Och folket hör på med stigande beundran. »Vad
månde detta vara?» Glad över deras
vittnesbörd, utropade Mose: »O, att allt Herrens folk
vore profeter, och Herren gåve sin Ande över
dem!» Han var icke rädd om sin egen ära. Han
älskade folket högre än sitt eget liv.

Mose var så rikt begåvad med den helige
Ande, att han, utan kännbar förlust, umbär
välsignelsen för sjuttio män, och det oaktat så svag,
att han nyss förut klagade: »Varför har jag icke
funnit nåd för dina ögon?» (4 Mos. 11.)

Än i dag fullkomnas denna kraft i svaghet.
Och det är bättre att hava en påle i köttet än
att förhäva sig.

Varför skola våra hjärtan slå häftigt och
våra knän svikta? Varför skola vi med tårar
kämpa under bördan av folkets synder, då
församlingen fröjdas och rymden genljuder av glättigt
skratt? Varför skola de, som äro insatta i
Andens ämbete, understundom kvida som en mask
inför Herrens ansikte? Det är de trognas kamp
emot den i församlingen alltmera tilltagande
världsanden, och det medel, varigenom Herren
ej allenast bevarar utan även och i all
synnerhet fullkomnar sin brud. Genom bärandet av
mänsklighetens nöd skall hon, om än under egen
svaghet, fullkomnas till en syskonsjäl. — »Min
syster, min brud.» Och hennes klagan: »Jag
förmår icke» skall än i dag föranleda en ny
uppenbarelse av Guds kraft.

Kännes bördan tung? Har du börjat känna
ansvaret större än din förmåga? Hur mången,
som har erfarit en lyftning i anden, sjunker
ihop, såsom Hesekiel, förstummad genom sin
vanmakt! Men bida. Då själen blivit stilla, skall
Herrens eget ord flöda över dessa, för honom
helgade läppar och bära frukt i sin tid.

Om du än går till verket med fruktan och
bävan, skall Anden själv föra ordet till varje
själ han åsyftar. Och den ena rösten skall höjas
efter den andra, icke till din ära, utan för hans
tillbedjan, som ditt hjärta prisar, men må du
alltid bevaras i helig okunnighet om din kraft!

Den ödmjuke har förlorat sin egen
skugga.

Har du sett de små handlyktorna med ett
glas på framsidan, eller mött en vagn med
lantärnor i sena aftonstunden? Det i handlyktan
brinnande ljuset kastade sina strålar för
mannens fötter och öppnade vägen, efter hand som
personen själv gick framåt. Men den lycklige
mannen var dock alltid gömd, utan skugga,
och allt vad andra kunde se och han själv
iakttaga, var ljuset. Du kunde så väl bländas
av skenet ifrån lantärnan men såg knappast en
skymt av de vägfarande, och medan ljuset
kastade skenet framåt, hade föremålen ingen skugga.
Så vill sanningens Ande även leda sina barn
genom lydnad för sanningen framåt, under det han
själv uppenbarar och förhärligar Kristus men
gömmer hans utvalda i natten utan skuggor.

När Mose kom ned från berget, var han
strålande av Guds härlighet. Men hur hade han
kunnat emottaga och uppenbara sådana intryck?
Står icke elden i hans ögon och skenet över hans
panna i förhållande till prövningens hetta och
själens umgänge med sin Gud? Han hade under
tårar kämpat för sitt folks räddning och kom
upp till Herren, där han återigen stannade i
fyratio dagar, krossad och ödmjuk. Det klara
skenet framkallades icke genom trollslag av en 
uppeldad fantasi, och det var ej frukten av en
sinnesrörelse. Han hade varit med Gud, det var
allt vad han visste, och medförde Herrens ord
till folket.

Det var ej tomma ord och fraser, utan
majestät av levande och stora verkligheter. Israels
barn sågo det och bävade, ty hans ansikte var
såsom en ängels. Och hur borde icke nya
förbundets barn vara medel att genom Andens
ämbete bära ut det genomträngande ljuset av sin
konungs härlighet! Måtte Herren därtill begåva
sitt folk att väcka helig vördnad för sitt namn
men bevara oss i helig okunnighet om vår glans!

Gläds över din ringhet! Herren meddelar sig
ofta genom föraktade redskap för att rädda sin
ära och binda våra hjärtan vid sig själv. Vilka
uppenbarelser ha vi icke fått mottaga genom
sådana män, som hava genomgått lidandets och
sorgens skola och därtill varit ringa och
föraktade i världen! Vilket ljus har icke John Bunyan,
den fattige »kittelbotaren», fått kasta över de
kristnas väg genom den bok »En kristens resa». han skrev i
fängelsehålan i Bedford! Och har icke evighetens
värld öppnat sig för oss genom en lärjunge, som
denna världen förkastade? (Uppb. 1.)

Vem ser den kabel, som förenar de bägge
halvkloten och genom vilken de båda
världsdelarna samtala med varandra? Denna stora 

telegrafkabel är nedlagd under havets yta, djupt ner
i det fördolda. Och de mest utkorade redskap
äro vanligtvis de i världens ögon föraktade, som
efterlämna sanningen såsom arv åt mänskligheten.

Sedan silkesmasken dött under sin puppa,
förvandlas han till en fjäril. Och när självlivet dör,
firar anden sina triumfer.

Den tredje egenskapen är en tvinnad tråd av
kristliga dygder.

Undergivenhet och aktning.

Den länk, som håller gudomen tillsammans,
är undergivenhet. Sonen är sin Fader
undergiven, den helige Ande utför deras vilja; och
Lammets brud, som har Lammets natur, är undergiven
och stilla.

Fastän det var profeterat om Sonen, att han
skulle bliva en smärtornas man, sade han dock
vid sitt inträde i världen: »Se, jag kommer — i
boken är skrivet om mig — för att göra din vilja,
o Gud, och din lag är i mitt hjärta.» Och han
blev sin Faders vilja trogen, även då han på
korset utropade: »Min Gud, min Gud, varför har
du övergivit mig!»

Till samma undergivenhet måste
bruden genom lidande fullkomnas.

Och vi äro pliktiga att tacka Gud, därför att
trons väg är lidandets väg. Eljest hade vi
långt flera skrymtare ibland oss; och vi skulle
icke ens själva kunna vinna det föreliggande 

målet utan lidande för köttet. Det är icke nog,
att medgångens dag bedårar och förvillar oss.
Till och med en kristlig erfarenhet kan göda
själviskheten, så att vi mena oss vara högt
benådade och därigenom berättigade att ställa vissa
fordringar och krav på Gud, i stället för att bedja:
»Icke som jag, utan som du vill.» Och detta
egensinne går ofta under namn av tro ibland Guds
folk. Man tager Herrens ord i sin mun och
ropar: »Du måste, du måste!» Det är dock fara
värt, att en sådan tro dukar under i Asafs
njurlidande. (Ps. 73.)

Det finns ett värdigare uttryck för den
kristliga tron, och det är den undergivna tron,
den tro, som blivit renad  i prövningens hetta.

Anden trängtar efter att
uppenbara Guds-sönerna.

Aldrig anade prövningar skola uppenbara,
vilka de äro som följa med och vilka som äro
efterföljare. Såsom den konstgjorda
blomman skiljes från den äkta genom solens inverkan,
ty hennes färger blekna, så skola de ljumma
avsöndras genom Guds hjärterannsakande Ande.
(Uppb. 3:16.) Dagarna före Herrens ankomst
äro en tuktans tid, då han icke spar någon möda
att göra sig ett berett folk. De som hava
Sonens Ande böja sig under Faderns vilja, och den
trofaste Anden försummar icke att hugsvala
deras hjärtan och föra själen till ro. Men de, som

äro med endast för glädjens skull, draga sig
tillbaka i prövningens hetta.

Den som icke har en undergiven
ande saknar brudens kännetecken.

En själ finner så mången anledning att
kritisera Herrens vägar och tvivla på Gud, sedan
hon tagit anstöt av honom och börjat leva sig
själv. Och medan undergivna själar fröjdas och
sjunga hans lov på okända vägar, bliver hon
alltmera fridlös, orolig och jäktande. Och den som
brutit sin första trohet får alltid mer att göra
med Guds medgivande än Guds befallning. Om
du börjat som en Abrahams son, sluta icke likt
Bileam. Han ville gå med sändebuden till Balak,
ty han älskade orättfärdighetens lön, och Herren
medgav detta. Jag fruktar, att många av
nutidens kristna älska att hava Bileams religion.
De hava utvidgat den smala vägen och syssla
med så många tvivelaktiga ting.

Det är en hustrus plikt att vara sin man
undergiven. Och det är församlingens
plikt att vara Kristus undergiven.
Och det är i all vår okunnighet en salig
förmånsrätt att vara så överlämnade åt Herren, att icke
våra egna tankar eller någon mänsklig ingivelse,
utan Guds vilja, är den bestämmande lagen och
hans ord den avgörande auktoriteten för oss.
Början av Guds vägar kan synas mörk och vara)
motbjudande för köttet. Men den som aldrig
går på medgivande utan på Guds befallning,
som Abraham, skall dock vinna de undergivnas
ro och glädje i Guds vilja.

Stilla, undergivna själar stråla jämt av Jesu
frid, men det egna jagets trälar tryckas ned av
sorg och strid. Och han vill lära oss att ej
allenast göra sin vilja, utan jämväl att lida henne.
Ps. 131; Jes. 53.

Såsom vi äro Kristus undergivna, låtom oss
även vara undergivna varandra. Den, som
berömmer sig av att vara Gud undergiven, men
saknar ödmjukhet i livet, är en skrymtare.

Bruden är aktningsfull. Se på
Abraham, Guds vän, och Johannes, den älskade. De
hade aktning för Gud och hans ord. Om den
himmelske vännen motsvarar det högsta förtroende,
som du kan giva honom, bör du hava aktning
för honom såsom din äkta man. Låna dig aldrig
till den moderna kritiken över hans ord; men
visa genom lydnad för sanningen, att du hyser
en odelad aktning för skriftens gudomliga
auktoritet. Då han talat, fråga icke mer. Vinnlägg
dig om att inför den tvivelsjuka världen visa, att
Kristus är en verklighet för din själ. Hav aktning
för hans person, för hans verk, för hans
Ande, för hans ord.

Det vilar ansvar över dig att vinna aktning
för din Herre hos andra genom att själv hava
aktning för honom. Församlingen har gjort sig
medansvarig i de gudlösas hån av heliga ting,
därför att hon icke själv har levat i 
överensstämmelse med Kristi lära. Låtom oss därför ingå
förbund med Herren att, genom avklädande av
den gamla människan och iklädande av en ny,
avbörda oss den egyptiska skymfen.  (Jos. 5:9; Ef. 4.)

Sedan vi inslagit ännu en fin tråd i brudens
slöja, låtom oss även anlägga det »maktens
tecken», varigenom det uppenbaras, att vi äro en
enda mans hustru.

Tillgivenhet.

Natten har den inverkan på de flesta
blommor, att den av solen öppnade kalken återigen,
sammandrages, och »evighetsblomman» kan
ingen annan än solen öppna. Och Kristi Ande, som
vill intaga hela vårt väsen, skall även tillsluta
våra hjärtan för den av andlig försoffning
åtföljda världskärleken. Må tidens aftonskymning
innesluta vårt hjärta med honom, och han vara
den ende, som kan öppna och stänga igen sin
örtagård! (H. V. 4:12.)

Beslutsam hängivenhet bevarar. För den som
lever stund för stund av hans kärlek har världen
förlorat sin lockelse.

Låtom oss göra de sista dagarna till en
kärlekens och hoppets tid för våra hjärtan genom att
helga våra liv till umgänge med Guds Son.

Ty bröllopsdagen är nära.

*



Vunnen för att vinna.

Kristen, du är kallad och därtill av Herren
bestämd att vinna.

I. Brudens erfarenhet visar, att vi endast
småningom fatta det, för vilket vi äro fattade.

Men den, som är vunnen, jagar för att vinna,
och endast den som är vunnen har
förutsättningar att vinna.

Huru hade väl hon, den svartbruna, blivit
så skön, att alla rena väsen dragas till henne?
(Ps. 45:15.) Hon hade blivit vunnen och stod
under inflytandet av en vän, som var alltigenom
älskvärd. Gemenskapen med Herren sätter
henne i stånd att vara en upphöjd föresyn såväl i
jordiska som andliga ting. Hon är dens bild,
som hon älskar.

Den som har vunnit min kärlek har vunnit
mig själv, och den jag beundrar har makt över
mig. Förmågan att vinna Kristi karaktär står
i  förhållande till hans inflytande över mig.

1:o. Kärleken frigör. Blomman har
att slita många band, innan solen kysser hennes


rena, skära kalk. Men hon stärkes under
påverkan av solens varma, livgivande strålar, och en
gång öppnad för solen, står hon i livets härliga
dag med blicken oavbrutet riktad mot himmelen.
Från himmelen är hon kommen, till himmelen står
hennes längtan; och solen, som har färgat hennes
doftande kalk, vilar uti henne. Kärleken är den
frigörande makten. Kärleken öppnar vår inre
värld mot ljuset. Själens rop: »Jag vill vara
din!» är svaret på hans förbarmande kärlek.
Solen i vårt öga är kärlekens återsken.

Hans godhet flödar i nåd över oss, till dess
våra hjärtan springa upp för honom, såsom
blomman spirar upp för solen, som gläntar i hennes
dörr. En så nådig Herre har vunnit våra
hjärtan för all tid, och vi sakna icke jordens fröjder
men skulle dö av sorg, om icke han ville
genomborra vårt öra. Och han är så nära som
husbonden sin tjänare för att besegla sin dyrköpta
egendom. (2 Mos. 21.) Och vad mer? Han låter
sin ömmaste kärlek vila över dem och nedlägger
all sin omsorg på deras uppfostran, som hava
genom tron och drivna av hans kärlek
överlämnat sig åt honom. Min vän, har väl du haft
någon stund vid hans dörrpost?

2:o. En kristen fullkomnas genom
helig överlåtelse. Med att hänvisa till
liljorna på marken vill Mästaren lära oss, att
människan fullkomnas genom helig överlåtelse och
icke genom ansträngningar, såsom blomman växer
genom lydnad för naturlagen. Då jag ser de
små blommorna blicka så leende upp mot
himmelen, tycker jag mig höra dem tillsammans med
den susande aftonvinden sjunga sitt »helig
Herranom.» Varför, om icke därför att de äro helt
underordnade sin skapares inflytande! »Sen på
liljorna, huru de växa! De arbeta icke, ej
heller spinna de, och likväl säger jag eder, att
icke ens Salomo i all sin härlighet var så klädd
som en av dem. Om han så kläder gräset på
marken, vilket i dag står och i morgon kastas i
ugnen, huru mycket mer skall han icke kläda eder,
I klentrogna.»   (Luk.  12.)

Överlämna dig, o min själ, åt hans
verkan. Lammets brud är ju en Sarons blomma.
Inre åskådning av Herren är hjärtats dag. Om
ditt öga vilar på honom, så vilar även han i dig.
Och när han vilar i oss, då äro vi hans återsken,
såsom den av solen öppnade och av solen själv
smyckade blomman prunkar i de färger, som hon
givit henne. O, att vi kände den stora kärlek,
som beständigt flödar över oss!

3:o. Vår lydnad står i förhållande
till vårt överlämnande. Endast den
kan vara stark i Guds vilja, som har korsfäst
sin egen. »Jag är korsfäst med Kristus, men jag
lever, dock numera icke jag, utan Kristus lever
i mig, och det jag nu lever i köttet, det lever jag
i tron på Guds Son, som har älskat mig och givit
sig själv ut för mig.» (Gal. 2.) Då grekerna 
ville se Jesus, svarade han: »Stunden har kommit,
att Människosonen skall varda förhärligad.
Sannerligen säger jag eder, om vetekornet icke
faller i jorden och dör, så bliver det allena, men
om det dör, så bär det mycken frukt. Den som
älskar sitt liv, han skall mista det, och den som
hatar sitt liv i denna världen, han skall bevara
det.» (Joh. 12.) Denna väg är uppenbarligen
lidandets och dödens väg för köttet. Men
lidandet är ej som det omätliga havet, utan en
kalk, som är avmätt och välsignad av Herren.
Och aldrig skola vi sakna en ängel, som
hugsvalar oss, om vårt hjärta vilar i dens vilja, som
bad: »Fader, icke som jag vill, utan som du vill!»
Getsemane är livets högskola.

Det sanna livet uppenbaras, så långt vi själva
äro överlämnade åt döden för hans skull (2 Kor.
4:11). I mån som Herren själv äger oss, är
han vår oskattbara vinning. Jag är min väns,
och till mig står hans begär. Se där,
vad som utgör källan till det mest välsignade
liv på jorden. Du kan icke bliva segervinnare,
förrän du är hans.

4:o. Man vinner det man lever för.
Ingen vinner motsatta målet för sin strävan. Det
vore lättare för en turist att komma till Alperna
med norska fjällen till mål för sin vandring, än
för en kristen att bliva sin Herres avbild, om
han älskar världen och de ting, som tillhöra
världen. Själen måste »fly» för att sedan »jaga»

mot det föreliggande målet. (1 Tim. 6:11.) Du
likdanas med Kristus genom att leva för honom.
Varje steg, taget genom tron och i lydnad för
hans bud, för din själ närmare Gud.

5:o. Det leder oss att tänka på en annan
sida av troslivet, nämligen kampen för dess
fulländning. Livet kämpar med kraftigt
verkande orsaker för sin utveckling.
Även den som är vunnen måste vinnlägga sig
om att vinna. »Ett liv utan ansträngningar och
strider», har någon sagt, »passar för änglar och
helgon, men icke för människan, som är stadd
i utveckling.» Vinnläggen eder! Kämpen! Så
lyder skriftens uppmaning. Och den som icke
vill underkasta sig en sådan troskamp är ovärdig
till Guds rike.

Om Herren vunnit våra hjärtan, skall det även
uppenbaras genom vår kärlek till honom. Och
kärleken till honom skall driva oss att vinna,
om det vore möjligt, alla för honom. Men
dock »efter hans verkan, som kraftigt
verkar i oss.» Kol. 1:29.

II. Den som har blivit vunnen är rätta
personen att vinna.

När duvan, som var gömd i klyftans
rämnor, blivit en syskonsjäl, då uppenbaras den rätta
missionsandan.

Hon vill ej hava något annat
sällskap än den utkorade. Ty hon har blivit

införsatt med Kristus i det himmelska och har
sin umgängelse med honom. »Lika litet som hon
känner ledsnad, under det hop tjänar, lika litet
känner hon ledsnad över att ej hava umgänge
med andra.» Hon frågar icke heller efter andras
omdömen. Det enda hon bryr sig om är den
älskade vännens genkärlek.

Nu måste hon, som blivit vunnen,
draga ut för att vinna. Hon har börjat
»räkna allt som förlust mot Jesu Kristi kunskap»;
och hon vet icke av någon försakelse för glädjen
att vara med Herren. Med honom synes själva
öknen vara en lustgård, och hon, som lyssnat
till så mången uppmaning, inbjuder nu sin vän
till en missionsresa genom landet. Och hon
föreslår nu, att de skola upptaga en förslummad
verksamhet i de mest avlägsna byar. »Kom, du
min vän», så lyder uppmaningen, »låt oss gå ut
i marken och söka nattkvarter i byarna.» Denna
dragning till landsbygden är det sanna
uttrycket för den »människokärlek», som brudgummen
själv hade väckt hos henne, men tillika en
yttring av hennes behov att vara ensam och allena
med Herren.

Och i sanning, en ordets tjänare har att
genomgå erfarenheter, som han endast kan dela
med Herren.

Hon ville göra sitt folk till godo det
inflytande, som hon hade vunnit genom sin förening
med landets konung. Och varför? Var det 

månne enbart för själarnas skull? Var icke orsaken
den, att hon ville möta hans eget hjärta och giva
honom sin kärlek? »Låtom oss stiga tidigt upp
och gå till vingårdsfälten för att se till, om
vinträden slagit ut och dess knoppar öppnat sig.
Då vill jag giva dig min kärlek.»
(H. V. 7:12.) En ren bevekelsegrund för en
obegränsad självuppoffring! Icke för att synas,
icke för människornas skull. Nej, »där vill jag
giva dig min kärlek».

Bröder! Är det vår enda lust att vara med
Herren? Predika vi den korsfäste för hans egen
skull och ej blott för själarnas skull? Vilken
uppmuntran är det, som vi mest värdera, hans
dyrbara kärlek eller framgångarna i vårt arbete?
Den som icke giver honom sin kärlek under
arbetet förlorar även sin kärlek till själarna,

1:o. Förmågan att göra intryck är av
intet värde mot gåvan att göra
Herren stor.

Skaparen av den beryktade målning, som
framställer nattvarden, hade för avsikt att
framställa Kristi bild på ett så i ögonen fallande sätt,
att den, om möjligt, skulle vinna och fängsla
var och en. Men i ena hörnet av tavlan fanns
ett litet skepp, på vilket Leonardo arbetat under
tre veckors tid. Sedan tavlan blivit utställd, såg
man alla människor, som betraktade den,
tränga sig tillsammans åt det hörn, där skeppet
fanns. Och de sade: »Se, huru  mästerligt det

är gjort! Vilken målare han är!» Vad gjorde
Leonardo? På aftonen, sedan alla avlägsnat sig,
tog han sin pensel och utplånade i ett drag det
lilla skeppet. »Ingen skall hädanefter beundra
något annat än Kristus», sade han. O, att
samma nit om hans ära besjälade var och en av
oss!

Ingen ovärdigare person kan taga Herrens
ord i sin mun än den, som kan tala stort om
Herren utan att göra honom stor. En Kristi
tjänare måste skänka aktning åt sitt budskap genom
att själv träda i skuggan. Om budbäraren
blivit större än budskapet, har han förlorat sin
uppgift. Han är »en ljudande malm och en
klingande cymbal», om hans vältalighet men icke
hans Herre beundras. Därför må Gud bevara
oss från den ande, som gör stora ting utan att
göra Herren stor.

Mången saknar Andens begåvning därför, att
han uppodlar det mänskliga i stället för det
andliga. Men folket ropar: »Vilken berättelse!»
»Vilken skön framställning!» »Vilket snille!»
»Vilken begåvning!» »Vilka lärdomar!» »Vilken
sångröst han hade!» »Vilken predikant han är!»
Och det skulle vara mycket mer att säga om
den märkvärdige talaren. Men jag tror, att
ingen föres närmare Gud därigenom, ej heller kan
jag hoppas att i längden intressera er. O nej!
Den, som har bruden, han är brudgummen.
Ingen  har vunnit djupare sympatier från 
mänskligheten än Jesus. Vad är predikanten mot
Kristus? Och vad är vårt liv utan honom?

2:o. Huvudsumman av Kristi evangelium är
detta: »Se, Guds Lamm!» Den som vill
vara en framgångsrik själavinnare
måste göra korsets predikan till sin
huvuduppgift.

Dannecker arbetade två år på en
Kristusbild. När han trodde sig hava den färdig,
frågade han en liten flicka, vem hon trodde, att
bilden skulle föreställa, »Det är en stor man!»
sade flickan. Bedrövad över det oväntade
svaret, beslöt han att börja på nytt och fortsatte
ytterligare sex år. Då sände han efter samma
flicka, och när hon en stund hade betraktat
bilden, började tårarna strömma utför hennes
kinder, och hon sade: »Det är han som sade:
'Låten barnen komma till mig, och förmenen dem
icke, ty sådana hör Guds rike till'.» Då blev
konstnären glad, ty han förstod, att han
hade lyckats. Och att se människan rörd av den
helige Ande till kärlek och beundran av
Kristus, är en trogen tjänares fröjd. Joh. 3:29, 30.

Men ingen kan vara präst i helgedomen utan
offerblodet. Än i dag måste vi emottaga
Andens eld genom det för oss utgivna
brännoffret. Och vi skulle vara dödens barn, om icke
Lammets blod renade till och med våra bästa
handlingar.

Huru måste icke medvetandet  därom ställa

vår egen person i skuggan! Huru borde vi ej
vara — som »den ropandes röst» — osynliga
medel för hans uppenbarelse!

III. Det ansvar, som vilar över oss, borde
även göra vårt liv allvarligt.

Skulle icke vårt umgängesliv vara sådant, att
det ingåve aktning för Herrens namn? Och
borde icke vårt mål alltid vara att vinna andra för
honom? Men huru komma därtill?

1:o. Bönen är livets port. Källan till
ett ögonblick, vars följder sträcka sig genom
tidsåldrarna, var ofta nog ett bönens liv.
Upprinnelsen till det liv, som Människosonen
levde på jorden, är utan tvivel att söka i hans
förhållande till Fadern. Umgänget med Gud
helgade umgänget med världen. »Klappen, och
eder skall varda upplåtet.»

2:o. Trogen förvaltare blir klok.
Vägen att vara trogen mot alla är att vara trogen
mot en. Den, som ej är trogen emot Kristus,
kan icke heller vara trogen emot andra. Endast
troheten mot Herren kan göra dig till en klok
förvaltare.

Är det någon sanning i vårt avskiljande åt
Gud, skall syndaren väckas genom vårt liv.
Om församlingen är sin uppgift trogen, skall
världen bringas under inflytande av Kristi
evangelium. Ty föreningen med ett hjärta, som brast
i döden, kan icke hava någon mindre verkan på
oss än ett upplivande av den apostoliska
missionsandan. »För egen del aktar jag livet
intet värt», o. s. v. (Apg. 20.) »Intet värt!» Och
likväl kunna de flesta vara med, endast om de
få behålla allt vad de hava. Och medan ditt
hjärta hänger fast vid det jordiska, triumferar
du: »Jag har lämnat allt för Jesus, världens fröjd
må andra ta.» Är detta djävulens triumf eller
Andens seger?

Man ådagalägger icke sin kärlek till Herren
genom en hög bekännelse utan genom offer.
»Därav känna vi kärleken, att han har givit sitt
liv för oss; även vi äro pliktiga att giva vårt
liv för bröderna.» I all synnerhet vilar
ansvaret tungt över oss för de själar, som Herren
(uppenbarligen för under vårt inflytande för att
räddas eller dö. Och vilka äro de? Med ett ord
sådana, vilkas förtroende Herren givit oss.

3:o. Lydnad för Anden är vägen
till levnadsvishet. Löftet: »han skall lära
eder allt», kan endast den vara i besittning av,
som är Andens verktyg. Icke den som brukar
Anden, utan den som brukas av Anden, utför
Andens verk. Och vad är Andens verk? Att
förhärliga Kristus. »Han skall förhärliga mig.» Och
den som verkar i Andens syfte kan vara viss
om Andens hjälp (Fil. 1:19, 20). Men predikanten
är ingen pådrivare utan en föregångare. Där
hans eget fullkomnande begränsas, är gränsen

för hans inflytande. Du kan icke föra andra
längre, än du själv hunnit.

4:o. Tydligen måste varje
själavinnare göra till sitt mål att vinna
Kristus. Om han icke gör detta, är hans sak
förfelad. Såsom artisten måste hava det föremål,
han skall återgiva, levande för sin egen själ, så
måste även du vara fullt medveten om och
känna det budskap du förkunnar, och förmågan att
vinna andra för Kristus står i förhållande till
din beundran av honom. Den berömde
mästaren Gustave Doré sade: »Då jag lärt känna
honom mer, skall1 jag måla honom bättre.»

Bristerna i vårt arbete få aldrig bliva någon
anledning att upphöra. Tvärtom. Kärleken till
Herren bör mana oss till nya ansträngningar.
Vare det vårt mål att älska mer och vittna
bättre. Och låtom oss upphöja honom, till dess att
alla, som höra på, säga:

Vi vilja söka honom med dig.
H. V. 5:7.

*



Slutord.

Min levnads sol sjunker, och jag är som en
döende man ibland eder Grundämnet till denna betraktelse är hämtad från
en predikan vid H. F:s konferens 1898.. Och gärna skulle jag
dö, om I viljen kröna min Herre som kung, när
min stämma brustit och mitt stoft vilar i mullen.
Men varför icke nu?

1:o. Stunderna fly. Och evigheten
slumrar i tiden. Livet är en sådd, som evigheten,
skördar. Vill du följa mig till Jordans kalla våg
och inför dödens och evighetens allvar fråga:
»Vad lever jag för?» Tänk, om du till slut
skulle nödgas klaga: »Jag har varit kristen
många år, men aldrig vunnit en själ för Jesus. Och
nu måste jag dö. Mitt liv är förlorat!» De
flesta gåvor kan människan emottaga två gånger.
Men du får aldrig mer än ett liv. Och detta
enda liv är kort. Är livets blomma för skön att
giva honom, som gav allt för dig? Har väl
du någon önskan bredvid honom, som är
fängslad i dina lockar? Säg, vilket svar jag skall
giva honom, som har sänt mig?



2:o. Brudgummen kallar. Den
himmelske vännen ropar: »Se, jag kommer snart!»
och det manande ropet har gång efter annan
skakat församlingens hjärta. Skall budskapet:
»Jag står för dörren!» än en gång ohört
förklinga? Trots alla dina synder är du hans kärleks
föremål. Har du icke sett honom glänta i
hjärtats port och säga: »Låt upp för mig, min duva!
Ty mitt huvud är översköljt av dagg, mina
lockar fuktade av natten»? Vem kan han vara? Han
är konungars Konung och herrars Herre. Det är
han, som i dödens kval och vid ropet: »Min
Gud, min Gud, varför har du övergivit mig?»
slog sina armar om ditt hjärta och sade: »Din
kärlek skall evigt hugna mig!»

3:o. Andens rop till församlingen.
Den helige Ande förmanar oss med en moders
vältalighet. Det ena ropet avlöser det andra:
»Stån upp och tagen edert arv i besittning!»
Vem har ej hört om »ett land, som flyter av mjölk
och honung»? Ingen av oss är i okunnighet om
att »allt är oss skänkt, som hör till liv och
gudaktighet.» Den helige Ande har uppenbarat det
för oss och fört oss till gränsen av ett »kostligt
land». Tårar hava strömmat och heliga löften
givits. Hans kärlek har rört våra hjärtan, och
vi hava klagat inför Herren: »Förlåt min synd,
och tag mig som jag är!» Och likväl skola många
dö vid gränsen och jordas i ärelystnadens,
världskärlekens, stolthetens, otrons och partisinnets
gravar. Och vi skola under mycken kamp,
lidande och tårar bära klasar till öknens folk.

Bland dem, som mitt ord gäller, finns sådana
själar, som till och med hava kämpat för en
Andens förnyelse men aldrig kommit till någon
djupare kristlig erfarenhet. Och vad äro de nu?
Om vi kunde genomskåda människornas hjärtan,
skulle vi snart finna ett folk, som under skenbart
framåtskridande är statt i en fruktansvärd
reaktion, som Israel, och börjat sucka efter världens
njutningar. Och åtskilliga hava redan begynt
mogna till trots mot den helige Ande. Allvarliga
tider!

Församlingen har kommit till en den mest
avgörande tidpunkt, som hon någonsin upplevat.
Den återkommande Herren och brudgummen
står vid dörren. »Den som har öra, han höre
vad Anden säger församlingen.» Hur gäller det
icke nu att vandra i helig fruktan! Må Gud
bevara och helga våra sista ögonblick! Snart
nalkas vår förlossning.

4 :o. Du är kallad till hans härlighet.
Strålande vakter posta vid Sions gyllne borg.
Harneskklädda kerubim göra sin parad vid
himmelens portar. Tidens tecken ila på Konungens
väg som lykttändare genom natten. Och jag
tycker mig se den ena eldsvagnen efter den andra
ila över bergen. Alla redo att hämta hans
gråtande, kämpande brud! Är du redo?
Månne icke »lysning» allaredan blivit avkunnad 
mellan Kristus och församlingen? Och vilka
åtgärder har du vidtagit för att möta honom?

I bröllopssalen, där safiren flammar, de »tusen
sinom tusen» darrande beskåda vår, av Lammets
härlighet bestrålade, boning. Och guldplatån
har för länge sedan blivit färdig för den utvalda
sångkören på Sions berg. Snart skall basunen
ljuda och Guds församling tåga in genom
himlens pärleportar. Varför skulle du, som är
kallad till medarvinge i de renas och heligas värld,
söka det jordiska och fläcka din själ?

Du är ovärdig och ringa. Men ditt hjärta är
skapat för honom, och han älskar dig. Låt
världen fara och bliv hans! Kämpar det nya livet
mot en seg Jakobsnatur? Var stilla under
Andens tuktan! Nåden skall härska i liv. Och du
skall bliva en furste.

Vad himmelska väsen ej kunna mottaga, det
har han berett för oss syndare. Och det finns
tillräcklig nåd att leva som ett helgon. Solen
bländar vårt öga men vilar i daggdroppen. Så
vill även han, som är »Rättfärdighetens sol», vila
i oss, vila, till dess vi gå upp i honom, såsom
daggdroppen uppslukas av solen, vila, till dess
vi förlorat vår egen skugga, och det varken talas
om Paulus eller Apollos (1 Kor. 3:4), utan

Kristus är allt och i alla.

*




Å Helgelseförbundets bokförlag, Hardemo,

finnas följande böcker och skrifter att
tillgå:

En konungs brud ...............    av E. G—n.     0:90

Evighetsljus på mörka moln    »         »         0:75

Vishetens väg ....................    »         »         0:30

Brev till nyomvända ...........    »         »         0:75

Högtidliga Varningsord .....    »         »         0:35

Jag fann honom icke .........    »         »         0:35

Dova klockljud ..................    »         »         0:30

I Guds skola ......................    »         »         0:20

Varningssignaler för de unga »         »         0:25

Något för barnen att få.  Av Onkel Eric.
Goda  barnberättelser.          Kart. ,,,.......... 1:—

Mer än segervinnare. Av mrs.
Penn-Lewis ............................................... 0:25

Bön är arbete.  Av G. H. Lang .................... 0:40

I dag eller i morgon? En väckelseskrift av
d:r R. A. Torrey  ........................................ 0:10

Praktiska råd och anvisningar för själavinnare
och bibelläsare. Av evangelisten Charles
H. Yatman.   Häftad .................................. 1:50
Kartonnerad ............................................. 2:25

Bibelns studium av D. L. Moody. Häft, 1:50
Kartonnerad.................................. 2:25

För vingårdsarbetare. Av d:r R. A. Torrey.
Klotb............................................ 0:75

En trefaldig frälsning. Från engelskan. 0:25

Då han kommer. Av O. Dahl.   Häft. .. 0:75

Efter tjugufem år. Helgelseförbundets
verksamhet i hednaländerna under den första
tjugufemårsperioden.   Häft.............. 1: —

Minnesskrift vid Helgelseförbundets
40-årsju-bileum l927.   Häft......................... 1:50

Förbundsfacklan 1928.  Illustrerad missions o.
julkalender.   Kartonnerad ............... 2: —
Häft...................................... 1:50

Vildmarksbilder. Bilder från
verksamhetsfältet i Transvaal, Sydafrika. Av Ester
Monson.   Häft..................................... 1: —

I Österled. Reseskildring av Ester Monson.
Rikt illustrerad.   Häft...................... 1: —

Levande stenar. Bibelstudium av Pastor
Kihlstedt.    Häft............................ 0:50

Kopparormen.   Av K—dt............... ... 0:25

Salt och olja.  Av K-dt................... 0:25

Den förhärligade Kristi brev till församlingen
i Filadelfia.   Av K-dt................... 0:30
"Tekel". Väckelseskrift. Av R. A. Torrey. 0:15

Ur Livets källa. Dagbetraktelser av Emil
Gustafson och C. J. A. Kihlstedt, samlade av
Pastor G. Dahl.  Fint klotband............ 4:50

Förbundstoner.  Musik. Klotband...... 12:-

Förbundstoner. Text.

"    " läderklotband......................... 3:-

"    " skinnband med rödsnitt......... 4: —

"    " skinnband med guldsnitt........ 5:25

"Lilla Förbundstoner" (ett urval ur den större
sångboken, avsedd för väckelsemöten).. 0:25

Förbundssånger av Eric. Musik,
fint klotband ................................. 5:—

Solskenet av Eric.   Musik,
fint klotband ................................. 3:50

I kommission från K. G. Sjölins förlag:

Vandring i ljuset.  Av Pearsall Smith ... 1:25

Brottsjöar och Solstänk ........................ 2:50

Väckelse-  och   Hemlandssånger.    Fyrstämmig
musik.   320 sånger    ..................... 10: —
Texten    "    "  ..........................  1:75

Vid partiköp erhålles rabatt.

Behållningen av förlagets verksamhet
tillfaller missionen.

*




En billig och god missionstidning
är
TRONS SEGRAR.

Tidningens mål är att under hävdande av
en absolut bibeltro verka för andlig
väckelse och Guds verks fördjupande hos de
troende, vilka den vill ena kring det stora
gemensamma: Kristus, vår försonare,
rättfärdighet och helgelse samt till vår
förlossning återkommande brudgum och
konung. Den vill också kraftigt verka för
missionsintressets väckande och stärkande
och giva färska meddelanden från i
synnerhet de missionsfält, där
HELGELSEFÖRBUNDET har sina missionärer, nämligen
Kina och Sydafrika.

Tidningen utkommer med ett 24-sidigt
nummer (omslagssidorna inberäknade) två
gånger i månaden (den 1 och 15). I juli
och dec. utkommer ett dubbelnummer.
Tidningen innehåller ofta musik, är ofta
illustrerad och har en särskild ungdoms- och
barnavdelning.

Prenumerationspris: å posten 2:75 för
helår och 1: 50 för halvår; å expeditionen,
då 5 ex. tagas under samma adress: 2:25
för helår och 1:25 för halvår.

Prenumerantsamlare, som prenumerera å
posten, erhålla i provision 20 öre pr ex.
från expeditionen, då de beställt minst 25
ex., och 25 öre pr ex., då de beställt minst
10, och till Expeditionen av Trons
Segrar, Götabro, Hardemo,
insända postkvitto före 1 april det är
prenumerationen avser. Detta gäller dock endast
helårsprenumeranter.

Redaktionens adress är OSBY (red. J.
Sonesson), exp:s adress är Götabro,
HARDEMO.

Begär provnummer!  De sändas fritt.

Prenumerera på och sprid Trons Segrar!

*



