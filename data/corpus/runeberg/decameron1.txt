DECAMERON.

BOCCACCIOS

DECAMERON.

ÖFVERSATT FRÅN ITALIENSKAN

AF

C. EICHHORN.

MED INLEDNING OCH ANMÄRKNINGAR.

FÖRRA DELEN.

STOCKHOLM.

PH. MAASS' FÖRLAG..

1861.

STOCKHOLM.

TRYCKT HOS ISAAC MARCUS,

1861.

<chapter name="Öfversättarens förord">
<b>Öfversättarens Förord.</b>

Sedan fem århundraden tillbaka har namnet <sc>Boccaccio</sc>
räknats till de största och ryktbaraste inom hela den
nyare literaturen; sedan fem århundraden har hans
<i>Decameron,</i> spridd i oräkneliga handskrifter, upplagor och
öfversättningar, med förtjusning lästs af hela den bildade
verlden och varit en källa, hvilken i oöfverskådlig
utbredning sträckt sitt befruktande flöde öfver alla folks
literatur och konst. Ett arbete af denna höga betydelse
för den andliga odlingen borde icke saknas på ett språk,
som i välljud och klarhet står dess eget så nära; och
det var öfvertygelsen härom, som förmådde öfv. till det
ej lätta företaget att för första gången öfverflytta
<i>Decameron</i> på vårt modersmål.

De svårigheter, detta verk erbjuder en nutidens
öfversättare, äro hvarken få eller obetydliga. Här gäller
att frambära tankar, öfver hvilka ett halft årtusende
hunnit lägga ett om än lätt dam, på sådant sätt, att de
icke genom sin form afskräcka den moderne läsaren;
men derjemnte att återgifva icke blott gången och det
ungefärliga innehållet af dem, utan äfven deras för tiden
och folket egendomliga uttryck i satsbygnad, ordval och
vändningar. Här gäller vidare att bevara samma
klangfulla och flytande föredrag, samma plastiska klarhet i
framställningen, samma renhet i språket, som utmärka
urskriften och alltid skola förblifva en af <i>Decamerons</i>

odödliga förtjenster. Och sist gäller det att lätt och
varsamt behandla sådana ställen, der nyare örons, ofta
måhända öfverdrifna, finkänslighet skulle kunna såras,
utan att derföre afvika från den trohet, som är
öfversättarens första pligt.

Ty i <i>Decameron</i> förekomma dylika ställen och i ej
ringa antal; en omständighet, som kanske varit en af de
bidragande orsakerna till att detta arbete ej förr
framträdt på svenska. De äro dock enligt öfv. åsigt så
nödvändiga för det väl genomtänkta sammanhanget och för
öfrigt, rätt förstådda, af så oskyldig beskaffenhet, att de
icke kunna orsaka läsaren någon anstöt. Betänkligare
förefalla måhända några berättelser, som alltigenom
behandla ämnen, dem <i>vår</i> tid rädes att i literaturen se
— obeslöjade; men deras uteslutande hade varit en grof
missaktning mot ett stort namn, hvilken dessutom saknat
föresyn af <i>alla</i> arbetets nyare öfversättare. Dessa
berättelsers mindre våda för sedligheten, äfven i ordets
strängaste mening, hoppas dessutom öfv. ådagalägga i
inledningen.

Att öfv. förmått uppfylla de i det föregående
uppställda fordringarna, vore ett förmätet påstående; men
det kan han försäkra, att han alltid sökt hafva dem för
ögonen. Att i allo <i>troget</i> återgifva det härliga verket
har i synnerhet varit hans sträfvan, emedan han fullt
och fast är öfvertygad om, att detta är den väsentligaste
af dem alla. Den text, öfv. uteslutande lagt till grund,
är den förträffliga, som senast lemnats af <sc>Fanfani</sc>
(Firenze 1857), hvilkens förklarande anmärkningar jemnväl
varit honom till mycken nytta. I stor förbindelse står han
äfven till prof. <sc>Witte</sc>, med hvars öfversättning (3:e uppl.
af 1859) denna oafbrutet jemnförts liksom med den gamla

franska af <sc>Antoine Le Maçon,</sc> som varit ganska
upplysande genom sin ordagranna trohet. Inledningen är
bearbetad efter <sc>Witte, Fanfani</sc> m. fl. För
anmärkningarna hafva, utom dem, som finnas i <sc>Fanfanis</sc> m. fl.
upplagor och öfversättningar, samt allmänna historiska
hjelpkällor, begagnats:

<sc>John Dunlop's</sc> <i>Geschichte der Prosadichtungen.
A. d. Engl. von <sp>F. Liebrecht.</sp></i> Berlin 1851.

<i>Des sources du Décameron et de ses imitations.</i>
(Uppsats af <sc>Edélestand du Méril</sc> i hans <i>Histoire de la
poésie scandinave. Prolégomènes.</i> Paris 1839).

<sc>Lovéns</sc> öfversättning af <sc>Dante</sc> m. fl.

Tyvärr har tillgång saknats till <sc>Manni's</sc> <i>Istoria del
Decamerone</i> (Firenze 1742) och <sc>Fiacchi's</sc> <i>Osservazioni
sul Decamerone</i> (Firenze 1821). Filologiska
anmärkningar om tolkandet och förklarandet af svårare ställen, till
hvilka godt förråd förefunnits, har öfv. likväl icke velat
tillägga, då de för flertalet af läsare icke erbjuda något
interesse. För öfriga upplysningar får öfv. hänvisa till
inledningen.

Till herr prof. m. m. <sc>C. W. Böttiger</sc> hembär öfv.
sin vördnadsfulla tacksägelse för de råd och
anmärkningar, han med utmärkt godhet behagat meddela, och
slutar med uttalande af den förhoppning, att hans arbete,
oaktadt alla de ofullkomligheter, af hvilka det lider, likväl
skall befinnas till någon del fylla en af de största
luckorna i vårt fäderneslands öfversättningsliteratur.

Upsala d. 26 October 1861.

Öfversättaren.
</chapter>



<chapter name="Företal">
<b>Här begynnes boken, som kallas <sp>Decameron</sp>, med
binamnet <sp>Kopplarefursten</sp>, uti hvilken innehållas
etthundra berättelser, förtalda på tio dagar af
sju damer och tre unge män.</b>

<b>Företal.</b>

Att hafva medlidande med de bedröfvade är en mensklig
känsla, som, om den än väl anstår enhvar, dock i
synnerhet fordras af dem, hvilka tillförene haft behof af
tröst och funnit den hos andra. Om någon haft sådan
af nöden, om den varit honom kär, eller han deraf
erfarit någon lindring, så är jag visserligen en bland dessa.
Ty från min första ungdom ända till denna tid har jag
varit öfver måttan upptänd af en hög och ädel kärlek,
kanhända mera, än som, i fall jag omtalar förhållandet,
skulle kunna tyckas öfverensstämma med min ringa
ställning. Och, fastän jag af dem, som haft erfarenhet af
kärleken och om saken fått kännedom, derför blifvit lofvad
och mycket högre aktad, har icke dess mindre denna
kärlek varit mig till största besvär och lidande,
visserligen icke genom den älskade damens hårdhet, men genom
den öfver höfvan starka låga, som alstrades i mitt sinne
af ett föga tygladt begär och, emedan hon aldrig tillät
mig vara lugn och nöjd inom tillbörlighetens gränser,
ganska ofta kom mig att känna större bekymmer, än

nödigt var. Uti denna bedröfvelse skänkte mig en väns
behagliga samtal och prisvärda uppmuntringar så stor
vederqvickelse, att jag hyser den fasta tro, det jag genom
dem undgick döden. Men efter Hans behag, som, sjelf
oändlig, till en oföränderlig lag för allting i verlden
förordnat, att det skall hafva ett slut, förminskades min
kärlek, som varit varmare än all annan, så att hvarken
egen föresats eller andras råd eller uppenbar skam eller
den fara, som deraf kunde uppstå, förmått tillintetgöra
eller kufva den, af sig sjelf under tidens lopp så mycket,
att den för närvarande hos mig blott qvarlemnat det
behagliga intryck, den plägar göra på enhvar, som icke
vågar sig alltför långt ut på dess djupa haf. Således erfar
jag, att denne, som förut var mig en plåga, nu, då all
ängslan är borta, qvarstår endast som en angenäm känsla.
Men, ehuruväl min vedermöda upphört, har ej derföre
minnet flytt af redan mottagna välgerningar, mig
bevisade af dem, hvilka sjelfva genom sin välvilja för mig
erforo bekymmer af mina sorger, och skall ej heller
någonsin, som jag hoppas, förgå förr än i döden. Då nu
tacksamheten, enligt min mening, bland öfriga dygder är
att på det högsta anbefalla, och motsatsen att tadla, har
jag för att icke synas otacksam inom mig beslutit att,
då jag nu kan kalla mig fri, i den ringa mån, jag
förmår, såsom en återgärd för hvad jag emottagit, skänka
någon lindring, om ej åt dem, som tröstat mig, då de
måhända genom sitt förstånd eller sin goda lycka icke
äro deraf i behof, så åtminstone åt dem, som hafva det
af nöden. Om än mitt bistånd eller min tröst, huru vi
vilja kalla det, hvarken kan vara eller är annat än ringa
för de bedröfvade, tyckes mig icke dess mindre, att den

helst bör erbjudas der, hvarest nöden är störst, emedan
den sålunda både gör mesta nyttan och hålles mest i
värde. Och hvem vill väl då neka, att denna tröst,
hurudan den än må vara, långt snarare bör skänkas de hulda
damerna än männen? De bära i sina veka bröst med
fruktan och blygsamhet kärlekens lågor dolda; och, huru
mycket större våldsamhet, än de uppenbara, sådana hafva,
det veta de, som pröfvat dem. Dessutom tillbringa
qvinnorna, inskränkta genom fäders, mödrars, bröders och
mäns vilja, önskan och befallning, mesta delen af sin tid
inom sina gemaks ringa område; och, då de sitta nästan
sysslolösa, i samma ögonblick vilja och icke vilja, och
sålunda hvälfva stridiga tankar i sitt inre, är det
omöjligt, att dessa alltid kunna vara glada. Uppkommer nu
genom dylika tankar i deras sinne ett visst svårmod, som
än mer ökas af eldig trånad, så måste detta der
qvardröja till deras djupa smärta, om det icke aflägsnas genom
nya samtal; utan att nämna, det de äga långt mindre
kraft än männen att utstå sådana qval. Något dylikt
händer ej hos förälskade män, såsom vi tydligen kunna
se. De hafva nämnligen, om något slags svårmod eller
tungsinthet gör dem nedslagne, många sätt att mildra
eller förjaga det; ty, när de så önska, felas dem icke
lustfärder, åhörande och beskådande af många nya saker,
fogelfänge, jagt, ridt, spel och handelsgöromål. Hvart
och ett af dessa ting förmår alldeles eller till någon del
draga själens uppmärksamhet till sig och aflägsna henne
från ledsamma tankar, åtminstone för en tid: imedlertid
infinner sig på ett eller annat sätt tröst, eller blir smärtan
mindre kännbar. På det således genom mig till en del
må godtgöras obilligheten hos lyckan, hon, som varit mest

njugg på understöd, just der minsta styrkan finnes, såsom
vi se hos de finkänsliga damerna, tänker jag till bistånd
och tillflykt för de qvinnor, som älska, (ty för de andra
äro nålen, sländan och härfveln tillräckliga) förtälja
etthundra berättelser, fabler, parabler och historiska
händelser, huru vi vilja kalla dem, omtalade på tio dagar af
ett hedervärdt sällskap, bildadt af sju unga damer och
tre ynglingar under den senaste dödliga pesttiden, samt
några sånger, sjungna af nämnda damer till sin
förlustelse. Uti dessa berättelser skall man få se
behagliga och rörande kärlekshändelser och andra
skiftesrika äfventyr, hvilka tilldragit sig så väl i nyare som
äldre tider, och af hvilka de damer, som komma att läsa
dem, kunna hemta lika mycket nöje genom de der berättade
lustiga sakerna, som nyttiga råd, i thy att de kunna lära
sig inse, å ena sidan hvad som bör undvikas, och å den
andra hvad som är efterföljansvärdt. Detta tror jag icke
kunna ske, utan att det sorgsna lynnet går öfver. Och,
om det händer, (gifve Gud, att så måtte bli!) då må de
derför tacka Amor, som befriat mig ur sina bojor och
derigenom gifvit mig förmåga att vara betänkt på deras
nöje.
</chapter>

<chapter name="Första dagen">
<b>Här begynnes första dagen af Decameron, på hvilken,
efter författarens förklaring, af hvilken orsak det
kom sig, att de personer, som här nedan skola
nämnas, samlades för att berätta för hvarandra,
man under Pampineas regimente omtalar det,
som mest behagar hvar och en.</b>

Så ofta, huldaste damer, jag i mitt sinne betänker, huru
högligen J alla af naturen ären medlidsamma, lika ofta
inser jag, att närvarande verk i edert tycke lär hafva
en svår och plågsam början, då det på sin panna bär den
smärtsamma erinringen om den sistförflutna dödliga pesten,
bedröflig, som hon i allmänhet var, för enhvar, som såg
eller på annat sätt lärde känna henne. Jag önskar
derföre, att detta icke måtte afskräcka eder från att läsa
vidare, såsom skullen J alltjemnt i eder läsning komma
att skrida framåt bland suckar och tårar. Denna hemska
begynnelse blir för eder ej annorledes, än för vägfarande
ett brant och ojemnt berg, nedanför hvilket en skön och
behaglig slätt är belägen, som tyckes dem så mycket
angenämare, ju större svårigheten att klättra upp- och
nedföre varit. Och, liksom höjden af munterhet snart kan
efterföljas af smärta, så slutas äfven eländet af den
framträdande glädjen. På det korta qvalet (jag kallar det
kort, för så vidt det innehålles i få rader) följa genast den

ljuflighet och det nöje, jag förut lofvat eder, och hvilka
måhända ej skulle väntas af en så beskaffad början,
om jag ej redan nu nämnde det. Och i sanning, om jag
lämpligen kunnat föra er på någon annan stig, än en så
svår som denna, dit jag önskar, hade jag gerna gjort det;
men, alldenstund det utan denna erinran icke kan visas,
hvad som var orsak dertill, att de händelser, som
härefter läsas, tilldrogo sig, besluter jag mig, nästan
nödtvungen, att nedskrifva den.

Jag säger således, att åren från Guds Sons
välsignelserika menniskoblifvande hade redan framskridit till
talet ett tusen trehundra fyratioåtta, då till den härliga
staden Florens, skön utöfver alla andra Italienska, ankom
den dödande pesten, sedan hon, antingen genom
himlakropparnes inverkan eller för våra orättrådiga gerningars
skull af Guds rättvisa vrede till förbättring utsänd öfver
de dödliga, några år förut börjat i de östliga länderna
och, efter att hafva beröfvat dem ett oräkneligt antal
menniskor, utan att stadna, i det hon flyttade sig från
ett ställe till ett annat, jämmerligen utvidgat sig till
Occidenten. Emot detta onda halp hvarken menskligt
förstånd och försigtighetsmått, i det staden renades från
mycken osnygghet genom dertill förordnade ämbetsmän,
inträde vägrades hvarje sjuk, och många råd gåfvos för
helsans bevarande, ej heller ödmjuka böner, icke en, utan
många gånger både i ordnade processioner och på annat
sätt Gudi hemburna af fromma menniskor; i thy att
sjukdomen i början af våren förutnämnda år begynte visa
sina olyckliga verkningar på ett underbarligt sätt. Här
var nämnligen ej, såsom i Orienten, blodflöde ur näsan
ett uppenbart tecken till oundviklig död; utan i

sjukdomens början uppkommo både hos män och qvinnor
antingen i sätet eller armhålorna ett slags svulster, af hvilka
några blefvo stora som ett vanligt äpple, andra som ett
ägg, somliga större, andra mindre, och hvilka folket
kallade pestbölder. Från de båda nämnda kroppsdelarne
spridde sig denna dödande pestböld inom kort till alla
de öfriga utan åtskilnad. Men sedan begynte denna
sjukdoms beskaffenhet att förändras, så att många fingo svarta
och brunaktiga fläckar på armar, länder och öfriga
kroppsdelar, somliga stora och spridda, andra mindre, men tätt
till hvarandra. Och liksom bölden förut varit och ännu
var det säkraste tecken till förestående död, så voro äfven
dessa hos hvem de visade sig. Botandet af sjukan tycktes
hvarken läkares råd eller något läkemedels kraft verka
eller ens befordra. Tvärtom, antingen nu det ondas art
ej tillät det, eller att de läkandes okunnighet (hvilkas
antal, utom de vetenskapliges, så af qvinnor som män,
hvilka ej någonsin åtnjutit undervisning i läkekonsten,
blifvit högligen stort) ej förmådde utforska, hvaraf det
uppstod och följaktligen ej heller använda behöriga
läkemedel; nog af, allenast få tillfrisknade, hvaremot nästan
alla dogo inom tredje dagen från de ofvannämnda
tecknens framträdande, somliga förr, andra senare, och de
flesta utan någon feber eller andra tillstötar.

Denna pest vann så mycket större kraft, som hon
genom umgänge öfvergick från de i henne insjuknade på
de friska, liksom elden gör med torra eller feta ämnen,
när de närmas den för mycket. Det onda gick ännu
längre: ej blott talande och umgänge med sjuka
meddelade de friska sjukdomen eller orsaken till den
gemensamma döden, utan till och med vidrörandet af kläder

eller hvad annat som helst, en sjuk förut rört eller
begagnat, syntes öfverflytta denna sjukdom på den
vidrörande. Underbart att höra är, hvad jag nu vill förtälja;
och, i fall ej många och äfven jag sjelf med egna ögon
sett det, skulle jag knappt våga tro eller nedskrifva det,
om jag än hört det af trovärdig person. Jag vill
nämnligen säga, att den omtalade pestens egenskap att öfvergå
från den ene till den andre var af så stor kraft, att den
ej blott smittade menniskor inbördes, utan många gånger
synbarligen gjorde, hvad som är mer, i det nämnligen
ett ting, som tillhörde en pestsjuk eller tillhört en i denna
sjukdom afliden, vidrördt af något slags djur utom
menniskoslägtet, ej blott smittade, utan inom ganska kort tid
dödade detta. Häraf hade jag med egna ögon (såsom
nyss förut är nämndt) bland andra gånger en dag
följande erfarenhet. Några trasor efter en fattig, i denna
sjukdom död man hade blifvit utkastade på gatan; då
kommo dit två svin, hvilka efter dessa djurs vana först
med trynet bökade i och sedan med tänderna sleto och
skakade dem, men en liten stund derpå efter några
omtumlingar, som om de fått förgift, föllo döda ned på de
för dem förderfliga lumporna.

Af dylika och nog många andra liknande eller ännu
förskräckligare händelser uppkommo mångfaldiga farhogor
och inbillningar hos dem, som stadnat i lifvet. Nästan alla
sträfvade till samma grymma mål, att nämnligen undvika och
fly de sjuka och deras tillhörigheter, och trodde sig genom
denna åtgärd bereda sin egen räddning. Det fanns somliga,
som mente, att man genom måttligt lefnadssätt och
afhållande från allt öfverflöd särdeles förmådde göra det onda
motstånd; derföre bildade de ett sällskap och lefde

afskilde från alla andra. De samlade och inneslöto sig i
hus, der ingen sjuk fanns; och, lefvande på bästa sätt,
i det de med stor måttlighet njöto den läckraste mat
och de bästa viner samt undveko all slags utsväfning,
läto de ej någon tala med sig och ville ej utifrån veta
något om de döda och sjuka, utan förlustade sig med
musik och öfriga nöjen, som stodo dem till buds. Andra,
af alldeles motsatt mening, försäkrade, att dricka bra,
vara glad, gå kring med sång och skämt, så mycket som
möjligt tillfredsställa sin lust i allt samt le och gyckla
med hvad som hände, vore den bästa läkedom mot en så
stor olycka; och, hvad de sagt, satte de i verket efter
förmåga: de gingo dag och natt från det ena värdshuset
till det andra, drucko utan gräns och måtta, och gjorde
detta än värre i andras hus, blott de der funno det, som
tjente dem till behag och nöje. Detta blef dem ock helt
lätt, alldenstund hvar och en, likasom om hans död vore
säker, hade gifvit sig och sin egendom förlorad,
hvarigenom de flesta hus blifvit gemensam egendom, och
främlingen, blott han händelsevis beträdt ett sådant,
nyttjade det, som dess verkliga ägare skulle gjort. Men med
allt detta djuriska lefverne flydde de dock så vidt möjligt
de sjuke. Under denna vår stads stora bedröflighet och
elände hade äfven både gudomliga och menskliga lagars
vördade anseende nästan helt och hållet sjunkit och
upplösts; ty deras tjenare och utöfvare voro liksom det
öfriga folket döda eller sjuka, eller ock hade de fått behålla
så få af sina tjenare, att de ej mera kunde förrätta något
af sina ämbetsgöromål: för hvilken orsaks skull det stod
hvar och en fritt att göra, hvad helst han behagade.

Många andra höllo en medelväg mellan de båda
ofvanbeskrifna lefnadssätten, i det de ej så mycket som
de förra inskränkte sig i mat, ej heller utsväfvade som
de senare i dryck och annan liderlighet, utan åto och
drucko efter behag samt gingo omkring, i stället för att
innesluta sig, bärande i händerna blommor, doftande örter
eller olika slags kryddor, på hvilka de ofta luktade,
emedan de ansågo det särdeles helsosamt att med dylika
vällukter stärka hjernan; ty hela luften tycktes af
stanken från liken och sjukdomen och läkemedlen anstucken
och illaluktande. Några hyste en grymmare mening,
ehuru den måhända var mera tryggande än de andra, att
nämnligen intet annat botemedel mot pesten vore bättre
eller så godt, som att fly för henne. Af detta skäl
öfvergåfvo, obekymrade om allt annat än sig sjelfva, många både
män och qvinnor sin egen stad, sina hus, sina boningar, sina
slägtingar och sin egendom samt flyktade till egna
eller till och med till andras landtgods, liksom om
Guds vrede, som ville straffa menniskornas brottslighet
genom denna pest, ej skulle hunnit dem, hvar helst de
vistades, utan blott haft för afsigt att förderfva dem, som
befunno sig inom murarne af deras stad, eller som om
de menat, att ingen borde qvarstadna i densamma, emedan
dess sista stund vore kommen.

Oaktadt nu ej alla af dessa olika tänkande dogo,
undkommo likväl ej derföre alla; tvärtom insjuknade
många anhängare af dessa meningar och försmäktade
öfverallt nästan alldeles öfvergifna, såsom de sjelfva, medan de
voro friska, gifvit efterdöme åt dem, som ännu förblefvo det.
Jag vill ej nämna, att den ene medborgaren undvek den
andre, att nästan ingen granne vårdade sig om den andre,

och slägtingar sällan eller aldrig besökte hvarandra; men
med så stor förskräckelse hade detta elände uppfyllt mäns
och qvinnors bröst, att en broder öfvergaf den andre,
farbrodren sin brorson, systern sin bror, och ofta hustrun
sin man; ja, hvad som är än gräsligare och knappast
troligt, fäder och mödrar undveko att besöka och sköta
sina barn, som om de ej varit deras. Derföre återstod
för dem, som insjuknade (och deras antal så af män som
qvinnor var oräkneligt), ingen annan hjelp än antingen
deras få vänners barmhertighet eller tjenares girighet,
hvilka betjente dem, lockade af de stora, ja omåttliga
lönerna. Likväl var dessas antal med allt detta ej
särdeles stort, och de, som funnos, voro män och qvinnor
af ringa förstånd och merändels ej vana vid sådan tjenst;
de tycktes knappt tjena för annat än att framräcka åt
de sjuka, hvad de begärde, eller se på, när de dogo.
Men det oaktadt lände dem ofta deras vinst i denna
slags tjenst till förderf. Derigenom att de sjuka voro
öfvergifna af grannar, slägt och vänner, och man led
brist på tjenare, uppkom en osed, som aldrig förr afhörts,
att nämnligen ingen dame, hur höfvisk, skön och ädel
hon än var, vid sjukdomsfall skydde att låta sig betjenas
af en man, vare sig ung eller gammal, och att för honom
utan blygsel blotta hvilken kroppsdel som helst, liksom
hon skulle gjort för en qvinna, endast hennes sjukdom
fordrade det; hvilken omständighet måhända hos dem,
som tillfrisknade, var orsaken till bristande ärbarhet under
den tid, som sedan kom. Utom dess följde döden hos
många, hvilka förmodligen skulle undsluppit, om de blifvit
hulpna. Således var dels genom bristen på den
behöfliga tjenstehjelpen, hvilken de sjuka ej kunde erhålla,

dels genom pestens våldsamhet mängden af dem, som
dogo dag och natt i staden, så stor, att det var en fasa
att höra det omtalas, än mer att se det.

Häraf uppstodo nästan med nödvändighet bland dem,
som blefvo i lifvet, vanor och bruk, alldeles motsatta
medborgarnes ursprungliga. Så var det sed (som vi alla
ännu i dag se iakttagas), att en aflidens qvinnliga
slägtingar och grannkvinnor samlades i hans hus och der
klagade med dem, som närmast tillhört honom. Å andra
sidan sammankommo utanför huset jemnte den dödes
manliga slägtingar hans grannar och en mängd andra
medborgare, äfvensom presterskapet alltefter den aflidnes
rang kom dit, hvarpå han bortbars på sina likars skuldror
med begrafningsståt af vaxljus och sång till den kyrka,
han före sin död utsett till hvilostad. Dessa plägseder
upphörde dock antingen alldeles eller i det mesta, sedan
pestens häftighet börjat ökas, och andra nya kommo i
deras ställe. Ty ej allenast dogo de flesta utan att
omgifvas af en hop qvinnor, utan det fanns äfven många,
som utan något enda vittne gingo ur lifvet, och högst få
voro de, åt hvilka unnades slägtingars ömma klagan och
bittra tårar. Tvärtom brukades i dess ställe mestadels skratt,
infall och sällskaplig munterhet, hvilken sed damerna, med
stort åsidosättande af det qvinnliga medlidandet, för sin
egen räddning från pesten ypperligt lärt. Ganska få voro de,
hvilkas lik beledsagades till kyrkan af mer än tio eller
tolf af deras grannar. Dertill bars båren ej af aktade
och ädle medborgare, utan af ett slags dödgräfvare, som
samlat sig af det lägre folket och brukade kallas
pestdrängar samt för penningar förrättade dylika tjenster.
Dessa förde båren med skyndsamma steg ej till den kyrka,

den döde sjelf före sitt aflidande utsett, utan merändels
till den närmaste, föregångna af fyra eller sex andliga
med några ljus och rätt ofta till och med utan sådana,
hvarpå presterna med tillhjelp af nämnde likbärare utan
någon lång förrättning eller ceremoni nedsatte liket i den
första lediga graf, som fanns.

Det lägre folkets och måhända till stor del äfven
medelklassens tillstånd var uppfylldt af än större elände.
Ty, då dessa af fruktan eller fattigdom mest höllo sig qvar
i sina boningar och bland sina grannar, insjuknade de
till tusental hvar dag; och, som de af ingen betjentes
eller vederqvicktes, dogo de allesammans nästan utan
räddning. Ett stort antal slutade sitt lif på öppen gata dag
och natt, och många, fastän de dogo i husen, förkunnade
först genom stanken från sina ruttnade lik för sina
grannar, att de aflidit; allt var uppfylldt af dessa och
andra, som dogo öfverallt. De fleste grannar iakttogo
samma plägsed, härtill förmådde ej mindre af fruktan,
att de dödas förruttnelse skulle skada dem sjelfva, än af
den ömhet, de hyst för de aflidne. De drogo nämnligen
antingen ensamme eller med tillhjelp af bärare, när de
kunde få sådana, de redan dödas kroppar ur deras hus
och lade dem framför portarne, hvarigenom, särdeles om
morgonen, den, som gått omkring, skulle kunnat se
otaliga lik. Derpå hemtades bårar, och de funnos, som i
brist af sådana lade kropparne på blott ett bräde. Ej
blott en gång, utan ofta hände, att en enda bår förde
två eller tre lik tillsammans; ja, man skulle hafva kunnat
räkna ganska många gånger, då man och hustru, två
eller tre bröder, far och son eller så bortburos på samma
bår. Och otaliga gånger skedde, att, när två prester med

ett kors gingo framför någons lik, tre eller fyra bårar, förde
af bärare, slöto sig efter den förste, och presterne, som trodde
sig hafva blott en död att begrafva, fingo sju, åtta och
mången gång flera. De döda hedrades fördenskull ej
heller med klagan, ljus och likfölje; tvärtom hade det
kommit så långt, att man ej bekymrade sig om
menniskors död mer, än man nu skulle fråga efter getters.
Deraf insåg man ganska tydligt, att eländets höjd gjort
äfven de enfaldige kloke och obekymrade om det, som
sakernas vanliga lopp med små och spridda olyckor ej
kunnat lära ens de vise att tåligt fördraga. Då åt den
stora mängd af kroppar, hvilken, som sagdt är,
sammanfördes till alla kyrkor hvar dag och nästan hvar timme,
den invigda jorden ej räckte till för begrafning, i synnerhet
om man velat efter gamla seden gifva hvardera sin egen
plats, gjorde man i stället för kyrkogårdarne, emedan
dessa voro alldeles fyllda, mycket stora gropar, i hvilka
de ankommande liken lades till hundradetal. Här
uppstaplades de som köpmansvaror i skepp, hvarf för hvarf,
och betäcktes med litet jord, ända tills man kom till
grafvens kant.

För att imedlertid ej noggrannt beskrifva hvarje
enskildhet af de olyckor, som träffade vår stad, vill jag
nämna, att, medan ett så fiendtligt öde herrskade inom
densamma, besparades alls icke fördenskull det
kringliggande landet från något af eländet. Ty der (utan att
tala om köpingarne, hvilka i sin litenhet dock fullkomligt
liknade staden) på de spridda godsen och kring bygden
dogo de arma jordbrukarne och deras familjer utan något
biträde af läkare eller hjelp af tjenare på vägar och fält
och i husen utan åtskilnad natt och dag, ej som

menniskor, utan nästan som oskäliga djur. Häraf blefvo
äfven de, liksom stadsborgrarne, liderlige i seder och
bekymrade sig alls icke om sin egendom eller sina
göromål. Tvärtom, liksom väntade de döden den dag, till
hvilken de sågo sig vara komne, ansträngde de sig af
alla krafter, ej att sköta om de blifvande frukterna af
husdjur, jord och förra mödor, utan att förtära det, som
för närvarande fanns. Derföre hände, att nötkreatur,
åsnor, får, getter, svin, höns, ja, till och med hundar,
hvilka dock äro menniskan trognast, förjagade från sina
hus, gingo, som dem helst behagade, kring fälten, der
den öfvergifna säden ännu qvarstod utan att vara, jag
vill ej säga bergad, men ens afskuren. Många af dem,
liksom de haft förstånd, återvände, efter att om dagen
hafva väl betat och sökt sig föda, om natten, utan att
drifvas af någon herde, mättade till sina skjul.

Hvad kan väl sägas starkare, för att nu lemna
landsbygden och återvända till staden, än att så stor var
himlens och måhända till en del äfven menniskornas grymhet,
att från Mars till derpå följande Juli dels genom
pestsjukdomens häftighet, dels derigenom, att många sjuka
illa betjentes eller öfvergafvos i sin nöd af förskräckta
friska, mer än hundra tusen menniskovarelser förvisso
tros hafva ryckts ur lifvet inom staden Florens' murar,
då man måhända före denna förhärjande händelse ej så
högt skulle värderat hela antalet af invånare? O, huru
många stora palatser, huru många sköna hus och
förnäma boningar, förut uppfyllda af tjenarskaror, af höga
herrar och damer, stodo ej nu tomma på allt, ända till
den ringaste dräng! O, huru många minnesvärda slägter,
huru många stora arfvedelar och beryktade rikedomar sågo

sig ej nu lemnade utan uppehållare, utan arftagare! Huru
månge kraftfulle män, huru många sköna qvinnor, huru
månge behaglige ynglingar, hvilka, att ej nämna andra,
sjelfve Galenus, Hippokrates eller Esculapius skulle ansett
helt friska, spisade ej om morgonen med sina slägtingar,
kamrater och vänner, men åto samma afton qvällsvard i
andra verlden med sina förfäder!

Jag sjelf nästan ryser för att längre dväljas i
berättandet af så stort elände. Jag vill derföre utelemna
den del af beskrifningen om dessa olyckor, som jag utan
olägenhet kan förbigå, och förtäljer i stället, huruledes,
medan vår stad i detta beklagliga tillstånd var nästan
utblottad på invånare, det begaf sig (såsom jag sedermera
hört af en trovärdig person), att en tisdagsmorgon träffades i
den ärevördiga kyrkan Santa Maria Novella, der för tillfället
nästan ingen annan fanns, sju unga damer, alla förenade
med hvarandra genom vänskap, blodsband eller
grannskap, sedan de afhört gudstjensten i sorgdrägt, såsom
det väl höfdes i sådana tider. Ingen af dem hade
öfverskridit sitt tjugoåttonde år, ej heller var någon yngre än
aderton; hvar och en var förståndig och af ädel slägt,
skön till gestalt, höfvisk i seder och af en ärbar,
behaglig liflighet. Deras egentliga namn skulle jag äfven
omtala, om ej ett grundadt skäl derifrån afhölle mig, det
nämnligen, att jag icke vill, att någon af dem i en framtid
skall få blygas för följande af dem förtalda eller åhörda
berättelser; eftersom sederna, hvilka då af ofvannämnda
orsaker lemnade ej blott deras, utan äfven en långt
mognare ålder den vidsträcktaste frihet i valet af nöjen,
numera hafva blifvit något mera inskränkande. Ej heller
vill jag gifva de afundsamme, som äro färdige att tadla

hvarje loflig lefnad, någon anledning att på minsta vis
genom slikt förtal förringa dessa förträffliga damers heder.
Men, på det att tillika det, som enhvar sade, må i det
följande fattas utan förvexling, har jag för afsigt att
uppkalla dem med namn, som antingen helt och hållet eller
till någon del öfverensstämma med hvars och ens
egenskaper. Vi skola således kalla den första bland dem,
som äfven var äldst, Pampinea, den andra Fiammetta,
den tredje Filomena och den fjerde Emilia; derefter må
vi gifva den femte namnet Lauretta, den sjette Neifile,
och vilja slutligen ej utan orsak benämna den sjunde
Elisa.

Dessa nu nämnda hade, ej med föresats, utan af en
händelse samlats i samma del af kyrkan och satt sig
nästan i en krets, samt började, sedan de upphört med
sina paternoster, att sins imellan under suckar berätta mycket
och mångahanda saker om tidens elände. Men efter en
stunds förlopp begynte Pampinea under de andras tystnad
tala sålunda:

"Mina kära damer, I hafven liksom jag visst många
gånger hört, att det icke länder någon till skam, att på
ärligt sätt tillgodogöra sig sina rättigheter. En naturlig
rättighet för hvar och en, som födes till verlden, är att, för så
vidt han kan, vårda, bevara och försvara sitt lif; och detta är
medgifvet ända derhän, att det någon gång händt, att
menniskor för att skydda sitt eget lif dödat andra, utan att
detta betraktats som brottsligt. Om nu lagarne, hvilka
hafva sig ålagd vården om alla menniskors rätta
uppförande, tillstädja sådant, huru mycket snarare måste
det ej vara oss och hvarje annan tillständigt, att utan
någons förnärmande vidtaga de mått och steg, vi kunna,
för bevarandet af vårt lif? Hvar gång jag uppmärksamt
betraktar, hvad vi förehaft denna och många andra
förflutna morgnar, och betänker, hvarom och huru vi
samtala, fattar jag, och I kunnen helt visst likaledes fatta,
att enhvar af oss är bekymrad för sig sjelf. Ej heller
är det häröfver jag förundrar mig, utan öfver det, att,
oaktadt vi alla tyckas mig äga qvinlig förslagenhet, vi
dock ej vidtaga någon utväg till skydd mot det, som vi
med skäl befara. Vi stadna qvar här, synes det mig,
liksom vi ville eller måste vara vittnen till, huru många
lik här begrafvas, eller dertill, om munkarne här i klostret,
hvilkas antal blifvit nästan intet, på rätta tider sjunga
sina messor, eller att för hvem, som här inkommer, i våra
sorgdrägter visa, huru djupt och mångfaldigt vårt elände
är. Gå vi ut härifrån, se vi antingen döda och sjuka
bäras öfverallt, eller finna vi sådana, hvilka i kraft af
de offentliga lagarne för sina brott en gång dömts till
landsflykt, men som nu liksom för att håna dessa,
emedan de veta deras handhafvare döda eller sjuka, draga
kring hit och dit i vidrig yra; eller skåda vi slutligen
vår stads drägg, under namn af pestdrängar, gödd af
vårt blod, rida och löpa omkring öfverallt för att bespotta
oss, i det de i skändliga visor förekasta oss våra olyckor.
Intet annat höra vi, än: "de och de äro döda, och de och
de ligga för döden"; och, om några funnes, som kunde
klaga, skulle vi öfverallt höra blott sorgsen jämmer.
Om vi slutligen återvända till våra boningar (jag vet ej,
om det händt eder, som mig), finner jag der af en talrik
familj ingen annan qvar än min tjenarinna; jag förskräckes,
jag känner håren på mitt hufvud resa sig och tycker mig,
hvar jag går eller stadnar, se skuggorna af mina aflidna,
ej med deras vanliga anleten, utan med ett, jag vet
ej hvaraf dem gifvet, rysligt utseende, som kommer mig
att bäfva. Af alla dessa orsaker känner jag mig hemsk
till mods både här och ute och hemma, och det desto
mer, som mig tyckes, att ingen annan, hvilken äger någon
förmögenhet och ett ställe, dit han kan resa, stadnar här
qvar, mer än just vi. Äfven har jag flera gånger förnummit
och hört, att, om ännu några sådana finnas här, dessa
så väl ensamma som i hvarandras sällskap, utan att
göra skilnad på höfviskt eller oanständigt, blott begäret
äggar dem, både natt och dag företaga, hvad som
förskaffar dem mesta förnöjelsen. Och ej blott fria
personer lefva så; äfven de i klostren inneslutna hafva, i den
tron, att detta är tillständigt och ej kan dem, mer än
andra, förvägras, brutit alla band af lydnad, öfverlemnat
sig åt köttsliga lustar, emedan de inbilla sig derigenom kunna
undkomma döden, samt blifvit otuktiga och utsväfvande.

Men, om det nu förhåller sig på detta sätt (och vi
se det uppenbart så vara), hvad vilja vi då göra här?
Hvad vänta vi, och hvarom drömma vi? Hvarföre äro
vi försumligare och långsammare att rädda oss, än alla
andra stadsinvånare? Anse vi oss mindre värda än alla
andra, eller tro vi vårt lif genom starkare band förenadt
med vår kropp, än de andras, och böra vi således ej
bekymra oss om något, som kan äga förmåga att skada
det? Vi irra, vi äro bedragna! Hvilket oförnuft, om
vi kunde så tro! Så ofta vi vilja erinra oss, huru många
och huru kraftfulla de ynglingar och damer varit, som
dukat under för denna grymma pest, erhålla vi det
uppenbaraste bevis på motsatsen.

På det vi således ej genom envishet eller sorglöshet
må råka i en olycka, hvilken vi måhända på något

sätt, om vi ville, kunde undvika, skulle jag (jag vet ej,
om detta förekommer eder, som mig) anse det vara bäst,
att vi, såsom vi nu befinna oss, lemna denna stad, liksom
många före oss gjort och ännu göra, och, i det vi som
döden fly andras vanhederliga efterdömen, i all ärbarhet
afresa för att vistas på våra landtegendomar, af hvilka
enhvar bland oss äger en mängd, der vi då borde bereda
oss den glädje, lust och förnöjelse, vi förmådde, utan att
på något sätt öfverskrida förståndets gränser. Der hör
man småfoglarne sjunga, ser kullar och ängar stå i
grönska, fälten, fyllda af säd, vagga som hafvet, ser tusentals
träd och skådar mera fritt sjelfva himmelen, som, om han
än vredgas, dock ej förnekar oss sina eviga skönheter,
hvilka äro mycket härligare att betrakta, än vår stads
tomma murar. Dessutom är luften der mycket friskare,
förrådet af de ting, som behöfvas för lifvets uppehälle,
i dessa tider större, och antalet af oangenäma föremål
mindre. Ty, ehuruväl jordbrukarne der dö i lika stor
mängd som stadsboarne här, är obehaget der i samma
mån mindre, som boningar och bebyggare äro mera spridda,
än i staden. Å andra sidan öfvergifva vi här, om jag
ej bedrager mig, ingen; tvärtom kunde vi mycket snarare
sanningsenligt säga oss vara öfvergifna, alldenstund de
våra antingen genom sin död eller flykt undan döden
hafva, liksom vi ej tillhörde dem, lemnat oss ensamma i
denna stora bedröfvelse. Ingen förebråelse kan
således drabba oss, om vi sätta detta förslag i verket;
men i stället kunna smärta, plågor och måhända död
träffa oss, om vi ej följa det. Ifall I så finnen för
godt, tror jag derföre det vara väl gjordt, om vi medtaga
våra flickor, låta dem följa oss med hvad vi behöfva,

och i dag på det ena, i morgon på det andra stället
förskaffa oss den lust och glädje, denna tid kan erbjuda,
samt qvardröja på sådant sätt så länge, tills vi (om vi ej
förut öfverraskas af döden) se, att himlen aktar göra ett
slut på dessa olyckor. Dertill vill jag lägga eder på
hjertat, att ett ärbart aflägsnande ingalunda mindre anstår
oss, än en stor del af de öfriga ett ärelöst qvarblifvande."

De öfriga damerna, efter att hafva åhört Pampinea,
ej allenast lofordade hennes förslag, utan hade redan,
fulla af längtan att verkställa det, börjat att sins imellan
mera i enskildheter öfverlägga om sättet härför, liksom
de samma dag, genast som de stego upp från sin plats,
skolat begifva sig på färd. Men Filomena, som var
mycket förståndig, sade: "I damer, ehuruväl det, som
Pampinea säger, är rätt väl taladt, bör man ej derför så
förhasta sig, som det tyckes, att I viljen göra. Erinren eder,
att vi alla äro qvinnor; och ingen bland oss finns väl
så barnslig, att hon ej kan väl inse, huru pass
förståndiga qvinnorna för sig sjelfva äro, och huru mycket de förmå
att utan en mans försorg reda sig. Vi äro nyckfulla,
egensinniga, misstänksamma, klenmodiga och rädda:
hvarföre jag högligen befarar, att, om vi ej taga andra till
ledsagare än oss sjelfva, detta sällskap kommer att skingra
sig mycket förr och med mindre heder för oss, än nödigt
vore. Således är bäst, att vi se oss före, innan vi begynna
något." Elisa sade då: "I sanning, männen äro
qvinnornas hufvud, och utan deras anordningar länder sällan
något vårt företag till berömligt slut. Men huru skola
vi få dessa män? Hvar och en bland oss vet, att större
delen af hennes slägt är död, och de andra, som stadnat
i lifvet, fly i olika sällskap, utan att vi veta, hvar de

äro, somliga hit, andra dit, undan den olycka, hvilken
äfven vi söka undkomma. Att vidtala främlingar är ej
passande; derföre måste vi, om vi vilja gå efter vår
välfärd, finna ett medel att så inrätta oss, att ej förtret
och skam må träffa oss, der vi sökte nöje och ro."

Medan sådana samtal varade bland damerna, se, då
inträdde i kyrkan tre unge män, bland dem dock den
yngste nära tjugofem år, i hvilkas hjertan hvarken tidens
olyckor, eller förlusten af vänner och fränder, eller ens
farhogan för eget lif förmått, jag vill ej säga utsläcka,
men ens afkyla kärleken. Af dessa hette den ene Pamfilo,
den undre Filostrato och den tredje Dioneo, alla ganska
behaglige och höfviske; och voro de nu utgångna att
såsom sin högsta tröst under sakernas stora förvirring
söka få se sina damer, hvilka händelsevis alla tre befunno
sig bland de förstnämnda sju, liksom äfven bland de
öfriga några voro nära slägtingar till en och annan af
dem. De blefvo knappast förr varse fruntimren, än äfven
dessa bemärkte dem sjelfva, hvarföre Pampinea leende
begynte: "Se, lyckan sjelf gynnar vårt förehafvande och
har sändt oss dessa förståndige och förträfflige unge män,
hvilka gerna skola blifva våra följeslagare och tjenare,
om vi ej försmå att utse dem till detta kall." Neifile,
en af dem, som älskades af en bland de unge
männen, blef då för blygsel helt röd i anletet och sade:
"Pampinea, för Guds skull besinna, hvad du säger. Jag
vet visserligen helt säkert, att intet annat än det bästa kan
sägas om hvem det vara må bland dem, jag tror dem
skickliga till långt vigtigare värf än detta, och menar
likaledes, att de skulle kunna hålla ej blott oss, utan
vida skönare och förnämligare, än vi äro, ett godt och

hedersamt sällskap. Men, då det är väl kändt, att de
äro förälskade i några bland oss, befarar jag, att vanrykte
och tadel kunde, utan både vårt och deras förvållande,
blifva en följd deraf, att vi medtaga dem." Filomena
sade då: "Det betyder intet; der jag lefver ärbart, och
mitt samvete ej förebrår mig något, der må hvem, som
vill, säga motsatsen: Gud och sanningen skola taga till
vapen för mig. Om nu blott dessa vore hogade att
medfölja, skulle vi sannerligen, som Pampinea, kunna säga,
att lyckan gynnar vår afresa." När de öfriga hörde dessa
hennes ord, ej allenast nedtystade de sina farhogor, utan
yttrade äfven enstämmigt den önskan, att de unge
männen skulle ditkallas, samt att man måtte säga dem sin
afsigt och bedja dem, det de ville låta sig behaga, att
göra damerna sällskap på den föreslagna färden. Derföre
uppstod Pampinea, som var genom blodsband förenad med
den ene af männen, utan vidare ordande, gick till dessa,
som stodo qvar för att betrakta sina utvalda, och helsade
dem med glad uppsyn, hvarpå hon, efter det hon för
dem yppat damernas förslag, å allas vägnar bad dem,
att de måtte besluta sig att med rent och broderligt
sinne hålla dem sällskap. De unge männen trodde först,
att man ville drifva gäck med dem; men, då de sågo,
att damen talade allvarsamt, svarade de med glädje, att
de vore färdiga. Utan att uppskjuta planens verkställande,
öfverenskommo de derpå, innan de lemnade kyrkan, om
hvad de hade att göra med afseende på afresan.

Sedan de nu låtit iordningsställa allt behöfligt samt
skickat ett förbud till det ställe, dit de ämnade fara,
begåfvo de sig följande morgon eller på Onsdagen inemot
dagens gryning, damerna åtföljda af några bland sina

tjensteflickor, och de tre unge männen med hvar sin
betjent, på väg ur staden; de hade dock ej aflägsnat sig
mer än två knappa miglier från den, förr än de anlände
till det ställe, de först låtit anordna för sin vistelse.
Detta ställe låg på en liten höjd, åt alla håll något aflägset
från våra farvägar, och var bevuxet med hvarjehanda buskar
och plantor, alla i full grönska och angenäma att skåda.
På toppen stod ett palats med en vacker och stor
borggård i midten, med gångar, salar och gemak, allesamman
ganska sköna och ansenliga genom sin prydnad af glada
målningar, med ängar och undransvärda trädgårdar
rundtomkring, med brunnar af det friskaste vatten och källare fulla
af dyrbara viner; något, som bättre lämpade sig för törstiga
supbröder, än for måttliga och ärbara damer. Till sitt
ej ringa nöje fann sällskapet vid sin ankomst det inre
helt och hållet rengjordt, sängarne i gemaken uppbäddade,
och allt uppfyldt af sådana blommor, årstiden erbjöd,
samt golfven belagda med säf. Sedan man strax vid
anländandet satt sig ned, sade Dioneo, som var en framför
alla glädtig och infallsrik ung man: "I damer, det är
mer edert förstånd, än vår egen klokhet, som fört oss
hit. Hvad I hafven för afsigt att göra med edra sorgsna
tankar, vet jag ej; mina har jag lemnat qvar inom
stadsporten, när jag nyss med eder for ut genom den.
Derföre mån I allesammans antingen besluta er för att skämta,
skratta och sjunga med mig, så vidt nämnligen det
kommer öfverens med er värdighet, eller ock gifva mig
orlof att vända om efter mina tankar och blifva qvar i den
plågade staden." Honom svarade gladt Pampinea, som
om hon likaledes förjagat alla sina bekymmer: "Dioneo,
du talar ganska väl: vi vilja lefva i fröjd och lust; intet

annat skäl är det, som förmått oss att fly från eländet.
Men, emedan allt, som saknar mått och ändamål, ej länge
kan räcka, menar jag, som började de samtal, genom
hvilka detta sköna sällskap åstadkommits, vid närmare
betraktande af medlen för vår glädjes fortvaro, det
vara nödigt, att vi öfverenskomma om utväljandet af
någon förman, den vi som herrskare skola hedra och
lyda, och på hvilken må hvila all omsorg för
anordnandet af vårt glada lif. Och, på det hvar och en må pröfva
både bördan af denna omtanke och storhetens behag,
samt sålunda ingen, för det han ej erfarit dessa, må i
ett eller annat hänseende kunna afundas de andra,
föreslår jag: att både besväret och hedern må tilldelas
enhvar för en dag; att vi alla välja den, som skall blifva
den förste; att sedermera, när aftonstunden nalkas, han
eller hon bland oss, hvilken det behagar honom eller
henne, som den dagen innehaft herraväldet, att utse, må
efterträda den förre; samt slutligen att den så utsedde må
under den tid, hans magt varar, efter sitt godtycke
bestämma och anordna stället och sättet för våra nöjen."
Dessa ord behagade högligen alla, och enhälligt
utvalde de henne till den första dagens herrskarinna;
men Filomena lopp hastigt till ett lagerträd, emedan hon
ganska ofta hört omtalas, huru stor ära dess löf vore
värda, och huru hedervärd de gjorde den, som sålunda
med rätta bekransades, samt bröt några qvistar från
trädet och flätade deraf en ståtlig och hedersam krans,
den hon satte på hennes hufvud. Denne blef sedan, så
länge deras sällskap varade, för hvar och en ett
uppenbart tecken till konungsligt herravälde och höghet.

Pampinea, som nu blifvit drottning, befallde alla
tystnad och sade, när alla tego, och sedan de tre unge
männens tjenare samt damernas flickor, fyra till antalet,
dem hon låtit kalla till sig, ankommit: "För att till en
början gifva er alla ett efterdöme af, huru vårt sällskap,
framskridande från godt till bättre, må med ordning och
nöje samt utan all vanheder bestå och fortvara, så länge
det behagar oss, vill jag först utnämna Parmeno, Dioneos
tjenare, till min seneschal, och öfverlemnar åt honom
vården och omtanken för allt vårt folk samt allt, som tillhör
bordets betjenande. Siriseo, Pamfilos tjenare, skall vara
vår skattmästare och må åtlyda Parmenos befallningar.
Tindaro må beflita sig om att betjena Filostrato och de
båda andra herrarne i deras gemak, så ofta de andra,
förhindrade af sina nya sysslor, ej kunna göra det. Min
Misia och Filomenas Licisca skola beständigt sköta
köket och med omsorg tillreda lifsmedlen, såsom det af
Parmeno dem ålägges. Laurettas Chimera och Fiammettas
Stratilia skola hafva akt på ordnandet af damernas gemak
och renligheten i de rum, i hvilka vi skola vistas; och
vilje vi och befalle härmed hvar och en i allmänhet,
för så vidt vår nåd är honom kär, att, hvart han än går,
hvadan han återvänder, hvad han hör eller ser, vakta
sig för att utifrån bringa oss andra än glada nyheter."

Sedan hon helt kort gifvit dessa befallningar, som
af dem alla berömdes, stod hon glädtigt upp och sade:
"Här finnas trädgårdar, här äro ängar och ganska många
andra ljufliga ställen, i hvilka hvar och en af eder må
efter behag lustvandra; men, när den tredje timmen slår,
må alla infinna sig här, så att vi kunna spisa, medan
det ännu är svalt." När sålunda det glada sällskapet af

den nya drottningen entledigats, gingo de unge männen
jemnte de sköna damerna, under samtal om nöjsamma
saker, med sakta steg genom en af trädgårdarne, bundo
sig sköna kransar af olika slags löf och sjöngo
kärlekssånger. Och, sedan de härmed tillbragt den tid,
drottningen medgifvit dem, återvände de hem samt funno
Parmeno med nit hafva begynnt utöfningen af sitt nya kall;
ty, när de inträdde i en sal i jordvåningen, sågo de der
borden betäckta med de hvitaste dukar och med bägare,
som glänste af silfver, och allt smyckadt med
ginstblommor. Vatten till händernas tvagning kringbars på
drottningens bud, hvarpå de satte sig till bords efter
Parmenos anordning. Läckra rätter uppburos, de finaste
viner stodo tillreds, och utan vidare dröjsmål förrättade
de tre tjenarne uppassningen vid borden. Alla muntrades
af dessa goda och vackra anstalter, och man spisade
under skämtsamma infall och allmän glädje.

När borden blifvit borttagna, befallde drottningen,
att instrumenter skulle hemtas, emedan alla damerna
förstodo sig på ringdans och likaledes de unga männen,
äfvensom en del af dem kunde ypperligt både spela och
sjunga; och på hennes befallning tog Dioneo en luta och
Fiammetta en viol samt begynte helt behagligt spela en
dans. Sedan drottningen bortsändt tjenarne att spisa,
började hon med de andra fruntimren och de två öfrige
unge männen att i långsam tact dansa en ringdans; och,
när den slutats, företogo de sig att sjunga täcka och
glada sånger. På detta sätt underhöllo de sig, till dess
drottningen ansåg det vara tid att gå till hvila. Sedan
alla fått orlof, gingo de tre unge männen till sina, från
damernas skilda, gemak, hvilka de funno försedda med

väl uppbäddade sängar och lika fyllda af blomster som
matsalen, och äfvenså damerna sina. De afklädde sig
derpå och lade sig att sofva.

Ej långt efter det den nionde timmen slagit, steg
drottningen upp och lät äfven väcka alla de öfriga damerna
samt de unge männen, emedan, efter hennes försäkran,
alltför mycken sömn under dagen vore skadlig. Härefter
gingo de ut på en äng, der gräset var grönt och högt,
och som från ingen sida var åtkomlig för solen; medan
en ljuf fläkt kändes spela, nedsatte de sig alla, enligt
drottningens vilja, i en krets, och hon sade så till dem:

"Såsom I sen, är solen högt uppe; hettan är stor,
och intet annat ljud höres, än gräshoppans uppe i
olivträden; derföre vore det utan tvifvel dåraktigt att nu gå
till något annat ställe. Här är det skönt och svalt att vara;
äfven hafva vi här, som I sen, bräd- och schack-spel,
så att hvar och en kan, allt efter som det helst honom
behagar, söka sitt nöje. Men, viljen I härutinnan följa
min mening, borde vi tillbringa denna varma del af dagen
ej med spelande, under hvilket den ena partens sinne
måste oroas utan synnerligt nöje för den andra eller för
den, som beser det, utan med berättande, hvilket, under
det en talar, kan roa hela det lyssnande sällskapet. I
hinnen icke sluta med att förtälja hvar sin lilla berättelse,
förr än solen har sjunkit, och hettan upphört, och vi kunna
då lustvandra, hvart helst det eder behagar. Om således
mitt förslag är eder till nöjes (ty häri är jag beredd att
rätta mig efter eder önskan), skola vi göra detta; men,
i fall det ej skulle behaga er, må enhvar ända till aftonen
taga sig före, hvad han har lust med." Fruntimren
liksom männen förordade berättandet. "Är det så," sade

drottningen, "att detta förnöjer er, så vill jag, att det
för denna första dagen må stå hvar och en fritt att tala
om det ämne, som mest behagar honom." Derpå vände
hon sig till Pamfilo, som satt till höger om henne, och
bad honom vänligt begynna med en af sina berättelser;
hvarföre Pamfilo, till lydnad för befallningen, genast, åhörd
af alla, började sålunda:

</chapter>
<chapter name="Första Berättelsen.">
<h2>Första Berättelsen.</h2>

<b>Herr Chapelet bedrager med falsk bikt en munk
och dör, samt blir, fastän han i lifvet varit en
högligen elak menniska, ansedd för helgon och
kallad Sanct Chapelet.</b>

Tillbörligt är, mina kära damer, att allt, hvad menniskan
gör, tager sin början från Dens beundransvärda och heliga
namn, som var alltings skapare. Derföre, då jag som
den förste skall göra början med vårt berättande, tänker
jag begynna med ett exempel af Hans underbara ledning,
på det att dess åhörande må stadfästa vårt hopp till
Honom, såsom oföränderlig, och Hans namn alltid må varda
af oss lofvadt.

Det är uppenbart, att, såsom de verldsliga tingen
alla äro förgängliga och dödliga, så äro de äfven både i
och utom sig fulla af lidande, ängslan och möda och
underkastade otaliga faror, hvilka ofelbart vi, som lefva
inmängda med dem och sjelfva äro en del af dem, skulle
hvarken kunna uthärda eller från oss afvärja, om ej
Guds särskilda nåd förlänade oss styrka och klokhet.
Man bör ej tro, att denna nåd nedstigit för oss och i oss
af någon vår förtjenst, utan hon har det, utsänd af Hans
egen  godhet och utverkad af deras böner, hvilka liksom


vi varit dödliga och under sin lifstid väl följt Hans behag,
samt derföre nu med Honom i evighet blifvit saliga.
Till dessa senare, såsom till förespråkare, hvilka af egen
erfarenhet lärt känna vår bräcklighet, framföra vi våra
önskningar om det, vi anse för oss nödtorftigt, då vi
måhända ej skulle djerfvas bära våra böner inför den
Högste Domarens ansigte. Och än mer kunna vi urskilja
fullheten af Hans barmhertiga gifmildhet deraf, att (emedan
det dödliga ögats skarpblick på intet vis förmår intränga
i den gudomlige andens hemlighet) det väl ofta händer,
att vi, bedragna af en falsk mening, till förebedjare inför
Hans majestät göra en sådan, som från detsamma är i
evighet bannlyst; och att då Han, för hvilken intet är
fördoldt, icke desto mindre, med mera afseende på den
bedjandes rena afsigt, än på hans okunnighet och den
anropades fördömelse, så hörer det, han beder, som om
den falske förbedjaren vore inför Hans ansigte salig.
Detta kan uppenbarligen ses af den berättelse, jag nu
har för afsigt att förtälja: uppenbarligen säger jag, ej
efter Guds allvishet, men efter menniskors omdöme.

Man berättar nämnligen, att, när Musciatto Franzesi
från en ganska rik och stor köpman blifvit riddare och
skulle fara till Toscana med herr Carl Utanland,
konungens af Frankrike broder, som af påfve Bonifacius
ditkallats och för färden understöddes, beslöt han, emedan
han märkte sina angelägenheter vara mycket invecklade
hit och dit, såsom mestadels köpmäns äro, och ej kunna
hastigt utredas, att öfverlemna deras ombesörjande åt flera
personer. För allt fann han utväg, utom blott att han
förblef i tvekan, hvem han skulle finna, som vore nog
skicklig att indrifva hans lån till flere Bourgognare.

Orsaken till hans tvekande var, att han visste dessa vara
trätgiriga, elaka och oredliga menniskor, och att han ej
kom ihog någon, på hvilken han kunde lita, men som
dock vore så stor skälm, att han förmådde hålla stånd
mot deras illistighet. Sedan han länge tänkt hit och dit,
rann honom slutligen i sinnet en herr Ciapperello från
Prato, som ofta besökte honom i Paris. Eftersom denne
var liten till gestalt och mycket sprättaktig, och
Fransmännen ej visste, hvad Ciapperello ville säga, utan trodde,
att det skulle betyda chapeau eller krans efter deras
språk, så kallade de honom, emedan han, som sagdt, var
liten till växten, ej Chapeau, utan Chapelet; och som
Chapelet var han känd öfverallt, då blott få kände honom
som herr Ciapperello.

Denne Chapelet förde ett sålunda beskaffadt lif.
Han var notarie, men skulle storligen blygts, om ett af
hans instrumenter, fastän han uppsatte få sådana, hade
befunnits annorlunda än förfalskadt; och dylika skulle
han gjort så många, man velat, och det mycket hellre
för intet, än något annorlunda beskaffadt för drygt arvode.
Falska vittnesmål afgaf han med största nöje både på
begäran och sjelfmant; då man nu i de tiderna i
Frankrike satte största tro till eder, och han ej frågade efter,
om han aflade falska, vann han med orättrådighet alla
de processer, i hvilka han kallades att svärja, det han
på samvete skulle berätta sanningen. Ett öfver måttan
stort nöje fann han i, och högligen vinnlade han sig om
att stifta ondt, ovänskap och förargelse mellan vänner,
slägtingar eller hvilka personer som helst; och ju större
olycka han såg häraf följa, desto större glädje kände han.
Uppfordrades han till ett mord eller annat brottsligt företag,

nekade han aldrig, utan gick ifrigt till stället; och ofta
fanns han villig att med egna händer såra eller döda
menniskor. En den störste Guds och helgonens hädare,
svor han och bannades för hvarje småsak, emedan han
var öfver måttan argsint. Kyrkan besökte han aldrig,
och alla hennes sacramenter försmädade han, såsom usla
ting, med de avskyvärdaste ord. Så mycket hellre
vistades han deremot idkeligen på krogar och andra
vanhederliga ställen. Qvinnorna hade han lika kära, som hundar
käppen; i den motsatta lasten åter fråssade han värre än
alla andra uslingar. Stöld och röfveri skulle han begått
med lika lugnt samvete, som en helig man ger en allmosa.
Fråssare och drinkare var han äfven i så hög grad, att
han några gånger varit ganska illa deran. Spel och
bedrägeri med falska tärningar öfvade han ock särdeles. Men
hvarför utbreder jag mig i så många ord? Han var kortligen
den värsta menniska, som måhända någonsin födts. Hans
ondskefulla dåd hade i lång tid undgått straff blott genom
messer Musciattos inflytande och ansedda ställning, för
hvars skull både enskilda personer, dem han ofta, och
domstolarne, dem han ständigt förorättade, mångfaldiga
gånger hade fördrag med honom.

Denne Cepparello var det nu, som kom messer
Musciatto i högen; och, som han ganska väl kände hans
lefverne, insåg han, att denne just vore den man, som
Bourgognarnes illslughet kräfde. Derföre lät han kalla
honom till sig och sade till honom: "Herr Chapelet,
som du vet, är jag i begrepp att med allo draga härifrån;
och, då jag här bland andra har att göra med Bourgognare,
som äro svekfulla menniskor, vet jag ej någon, åt hvilken
jag kan med mera säkerhet anförtro indrifvandet af mina

fordringar hos dem, än åt dig. Då du för närvarande ej
har något att göra, lofvar jag dig derföre, såvida du vill
ombesörja denna sak, att förskaffa dig åter domstolarnas
ynnest och dessutom skänka dig en anständig del af det,
du indrifver." Herr Chapelet, som var sysslolös och illa
försedd med denna verldens goda, och nu dertill såg den
resa bort, hvilken så länge varit hans stöd och skydd,
fattade utan dröjsmål, och nästan tvungen af nöden, sitt
beslut och sade, att han det gerna ville. Således, sedan
aftal blifvit träffadt dem imellan, och herr Chapelet
mottagit fullmagten och konungens nådebref, begaf han sig,
efter Musciattos afresa, till Bourgogne, der nästan ingen
kände honom, och började der mot sin vanliga art att
välvilligt och hofsamt infordra skulder samt uträtta det,
för hvilket han ditkommit, liksom han velat spara de
vreda lämporna till sist.

Medan han imellertid befann sig hos två
Florentinare, som der lånade på renta, och hvilka för messer
Musciattos skull bevisade honom mycken heder,
inträffade det, att han insjuknade. De båda bröderne
anskaffade honom skyndsamt läkare och tjenare, som skulle gå
honom till handa, äfvensom allt annat, som kunde vara
nödigt för hans vederfående. Men all hjelp var
förgäfves: den gode mannen, som redan var gammal och
lefvat oordentligt, försämrades, enligt läkarnes utsago, dag
från dag; ty hans sjukdom var tecknet till död.
Häröfver bekymrades de båda bröderne mycket; och en dag
började de samtala med hvarandra helt nära till den
kammare, der herr Chapelet låg sjuk. "Hvad skola vi
göra med honom?" sade den ene till den andre. "Vi
äro nu för hans skull i det obehagligaste läge. Att

skicka honom, sjuk som han är, ur vårt hus, skulle lända
oss till stort tadel och tillika tydligen utvisa ringa
förstånd hos oss, då folket, som sett, att vi först väl
mottagit honom och sedan låtit så omsorgsfullt vårda och
betjena honom, nu blefve vittne till, huru han, dödssjuk,
plötsligt utkastades ifrån oss, utan att han på minsta vis
kunnat gifva oss anledning till missnöje. Å andra sidan
har han varit en så ogudaktig menniska, att han säkert
ej skall vilja bikta sig eller annamma något kyrkans
sacrament; och, dör han utan bikt, vill ingen kyrka
mottaga hans lik, utan han blir kastad i stadsgrafven som en
död hund. Om han också biktar sig, äro i alla fall hans
synder så stora och förskräckliga, att det ändock sker på
samma sätt; ty ingen munk eller prest lär finnas, som vill
eller kan gifva honom aflösning: och, dör han utan sådan,
blir han likaledes kastad i någon grop. Händer detta,
skall folket här i staden, som smädar oss dagen i ända för
vårt yrke, hvilket synes dem högst gudlöst, och väl äfven
har lust att plundra oss, samla sig till larm och ropa:
"Dessa hundar till Lombarder, som ej få besöka kyrkan,
dem vilja vi ej längre tåla hos oss!" De skola storma
vårt hus och måhända ej blott bortröfva vår egendom,
utan äfven mörda oss sjelfva. Sålunda äro vi i alla
händelser illa ute, om han dör."

Herr Chapelet, hvilken, som vi sade, låg nära intill
det rum, der de så samtalade, och hade fin hörsel, såsom
vi merändels finna hos sjuka, hörde hvad de sade om
honom. Han lät derföre kalla dem till sig och sade:
"Jag önskar, att I icke för min skull ären bekymrade eller
frukten, att skada skall eder tillfogas. Jag har hört,
hvad I hafven sagt om mig, och är ganska säker på,

att det skulle ske, som I sägen, för så vidt saken komme
att så aflöpa, som I förmoden; men det skall gå
annorlunda. Under min lifstid har jag begått så många
synder mot Herren Gud, att, om jag nu vid min död begår
en till, det gör hvarken mer eller mindre till saken.
Derföre skaffen hit till mig den frommaste och
förträffligaste munk, I kunnen, om här finnes någon sådan, och
låten mig sedan hållas; helt visst skall jag så uträtta
era och mina angelägenheter, att allt skall gå väl, och
I fån orsak att vara nöjda." De båda bröderne
hemtade deraf visserligen ej stor anledning till hopp, men
gingo icke desto mindre till ett munkkloster och begärde
någon from och vis man att höra en Lombards bikt, som
låg sjuk i deras hus. Dem gafs då en gammal munk
af fromt och rent lefverne, stor mästare i Skriften och
en mycket vördnadsvärd man, hvilken hos alla
stadsinvånarne stod i stort och synnerligt anseende för helighet,
och denne förde de till honom.

När han inkommit i det rum, der herr Chapelet låg,
och satt sig bredvid honom, började han först vänligt
uppmuntra honom och frågade honom derpå, huru länge det
var, sedan han förra gången biktade sig. Härpå svarade
herr Chapelet, som aldrig biktat sig: "Min fader, min
vana plägar vara att bikta åtminstone en gång i veckan,
de många oberäknadt, då jag gör det flera gånger. Men
jag måste bekänna, att, sedan jag blef sjuk, hafva åtta
dagar gått förbi, under hvilka jag ej gjort det; så stor
har den vedermöda varit, som sjukdomen orsakat mig."
Då sade munken: "Min son, du har gjort rätt deri, och
så må du äfven framdeles göra. Men jag inser väl, att,
då du så ofta biktar dig, jag skall få ringa besvär med

att fråga och afhöra dig." Herr Chapelet svarade: "Herr
pater, säg icke så; hur ofta och beständigt jag än biktat
mig, har jag dock alltid önskat bekänna alla de synder,
jag kunnat erinra mig, från den dag, jag föddes, ända
till den dag, jag biktade. Derföre ber jag er, min gode
fader, att ni frågar mig så noga om alltsammans, som
om jag aldrig gått till bikt. Ni må ej hafva undseende
med mig, derföre att jag är sjuk; ty jag åstundar
mycket hellre misshaga detta mitt kött, än det till
beqvämlighet göra något, som kunde förderfva min själ, den
min Frälsare med sitt dyra blod återlöst." Dessa ord
behagade mycket den fromme mannen och tycktes honom
vara tecken till ett väl beredt sinne.

Sedan han således mycket berömt denna herr
Chapelets plägsed, började han fråga honom, om han
någonsin syndat genom okyskhet med någon qvinna. Härtill
svarade herr Chapelet suckande: "Min fader, i denna
del blyges jag att säga eder sanningen, emedan jag
fruktar att synda genom skrytsamhet," Munken sade: "Säg
den tryggt; ty att säga sanningen är aldrig synd,
hvarken i bikt eller vid något annat tillfälle." Då sade herr
Chapelet: "Emedan ni härutinnan lugnar mig, vill jag
säga er, att jag är lika ren, som jag utgick ur min
moders lif." "Välsignad vare du af Gud!" sade munken.
"Huru väl du gjort deri! Och härmed har du förvärfvat
så mycket större förtjenst, som du, om du velat, haft
mera frihet att välja motsatsen, än vi och alla andra,
som bindas af en ordensregel."

Härefter frågade han honom, om han med svalgets
last misshagat Gud; hvarpå herr Chapelet, djupt
suckande, svarade, att han gjort det, och dertill många

gånger. Ty, då han plägade att utom de fastor, som
under Fastlagen årligen hållas af fromma menniskor,
äfven minst tre dagar i hvar vecka fasta vid vatten och
bröd, så hade han, i synnerhet när han uttröttat sig genom
bön eller vallfärdande, druckit vattnet med så stor
njutning och sådant begär, som stora drinkare vin. Rätt
ofta hade han önskat sig sådana salater af saftiga örter,
som qvinnorna tillaga, när de gå ut på fälten; och någon
gång hade ätandet smakat honom mera, än han tyckte
det vara tillbörligt för en, som fastar af gudlighet, som
han gjorde. Härtill sade munken : "Min son, dessa
synder tillhöra vår natur och äro af ringa vigt; derföre
önskar jag, att du ej fördenskull betungar ditt samvete
mer, än nödigt är. Hvar menniska, vore hon än aldrig så
helig, händer det, att efter lång fasta ätandet smakar
henne väl, och en dryck efter stor möda." "O, min
fader," sade herr Chapelet, "ni säger detta för att lugna
mig. Sådant borde ni ej göra: ni vet väl, att jag
inser, att det, man till Guds tjenst företager, bör göras
helt uppriktigt och utan någon själens motsträfvighet;
och den, som annorlunda gör, han syndar."

Högligen tillfreds härmed, sade munken: "Jag är
nöjd, att du så fattar det, och finner stort behag i ditt
härutinnan rena och goda samvete. Men säg mig: har
du syndat genom girighet och begärt mer, än tillbörligt
var, eller behållit hvad du ej bort behålla?" Härtill
sade herr Chapelet: "Min fader, jag skulle ej vilja, att
ni tror något sådant om mig derföre, att jag bor hos
dessa ockrare. Jag har intet med dem gemensamt;
tvärtom har jag kommit hit för att förmana och bestraffa
dem och derigenom afvända dem från denna afskyvärda

vinning. Jag tror äfven, att det skulle lyckats mig,
om ej Gud på detta sätt hemsökt mig. Men ni bör
veta, att min fader åt mig efterlemnade en stor
förmögenhet, af hvilken jag, när han dödt, gaf större delen
åt de fattiga. Sedan har jag för att lifnära mig och
kunna bispringa Christi behöfvande, drifvit min lilla
handel och i denna visserligen eftersträfvat vinst; men, hvad
jag förvärfvat, har jag alltid delat lika med Guds fattiga,
så att jag användt ena hälften för mitt eget behof och
gifvit dem den andra. Derutinnan har också min
Skapare så bistått mig, att mina göromål alltjemnt förbättrats."
"Häri har du gjort väl," sade munken. "Men har
du kanhända ofta vredgats?" "O ja," sade herr
Chapelet, "det vill jag gerna bekänna er, att jag ofta gjort.
Och hvem skulle kunna afhålla sig derifrån, då man
hela dagen ser menniskorna begå onda gerningar, utan
att akta Guds bud eller frukta Hans domar? Många
gånger om dagen har jag önskat mig hellre vara död
än i lifvet, då jag sett unge män följa fåfängligheten
efter, svärja och försvärja sig, gå till värdshusen, ej
besöka kyrkorna och sålunda snarare vandra på verldens
vägar än på Guds." Då sade munken: "Min son, detta
är en rättmätig vrede, för hvilken jag för min del ej skulle
kunna ålägga dig någon bot. Men skulle det måhända
vara möjligt, att vreden förledt dig att begå något mord,
att skymfa någon eller eljest tillfoga någon oförrätt?"
Härpå svarade herr Chapelet: "Bevare mig, herr pater!
Ni synes mig vara en Guds man: huru kan ni då föra
sådant tal? Eller, om jag hyst blott den ringaste tanke
på att begå hvilken som helst af de synder, ni nyss
nämnt, tror ni väl då, att jag inbillat mig, att Gud så

länge stått mig bi? Detta är ju dåd för stråtröfvare
och bofvar; och, så ofta jag någonsin sett en sådan, har
jag alltid sagt: Gå, och må Gud omvända dig!"

Då sade munken: "Välsignad vare du, min son! Säg
mig nu: har du någonsin afgifvit falskt vittnesmål mot
någon, talat illa om någon eller från en annan borttagit
något mot ägarens vilja?" "Ack ja!" svarade herr
Chapelet. "Det bekänner jag, att jag talat illa om min nästa.
Jag hade en gång en granne, som med största orätt i
verlden oupphörligen slog sin hustru; jag talade då en
gång illa om honom för hans frus föräldrar, så stort
medlidande ingaf mig den stackars qvinnan, som han, hvar
gång han druckit för mycket, tilltygade, så Gud skall
veta det." Då sade munken: "Nåväl; men du sade
mig, att du varit köpman. Har du någonsin bedragit
någon, som köpmän pläga göra?" "Ja, i sanning, herr
pater," sade herr Chapelet; "men hvem han var, vet jag
icke. Jag vet blott, att en hade betalt mig penningar, som
han var mig skyldig för kläde, jag sålt åt honom, och
dessa lade jag i en låda utan att räkna dem. Efter en
god månads förlopp fann jag, att det var fyra styfver
mer, än det borde vara; men, sedan jag behållit dem
under mer än ett år för att gifva honom dem tillbaka
och ej återsett honom, gaf jag bort dem som allmosor."
Munken sade: "Detta var blott en småsak; och du
handlade rätt i att bete dig, som du gjorde."

Utom detta sporde honom munken om många andra
saker, hvilka frågor han alltjemnt besvarade på detta sätt.
När han nu ville skrida till aflösningen, sade herr
Chapelet: "Herr pater, jag har ännu en synd, som jag ej
bekännt för er."  Munken frågade  honom hvilken, och

han sade: "Jag erinrar mig, att jag lät min tjenare
en söndagsafton rengöra min boning och sålunda icke
beviste Herrans heliga dag den vördnad, jag var skyldig."
"Min son," sade munken, "det är en sak af ringa vigt."
"Nej," sade herr Chapelet, "nej, säg ej af ringa vigt;
ty söndagen bör man högt hedra, emedan på den dagen
vår Herra uppstod från de döda." Då sade munken:
"Nåväl, har du annars försyndat dig?" "Ja, herr pater,"
svarade herr Chapelet; "en gång spottade jag af
oeftertänksamhet i Herrans hus." Munken började då småle och
sade: "Min son, det är ingenting att bekymra sig öfver;
vi andliga spotta der hela dagen igenom." Då sade herr
Chapelet: "Deri begån I en grof hädelse: ty ingenting
bör hållas sa rent som det heliga rum, der man offrar
åt Gud."

Kortligen, sådana synder biktade han för honom i
mängd; men slutligen började han sucka och gråta
öfverljudt, såsom han ganska väl kunde göra, när han ville.
Den fromme munken sade då: "Min son, hvad fattas
dig?" Herr Chapelet svarade: "Ack, jag olycklige!
Herr pater, jag har ännu en synd på mitt samvete,
hvilken jag aldrig biktat, så djupt blyges jag att bekänna
den. Hvar gång jag erinrar mig den, gråter jag, som
ni ser, och det synes mig ganska visst, att Gud aldrig
skall hafva misskund med mig för denna synds skull."
Då sade munken: "Bort det, min son! Hvad är detta
för tal! Om alla de synder, som någonsin begåtts af
alla menniskor, eller som skola begås af hela
menniskoslägtet, så länge verlden står, om de alla vore förenade
hos en enda, och han vore så ångerfull och förkrossad,
som jag nu ser dig vara, så är Guds godhet och

barmhertighet så stor, att Han gerna, om han biktar dem,
förlåter honom dera alla. Säg derföre tryggt, hvad du
begått." Herr Chapelet sade då under ständiga och strida
tårar: "Ack, min fader, min synd är allt för stor, och
jag kan knappt tro, att Gud någonsin förlåter mig den,
om icke era böner häri förmå något." Härtill sade
munken: "Säg det förtröstansfullt: jag lofvar dig att bedja
Gud för dig." Herr Chapelet grät alltjemnt och sade
ingenting, och munken uppmanade honom att bekänna.
Sedan sålunda herr Chapelet med sin gråt en ganska
lång stund hållit munken i väntan, utstötte han en djup suck
och sade: "Min fader, eftersom ni lofvar mig att bedja
Gud för mig, skall jag bekänna min synd för er. Så vet
då, att, när jag var en liten pilt, bannade jag en gång
min mamma;" och när han sagt detta, började han ånyo
att gråta öfverljudt. Munken sade: "O min son, synes
dig då detta vara en så svår synd? Menniskorna banna
ju hela dagen Herren Gud, och dock förlåter Han gerna
den, som ångrar, att han gjort det; och du tror ej, att
Han skulle förlåta dig detta? Gråt ej, fatta mod! Ty
visserligen, om du än varit en af dem, som korsfäste Honom,
och vore så förkrossad, som jag nu ser dig, så skulle Han
förlåta dig." Då sade herr Chapelet: "Ack, min fader,
hvad säger ni? Allt för illa har jag gjort, och en allt
för stor synd var det att smäda min hulda mor, som
bar mig i sitt lif natt och dag i nio månader och så
oräkneliga gånger haft mig på sina armar; och, om ni ej
beder Gud för mig, skall det aldrig tillgifvas mig."

När nu munken såg, att herr Chapelet ej hade
något vidare att bikta, meddelade han honom aflösning
och gaf honom sin välsignelse i den öfvertygelsen, att

han vore en högligen from man, emedan han fullt och
fast trodde, att allt, hvad herr Chapelet sagt, var sannt;
och hvem skulle väl kunnat tvifla härpå, när han hörde
en menniska, som låg för döden, tala så? Sedan efter
allt detta sade han till honom: "Herr Chapelet, med
Guds hjelp skall ni snart bli frisk; men, skulle det dock
hända, att Gud kallar er välsignade och på hädanfärd
väl beredda själ till sig, ville ni då samtycka dertill, att
er döda kropp begrafves i vårt kloster?" Härtill svarade
herr Chapelet: "Gerna, herr pater! Jag skulle tvärtom
ej vilja hvila annorstädes, eftersom ni lofvat bedja Gud
för mig; och dessutom har jag städse hyst en synnerlig
vördnad för er orden. Derföre ber jag er, att ni, när ni
återkommer till ert kloster, skickar till mig Christi
sannskyldiga lekamen, den I denna morgon invigt på altaret;
ty, fastän jag ej är honom värd, tänker jag med er
tillåtelse annamma honom och derefter den heliga sista
smörjelsen, på det jag, om jag än lefvat som en
syndare, åtminstone må dö som christen." Den fromme
munken sade, att detta vore väl sagdt, och han vore nöjd
härmed; sacramentet skulle han genast låta komma till
honom. Och så skedde.

De båda bröderne, som starkt befarade, att herr
Chapelet skulle bedraga dem, hade ställt sig nära den
brädvägg, som skilde rummet, der herr Chapelet låg,
från det angränsande. Här lyssnade de, och hörde och
förstodo lätteligen allt, hvad herr Chapelet sade till
munken. Vid åhörandet af de synder, dem han bekände
sig hafva begått, hade de ofta haft så stor lust att
skratta, att de voro nära att högljudt utbrista i löje.
Men sedan sade de sins imellan: "Hvad äricke detta

för en menniska, som hvarken ålder eller sjukdom eller
fruktan för döden, hvilken han ser sig så nära, eller ens för
Gud, inför hvars dom han inom kort måste veta sig stå,
förmått bringa från sin ondskefullhet och omvända till
beslutet att dö annorlunda, än han lefvat?" Men de hade
likväl hört, att han biktat sig så, att hans lik skulle till
begrafning mottagas i kyrkan, och om det öfriga
bekymrade de sig icke.

Herr Chapelet begick kort derpå nattvarden, mottog,
då hans tillstånd öfver måttan förvärrades, sista
smörjelsen och afled just samma dag, han gjort den förträffliga
bikten, en stund efter vespern. De båda bröderne
anordnade derföre af hans egna medel en anständig
begrafning, skickade bud om hans dödsfall till klostret, på det
munkarne enligt bruket skulle komma om aftonen för att
hålla vakt vid liket och om morgonen afhemta det, samt
gjorde allt redo härför.

Då den fromme munken, som biktat honom,
förnam, att han aflidit, öfverlade han med klostrets prior,
lät sedan ringa till capitel och omtalade för de der
församlade munkarne, att herr Chapelet, enligt hvad han
insett af hans bikt, varit en from man. I hopp, att
Herren Gud skulle genom honom utföra många under,
öfvertygade han dem om, att detta lik borde med största
vördnad och andakt mottagas. Härpå ingingo i sin
godtrogenhet priorn och de andre munkarne, och om aftonen
begåfvo de sig allesamman dit, der herr Chapelets lik
var, och höllo deröfver en stor och högtidlig vigilia.
Men morgonen derpå gingo de alla, iklädda messeskjortor
och chorkåpor, med bönböcker i hand och korsen framför
sig, under sång att hemta liket och förde det med stor

prakt och högtidlighet till sin kyrka, åtföljda af nästan
hela stadens befolkning, både män och qvinnor. När
det blifvit nedsatt i kyrkan, gick den fromme munken,
som biktat honom, upp på predikstolen och började
omtala förunderliga saker om honom, om hans lif, hans
fastor, hans kyskhet, hans enfald, oskuld och helighet.
Bland annat berättade han det, som herr Chapelet under
tårar biktat för honom som sin största synd, och huru
han sjelf knappt förmått intala honom, att Gud skulle
förlåta honom den. Derpå vände han sina förebråelser
mot åhörarne och sade: "Och I, af Gud förbannade,
I häden för hvart minsta halmstrå, som kommer mellan
era fötter, både Gud och den heliga modren och alla
paradisets helgon!" Dessutom sade han ännu mycket
annat om hans redlighet och renhet; kortligen, genom
sitt tal, hvartill ortens befolkning satte full tro, gjorde
han honom så vördnadsvärd och helig i hela
församlingens ögon, att, när förrättningen var slutad, en häftig
trängsel uppstod, emedan alla skyndade att kyssa den
dödes händer och fötter. Alla kläderna sletos honom af
kroppen; ty den höll sig för lycklig, som kunde komma
åt äfven det minsta stycke. Hela dagen måste man låta
liket stå qvar, på det alla skulle kunna se och beskåda
det. Sedan blef det på aftonen med all heder
begrafvet i en kista af marmor i ett kapell, och redan dagen
derpå började folket att vallfärda dit, att upptända ljus
och tillbedja honom, och sedermera äfven att göra löften
åt honom samt efter löfte upphänga vaxbilder derstädes.
Ja, så starkt växte ryktet om hans helighet och
den fromma vördnaden för honom, att det knappast
fanns någon i olycka stadd, hvilken gjorde löfte till

något annat helgon än till honom; man kallade och
kallar honom ännu sanct Chapelet och försäkrar, att Gud
genom honom gjort och dagligen gör många under för
den, som andäktigt anbefaller sig i den heliges skydd.

Sålunda lefde och dog herr Cepperello från Prato
och blef ett helgon, som I nu hafven hört. Jag vill ej neka
det vara möjligt, att han är salig inför Guds ansigte;
ty, fastän hans lefnad var brottslig och gudlös, kan han
dock på sitt yttersta hafva kännt sådan förkrosselse, att
Gud måhända haft miskund med honom och upptagit
honom i sitt rike. Men, alldenstund detta är oss
fördoldt, talar jag, efter hvad vi kunna se, och säger, att
han snarare måste vara i djefvulens händer fördömd, än
i paradiset. Och, om så är, kunna vi tydligen märka
Guds stora nåd mot oss, som icke betraktar vår
villfarelse, utan trons renhet, när vi på sådant sätt göra
till vår medlare en Hans fiende, i den tron, att han är
Hans vän, och som bönhör oss, liksom vi till förebedjare
hos Honom utvalt en verkligt helig. Måtte vi derföre,
på det vi genom Hans nåd må friska och sunda bevaras
i närvarande olycka och i detta glada sällskap, under
lofvande af Hans namn, i hvilket vi hafva börjat det,
hålla Honom i vördnad och i allt, hvad oss behof göres,
anbefalla oss Honom med vissaste hopp att blifva
bönhörda. — Och här tystnade han.
</chapter>

<chapter name="Andra Berättelsen.">
<h2>Andra Berättelsen.</h2>

<b>Juden Abraham reser, på yrkande af Jeannot från
Chevigny, till Rom och återvänder, sedan han
lärt känna de andliges förderf, till Paris samt
blir christen.</b>

Pamfilos berättelse väckte ställvis damernas löje och
berömdes i sin helhet; men, sedan den under
uppmärksamt åhörande nått sitt slut, befallde drottningen Neifile,
som satt bredvid honom, att förtälja en annan och
dermed fortsätta det började nöjet. Hon, som var beprydd
ej mindre med höfviska seder än med skönhet, svarade
glädtigt, att hon det gerna ville, och begynte på detta
sätt:

Pamfilo har i sin berättelse visat oss, att Guds
barmhertighet ej gör afseende på våra misstag, när de
härröra från något, som vi ej kunna veta; och jag
tänker i min för eder ådagalägga, huru samma godhet, då
hon tåligt fördrager deras synder, som borde både i
gerningar och ord gifva oss ett sannt vittnesbörd om henne,
men göra motsatsen, huru hon, säger jag, derigenom
uppenbarar sig för oss på det osvikligaste. Detta skall
då lära oss att med dess större fasthet framhärda i
vår tro.


Såsom jag, I hulda damer, förr hört omtalas, lefde
i Paris en stor köpman och god man, som hette Jeannot
från Chevigny, redlig och hederlig, och hade stor handel
med allehanda sidenvaror. Denne plägade synnerlig
vänskap med en ganska rik jude, kallad Abraham, hvilken
likaledes var köpman och en särdeles redbar och ärlig
man. När nu Jeannot betraktade hans redlighet och
trofasthet, började han känna djupt medlidande öfver, att
en så dygdig, förståndig och god mans själ i saknad, af
den sanna tron skulle råka i fördömelse. Derföre begynte
han vänligen bedja honom öfvergifva den judiska trons
villfarelser och omvända sig till den christna sanningen,
hvilken han kunde se alltid gå framåt och tillväxa,
emedan hon vore helig och god, då han kunde märka sin
egen tvärtom förminskas och blifva till intet. Juden
svarade, att han hölle ingen tro utom den judiska för
helig och rätt, att han vore född i den och i den ville
både lefva och dö, och att intet någonsin skulle förmå
vända honom från denna. Jeannot lät häraf ej förhindra
sig att efter några dagars förlopp ånyo bringa sådant tal
å bane och visade honom så bra eller så illa, som väl
de flesta köpmän kunna förstå sig derpå, af hvilka skäl
vår tro vore bättre än den judiska. Och, fastän juden
var en stor mästare i den judiska lagen, började likväl
Jeannots bevisningar behaga honom, vare sig, att den
stora vänskap, han hyste för Jeannot, bevekte honom, eller
att ord, dem den Helige Ande lade på den olärde
mannens tunga, verkade det; men dock framhärdade han
hårdnackadt i sin tro och lät ej  omvända sig.

Liksom han förblef envis, så upphörde icke Jeannot
att enträget bedja honom, så att juden ändtligen, besegrad

af en så beständig ihärdighet, sade: "Se, Jeannot, du
önskar, att jag skall blifva christen, och jag är beredd
att göra dig till viljes, med det villkor likväl, att jag
först får färdas till Rom och der se den, du säger vara
Guds vicarie på jorden, samt betrakta hans och hans
bröders, cardinalernes, lefverne och seder. Om dessa
synas mig sådana, att jag dels af dem och dels af dina
ord kan inse, att eder tro är bättre än min, såsom du
bemödat dig att bevisa mig, då skall jag göra det jag
sagt dig; men, derest det ej skulle vara så, vill jag
förblifva jude, såsom jag nu är." När Jeannot hörde detta,
blef han öfver måttan bedröfvad och sade vid sig sjelf:
Förlorad är den möda, jag tyckte mig pä bästa sätt hafva
nedlagt, i det jag menade mig hafva omvändt denne:
ty, om han reser till hofvet i Rom och der får se
klerkernes brottsliga och i laster sölade lefnadssätt, blir han
icke allenast icke christen från jude, utan skulle, om
han blifvit christen, utan tvifvel vända åter till
judendomen. Men till Abraham sade han: "Ack, min vän,
hvarföre vill du utsätta dig för sådant besvär och så stora
kostnader, som det blir för dig att resa härifrån till
Rom, utan att nämna, att för en rik man, som du är,
öfverallt både till sjös och lands faror möta? Tror du,
att här icke finnes någon, som kan döpa dig? Och, om
du måhända hyser några tvifvel angående den tro, jag
förkunnar dig, hvar finnas väl i detta ämne större mästare
och erfarnare män än här, för att upplysa dig om allt,
som du kan önska och begära? Af dessa skäl är efter
mitt tycke denna din resa öfverflödig. Föreställ dig, att
prelaterna der äro likadana, som dem du här kunnat se,
och ännu bättre, i samma mån de äro närmare den

öfverste herden. Jag rader dig således, bespar dig detta
besvär till en annan gång vid någon vallfart, då jag
måhända skall göra dig sällskap." Härpå svarade juden:
"Jag tror, att det är, som du säger mig, Jeannot; men,
för att säga allt i få ord, jag är alldeles besluten att
resa dit, om du eljest vill, att jag skall göra det, hvarom
du sa mycket bedt mig; i annat fall gör jag det aldrig."
När Jeannot såg, att det var hans fasta beslut, sade
han: "Välan, res med Gudi" och tänkte vid sig, att
Abraham aldrig skulle blifva christen, sedan han fått se
romerska hofvet. Men, da han dervid intet förlorade för
egen del, upphörde han med att söka afråda honom.

Juden steg till häst och färdades det fortaste han
kunde till Rom. Dit ankommen, mottogs han hederligen
af sina trosförvandter och började, utan att för någon
omtala, hvarföre han ditrest, försigtigt gifva akt på påfvens,
cardinalernes och de andra prelaternes samt hofmännens
seder. Både hvad han sjelf, såsom varande en mycket
skarpsinnig man, märkte, och det, som han dessutom af
åtskilliga andra fick veta, visade honom, att de
allesammans från den störste till den minste på det skändligaste
försyndade sig genom vällust, och ej blott den naturliga,
utan äfven den sodomitiska, utan att återhållas af
samvetsagg eller blygsel, så att vid behandlingen af de
vigtigaste saker glädjeflickors och gossars inflytande ej
förmådde litet. Dessförutan fann han dem uppenbarligen
för det mesta vara fråssare, drinkare och fyllhundar, med
ett ord menniskor, hvilka, efter oskäliga djurs art, näst
vällusten mera tjenade buken, än något annat. Vid
närmare betraktande märkte han dem äfven allesamman vara
så girige och penninghungrige, att de för penningar

drefvo handel både med mennisko-, ja christet blod och
med heliga ting, hvilka de än månde vara, antingen de
angingo offer eller andliga ämbeten. Härvid idkade de
större marknad och använde flera mäklare, än någonsin
brukas i Paris vid försäljning af kläde eller andra varor.
Uppenbar simoni hade de gifvit namnet procuratur, och
fråsseri kallade de diät, liksom om Gud ej skulle kännt,
vi vilja ej säga ordens verkliga betydelse, men de
syndiga själarnas tankar, utan efter menniskors sätt skulle
låtit bedraga sig af sakernas namn. Allt detta och
mycket annat, som jag vill förtiga, misshagade på det högsta
juden, som var en måttlig och sedlig man; och, då han
tyckte sig hafva sett nog, beslöt han att återvända till
Paris och gjorde så.

Så snart Jeannot fick veta, att han anländt, begaf
han sig till honom, utan att alls hoppas hans omvändelse
till Christendomen, och båda gladdes storligen öfver
återseendet. När han hvilat ut några dagar, sporde honom
imellertid Jeannot, hvad han nu menade om den helige
fadren, cardinalerne och de andre hofmännen. Härtill
svarade juden hastigt: "Intet godt tänker jag om dem,
och ondt hafva de att vänta af Gud allesamman, så
många de äro. Jag säger dig, att, om jag sett rätt, der
icke för mig stod att upptäcka hos någon andlig ens det
ringaste spår af fromhet, andakt, goda gerningar, lefvernets
efterdöme eller något sådant; men väl tyckte jag mig
der finna vällust, girighet, fråsseri och dylika och än
värre laster (om eljest värre kunna gifvas) vara i så
stor ynnest hos alla, att jag anser denna stad snarare
som en verkstad för djefvulens än för Guds gerningar.
Efter min tanke synes således er öfverste herde och

följaktligen alla de andra med all sorgfällighet, med allt
skarpsinne och all möda vinnlägga sig om att
tillintetgöra och ur verlden fördrifva den christna religionen, då
de tvärtemot borde vara hennes grundval och stöd. Men,
eftersom jag nu ej ser det ske, hvarom de bemöda sig, utan
er religion i stället beständigt tillväxer och blifver allt
mera lysande och härlig, tror jag mig med rätta böra
erkänna, att den Helige Ande stöder och upprätthåller
henne, såsom framför alla andra sann och helig. Derföre
bekänner jag öppet för dig, att, fastän jag förblifvit
oböjlig och hård mot dina uppmaningar och ej velat
omvända mig, jag nu af intet skall afvändas från min
föresats att blifva christen. Låt oss derföre begifva oss till
kyrkan, och låt der döpa mig efter er heliga tros bruk!"
Jeannot, som väntade en alldeles motsatt slutsats, blef, när
han hörde detta, den gladaste menniska i verlden. Han
gick strax med Abraham till kyrkan Nôtre-Dame i Paris
och bad der de andliga, att de måtte gifva honom dopet.
Då dessa hörde, hvad han begärde, uppfyllde de det
genast, och Jeannot blef hans fadder och kallade honom
Johannes. Derpå lät han af förträfflige mästare
fullkomligt undervisa honom i vår tro; och Abraham lärde den
snart och var sedan en god och dygdig man af fromt
lefverne.

</chapter>
<chapter name="Tredje Berättelsen.">
<h2>Tredje Berättelsen.</h2>

<b>Juden Melchisedech undgår en stor fara, som
Saladin beredt honom, genom en berättelse om tre
ringar.</b>

När Neifile tystnat, och hennes berättelse af alla blifvit
berömd, började Filomena efter drottningens önskan att
tala sålunda:

Neifiles berättelse återför mig i minnet den farliga
belägenhet, i hvilken en annan jude en gång befann sig;
och, då man redan ganska väl talat om Gud och vår
tros sanning, samt det således nu ej kan vara opassande
att nedlåta sig till menniskors händelser och handlingar;
vill jag berätta eder denna historia, hvars åhörande
måhända skall göra eder än mer försigtiga vid
besvarandet af frågor, som föreläggas eder. I bören veta, älskade
väninnor, att, liksom dårskapen ofta rycker mången ur
ett lyckligt tillstånd och bringar honom i största elände,
så räddar klokheten den vise ur de högsta faror och
försätter honom i stor trygghet och lugn. Att i sanning
dårskap för från välstånd i elände, inses af många
exempel, dem vi icke för tillfället tänka berätta, i thy att hvarje
dag mångfaldiga sådana tydligen visa sig för oss. Men,


att klokhet är en sak att trösta på, det vill jag, såsom
jag lofvat, kortligen visa i följande lilla berättelse.

Saladin, hvars tapperhet var så stor, att den ej
allenast gjort honom från ringa man till sultan af
Babylonien, utan äfven förskaffat honom många segrar öfver
saracenska och christna konungar, hade i flera krig och
genom sin stora prakt förslösat hela sin skatt och visste
nu, då han af en händelse fick behof af en god summa
penningar, icke, hvarifrån han skulle kunna få dem så
snart, som han behöfde. Då kom honom i minnet en
rik jude vid namn Melchisedech, hvilken i Alexandria
lånade ut mot renta, och han tänkte vid sig, att denne
nog vore i stånd att tjena honom, om han ville. Men
juden var så girig, att han aldrig af fri vilja skulle gjort
det, och våld ville Saladin ej bruka. Dock, nöden trängde
honom, och, sedan han noga eftersinnat för att utfinna
ett sätt att förmå juden till hjelp, beslöt han att tvinga
honom, men med något sken af rätt.

Han lät derföre kalla honom till sig, mottog honom
förtroligt, lät honom sitta bredvid sig och sade derpå:
"Förträfflige man, jag har af flera personer hört, att du
är ganska vis och har i synnerhet uti guddomliga ting
mycken insigt; derföre ville jag gerna veta af dig,
hvilkendera af de tre lagarne du anser för den sanna, antingen
den judiska, den saracenska eller den christna." Juden,
som verkligen var en vis man, insåg allt för väl, att
Saladin, genom att förelägga honom en sådan fråga, aktade att
taga honom på orden, och betänkte äfven, att han ej
kunde prisa någon af de tre mer än de andra, utan att
Saladin skulle ernå sin afsigt. Således uppbjöd han
hela sin skarpsinnighet för att finna ett svar, sådant

han behöfde, att det nämnligen ej skulle kunna fälla honom,
och sade derpå, då det nu plötsligt kom honom före,
hvad han borde svara:

"Min herrskare, det spörsmål, ni gör mig, är skönt;
men för att kunna säga er min mening derom måste
jag förtälja er en liten berättelse, som ni nu skall få
höra.

Jag erinrar mig ofta hafva hört omtalas, att det
fordom var en förnäm och rik man, som bland andra
dyrbara klenodier i sin skattkammare förvarade en
ganska skön och värderik ring. För att efter dess
dyrbarhet och skönhet hedra denna och för beständigt
bibehålla den i sina afkommandes ägo, förordnade han, att
den af hans söner, hos hvilken denna ring, såsom af
fadren honom gifven, blefve funnen, skulle anses såsom
hans arfving och borde af alla de andra mest äras och
vördas. Den, åt hvilken den af honom lemnades, bibehöll
samma ordning bland sina afkomlingar och gjorde på
samma sätt som hans företrädare. Kortligen, ringen gick
ur hand i hand till många arftagare; men slutligen kom
den till en, som hade tre sköna, dygdiga och sin fader
mycket hörsamma söner, hvilka han derföre älskade lika
högt alla tre. Ynglingarne kände plägseden med ringen,
och, då hvar och en gerna önskade blifva den mest
hedrade bland de sina, bad hvardera särskildt på det
ifrigaste fadern, som redan var gammal, att han på sitt
yttersta måtte lemna denna ringen åt honom. Den
förträfflige mannen, som älskade dem alla lika varmt och
ej sjelf kunde utse den, åt hvilken han helst skulle
velat gifva den, öfvertänkte, emedan han lofvat den åt
hvar och en af dem, något medel att ställa dem alla

tre tillfreds. Han lät derföre i hemlighet en god mästare
förfärdiga två andra ringar, hvilka voro så lika den
ursprungliga, att till och med han sjelf, som likväl låtit
göra dem, knappt kunde urskilja den rätta. Då han nu
låg för döden, gaf han hemligen hvar och en af sönerna
sin ring. När dessa efter sin faders död ville taga i
besittning arfvet och hedersrummet, och den ene bestred
den andres rätt härtill, framtogo alla tre såsom bevis,
att deras fordran vore grundad, hvar och en sin ring.
Men, då dessa befunnos hvarandra så lika, att man ej
kunde särskilja, hvilken som var den rätta, återstod
tvisten om, hvem som vore fadrens verklige arftagare,
oafgjord och är det ännu.

Så, min herrskare, säger jag er äfven om de tre
af Gud Fader åt de tre folken gifna lagarne, om hvilka
ni framställde er fråga: hvartdera tror sig hafva och
följa Hans arf, Hans sanna lag och Hans bud; men,
hvilken af dem i sjelfva verket har dem, derom är
frågan, liksom om ringarne, ännu oafgjord."

Saladin insåg då, att juden ypperligt förstått reda
sig ur den snara, han utlagt för honom, och beslöt
derföre att uppriktigt bekänna sitt behof och se till, om han
ville tjena honom; så gjorde han äfven och upptäckte för
honom, hvad han haft i sinnet att göra, om ej han svarat
honom så klokt. Juden tjente då Saladin rätt gerna
med allt hvad han begärde, och denne icke blott ersatte
honom sedan fullkomligt, utan gaf honom dessutom
härliga skänker samt behandlade honom alltid som sin vän
och höll honom hos sig i stor heder och ära.
</chapter>
<chapter name="Fjerde Berättelsen.">
<h2>Fjerde Berättelsen.</h2>

<b>En munk befriar sig från ett svårt straff, hvartill
han gjort sig skyldig, derigenom att han på
fint sätt förekastar sin abbot samma förseelse,
han sjelf låtit komma sig till last.</b>

Redan hade Filomena slutat sin berättelse och teg, när
Dioneo, som satt bredvid henne, utan att afvakta vidare
befallning af drottningen, emedan han af den redan
började ordningen insåg, att skyldigheten att berätta nu var
hos honom, började tala på följande sätt:

Huldrika damer, om jag rätt fattat allas afsigt, sa
äro vi här för att roa oss ömsesidigt med berättande.
Derföre håller jag före, att, om man blott ej handlar
mot detta mål, det bör stå hvar och en fritt, som också
vår drottning nyss tillstadt, att förtälja, hvad han tror
kunna mest förnöja. Vi hafva hört, huru Abraham genom
Jeannots af Chevigny goda råd fick sin själ frälst, och
huru Melchisedech genom sin sinnesnärvaro räddade sina
rikedomar undan Saladins försåt; således hoppas jag, att
I ej skolen tadla mig, när jag här i korthet berättar,
huru slugt en munk befriade sig från ett ganska svårt
straff.



Uti Lunigiana, ett icke långt härifrån beläget
landskap, ligger ett kloster, fordom rikare på helighet och
munkar, än nu är fallet. Der lefde bland andra en ung
munk, hvars manliga kraft och ungdomsfriskhet hvarken
fastor eller vakor förmådde kufva. Då denne
händelsevis en dag vid middagstiden, när alla de andra munkarne
sofvo, gick helt ensam kring sin kyrka, som låg på ett
ganska ensligt ställe, fick han se en rätt vacker ungmö,
måhända dotter till någon af traktens landtmän, hvilken
gick på fälten för att plocka vissa örter. Han hade
knappt sett henne, förrän han våldsamt ansattes af
köttslig begärelse. Derföre närmade han sig och gaf sig i tal
med henne; och, hur det ena ordet gaf det andra, kom
han öfverens med henne och förde henne med sig till
sin cell, utan att någon märkte det. Men, medan han,
hänförd af allt för häftigt begär, något oförsigtigt skämtade
med henne, hände, att abboten, som stigit upp och sakta
gick förbi hans cell, märkte de båda ungas ras och
hviskande. För att bättre urskilja rösterna nalkades han
tyst celldörren, och, när han tydligen hörde, att derinne
var en qvinna, kände han sig frestad att befalla munken
öppna. Men sedan beslöt han att gå till väga på annat
sätt, hvarföre han återvände till sitt rum och väntade,
tills munken skulle gå ut.

Fastän upptagen af det ljufva nöjet att njuta den
unga flickans behag, var denne imellertid på sin vakt;
och, då han tyckt sig höra något ljud af steg från
sofrummet, lade han ögat till ett litet hål i dörren och såg
tydligt abboten stå och lyssna på honom samt begrep
mycket väl, att denne sålunda kunnat höra, att flickan
var i hans cell. Häröfver blef han öfver måttan bedröfvad,


emedan han visste, att ett svårt straff skulle drabba
honom för hans fel; utan att likväl låta flickan märka
sin oro, eftertänkte han hastigt hit och dit, om icke
något räddningsmedel för honom stode att finna. Då kom
honom i sinnet en fin list, som, om den lyckades, förde
rakt till det önskade målet.

Han låtsade nämnligen, som han nog njutit flickans
ynnest och sade till henne: "Jag går ut för att se till,
hur du skall kunna komma härifrån utan att blifva sedd;
stadna således qvar stilla till min återkomst." Derpå
stängde han cellen med nyckeln, gick strax till abbotens
rum, gaf honom den, såsom hvar munk plägade göra, när
han gick ut, och sade med lugn uppsyn: "Ers vördighet,
jag kunde icke i dag morgons hemskaffa all den ved, jag
låtit fälla; derföre vill jag med er tillåtelse nu begifva
mig till skogen och låta hitföra resten." Abboten, som
trodde, att munken icke märkt, det han blifvit sedd af
honom, gladdes öfver detta, gaf honom gerna orlof och
tog likaså nyckeln för att göra sig nogare underrättad
om det felsteg, munken begått.

Så snart han såg sig allena, begynte han öfverlägga,
antingen han skulle i alla munkarnes närvaro öppna den
felaktiges cell och sålunda upptäcka hans brott för dem,
på det att de sedermera, när han bestraffade munken, icke
skulle kunna knota mot honom, eller om han icke
måhända hellre borde förut låta sakens förlopp sig berättas
af flickan sjelf. Och, då dervid föll honom i sinnet,
hurusom det lätt kunde vara ett fruntimmer, hvilket
sjelft eller hvars fader han icke gerna skulle velat
tillfoga den skammen, att blottställa henne för alla
munkarnes blickar, beslöt han att först se efter, hvem det


var, och sedan öfverlägga, hvad vidare borde göras.
Således gick han i all tysthet till cellen, öppnade dörren,
inträdde och läste åter igen om sig. När flickan såg
abboten inkomma, föll hon nästan i vanmagt och började
gråta af blygsel och fruktan. Men herr abboten erfor
plötsligt vid åsynen af den unga och vackra flickan, så
gammal han än var, den köttsliga lustans äggelser ej
mindre lifligt, än hans unge munk kännt dem. I
sanning, sade han vid sig sjelf, hvarföre skulle jag icke
smaka nöjet, när jag kan få det? Harm och ledsnad
äro alltid tillreds, när man önskar sig dem. Den här
vackra flickan är i klostret, utan att någon menniska i
verlden vet det. Kan jag bringa saken derhän, att hon
är mig till viljes, så vet jag icke, hvarföre jag icke
skulle göra det. Hvem får väl veta det? Helt säkert
ingen; och hemlig synd är till hälften förlåten. Ett
dylikt tillfälle kommer kanske aldrig igen, och jag menar,
att en förståndig man tager för sig af det goda, när
Herren Gud skickar en sådant. Under dylika tankar hade
han fullkomligt ändrat det beslut, för hvars skull han
kommit, och gick nu till flickan, begynte vänligt trösta
henne och bad henne, att hon icke skulle gråta längre.
Det ena ordet gaf det andra, och slutligen kom det så
långt, att han rent ut tillstod sin åstundan för henne.
Flickan var hvarken af stål eller diamant och gaf snart
nog efter för abbotens önskningar. Denne omfamnade
och kysste henne först några gånger och lade sig sedan
med henne på vår munks säng. Men, antingen det nu
var med hänseende till den tunga bördan af sin höga
värdighet och till flickans späda ålder, eller han måhända
fruktade att falla henne besvärlig genom sin kroppstyngd,


nog af han lade sig icke i hennes famn, utan lät henne
ligga på sitt bröst och förlustade sig på detta sätt en
lång stund med henne.

Munken, hvilken låtsat, som om han ginge till skogen,
hade imellertid gömt sig i sofsalen och fick, i fast
förlitande på sitt anslags framgång, nytt mod, när han såg
abboten gå in i sin cell helt ensam. När denne till och
med läste till dörren efter sig, tviflade han ej mer och
smög sig tyst från sitt gömsle till en springa, genom
hvilken han såg och hörde allt, hvad abboten sade och
gjorde. Då nu abboten tyckte, att han varit nog länge
hos flickan, läste han ånyo in henne och återvände till
sitt rum. Efter en stund hörde han den unge munken,
och i den tron, att denne imellertid kommit tillbaka
från skogen, ärnade han på det eftertryckligaste
föreställa honom hans fel och sedan låta insätta honom i
fängelse för att derigenom ensam komma i besittning af
det vunna bytet. Han lät således kalla honom, tilltalade
honom med stränga ord och vredgad uppsyn samt
förkunnade honom hans fängslande. Munken svarade honom
imellertid genast: "Högvördige herre, jag har ännu icke
varit så länge uti den heliga Benedicti orden, att jag redan
kan känna alla dess egna förhållanden. Verkligen har ni
ännu icke lärt mig, att munkarne böra pålägga sig
qvinnor, liksom de göra med fastor och vakor. Men, då ni
nu visat mig detta, lofvar jag er att, om ni denna gång
förlåter mig, aldrig mera fela härutinnan, utan alltid
göra, som jag sett er göra." Abboten, som var en klok
man, insåg genast, att munken icke blott förstått sig på
saken bättre än han sjelf, utan äfven gifvit akt på allt,


hvad han sjelf gjort. Derföre blygdes han, i medvetande
af sitt eget fel, att tillfoga honom något, som han sjelf
förtjent likaväl som den andre. Han förlät honom således
och befallde honom att förtiga allt hvad han sett; derpå
skaffade de flickan utan uppseende ur klostret, dit de
förmodligen ännu rätt ofta förde henne tillbaka.
</chapter>

<chapter name="Femte Berättelsen.">
<h2>Femte Berättelsen.</h2>

<b>Markgrefvinnan af Montferrat afböjer genom en af
höns tillagad måltid och några fina ord
konungens af Frankrike dåraktiga kärlek till henne.</b>

Damerna, som åhörde Dioneo, blygdes i början något
öfver hans berättelse, såsom den sedesamma rodnad
tillkännagaf, hvilken uppsteg på deras kinder; småningom
blickade de likväl under stigande uppmärksamhet förstulet
på hvarandra med hemligt leende och kunde knappt
återhålla ett högljudt löje. Då berättelsen var till ända, läto
de honom genom några lindriga stickord förstå, att det
vore opassande, att förtälja dylika berättelser för damer;
men derpå vände sig drottningen till Fiammetta, som
satt bredvid Dioneo i gräset, och befallde henne att i
sin ordning fortfara. Fiammetta begynte med behaglig
och leende uppsyn:

Icke blott emedan de berättelser roa mig, hvilka
såsom de senast omtalade visa den stora verkan af
hastiga och träffande svar, utan äfven i den
öfvertygelsen, att det är lika förståndigt af män, när de sträfva
att älska endast damer af högre stånd än deras, som det
bevisar största klokhet hos fruntimmer, då de kunna


bevara sitt hjerta från att fatta kärlek till en högt
uppsatt man, så faller mig i sinnet, då skyldigheten att berätta
nu kommit till mig, att genom ett exempel visa er, mina
sköna damer, huru en ädelboren fru förstod att både med
ord och gerning skydda sig för en sådan fara och afvända
en annans tankar från kärlek.

Markgrefven af Montferrat, en man af stor
tapperhet och kyrkans banerförare, hade dragit ut i ett af de
Christnes allmänna härtåg mot Österlandet bort öfver
hafvet. En gång talade man om hans tapperhet vid
konung Philip den Enögdes hof, hvilken just då stod i
beredskap att lemna Frankrike för att åtfölja samma
korståg, och en riddare yttrade, att intet härligare par
under solen stode till finnandes än markgrefven och hans
husfru; ty, liksom han var ryktbar bland alla riddare
för sina adeliga dygder, så var damen framför alla
andra qvinnor skön och sedesam. Dessa ord gjorde
sådant intryck på konungens sinne, att han, utan att
någonsin hafva sett damen, plötsligt började eldigt älska
henne och beslöt att inskeppa sig till den omnämnda
härfärden icke annorstädes än i Genua, för att på
landresan till denna hamn få passande förevändning till ett
besök hos markgrefvinnan, hvarvid han hoppades, att
det måhända i hennes gemåls frånvaro skulle lyckas
honom att nå sina önskningars fullbordan. Och som han
beslutit, så gjorde han. Hela sin här sände han förut
och begaf sig sedan, åtföljd af blott några få adelsmän,
på väg. När han nalkades markgrefvens område, sände
han en dag förut bud för att underrätta damen, det hon
kunde vänta honom till middagen följande dag. Damen,
som var förståndig och skarpsynt, svarade glädtigt, att

det skulle blifva henne en särdeles stor nåd, och att hon
på förhand bad honom vara välkommen. Men derpå
betänkte hon i tysthet, hvad det ville betyda, att en så
mägtig konung komme på besök till henne i hennes mans
frånvaro; och hon bedrog sig ej, då hon trodde sig finna
anledningen till detta besök i ryktet om hennes skönhet.
Icke dess mindre, tillfölje af sina fina seder, besluten att
ärofullt mottaga honom, lät hon kalla dem af sina män,
hvilka ej dragit ut med hennes gemål, och befallde dem,
sedan hon rådfört sig med dem, att besörja allt nödigt.
Blott anordningen af taffeln och rätterna förbehöll hon
sig ensam. Till den ändan lät hon i hast sammanföra
alla höns, som voro att finna i egnden, och tillsade sina
kockar, att de blott af dessa skulle för det kungliga
gästabudet tillreda flera olika rätter.

På sagd dag anlände konungen, och damen mottog
honom på det högtidligaste och ärofullaste. Så hög den
tanke var, han af riddarens ord fattat om damen, syntes
hon honom dock i verkligheten ännu mycket skönare,
behagligare och blygsammare, och genom hans beundran
för henne tillväxte hans kärlek i samma mån, han såg
sin förväntan öfverträffad. Sedan han en stund hvilat
ut i rikt smyckade gemak, sådana de böra vara för en
så mägtig konungs mottagande, satte sig, när timmen
för spisning var inne, konungen och grefvinnan vid en
taffel, och de öfriga undfägnades efter sin rang vid andra
bord. De talrika rätterna, som följde på hvarandra, de
läckra och utvalda vinerna, men framför allt den
tjusande anblicken af den sköna markgrefvinnan gåfvo
konungen stort nöje. Men, då den ena rätten kom efter
den andra, började konungen något förundra sig, när han

märkte, att de alla, fastän olika i tillredning, dock
ej bestodo af något annat än hönskött. Ehuru nu
konungen väl visste, att den trakt, i hvilken han befann sig,
måste vara rik på allehanda villebråd, och fastän den
föregående anmälan om hans ankomst borde lemnat damen
nog tid att låta jaga, tillbakahöll han likväl sin lifliga
förundran häröfver och ville blott gifva henne anledning
att förklara sig öfver hönsen. "Dame," sade han, med
glad uppsyn vändande sig till henne, "kläckas här i
landet endast hönor utan tupp?" Markgrefvinnan, som
ganska väl förstod frågans mening och tyckte, att Gud nu
efter hennes önskan gaf henne tillfälle att uppenbara
sitt tänkesätt, svarade den frågande konungen, i det hon
frimodigt såg honom an: "Nej, sire! Men qvinnorna,
om än i seder och klädedrägt något afvikande från andra,
äro här skapade af samma ämne som annanstädes."

Då konungen förnam dessa ord, begrep han väl
afsigten med hönsmåltiden och den förborgade meningen i
hennes ord. Han insåg, att han förgäfves skulle spilla
öfvertalning på en så dygdig dame, och att våld här icke
heller kunde användas; derföre utsläckte han denna
dårligt fattade låga för sin egen äras skull lika vist, som
han öfveriladt upptändts i kärlek till henne. Af fruktan
för hennes svar afhöll han sig från alla vidare
anspelningar och slutade måltiden utan att nära några vidare
förhoppningar. Derpå begaf han sig, för att genom snar
afresa dölja besökets orena afsigt, sedan han tackat henne
för den honom bevisade äran, och hon anbefallt honom i
Guds beskydd, strax på väg till Genua.
</chapter>
<chapter name="Sjette Berättelsen.">
<h2>Sjette Berättelsen.</h2>

<b>En lekman utskämmer genom ett qvickt infall
munkarnes arga hyckleri.</b>

Emilia, som satt bredvid Fiammetta, begynte, sedan alla
berömt markgrefvinnans dygd och det skämtsamma svar,
hvarmed hon bestraffat konungen af Frankrike, enligt
drottningens önskan, frimodigt att tala:

Icke heller jag vill förtiga för eder det roliga och
lofvärda infall, med hvilket en ärlig lekman en gång
gjorde sig lustig öfver en girig munk.

Det fanns nämnligen, mina kära flickor, för icke
längesedan i vår stad en minoritmunk, inquisitor öfver den
kätterska villfarelsen, som, hur mycket han än bemödade
sig om att anses för helig och innerligt tillgifven vår
christna tro, dock liksom mängden af sina likar med icke
mindre omsorg uppspårade fullheten i penningpungen än
bristen på tro. I denna sin ifver träffade han en gång
af en händelse på en hedersman, som hade mycket mer
penningar än försigtighet, och hvilken, icke just af
gudlöshet, utan i all enfald, måhända under ett rus eller af
öfverdrifven lustighet, en gång råkat fälla det yttrandet
i ett lag, att han hade ett vin, som var så godt, att


Christus sjelf skulle kunna dricka det. Knappt hade
detta blifvit inberättadt till inquisitorn, förrän denne, i
betraktande af hans ansenliga gods och proppade
penningpung, också genast cum gladiis et fustibus och med
största ifver skyndade sig att skaffa honom på halsen
en ganska betänklig process, hvilken icke så mycket
borde betaga kättaren hans otro, som fylla domarens
händer med guld, såsom den också gjorde. Han lät derföre
kalla honom till sig och frågade honom, om det vore
sannt, hvad han fått höra om honom. Den gode mannen
svarade ja och berättade sakens hela förlopp. Den
hjertans fromme inquisitorn, som framför alla ärade sanct
Johannes Guldskägg, genmälde: "Således vill du göra
Herren Christus till en drinkare, en älskare af goda viner,
liksom han vore en Conciglione eller någon annan
försupen krogkund? Nog lär du nu vilja med ödmjuka ord
framställa saken som rätt obetydlig; men hon är det ej,
såsom du tycker. Vilja vi förfara med dig efter pligt
och samvete, har du för detta förtjent bålet."

Med dessa och många dylika ord och vred uppsyn
ansatte han den stackars mannen, liksom denne varit
sjelfva Epikuros, förnekaren af själarnas odödlighet. Också
lyckades det honom snart att så uppskrämma den
anklagade, att den gode mannen, för att bli med
barmhertighet behandlad, genom några tjenstaktiga personers
bemedling lät smörja hans händer med en ansenlig mängd af
sanct Johannis Guldmuns salva, som hjelper otroligt vid
pestartade girighetsåkommor hos klerker, i synnerhet
tiggarmunkar, som icke få vidröra penningar. Fastän
Galenus i hela sin medicin ingenstädes omtalar denna salva,
är hon dock af ogemen verkan, hvilket hon också här i

så måtto ådagalade, att hon förvandlade det hotande
bålet i ett botkors; och, liksom det gällt ett korståg öfver
hafvet, gaf honom den fromme inquisitorn, för att göra
flaggan vackrare, ett guldkors på svart botten. Dessutom
behöll han honom efter penningarnes riktiga inhändigande
ännu några dagar hos sig och pålade honom som
botöfning att alla morgnar höra en messa i Santa Croce och
vid middagstiden visa sig for honom, hvarefter han under
den återstående delen af dagen ägde frihet att göra, hvad
han behagade.

Vår botgörare fullgjorde samvetsgrannt, hvad honom
ålagts, och så skedde, att han en morgon bland andra i
messan hörde ett evangelium, i hvilket följande ord
sjöngos: I skolen hundradefaldt få det igen och skolen
besitta evinnerligt lif. Mannen lade dessa ord noga på
minnet; och, då han enligt befallning vid middagen infann
sig hos inquisitorn, fann han denne just sitta till bords.
Inquisitorn frågade honom, om han på morgonen hört
messan. "Ja, herre," svarade han strax. "Har du,"
frågade inquisitorn vidare, "der icke hört något, som
uppväckt tvifvelsmål hos dig, och hvarpå du skulle önska
förklaring?" "För visso," genmälde den gode mannen,
"betviflar jag icke något af det, jag hört, utan tror på
allt såsom fullkomligt sannt. Men väl hörde jag något,
för hvars skull jag af hjertat beklagat och ännu beklagar
er och de andra munkarne, när jag besinnar, i hvad för
slätt tillstånd I lären råka i andra verlden." Då sade
inquisitorn: "Och hvilket ställe var det då, som hos
dig uppväckte sådant medlidande med oss?" "Ack, herre,"
svarade den andre, "det var de Evangelii ord, som lyda:
I skolen hundradefaldt få det igen." "Så står det

visserligen skrifvet," återtog inquisitorn; "men hvarför har det
uttrycket gjort dig bekymrad för oss?" "Det vill jag
säga er, herre," svarade den gode mannen. "Sedan den
tid, jag började komma hit till klostret, har jag alla dagar
sett, huru till många fattiga utdelas stundom en, stundom
två stora kittlar med soppa, som på förhand tagas ifrån er,
emedan den icke behöfs. Skolen I nu derborta
hundradefaldt återfå allt detta, så måsten I ju nödvändigt drunkna i
all den soppan." Hela bordsällskapet hos inquisitorn gaf
till ett gapskratt; men denne insåg väl det skarpa
tadlande af munkarnes sopphyckleri, som låg häri, och var
helt träffad. Om ej redan den första processen
tillräckligt skämt ut honom, skulle han skaffat den ärlige
mannen en till på halsen, för det han sålunda förebrått
honom och de andra lättingarne. Nu tillsade han honom
i förtrytelsen att taga sig före hvad han behagade, men
aldrig mera visa sig för hans ögon.
</chapter>
<chapter name="Sjunde Berättelsen.">
<h2>Sjunde Berättelsen.</h2>

<b>Bergamino förebrår på fint sätt herr Can della Scala
ett plötsligt anfall af girighet, i det han
berättar honom en historia om Primasseau och
abboten af Clugny.</b>

Emilias muntra berättelse kom drottningen och de andra
att skratta, och de berömde alla botgörarens qvicka infall.
Men, sedan skrattet upphört, och hvar och en lugnat
sig, begynte Filostrato, hvars ordning att berätta det nu
var, att tala på följande sätt:

Det är rätt vackert, I dygdädla damer, att hinna ett
mål, som icke förflyttar sig; men nästan att anse som
ett under är skickligheten hos den skytt, som strax
förmår träffa ett oförmodadt och plötsligt framträdande
föremål. De andliges lastfulla och smutsiga lefverne är i
många fall ett så bestämdt tecken på deras invärtes
dålighet, att det lätt nog ger en hvar, som vill göra det,
anledning till bespottelse och tadel. Ehuru således den
ärlige mannen gjorde rätt i att förebrå inquisitorn
munkarnes skrymtande barmhertighet, hvilka gåfvo de fattiga,
hvad de i annat fall måst lägga för svinen eller kasta
bort, anser jag dock en annan, om hvilken jag, med


anledning af den förra berättelsen, nu vill tala, långt
mera lofvärd. Denne förehöll nämnligen herr Cane della
Scala, en eljest frikostig herre, en honom plötsligt
påkommen ovanlig girighet i en qvick berättelse, der han
om andra personer förtalde, hvad han ville hafva
förstådt om denne furste och sig. Händelsen var följande:
Herr Cane della Scala, i många fall en lyckans
gunstling, var, som det mest lysande rykte nästan öfver
hela verlden berättar om honom, en af de anseddaste och
frikostigaste furstar, man kännt i Italien allt sedan kejsar
Fredrik II. Han hade en gång beslutit att i Verona gifva
en ansenlig och praktfull fest, och redan hade från olika
håll dit anländt en mängd menniskor, i synnerhet sådana,
hvilka genom alla slags konstfärdigheter förstå roa hofven,
då han plötsligt, hvad skälet än må ha varit, härutinnan
ändrade tanke och med skänker afskedade de flesta af
de ankomne. Blott en af dem, benämnd Bergamino,
hvilken ägde så mycket behag och skicklighet som berättare,
att ingen, som icke hört honom, kunnat tro det,
qvarstadnade i Verona utan att hafva erhållit någon skänk
eller fått orlof, i det hopp, att det med tiden skulle
lända honom till fördel. Men herr Cane hade fått i sinnet,
att hvarje skänk till Bergamino vore sämre använd, än
om den kastades på elden, och ej heller ansåg han
honom värd något ord eller budskap. När Bergamino
efter några dagars väntan ändock icke blef kallad till
hofvet, och man icke begärde att få se något prof af
hans skicklighet i sin konst, samt då dessutom kostnaden
i härberget för honom sjelf, för tjenare och hästar hotade
att öfverstiga hans tillgångar, började han blifva nedslagen.

Dock dröjde han ännu i den tron, att det nu icke vore
rådligt att resa.

För att kunna hedersamt uppträda vid festen hade
han medfört tre kostliga och sköna drägter, som blifvit
honom förärade af andra furstar. Af dessa hade han
gifvit värden, som ville hafva sin betalning, den ena till
en början; sedan efter en längre tids förlopp hade han
för att ställa honom tillfreds måst lemna äfven den
andra, men hade nu beslutit att afbida utgången, så länge
den tredje, på hvilken han redan börjat lefva, räckte,
och sedan resa sin väg. Medan han ännu lefde på den
tredje beklädningen, skedde, att han en dag, när herr
Cane satt till bords, stod gentemot denne med bedröfvad
uppsyn. Då herr Cane märkte det, sade han, mera för
att såra Bergamino, än att roas genom något qvickt infall
af honom: "Bergamino, hvad fattas dig? Hvarföre står
du der så ledsen? Säg oss, hvad det är." Bergamino
begynte då, utan att betänka sig ett ögonblick, följande
berättelse, som så väl passade in på hans läge, som om
han rätt länge öfvertänkt den:

"Min herrskare, ni bör veta, att Primasseau var
särdeles kunnig i latinet och ägde större färdighet än någon
annan som diktare. Dessa egenskaper gjorde honom så
ansenlig och berömd, att, om man än icke öfverallt
kände honom personligen, dock svårligen någon var till
finnandes, som icke till namnet och af ryktet kände, hvem
Primasseau var. Då han nu en gång befann sig i Paris
i torftiga omständigheter, som det merändels var fallet
med honom, emedan de förmögne sällan förstodo värdera
hans utmärkta skicklighet, hände, att han hörde talas
om abboten af Clugny, om hvilken man påstår, att han

näst påfven af alla prelater i Guds kyrka har de
rikligaste inkomsterna. Om denne berättade man honom
under af frikostighet, hur han alltid hölle hof, och hur
ingen, som kom dit, der han för tillfället vistades,
någonsin blefve vägrad att äta och dricka, blott han bad
abboten derom, när denne spisade. Då Primasseau, som fann
synnerligt behag i utmärkte mäns och höge herrars
umgänge, förnam detta, beslöt han att begifva sig i väg för
att med egna ögon se denne abbots frikostighet, och
frågade derföre, huru långt från Paris han då uppehöll sig.
Man svarade honom härpå, att han nu bodde på ett af
sina gods ungefär sex miglier utom staden, och
Primasseau tänkte, att, om han bröte upp i god tid en morgon,
kunna vara der vid middagstiden.

Då han icke kunde få någon ledsagare dit, lät han
beskrifva vägen för sig; dock fruktade han att
olyckligtvis förfela den och kanske råka på ett ställe, der han
icke strax finge något att äta. För att i sådant fall icke
behöfva hungra beslöt han att taga med sig på vägen
tre bröd; ty vatten, som han visserligen icke särdeles
tyckte om, hoppades han finna öfverallt. Således
stoppade han bröden på sig, begaf sig på väg och träffade
denna så väl, att han ännu före matdags anlände dit, der
abboten bodde. När han nu inträdde, såg omkring sig
öfverallt och blef varse den stora mängden af dukade
bord, de väldiga tillredelserna i köket och allt annat, som
gjordes i ordning för middagsmåltiden, då sade han vid
sig sjelf: Denne abbot är sannerligen så frikostig, som
man berättat mig. Han hade sysselsatt sig en stund
med dessa föremål, när abbotens seneschal lät kringbära
vatten till handtvagning, emedan måltidstimmen var inne.

Sedan detta skett, satte sig alla till bords, och dervid
föll det sig af en händelse så, att Primasseau fick sin
plats alldeles midtemot den dörr, genom hvilken abboten
skulle gå för att komma in i matsalen.

Vid abbotens hof var sed att icke ställa på bordet
bröd, vin eller något annat att äta eller dricka förr,
än abboten satt sig ned vid taffeln. Derföre lät
seneschalen, när borden vore dukade, tillsäga abboten, att
maten vore i ordning, när han behagade. Abboten lät
öppna matsalen för sig, och, i det han såg rakt framför
sig, var händelsevis den förste, på hvilken hans blick föll,
Primasseau, som han ej till utseendet kände, och hvars
drägt såg slät nog ut. Knappt hade han blifvit honom
varse, förrän en ovärdig och honom eljest fullkomligt
främmande tanke plötsligt föll honom i sinnet, och han
sade vid sig: Sådant folk skulle jag ge att äta? Och
dermed vände han om, lät tillsluta salen efter sig och
tillsporde dem, som åtföljde honom, om ingen kände den
trasvargen, som satt vid bordet midtemot dörren till hans
rum. Men de gåfvo alla nej till svar.

Primasseau, som redan tillryggalagt ett godt stycke
väg och i allmänhet icke var van vid att fasta, kände
sådan lust att äta, att han, sedan han väntat en stund,
och då abboten likväl dröjde, framtog ett af sina tre
medförda bröd och började förtära det. Abboten befallde
efter en stunds förlopp en af sina män att se efter, om
Primasseau gått bort. "Nej, herre," gaf tjenaren till
svar; "tvärtom är han nu sysselsatt med att äta ett
stycke bröd, som han måtte ha tagit med sig." "Så må
han då äta sitt bröd, om han har något," sade då
abboten; "ty vårt skall han icke smaka i dag." Abboten

skulle gerna sett, att Primasseau hade gått af sig sjelf;
ty att uttryckligen befalla honom gå sin väg, mente
han, passade likväl icke. När imellertid Primasseau
förtärt sitt första bröd, och abboten ännu uteblef,
började han äta på det andra. Detta berättades likaledes
för abboten, som åter hade låtit se efter, om han icke
gått bort.

Slutligen begynte Primasseau, då abboten ännu
alltjemnt icke kom, att äta det tredje brödet, och, då äfven
detta anmäldes för abboten, blef denne eftertänksam och
sade vid sig sjelf: Hvad nytt har då i dag kommit
mig i sinnet? Hvarifrån denna girighet, denna harm?
Och hvem har uppväckt den? Redan i åratal har jag
vid mitt bord bespisat hvem helst, som velat spisa, utan
att göra skilnad på förnäm och ringa, fattig eller rik,
köpman eller bytesskojare. Mångfaldiga gånger har jag
sett skälmar sluka min mat, och likväl har aldrig en
tanke fallit mig in lik den, som i dag rört sig inom mig
vid åsynen af denne man. I sanning, för en vanlig
menniskas skull hade icke girigheten så kunnat anfalla
mig. Om han också ser mig ut som en dagdrifvare, så
måste det likväl vara något synnerligt med honom, efter
han varit i stånd att så förhärda mitt sinne mot
gästfrihetens fordringar.

Efter detta samtal med sig sjelf begärde han få veta,
hvem det var, och blygdes, när han hörde, att det var
Primasseau, hvilken redan länge varit honom af ryktet
bekant, och som nu kommit att sjelf se, hvad han hört
berättas om abbotens frikostighet. Så mycket större ära
bevisade han honom nu för att godtgöra sin förseelse.
Efter måltiden lät han kläda honom i en dyrbar drägt,

såsom det anstod Primasseaus förtjenster; derpå skänkte
han honom äfven penningar och en ädel gångare samt
öfverlemnade i hans eget skön, om han ville resa eller
qvarstadna. Slutligen återvände Primasseau, glad öfver
den honom bevisade ynnesten, sedan han på det
hjertligaste tackat abboten, till häst tillbaka till Paris, derifrån
han gått till fots."

Herr Cane, som var en klok herre, insåg utan vidare
utläggning rätt väl, hvad Bergamino menade, och svarade
honom leende: "Bergamino, du har rätt träffande
betecknat dina förluster, din skicklighet, min girighet och dina
önskningar. Och i sanning, aldrig har girighet
bemägtigat sig mig utom nu med hänseende till dig; men jag
vill förjaga henne med den käpp, du sjelf angifvit." Han
lät också i sjelfva verket betala Bergaminos värd, beklädde
honom med en af sina kostbara drägter, skänkte honom
penningar och häst och hänsköt för denna gång afresa
eller qvarstadnande till hans fria vilja.
</chapter>
<chapter name="Åttonde Berättelsen.">
<h2>Åttonde Berättelsen.</h2>

<b>Guiglielmo Borsiere bestraffar med qvicka ord herr
Ermino de' Grimaldis girighet.</b>

Då Bergaminos slughet nog blifvit prisad, märkte
Lauretta, som satt närmast Filostrato, att det nu vore
hennes skyldighet att berätta något, och begynte, utan att
afbida drottningens befallning, att behagligt tala sålunda:

Den förra berättelsen föranleder mig, mina kära
vänner, att berätta er, hur en annan, som likaledes lefde af
att fördrifva tiden för höga herrskaper, med framgång
bestraffade en rik köpmans girighet. Fastän båda
berättelsernas förlopp är någorlunda lika, så tror jag likväl,
att min ej skall blifva eder mindre välkommen för det,
emedan den slutar lyckligt.

I Genua lefde nämnligen för lång tid tillbaka en
adelsman, benämnd Ermino de' Grimaldi, som enligt allmänna
meningen i vidsträckta besittningar och contant
förmögenhet mycket öfverträffade de rikaste enskilda personer,
man den tiden kände i Italien. Men, liksom han i
rikedomar lemnade hvarje annan Italienare långt efter sig,
så öfvergick han äfven i girighet och gnideri den argaste
snåljob och girigbuk i hela verlden; ty han  ej blott


tillslöt sin pung, när det gällde att bevisa andra heder,
utan lät äfven i det, hans egen personliga värdighet
fordrat, (tvärtemot Genuesarnes vana, hvilka pläga kläda
sig adeligt) det nödigaste fela sig, och likaså i mat och
dryck, allt blott för att bespara sig utgifter. Af denna
anledning hade han, och det ganska välförtjent, i folkets
mun mist sitt slägtnamn Grimaldi, och alla kallade honom
blott herr Ermino Girigbuk.

Vid den tiden, då denne genom noggrann
sparsamhet mångdubblade sin egendom, begaf sig, att Guiglielmo
Borsiere, en rolighetsmakare af fina seder och väl
läggande sina ord, som ingalunda liknade dem af sitt stånd,
vi i dag se, anlände till Genua. Ty till stor skam för
deras förderfvade och tadelvärda seder, hvilka nu för
tiden vilja kallas och anses för herrar och adelsmän,
kunna våra hofnarrar snarare hållas för åsnor, som vuxit
upp i smutsen bland det gemenaste slödder, än för folk,
som gjort det vid hof; och, medan då för tiden deras
göra bestod i att med all ansträngning mäkla fred, der
mellan herrarne uppstått hat och krig, att stifta
äktenskap, svågerlag eller vänskapsförbindelser, att med
vackert och muntert tal vederqvicka de tröttes sinnen och
roa hofven samt liksom fäder med skarpt tadel bestraffa
de elakes fel, och allt detta för ganska ringa lön; så äro
de i våra dagar blott betänkte på att tillbringa sin tid
med att kringbära förhatliga rykten från den ena till
den andra, utså tvedrägt och saga dålighet, och, hvad
värre är, uppenbarligen begå oanständigheter, tala illa,
skamligt och afskyvärdt, om det är sannt eller icke, om
hvarandra samt med falskt smicker söka förföra de
välsinnade till låga och brottsliga företag. Och af våra usla

och sedeslösa herrar anses den bland dem högst och
uppmuntras med de största skänker, som säger de flesta stygga
ord eller begår de mesta fula handlingar. I sanning
länder detta vår tid till stor skam och tadel och tjenar
tydligen till bevis derpå, att dygderna vikit från jorden
och lemnat de ömkansvärda dödliga qvar i lasternas drägg.

Men för att återkomma till det, jag begynt, och
hvarifrån rättvis ovilja aflägsnat mig något längre, än
jag tänkte, säger jag, att besagde Guiglielmo gerna
sågs och hedrades af alla adelsmän i Genua. Då han
nu uppehållit sig några dagar i staden och förnummit
mycket om herr Erminos girighet och karghet, föll det
honom i sinnet att besöka denne. Af ryktet hade herr
Ermino erfarit, hvilken skicklig man denne Guiglielmo
Borsiere var, och, då han oaktadt all sin girighet ännu
bevarade en gnista höfviskhet, så mottog han honom med
glad uppsyn och vänliga ord. Under allehanda
omvexlande samtal, i hvilka han inlät sig med Borsiere, förde
han honom och några Genuesare, som åtföljt honom, till
ett sig tillhörigt nytt hus, hvilket han låtit inreda
ganska präktigt, och, sedan han visat honom allt, sade han:
"Ack, herr Guiglielmo, ni, som har hört och sett så
mycket, skulle ni ej kunna nämna mig något, som ännu
aldrig blifvit sedt, och som jag skulle kunna låta måla
i salen här i huset?" Då Guiglielmo hörde detta
opassande tal, gentog han: "Herre, något, som man ännu
ingenstädes sett, tilltror jag mig väl icke kunna anvisa er,
om icke möjligen en nysning eller något dylikt. Men,
om ni vill, skall jag nämna er något, som jag tror att
åtminstone ni aldrig sett." "Och hvad skulle det vara,
om jag får be?" genmälde herr Ermino, som icke väntade

det svar, han fick. Men Guiglielmo svarade hastigt:
"Låt måla Frikostigheten!" Knappt hade Ermino hört
dessa ord, förrän han kände en så stor blygsel, att den
förmådde honom att förändra sin sinnesart, nästan till
motsatsen af hvad den ända dittills varit; och han
svarade sålunda: "Ja, herr Guiglielmo, jag vill låta måla
henne här och det så, att hvarken ni eller någon annan
skall kunna med skäl säga, att jag ej sett och kännt
henne." Och af sådan verkan voro Guiglieimos ord, att
han från den dagen blef den frikostigaste och höfviskaste
adelsman och den, som mest bevisade främlingar och
infödingar ära, bland alla, som på hans tid lefde i Genua.
</chapter>
<chapter name="Nionde Berättelsen.">
<h2>Nionde Berättelsen.</h2>

<b>Konungen af Cypern blir genom en dames från
Gascogne hån från en svag regent en kraftfull.</b>

Drottningen hade blott Elisa qvar att befalla, och denna
begynte utan att afvakta hennes bud med glädtig uppsyn
att berätta sålunda:

Redan ofta, I unga damer, har det händt, att ett
enda tillfälligtvis, och än mer ett med afsigt fäldt ord
förmått någon till det, hvartill många förebråelser och
ofta förnyade straff ej kunnat böja honom. Derpå gaf
oss Laurettas berättelse ett slående bevis, och äfven jag
vill ådagalägga er detsamma i en kort historia; ty goda
berättelser kunna alltid vara oss nyttiga, och derför bör
man uppmärksamt åhöra dem, den berättande må vara
hvem som helst.

Jag säger således, att på den förste konungens af
Cypern tider, efter det Heliga Landets eröfring genom
Gottfried af Bouillon, hände, att en adelsdam från
Gascogne, som på sin återfärd från en pilgrimsresa till den
Heliga Grafven besökte Cypern, svårt förolämpades af
några bofvar. Hon kunde icke gifva sig tillfreds för
detta brott och var sinnad att beklaga sig deröfver för


konungen sjelf. Men man sade henne, att hon blott
skulle gifva sig fåfäng möda: ty konungen förde ett så
klenmodigt och ovärdigt lefverne, att han med tadelvärd
feghet fördrog otaliga, honom sjelf tillfogade
förolämpningar och således än mindre rättvist hämnades andras
lidna skam; så att hvar och en, som haft någon förtret,
gaf sitt missnöje luft i bespottelse och skymf mot
konungen. Då damen förnam detta, uppgaf hon hoppet om
hämnd, men ville dock, för att någorlunda släcka sin
vrede, ytterligare håna denne fege konung for hans låga
tänkesätt. Gråtande trädde hon derföre inför honom och
sade: "Herre, jag kommer icke till dig för att kräfva
en väntad hämnd för den skymf, som vederfarits mig;
men i ersättning för denna ber jag dig, att du säger
mig, huru du ställer dig för att uthärda de många
kränkningar, jag hör man tillfogar dig, på det jag, undervisad
af dig, må tåligt fördraga min, medan jag nu, det vet
Gud, gerna, om möjligt, skulle afstå den åt dig,
emedan du är så skicklig i att bära sådana." Konungen,
som ända dittills varit overksam och trög, började, liksom
om han vaknat ur sömnen, med att på det
eftertryckligaste bestraffa den skymf, som tillfogats denna dame,
och blef från den dagen en sträng förföljare af hvar och
en, som lät det ringaste komma sig till last mot hans
kronas ära.
</chapter>
<chapter name="Tionde Berättelsen.">
<h2>Tionde Berättelsen.</h2>

<b>Mäster Alberto från Bologna bryr helt artigt en
dame, som ville förödmjuka honom för hans
kärlek till henne.</b>

Elisa tystnade, och berättandets sista pligt stadnade hos
drottningen, som med qvinligt behag begynte tala sålunda:

Älskade damer! Liksom under klara nätter stjernorna
äro himmelens prydnad, och blommorna om våren äro
de gröna ängarnes, så tjena skämtsamma infall till att
smycka lofvärda seder och glada samtal. För deras
korthets skull anstå de bättre oss qvinnor, än män; ty
mycket och långt talande, när det kan undvikas, skickar
sig ännu mindre för qvinnor än för män. Visserligen
äro nu för tiden, till vår och alla nu lefvandes allmänna
skam, få eller inga fruntimmer till finnandes, som förstå
en fin qvickhet eller, om de också förstå den, kunna
besvara den. Ty den skarpsinnighet, som qvinnornas
snille fordom ägde, hafva de nyare vändt på sin kropps
utsmyckande, och den, som ser sig klädd i de brokigaste,
af remsor och prydnader mest öfverlastade kläder, menar,
att hon bör blifva de andra långt föredragen och är högre
ära värd. Men hon betänker icke, att, om någon ville


åtaga sig besväret med pålastandet, en åsna skulle kunna
bära långt mera sådan grannlåt än hon och likväl icke
förtjena mer ära, än en åsna tillkommer. Jag blyges att
säga detta; ty jag kan ej tala mot de andra utan att på
samma gång tadla mig sjelf. Dessa utsirade, målade och
brokiga varelser antingen stå stumma och känslolösa som
marmorbilder, eller svara, om de tillfrågas, så, att det
varit långt bättre, om de tegat. Dervid vilja de inbilla
sig, att deras oförmåga att samtala med andra
fruntimmer eller höfviske män härrör af deras själsrenhet, och
gifva sin enfald namn af ärbarhet; liksom om blott den
qvinna vore blygsam, som icke talar med någon annan
än tjenstepigan, tvätterskan och bagerskan. Hade detta
varit naturens afsigt, som de vilja tro, skulle hon säkert
på annat vis satt en gräns för deras pladdrande.
Visserligen bör man likväl härvid som vid allt annat taga i
betraktande tid och rum, och med hvem man talar; ty
det har rätt ofta skett, att en qvinna eller en man,
troende sig sätta någon i förlägenhet genom ett skämtsamt
yttrande, emedan de icke noga afmätt sina krafter i
förhållande till den andres, sett den blygsel, de tillärnade
denne, återfalla på sig sjelfva. På det I nu mån veta
att akta er derför, och dessutom på det att det ordspråk
ej må slå in på er, som är i allas mun: Qvinnorna
komma i allting till korta, skall denna sista af dagens
berättelser, hvilken det är min skyldighet att förtälja,
tjena att undervisa er härutinnan, så att, liksom I genom
era ädla tänkesätt skiljen er från de öfriga, I också
mågen utmärka er framför dem genom  sedernas finhet.

Ännu hafva icke många år förflutit, sedan i Bologna
en ypperlig och nästan i hela verlden högt berömd läkare,

vid namn mäster Alberto, lefde; ja, måhända lefver han
än i dag. Denne hade en så ädel själ, att han ännu på
sin höga ålderdom af nära sjutio år, då kroppen redan
förlorat nästan all naturlig värme, icke vägrade kärlekens
lågor tillträde till sitt hjerta, när han på en fest sett en
underskön enka, hvilken, som några berätta, hette fru
Maigherida de' Ghisolieri. I det stora välbehag, han
fick till henne, upptog han denna glöd i sitt bedagade
bröst ej annorledes än en yngling, så att han icke trodde
sig kunna sofva roligt någon natt, om han icke dagen
förut sett den sköna damens behagliga och fina anlete.
Af denna anledning begynte han att visa sig utanför
hennes hus än till häst, än till fots, allt efter som det föll
sig. Hon liksom flera andra damer varseblef på sådant
sätt, hvad som föranledde honom att ständigt fara förbi,
och ofta gjorde de sinsimellan spe af, att en på år och
erfarenhet så rik man vore förälskad, som om de trott,
att kärlekens hulda passion äger rum och bor endast i
ynglingars dåraktiga hjertan och eljest ingenstädes.

Mäster Alberto fortfor imellertid att gå förbi damens
hus, och så begaf sig, att på en festdag, då hon med
andra fruntimmer satt utanför sin port, de allesammans
föresatte sig att uppehålla och ärofullt mottaga mäster
Alberto, som de redan långt ifrån sågo komma, men
sedan bry honom för denna hans kärlek. Så gjorde de
också verkligen: då han kom, uppstodo de alla, inbjödo
honom till sig och förde honom till en sval gård, der
de undfägnade honom med fint vin och bakelser. Men
till sluts frågade de honom med artiga och väl lagda ord,
huru han kunnat förälska sig i den sköna damen, då

han visste, af huru många sköna, höfviska och behagliga
unge män hon älskades.

Då mästaren märkte, att man på fint sätt gjorde spe
af honom, tog han på sig en glad uppsyn och sade:
"Min fru, att jag älskar och valt just er till föremål för
denna kärlek, kan icke sätta någon förståndig i förundran:
ty ni förtjenar det. Och, ehuru enligt naturens lagar hos
gamle män saknas de krafter, som fordras till kärlekens
öfningar, felas dem derföre hvarken god vilja eller
förmåga att urskilja, hvad som anstår kärleken eller icke;
snarare vet den mognare åldern så mycket bättre än
ungdomen att bedöma sådant, som han i insigt
öfverträffar denna. Det hopp, som förmår mig att vid min ålder
våga älska er, som älskas af så månge ynglingar, är
följande. Ganska ofta har jag varit närvarande, när
fruntimren till aftonvard ätit vargbönor och purjolök. Fastän
nu på hela löken icke finnes något godt, är dock hufvudet
det minst vedervärdiga och för munnen mest drägliga.
Likväl bruken I alla, ledda af förvändt begär, behålla
hufvudet i handen och blott äta bladen, som icke blott äro
alldeles ingenting värda, utan till och med smaka
afskyvärdt. Hur kan jag nu veta, om ej ni, min fru, förfar
likaså vid valet bland era älskare? Och, om ni det
gjorde, skulle ni välja mig och visa alla de andra från er."

Den ädla damen och hennes sällskaparinnor blygdes
något litet; men sedan sade hon: "Mästare, ni har
träffande men höfviskt bestraffat vårt öfvermodiga företag.
Men var öfvertygad om, att en så förståndig och ärevärd
mans kärlek, som ni, är mig dyrbar. Befall fördenskull,
så vidt det låter förena sig med min ärbarhet, öfver mig
alldeles som öfver er egendom." Mästaren och hans 

följeslagare stodo sedan upp; han tackade damen och gick, efter
det han under skämt och glädje tagit afsked af henne.

Så blef damen, derföre att hon ej besinnat, af hvem
hon gjorde spe, besegrad, der hon trodde sig segra; för
hvilket I, om I viljen vara förståndiga, bören väl akta er.

*

Redan hade solen gått ned mot vester, och hettan
till stor del minskats, när de unga damernas och de
tre ynglingarnes berättelser voro slutade. Då talade
drottningen, full af behag, sålunda till dem: "Intet, mina
kära vänner, återstår mig att göra under min styrelse
för denna dag, utom att gifva er en ny drottning, som
under den kommande efter sitt godtfinnande inrättar
sitt och vårt lefnadssätt till anständig ro. Ehuruväl man
kunde räkna dagen fortfara ända till nattens inbrott,
anser jag dock lämpligt, att äfven de följande dagarne taga
sin början vid närvarande timme, emedan ingen, som ej
haft någon tid öfrig till förberedelser, kan foga behöriga
anstalter för framtiden, och på det allt må kunna
uträttas, som drottningen finner tjenligt för morgondagen.
Till följe häraf må derföre, i vördnad för Den, i hvilken
allt lefver, och till befordrande af vårt nöje, nästa dag
den förståndiga Filomena som drottning styra vårt rike."

Med dessa ord stod hon upp, tog lagerkransen af
sitt hufvud och satte den vördnadsfullt på den andras.
Derpå helsade först hon, sedan de öfriga damerna och
sist de unge männen Filomena som drottning och
förklarade sig med nöje skola lyda henne. Hon rodnade

visserligen något litet, då hon såg sig krönt till drottning;
men sedan fattade hon, ihogkommande de af Pampinea
nyss uttalade orden, för att ej synas allt för blyg, mod,
stadfäste först alla ämbeten, Pampinea utdelat, förordnade
om, hvad som skulle beredas för följande morgon och
den kommande aftonmåltiden på samma plats, der de nu
voro, och begynte derpå att tala sålunda: "Älskade
vänner, ehuru Pampinea till följe af sin godhet snarare än
min förtjenst gjort mig till allas eder drottning, är jag
likväl icke sinnad att vid anordnandet af vårt lefnadssätt
följa ensamt min egen mening, utan tillika eder. På det
I nu på förhand mån veta, hvad efter min åsigt är att
göra, och sedan efter edert behag mån kunna taga från
eller lägga till, vill jag i få ord meddela er mina tankar
härom.

Om jag icke bedrar mig i mitt omdöme öfver det
af Pampinea i dag följda förfarande, har det bevisat sig
vara både roande och lofvärdt, och derföre anser jag
mig äfven, så länge det icke genom allt för långvarigt
fortsättande eller af annat skäl blir oss ledsamt,
ingenting böra ändra deri. Sedan vi således fullkomligt
ordnat våra begynta sysselsättningar, må vi stå upp härifrån,
lustvandra en stund och, när solen lutar till nedgång,
äta afton i svalkan, och derpå blir det efter några sånger
och andra förlustelser passande att gå till hvila. I
morgon bittida vilja vi uppstiga, medan det ännu är svalt,
och likaledes gå att spatsera någonstädes, huru hvar och
en behagar. Och på behörig tid vilja vi, liksom vi gjort
i dag, vända åter till middagsmåltiden, derpå dansa, och
slutligen, när vi uppstigit från sömnen, skola vi,
likaledes efter bruket i dag, fortfara med berättande, som

tyckes mig lända oss till största både nöje och nytta.
Utomdess vill jag äfven göra, hvad Pampinea, emedan hon för
sent valdes till sin värdighet, icke kunde, nämnligen
inom någon bestämd gräns innesluta ämnet för våra
berättelser och förut angifva er detta, på det hvar och
en må hafva tid att bereda sig på en skön historia af
motsvarande innehåll. Om detta behagar er, må det
dermed blifva så, att, i thy från verldens begynnelse
menniskorna af lyckan förts genom skiftande händelser
och ända till dess slut skola blifva det, hvar och en
skall berätta,

<i>huru personer efter strid med motgångar mot
förhoppning ländt till lyckligt slut"</i>

Damer och män lofvade lika denna anordning och
förklarade sig villiga att följa den. Dioneo ensam sade,
då de andra tystnat: "Liksom alla öfriga redan sagt,
så säger äfven jag, min dame, att ert förordnande är
behagligt och prisvärdt; dock ber jag, att ett må mig som
en särskild nåd beviljas och, så länge vårt sällskap har
bestånd, tillförsäkras, att nämnligen jag icke genom denna
anordning må nödgas mot min vilja förtälja en berättelse
öfver det uppgifna ämnet, utan att valet må stå mig
fritt. Men på det ingen må tro, att jag utber mig
denna ynnest, för det jag icke har till hands något
förråd af berättelser, är jag på förhand beredvillig att alltid
vara den siste af de berättande."

Då drottningen kände honom som en lustig och
underhållande menniska och derföre väl gissade, att han
fordrade detta blott för att med en glad berättelse åter
muntra sällskapet, när det tröttnat vid det allvarsamma
talandet, beviljade hon honom med de öfrigas samtycke

gerna denna ynnest. Derpå stod hon upp från sin plats,
och damerna gingo med långsamma steg till en bäck af
det klaraste vatten, som flöt mellan stenar och gröna örter
från en kulle ned i en dal, beskuggad af frodiga träd.
Här plaskade de med bara fötter och armar i vattnet
och drefvo någon stund allehanda skämt sins imellan; och,
när måltidstimmen nalkades, vände de tillbaka till slottet
och intogo med nöje aftonmåltiden.

Efter dess slut lät drottningen hemta musikaliska
instrumenter och befallde, att en dans, anförd al Lauretta,
skulle begynnas, och att Emilia, beledsagad af Dioneo på
luta, skulle sjunga en sång dertill. Lauretta började till
följe af denna befallning strax dansen och ledde den
vidare, medan Emilia med behaglig och känslofull röst
sjöng följande visa:

<poem>
Min egen skönhet så jag håller kär,
<tab>Att annan kärlek aldrig
<tab>Mig fylla skall med trånande begär.

Hvar gång jag speglar mig, mitt öga skådar
<tab>En syn, som är min själ så täckelig,
<tab>Att forna tankar eller nytt, man bådar,
<tab>Så kärt ett nöje ej beröfva mig.
<tab>Hvad älskvärdt föremål må visa sig,
<tab>Jag ser ett annat aldrig,
<tab>Som föder i mitt hjerta nytt begär.

Ej flyr den lyckan, när mig längtan fattar
<tab>Att till min tröst ånyo mot den le;
<tab>Tvärtom, mig möter denna fröjd, jag skattar
<tab>Så ljuf, att språk ej kan den uttryck ge,
<tab>Och att en dödlig menskovarelse
<tab>Begriper honom aldrig,
<tab>Om ej han lågat af sa varmt begär.
</poem>

<poem>
Och jag, som hvarje stund mer upptänd blifver,
<tab>Ju mer min blick i denna bild sig sänkt,
<tab>Jag lemnar mig åt honom, helt mig gifver:
<tab>Ty, hvad han lofvat mig, han redan skänkt,
<tab>Och större fröjd, än jag i hoppet tänkt,
<tab>Är qvar, så hög, att aldrig
<tab>På jorden känts så saliga begär.
</poem>

När denna visa, i hvilken alla gladt instämt, ehuru
dess innehåll gaf några mycket att tänka, var slutad,
och man ytterligare dansat några danser, fann
drottningen, emedan redan någon del af den korta natten
förflutit, för godt att afsluta den första dagen. Hon lät
tända facklor och bjöd, att en hvar skulle gå till hvila
till följande morgon. Alla begåfvo sig således till sina
gemak och gjorde, som dem blifvit befaldt.
</chapter>

<chapter name="Andra dagen">
<b>Här slutas första dagen af Decameron, och
begynnes den andra, på hvilken under Filomenas
regimente talas om dem, som efter strid med
motgångar mot förhoppning ländt till ett
lyckligt slut.</b>

Redan hade solen med sitt ljus öfverallt utsändt den
nya dagen, och foglarne på de gröna qvistarne gåfvo
genom sina angenäma sånger öronen vittnesbörd derom,
när alla damerna och de tre unge männen, efter att
hafva uppstigit, gingo in i trädgårdarne och under
långsam gång länge spatserade hit och dit i det daggiga
gräset, under det att de bundo sig sköna kransar. För
öfrigt gjorde de denna dag, liksom de gjort den
föregående: efter att hafva spisat, medan svalkan ännu rådde,
och sedan de dansat en stund, gingo de till hvila; och,
när man stigit upp vid nionde timmen, begaf man sig
enligt drottningens önskan till den gröna ängen och
satte sig der ned rundtom henne. Sedan hon, hvars
skönhet och behagliga utseende än mer höjdes af den
lagerkrans, som krönte hennes hufvud, en stund
stillatigande betraktat sitt sällskap, befallde hon Neifile att
med en berättelse begynna följden af de kommande, och
denna började, utan att afbedja sig uppdraget, gladt tala
sålunda:


<h2>Första Berättelsen.</h2>

<b>Martellino ställer sig lam och föregifver sig blifva
helbregda genom den helige Henriks kropp.
Bedrägeriet upptäcks; han blir slagen och insatt
i fängelse och är i fara att hängas, men
kommer slutligen lös.</b>

Ganska ofta, I käraste damer, har det händt, att den,
som velat göra sig lustig öfver andra och i synnerhet
öfver vördnadsvärda föremål, på slutet fått behålla
skammen och stundom äfven skadan för sig ensam. För att
hörsamma drottningens befallning och genom min
berättelse begynna lösningen af vår uppgift, tänker jag nu
som exempel derpå berätta er, hvad i början olyckligt
som hände en af våra landsmän, och huru det sedan
dock aflopp öfver all hans förmodan lyckligt.

Det är icke för lång tid sedan, som i Treviso lefde
en Tysk, vid namn Henrik, hvilken, emedan han var
fattig, för penningar tjente en hvar, som det önskade,
såsom bärare, men det oaktadt hos alla gällde för en
menniska af högst from och otadlig vandel. Till följe
deraf skedde, som Trevisanerna försäkra, det må för öfrigt
vara sannt eller icke, att i hans  dödsstund alla klockor

i Trevisos stora kyrka, utan att någon drog dem, begynte
ringa af sig sjelfva. Detta ansågs allmänt för ett under;
alla sade, att Henrik var ett helgon, och folket strömmade
från hela staden till det hus, der hans lik låg, och bar
det som ett heligt lik till domkyrkan. Lama, giktbrutna,
blinda och andra sjuka, af hvad ondt eller krankhet de
än måtte lida, ditfördes för att genom denna kropps
vidrörande åter blifva friska.

Just under denna uppståndelse och sammanlopp
hände sig, att tre våra landsmän anlände till Treviso, af
hvilka den ene hette Stecchi, den andre Martellino och
den tredje Marchese, folk, som besökte store herrars hof
och roade sina åskådare genom sin skicklighet att göra
fula miner och härma hvem som helst. De hade aldrig
varit i Treviso och förundrade sig öfver att se hela
staden i rörelse. Då de hört anledningen härtill, fingo de
lust att sjelfva bese allt detta, och, sedan de aflemnat
sina saker i ett härberge, sade Marchese: "Vi skola
ändå gå dit och se på helgonet; men jag för min del
begriper icke, huru vi skola komma igenom; ty jag har
hört, att stället är uppfyldt af Tyskar och annat
beväpnadt folk, som den herre, hvilken denna stad tillhör,
låtit uppställa der för att förekomma oväsen. Dessutom
är, som det säges, kyrkan så full af folk, att nästan
ingen menniska kan komma in der." Martellino, som
likaledes hade lust att se på saken, sade derpå: "Det
skall icke hindra oss: jag skall nog hitta på ett medel
att komma fram ända till liket." "Och huru då?" gentog
Marchese. "Du skall få höra det," sade Martellino. "Jag
förställer mig, som jag vore lam; du understöder mig på
den ena, och Stecchi på den andra sidan, som om jag

icke kunde, gå för mig sjelf, och I låten förstå, att I
viljen föra mig dit, på det helgonet må göra mig frisk.
På det sättet skall ingen se oss utan att ge rum och
villigt släppa oss igenom." Marchese och Stecchi
behagade denna plan; de lemnade oförtöfvadt härberget och
begåfvo sig alla tre till ett afsides ställe, der Martellino
förvred händer, fingrar, armar och ben och dessutom
äfven mun, ögon och hela sitt ansigte på sådant sätt, att
det var förfärligt att skåda, och att ingen kunde se
honom utan att påstå, att han verkligen vore contract
och lam i hela sin kropp.

Med den sålunda vanställde gingo Marchese och
Stecchi, som understödde honom, efter utseendet med stor
fromhet, till kyrkan och bådo helt ödmjukt en hvar, som
hindrade deras väg, att för Guds skull ge rum. Man
gjorde dem gerna till viljes, och, då de drogo allas ögon
till sig, och nästan öfverallt ropades "ge rum, ge rum!"
anlände de inom kort dit, der den helige Henriks kropp
låg. Strax togo några adelsmän, som här stodo vakt,
Martellino och lade honom på det heliga liket, på det
han genom det måtte erhålla helsans nåd. Allt folket
var uppmärksamt på, hvad som skulle ske med honom,
och Martellino, som förträffligt förstod sig på dylikt,
låtsade efter en liten stund först, som om ett finger åter
blefve rakt; sedan sträckte han ut handen, derpå armen,
och slutligen återvann hela kroppen sitt rätta utseende.
När folket såg detta, utbrast det till den helige Henriks
lof i sådant larm, att man icke skulle hafva hört sjelfva
åskan.

Men nu ville det sig icke bättre, än att alldeles i
närheten stod en Florentinare, som ganska väl kände

Martellino, men likväl icke igenkännt honom i den
vanställda skepnad, i hvilken han ditförts. När denne såg
honom åter frisk och färdig, märkte han strax, hvem
det var, började skratta för sig sjelf och sade: "Nå,
den skall hin ta! Hvem, som såg honom komma, skulle
icke trott, att han verkligen var alldeles lytt och lam?"
Dessa ord hörde några Trevisanare och frågade strax:
"Huru, var han icke krympling?" "Nej gudbevars!" sade
Florentinaren; "han har alltid varit så rak och rät som
någon af oss; men, som I sjelfve haft tillfälle att se,
förstår han sig bättre än någon annan på sådant
narrspel att förställa sig, hur som helst."

Då Trevisanarne hört detta, behöfdes intet vidare.
De trängde sig med våld fram och ropade högljudt:
"Hållen fast denne förrädare, som bespottar Gud och
helgonen och utan att vara lam kommit hit som sådan
för att håna oss och vårt helgon!" Med dessa ord fingo
de fatt i honom, drogo honom ned från det ställe, der
han legat, lufvade honom, sleto kläderna af kroppen på
honom och begynte att slå honom med knytnäfvarne och
trampa honom med fötterna; och ingen ansåg sig vara
karl, som icke hjelpte till. Martellino skrek: "Hjelp för
Guds skull!" och värjde sig så godt, han kunde; men
det halp icke: hopen kom honom i allt större antal på
lifvet. Då Marchese och Stecchi sågo detta, begrepo de
nog, hur illa saken stod, men vågade af fruktan för sig
sjelfva icke bistå honom, utan fordrade liksom de andra
högljudt hans död, ehuru de i tysthet tänkte på medel
att draga honom undan folkets händer, hvilket, utan den
utväg, Marchese hastigt tog, säkert skulle bragt honom
om lifvet. Då nämnligen hela skaran af stadens

bevakning var utanför, uppsökte Marehese hastigt den, som
i podestà'ns ställe anförde den, och sade: "För Guds
skull hjelp mig! Här är en spetsbof, som snappat från
mig en penningpung med väl hundra guldfloriner. Jag
ber er, tag fast honom, på det jag må återbekomma min
tillhörighet." Så snart de hört detta, sprungo strax väl
ett dussin stadstjenare dit, der den arme Martellino
friserades utan kam, ryckte honom, sönderslagen och
genompryglad, undan hopen, den de haft största möda i
verlden att genombryta, och förde honom upp till
rådhuset. Många af dem, som ansågo sig skymfade af honom,
gingo med, och, när de hörde, att han blifvit gripen för
ficktjufnad, sade de, i den öfvertygelsen, att de ej kunde
finna något bättre skäl för att bereda honom en slem
ändalykt, att han äfven af dem tillgripit penningar.

Då podestà'ns domare, som var en hård man,
förnam dessa beskyllningar, förde han honom strax afsides
och begynte förhöra honom. Men Martellino svarade
med gyckel, som om han icke aktade fängslandet för
något. Förtörnad deröfver, lät domaren binda honom
vid repet och draga till några duktiga tag för att förmå
honom till bekännelse at sina brott och sedan låta hänga
honom. Då Martellino äter släpptes ned på marken, och
domaren frågade honom, om det vore sannt, för hvilket de
andre anklagade honom, svarade han, när nekande ändå
icke halp honom: "Herre, jag är beredd att tillstå
sanningen för er; men låt hvar och en, som anklagar mig,
säga, när och hvar jag tagit från honom hans penningar,
sa skall jag sedan bekänna, hvad jag gjort eller icke."
"Godt," svarade domaren; "dermed är jag nöjd." Derpå
lät han kalla några; den ene försäkrade, att Martellino

för åtta dagar sedan stulit hans penningpung, en annan
för sex, en annan för fyra dagar sedan, och åter andra
just samma dag.

När Martellino hörde detta, sade han: "Herre, de
fara allesamman med oförskämd lögn. Men, att jag säger
sanning, skall ni inse deraf, att jag ända till för några
timmar sedan aldrig varit här lika visst, som jag önskar,
att jag aldrig i mitt lif besökt denna stad. Knappt
anländ, gick jag till min olycka att beskåda det heliga
liket, vid hvilket tillfälle jag blef så hårdragen, som ni
kan se på mig. Att det verkligen förhåller sig så, skall
den ämbetsman, hos hvilken anmälanden göras, hans
främlingsbok och min värd kunna för er klarligen intyga.
Finner ni, att jag sagt er sanningen, så ber jag er att
ej efter dessa bofvars åstundan pina och afrätta mig."

Medan sakerna stodo sålunda, hade Marchese och
Stecchi redan förnummit, att podestà'ns domare förfor
strängt mot Martellino och låtit draga honom på repet.
Deröfver förskräcktes de mycket och sade till hvarandra:
"Vi hafva just ställt vackert till: vi togo honom ur
pannan och kastade honom i elden." Derföre sprungo de
kring med stort bekymmer, uppsökte sin värd och
berättade honom, huru saken stod. Denne skrattade häråt,
men förde dem till en viss Sandro Agolanti, som den
tiden bodde i Treviso och hade stort inflytande hos
stadens herre. Då värden ordentligt berättat denne allt
och jemnte de andra bedt honom att antaga sig
Martellinos sak, gick Sandro efter mycket löje till herren och
och bragte det derhän, att Martellino efterskickades.
Buden funno honom ännu stående i blotta skjortan, helt
förvirrad och bäfvande, inför domaren; ty denne ville

icke höra något till hans urskuldande, utan var tvärtom,
af en tillfälligtvis fattad obenägenhet mot Florentinare,
på det bestämdaste sinnad att låta hänga honom och
vägrade äfven hårdnackadt att utlemna honom till sin
herre, tills han slutligen mot sin vilja tvangs dertill.
Då Martellino stod inför herren, berättade han honom
alltsammans ordentligt och utbad sig derpå af honom
såsom högsta nåd, att han måtte låta honom gå; ty, tills
han vore i Florens, skulle han ännu beständigt tycka
sig känna snaran på strupen. Herren log öfver måttan
åt denna egna händelse och skänkte dem en drägt till
mans; men de återvände, oförmodadt räddade ur så stor
fara, friska och sunda till sin hemort.

<h2>Andra Berättelsen.</h2>

<b>Rinaldo från Asti kommer, utplundrad af röfvare, till
Castel Guiglielmo, der han af en enka
härbergeras och hålles skadeslös för sitt missöde, och
återvänder sedan frisk och sund hem.</b>

Åt Martellinos händelser, såsom Neifile förtalde dem,
skrattade damerna öfver måttan, men bland männen mest
Filostrato, hvilken drottningen nu befallde i berättande
efterfölja Neifile, emedan han satt närmast henne. Han
begynte också utan minsta dröjsmål sålunda:

Sköna damer, jag vill för er berätta en händelse,
sammansatt af fromhet, olycka och kärlek, som just nu
föll mig i sinnet. Att åhöra den lär knappt blifva annat
än nyttigt, i synnerhet för dem, hvilka färdas i
kärlekens osäkra rike, der den, som icke läst den helige
Juliani fader vår, äfven om han får en god bädd, dock
ofta blir slätt härbergerad.

Det var nämnligen på markgrefve Azzos af Ferrara
tid en köpman, vid namn Rinaldo från Asti, hvilken i sina
angelägenheter kommit till Bologna och, efter att hafva
afslutat sina göromål der, återvände hem. Då hände, att
han, under ridt till Verona och knappt utkommen ur

Ferrara, rakade på några karlar, som tycktes vara
köpmän, men i sjelfva verket voro stråtröfvare och förde
ett brottsligt lif. Han var nog oförsigtig att under
samtal sluta sig till dem; men de föresatte sig, da de
varsnade, att han var köpman, och mente, att han borde
hafva penningar på sig, att vid första lägliga tillfälle
plundra honom. På det han nu icke skulle fatta någon
misstanke, talade de med honom som anständiga
menniskor af godt stånd blott om passande och ärliga ting och
ställde sig, så mycket de visste och kunde, vänliga och
välvilliga mot honom; så att Rinaldo, som reste blott
åtföljd af en tjenare till häst, ansåg det som en stor
lycka för sig att hafva träffat dem.

Som det plägar ske i samspråk, hände sig ock nu,
att de nämnligen under färden gingo från ett ämne till
ett annat; och bland öfrigt råkade de äfven att tala om
böner, hvilka menniskorna göra till Gud. Då sade en
af vägriddarne, hvilka voro tre, vänd till Rinaldo: "Och
ni, ädle herre, hvilken bön brukar ni läsa, när ni reser?"
"I sanning", genmälde Einaldo, "jag är i sådana saker
enfaldig och oerfaren och har icke många böner till
hands, emedan jag lefver beskedligt på gamla viset och
låter två soldi gälla tjugofyra denarer. Likväl har jag på
resor alltid plägat om morgonen, när jag lemnar värdshuset,
läsa ett fader vår och ett ave maria för den helige Juliani
faders och moders själar, och sedan ber jag Gud och
detta helgon att den kommande natten gifva mig ett
godt härberge. Nu har jag i mina dagar ofta nog varit
i stor fara på vägen, men likväl alltid kommit lyckligt
undan och om aftonen fått godt härberge hos hederliga
menniskor; derföre hyser jag också den fasta tron, att

den helige Julianus, till hvars ära jag läser dessa böner,
utverkat mig denna nåd af Gud; och jag skulle icke tro
mig hvarken om dagen få god resa eller om aftonen godt
nattqvarter, om jag ej på morgonen bedt dem."

Derpå sade den, som frågat honom: "Har ni äfven
i dag bedt detta fader vår?" "Ja, visst," svarade Rinaldo.
Men den andre, som redan visste, hvad som skulle ske,
sade vid sig sjelf: "Du skall nog behöfva din bön; ty,
om intet kommer imellan, tänker jag, du lär blifva slätt
härbergerad." Men derpå sade han högt: "Jag har
också rest mycket och likväl aldrig bedt den, fast jag
ofta hört den berömmas; likvisst har det aldrig händt,
att jag funnit andra än goda härbergen. I afton lär ni
få se, hvem af oss får det bättre, ni, som läst er bön,
eller jag, som icke gjort det. Visserligen begagnar jag
i dess ställe <i>dirupisti</i> eller <i>intemerata</i> eller också <i>de
profundis,</i> hvilka, som min mormor brukade säga, äro af
största kraft och verkan."

Sålunda talade de, under det de redo vidare, om
allehanda saker, och dessa afbidade blott tid och ställe
för att verkställa sin brottsliga föresats. Då det nu redan
var sent, och de bortom Castel Guiglielmo skulle vada
öfver en flod, anföllo de tre, emedan stället var ensligt
och instängdt, och natten redan inbrutit, Rinaldo,
utplundrade honom och sade, då de qvarlemnade honom till
fots och i blotta skjortan: "Nu får du väl se, om din
helige Julianus ger dig godt qvarter i natt. Vårt helgon
skall nog skaffa oss ett sådant." Dermed satte de öfver
floden och redo bort.

Då Rinaldos tjenare såg sin herre öfverfaras, icke
blott gjorde han af feghet intet för att bistå honom, utan

vände till och med om sin häst och satte af i
sporrsträck samt stadnade icke förr, än han anlände ända till
Castel Guiglielmo, der han utan att bekymra sig om
något annat, då det redan var sent, helt lugnt tog in.

Rinaldo som imellertid blifvit qvar barfota och i
skjortan och vid den stora kölden och ett ihållande snögande
icke visste, hvad han skulle taga sig före, började, då
qvällen redan var inne, och han darrade och skakade
tänderna, att se sig omkring efter en tillflyktsort, der
han kunde tillbringa natten utan att frysa till döds.
Men, då kriget kort förut härjat dessa nejder, och allt
förbränts, fann han ingen sådan och sprang derföre,
drifven af kölden, i fullt lopp till Castel Guiglielmo, der
han, i fall han blott kunde komma in, genom Guds nåd
hoppades finna hjelp, ehuru han icke visste, om hans
tjenare flytt dit eller annanstädes. Mörka natten
öfverraskade honom likväl redan omkring en miglio från
köpingen, så att, när han ditkom, voro portarne stängda,
och vindbryggorna uppdragna. Tröstlös och bedröfvad
deröfver, såg han sig gråtande om efter någon plats, der
han åtminstone kunde sätta sig ned utan att få snö på
sig; och lyckligtvis fick han sigte på ett hus, som var
något utbygdt öfver köpingens murar, hvarföre han
hastigt beslöt, att under detta utsprång afvakta dagen.
Der fann han en dörr, på hvars tröskel, ehuru stängd,
han satte sig ned på litet gammal halm, som han samlat
i grannskapet, under bitter klagan mot den helige
Julianus, emedan han mente, att denne illa motsvarade det
förtroende, han satte till honom.

Men den helige Julianus hade icke förgätit honom,
utan beredde honom snart ett godt härberge. I denna

köping bodde nämnligen en ung enka af så skön gestalt,
som hvilken annan som helst, den markgrefve Azzo
älskade som sitt lif och för sitt nöje här underhöll.
Denna dame bebodde just det hus, under hvars
utbyggnad Rinaldo nedsatt sig. Nu hade händelsevis
markgrefven föregående dagen kommit dit i afsigt att om
natten sofva hos henne och till aftonen hos henne i
tysthet låtit bereda ett bad och en ypperlig måltid. Då
imellertid allt var färdigt, och damen blott väntade på
markgrefvens ankomst, anlände en tjenare för porten och
bragte honom underrättelser, med anledning af hvilka
han strax måste rida bort. Han lät derföre tillsäga sin
älskarinna, att hon ej skulle vänta honom, och for
hastigt sin väg. Hon var likväl temligen illa tillfreds
härmed, men beslöt sig ändtligen, då hon icke visste,
hvad hon skulle göra, att sjelf stiga i det för Markgrefven
tillredda badet, derpå spisa och sedan gå till sängs.

Hon hade också verkligen redan gjort det första.
Men badet var helt nära till den dörr, mot hvilken den
arme Rinaldo utanför ringmuren lutat sig, och således
kunde damen derifrån ganska väl höra hans gråt och
skälfvande, och hur han skakade tänderna som en stork.
Hon ropade derföre sin tjenarinna och sade till henne:
"Gå upp och se efter, hvem som är utom muren på
tröskeln till vår dörr, och hvad han der gör." Flickan
gick och såg vid det sken, snön spridde, Rinaldo, barfota
och i skjortan, sitta nedanför, som redan är nämndt,
darrande i hela kroppen. På tillfrågan, hvem han var,
svarade han under så starka skälfningar, att han knappt
kunde få fram orden, och tillade så kort, han kunde,
hur och hvarför han kommit dit, samt bad henne sedan

på det bevekligaste, att hon, om möjligt, ej måtte låta
honom under natten omkomma der af köld.

Hans ord väckte flickans medlidande, och hon
återvände till sin fru och berättade henne alltsammans. Äfven
denna kände medömkan, och, då hon ihogkom, att hon
hade nyckeln till dörren, som någon gång tjenade att
hemligen insläppa markgrefven, sade hon: "Gå och
öppna sakta för honom! Aftonmåltiden är ju deruppe,
och den kunna vi bada ensamma icke förtära; plats nog
att härbergera honom ha vi också." Tjenarinnan berömde
mycket sin frus menskliga tänkesätt, gick och öppnade
och förde honom in till enkan. Då denna såg, att han
var nästan stel af köld, sade hon till honom: "Gode
man, stig strax i detta bad, som ännu är varmt." Rinaldo
lät ej säga sig detta två gånger och kände sig genom
badets värme så stärkt, att han trodde sig ha återvändt
från död till lif. Imellertid lät damen lägga i ordning
för honom de kläder, hennes man kort före sin död burit,
och, när han tog dem på sig, passade de honom, som de
varit gjorda for honom. Medan han nu väntade på,
hvad damen skulle befalla honom, tackade han Gud och
den helige Julianus, för det att de frälst honom från en
slem natt, som han befarat, och fört honom till ett så
godt nattqvarter, som detta syntes vara.

Sedan damen hvilat sig en stund, gick hon till en
sal, der, hon låtit göra upp en stor brasa, och frågade,
hur det stod till med den främmande. "Min fru,"
svarade tjenarinnan, "han har nu klädt sig och är en
vacker karl och, som det tyckes, ganska höfvisk och
väluppfostrad." "Gå då," gentog damen, "kalla honom och
säg åt honom att komma och värma sig vid elden; och

sedan skall han få spisa afton, ty jag är säker om, att
han ännu icke gjort det." Då Rinaldo inträdde i salen
och fick se sin värdinna, blef han väl varse, att hon
var en fru af stånd, och således helsade han henne
vördnadsfullt och aflade hos henne den varmaste tacksägelse
för den honom bevisade välgerningen. Men damen fann
vid hans åsyn och af hans ord, att han alldeles
motsvarade, hvad hennes tjenarinna sagt om honom, hvarföre
hon vänligt mottog honom, bad honom förtroligt sätta
sig bredvid henne vid elden och tillsporde honom
om det missöde, som ditfört honom. Han berättade
henne alltsammans ordentligt; och, då enkan hört
något om Rinaldos tjenare, när denne anländt till stället,
satte hon fullkomlig tro till hans ord och sade honom,
hvad hon visste om tjenaren, och huru han följande
morgon lätt skulle återfinna honom.

Imellertid hade bordet anrättats, och, sedan de
tvagit sina händer, satte sig Rinaldo enligt damens önskan
till bords med henne. Han var stor och välväxt, skön
och behaglig till utseendet, af artiga och intagande seder
och en ung man i blomman af sin ålder. Men hos vår
enka hade redan genom hoppet, att markgrefven skulle
tillbringa natten hos henne, ett häftigt begär efter
kärlekens fröjder vaknat; hon fäste derföre ofta sina ögon på
Rinaldo, fann synnerligt behag i hans åsyn och var slutligen
alldeles betagen i honom. Efter aftonmåltiden rådgjorde
hon med sin tjenarinna, om hon icke, då markgrefven
svikit hennes förhoppningar, skulle begagna det goda
tillfälle, lyckan skänkt henne. Tjenarinnan, som väl märkte,
huru stor lust hennes matmoder hade härtill, uppmanade
henne efter förmåga att följa den. Damen återvände

således till elden, der hon lemnat Rinaldo, såg honom an
med kärleksvarma ögon och sade: "Nå, Rinaldo,
hvarföre så tankfull? Äro då en häst och några kläder så
oersättliga? Gif er tillfreds, var glad och tänk, att ni
är hemma hos er. Ja, jag kunde väl säga er något mera.
I de kläder, ni nu har på er, och som tillhört min
aflidne man, förekommer ni mig alldeles som han sjelf,
och väl tusen gånger i afton har jag haft lust att falla
er om halsen och kyssa er; och i sanning, hade jag icke
fruktat att misshaga er, skulle jag också gjort det." Då
Rinaldo, som icke var något dumhufvud, hörde dessa ord
och såg, huru den unga enkans ögon blixtrade, gick han
med öppna armar mot henne och sade: "Min fru, då
jag vid åtanken af det tillstånd, ur hvilket ni lät befria
mig, alltid kan säga mig hafva er att tacka för mitt
lif, så vore det väl en stor ohöflighet, om jag icke
bemödade mig att göra allt, som kan vara er angenämt. Följ
derföre er lust att famntaga och kyssa mig; ty, hvad mig
beträffar, skall jag i sanning mer än gerna omfamna och
kyssa er." Flera ord behöfdes ej. Damen, som hel och
hållen brann af kärlekstrånad, kastade sig ögonblickligt
i hans armar; och, sedan hon tusentals gånger under
eldiga omfamningar kysst honom och likaså kyssts af
honom, stodo de upp tillsammans och gingo till
sofgemaket, der de utan minsta dröjsmål lade sig och, innan
morgon grydde, många gånger fullkomligt tillfredsställde
sina önskningar.

Men, då morgonrodnaden började synas, uppstego de
efter enkans önskan, och, på det ingen skulle kunna ana,
hvad som skett, gaf hon honom några dåliga kläder,
fyllde hans börs med penningar och, sedan hon visat

honom, hvilken väg han skulle taga för att komma in
och återfinna sin tjenare och bedt honom förtiga allt,
utsläppte hon honom genom samma lilla dörr, genom
hvilken han inkommit.

När det blef ljusan dag, och portarne öppnats, gick
han, liksom han anländt långt ifrån, in i köpingen och
och uppsökte sin tjenare. Då han nu åter tagit på sig
sina kläder, som voro i kappsäcken, och just skulle stiga
upp på tjenarens häst, skedde, liksom genom ett
guddomligt under, att de tre stråtröfvarne, som aftonen förut
plundrat honom och för en annan af dem begången
förbrytelse snart derpå blifvit gripna, infördes i köpingen.
Till följe af deras egen bekännelse fick han då tillbaka
sin häst, sina kläder och penningar och miste intet annat
än ett par strumpeband, dem röfrarne ej visste hvar de
gjort af. Under tacksägelser till Gud och den helige
Julianus steg Rinaldo derpå till häst och anlände frisk
och sund hem; men de tre stråtröfvarne fingo redan
dagen derpå trampa luften.

<h2>Tredje Berättelsen.</h2>

<b>Tre unge män förslösa sin egendom och blifva
fattiga. En systerson till dem återvänder utan
förhoppning hem och sammanträffar under vägen
med en abbot. Denne upptäcker sig som dotter
till konungen af England, tager honom till man
och gör hans morbröder genom ersättande af
det förlorade åter välmående.</b>

Damerna hade med förundran åhört Rinaldos från Asti
öden; de berömde hans fromhet och tackade Gud och
den helige Julianus, för det de bisprungit honom i hans
största nöd. Dock ansågo de, fastän de blott förstulet
yttrade sig derom, ingalunda enkan för dum, för det hon
förstått begagna den lycka, Gud sändt henne i huset.

Medan man ännu under smålöje talade om den
angenäma natt, hon haft, började Pampinea, hvilken som
granne till Filostrato förmodade, att ordningen skulle
träffa henne, som också verkligen blef fallet, att för sig
sjelf tänka efter, hvad hon skulle berätta, och begynte
derpå efter drottningens befallning oförskräckt och
glädtigt att tala sålunda:

Ju mera, I dygdädla damer, man talar om lyckans
vexlande händelser, desto mer återstår för den, som
uppmärksamt vill betrakta tingen, att säga deröfver; och, att
det så förhåller sig, bör icke kunna förundra någon,
som förnuftigt besinnar, att alla de ting, vi dåraktigt
kalla våra, ligga i lyckans händer och följaktligen af
henne efter hennes förborgade rådslag oupphörligt
öfverflyttas från den ena på den andra, utan att vi förmå inse
den lag, hon följer. Fastän nu detta i allting
och alldagiigen blir oss uppenbart och äfven visats genom några
af de föregående berättelserna, vill jag dock, emedan vår
drottning önskat, att vi skola berätta öfver detta ämne,
måhända ej utan nytta för mina åhörare till de förra
foga en  ny historia, som jag hoppas skall finna bifall.

Det fanns förr i tiden i vår stad en adelsman,
hvilken hette herr Tedaldo och, som några påstå, tillhörde
slägten Lamberti, men enligt andras försäkran var af
familjen Agolanti, ehuru den senare meningen väl mera
hemtar sitt stöd af den nålmakarehandtering, hans söner
sedermera drefvo, och som hos Agolantierna alltid varit
och är bruklig. Men jag lemnar derhän, till hvilkendera
af slägterna han hörde, och säger blott, att han på sin
tid var en den rikaste adelsman och hade tre söner, af
hvilka den förste hette Lamberto, den andre Tedaldo,
och den tredje Agolante. De hade redan växt upp till
vackra och ståtliga ynglingar, ehuru den äldste ännu icke
uppnått sitt adertonde år, då den rike herr Tedaldo dog
och efterlemnade åt dem såsom sina rättmätiga arfvingar
hela sin fasta och rörliga förmögenhet. När dessa sågo
sig blifne så rike på både klingande mynt och
besittningar, begynte de, blott ledda af egen lust, att utan mått

och återhåll förslösa sina penningar, i det de höllo sig
stor betjening och många utvalda hästar, hundar och
falkar, gåfvo fortfarande offentliga banqueter, utdelade
skänker, höllo tornerspel och med ett ord gjorde ej blott,
hvad som anstår adelsmän, utan äfven allt hvad deras
ungdomliga öfverdåd ingaf dem. De hade ej länge fört
detta lif, förrän den af deras fader efterlemnade skatten
började minskas; och, då blotta inkomsterna ej mera
förslogo att bestrida de begynta utgifterna, sågo de sig
nödsakade att delvis sälja och förpanta sina egendomar.
Sålunda miste de i dag den ena, i morgon den andra
och märkte det knappast, förrän nästan intet återstod
dem; då öppnade fattigdomen deras ögon, dem rikedomen
hållit tillslutna. Lamberto kallade derföre en dag de
båda andre till sig, påminte dem, hvilket ärofullt lif
deras fader och sedermera de sjelfve fört, huru vidsträckt
deras rikedom varit, skildrade sedan det stora armod, i
hvilket de genom sitt oordentliga slösande störtat sig,
och uppmanade dem slutligen så eftertryckligt, han kunde,
att, innan deras fattigdom blefve än mer uppenbar,
gemensamt med honom sälja det lilla, som stod dem åter,
och draga till främmande land.

Så gjorde de också verkligen: de lemnade i all
tysthet Florens utan att taga afsked af någon och stadnade
ej förr, än de voro i England. Der hyrde de sig i
London ett litet hus och begynte under största
sparsamhet i sina utgifter att låna ut penningar på hög renta,
hvarvid lyckan var dem så gunstig, att de inom få år
aflade en stor förmögenhet. Derpå reste den ene efter
den andre af dera åter till Florens; de köpte tillbaka
större delen af sina forna gods ochförvärfvade ännu

många andra dertill samt gifte sig i sin hemort. Men,
då de alltjemnt fortforo att ockra i England, skickade de
en sin systerson, vid namn Alessandro, dit för att sköta
deras angelägenheter.

De sjelfve stadnade i Florens och började, ej
ihogkommande det tillstånd, i hvilket omåttliga utgifter
en gång förr störtat dem, och fastän de alla nu hade
äfven hustru och barn, att lefva slösaktigare än
någonsin; men alla köpmän hyste den största tanke om dem
och anförtrodde dem hvilka, summor som helst. Några
år halp dem det mynt, Alessandro sände dem, att
bestrida dylika utgifter; ty denne lånade ut penningar åt
många baroner på deras borgar och andra inkomster,
hvilket inbragte honom stor vinst.

Medan imellertid de tre bröderna slösade på detta
sätt och, när det brast dem penningar, upptogo lån, i fast
hopp på sändningarna från England, inträffade, att, mot
allas förmodan, i England ett krig utbröt mellan konungen
och en af hans söner, hvilket delade hela ön i två
partier, i det några höllo med fadren och andra med sonen.
Genom detta krig togos alla baronernes borgar undan
Alessandro, och ingen af de andra inkomsterna gaf honom
bättre säkerhet. Då man likväl dag från dag
hoppades på fred imellan far och son, till följe hvaraf också
Alessandro skulle fått allt, såväl rentor som kapital,
tillbaka, lemnade denne icke ön, och de tre bröderna, som
bodde i Florens, inskränkte i intet sina stora utgifter,
utan upplånade dagligen mera penningar. Men, då de
hysta förhoppningarna icke förverkligades inom loppet af
flera år, icke blott förlorade de förtroendet, utan blefvo
äfven insatte i fängelse på yrkande af sina borgenärer,

som ville hafva betalning, och måste, då deras
egendomar icke räckte till att betäcka skulderna, för återstoden
qvarstadna der. Deras hustrur och små barn sökte sitt
uppehälle dels i byarne, dels här och der i mycket
torftiga omständigheter, utan att för hela framtiden kunna
vänta något annat än nöd och elände.

Alessandro hade imellertid i England flera år
förgäfves väntat på fred; men, då han ännu icke märkte
någon utsigt dertill, och hans vistande der tycktes honom
ej mindre lifsfarliga än onyttigt, beslöt han att återvända
till Italien och begaf sig alldeles ensam på väg. Då
inträffade det, att, just på samma gång som han, en
hvitklädd abbot afreste från Brüssel, ledsagad af många
munkar och med en talrik tjenarskara och stor tross
framför sig. Efter honom redo två äldre adelsmän af med
konungen beslägtad ätt, till hvilka såsom bekanta
Alessandro sällade sig, och af hvilka han med nöje mottogs.
Under fortsatt ridt frågade Alessandro dem sakta, hvilka
de munkar voro, som redo förut med så många tjenare,
och hvart de färdades. "Den, som rider först," svarade
den ene af de båda adelsmännen, "är en ung slägting
till oss, som nyligen blifvit vald till abbot i ett af
Englands största stift. Men, emedan han är yngre, än
lagarne tillstädja innehafvare af denna värdighet, resa vi
nu med honom till Rom för att hos den helige fadren
anhålla, att han må dispensera honom för hans
otillräckliga ålder och derpå stadfästa honom i hans
värdighet; dock bör detta ännu icke omtalas." Under färden
red den unge abboten än framför, än efter sina tjenare,
som vi dagligen se store herrar göra under resor, och

sålunda blef han också en gång varse Alessandro, som
händelsevis kommit i hans närhet.

Alessandro var en ung man, skön till gestalt och
anlete samt så höfvisk och angenäm i sitt sätt, som man
någonsin kan vara. Han behagade också abboten i
första ögonblicket på så förvånande satt, som icke något
annat tillförene gjort; han kallade honom till sig, begynte
behagligt samtala och frågade honom, hvem han var,
hvarifrån han kom, och hvart han reste. Alessandro
besvarade öppenhjertigt alla hans frågor och erbjöd sig,
så ringa han än förmådde, till hvarje tjenst. När
abboten hörde hans förståndiga och vackra svar, när han
nogare betraktade Alessandros fina seder och öfvervägde
inom sig sjelf, att denne, oaktadt sitt låga hvarf, likväl
var adelsman, blef hans välbehag till honom allt varmare.
Uppfylld af medlidande med hans motgångar,
uppmuntrade han honom förtroligt och tillsade honom att vara
vid godt mod; ty, vore han blott en redlig man, skulle
Gud för visso uppsätta honom på samma ställe, hvarifrån
lyckan nedstött honom, och än högre. För öfrigt bad han
honom, då hans resa gick till Toscana, och han sjelf
färdades samma väg, att han ville göra honom sällskap.
Alessandro tackade honom för hans vänliga uppmuntran
och förklarade sig redo till allt, hvad han kunde befalla
honom.

Upprörd i sitt inre af nya känslor, dem åsynen
af Alessandro väckt hos honom, fortsatte abboten sin
resa; och efter några dagars förlopp anlände sällskapet
till en by, som var temligen sparsamt försedd med
härbergen. Men, då abboten ville taga in just här, lät
Alessandro honom stiga af i en värds hus, med hvilken

han var ganska bekant, och sörjde derför, att åt honom
gjordes i ordning en kammare, hvilken bland alla i huset
var den minst obeqvämt belägna. Alessandro hade
nämnligen blifvit ett slags hofmästare hos abboten, och, såsom
den der förstod att finna sig, inqvarterade han, så godt
sig göra lät, hans följe i närbelägna hus.

Då nu abboten ätit afton, och det redan blifvit så
sent på natten, att alla lagt sig, frågade Alessandro
värden, hvar han sjelf kunde få sofva. "Det vet jag
verkligen icke," sade denne; "du ser, att alla rum äro
upptagna, och kan sjelf öfvertyga dig om, att jag och mitt
folk måste sofva på bänkarne. Dock finnas i abbotens
gemak några kornlårar; dit kunde jag föra dig och lägga
en bädd derpå, och, om du låter dig nöja, kunde du
tillbringa natten der, så godt sig göra låter." Alessandro
genmälde: "Huru skall jag kunna gå in i abbotens
kammare, som du vet är så liten, att ingen af hans
munkar fördenskull kunnat sofva der? Hade jag märkt
det, innan förhängena drogos till, skulle jag låtit ett par
munkar sofva på kornkistorna och sjelf lagt mig, der de
nu äro." Derpå sade värden: "Men det är nu en gång
så, och du finner der, om du vill, det bästa läger i
verlden. Abboten sofver, och förhängena äro tilldragna;
jag skaffar dig i all tysthet en kudde, och du sofver
der." När Alessandro såg, att saken lät sig göra utan
att falla abboten besvärlig, gick han in derpå och lade
sig i ordning så sakta, han kunde.

Men abboten sof icke, utan brann ännu i sitt
nyväckta begär och hade hört allt, hvad Alessandro och
värden talat med hvarandra, och hvar den förre lagt
sig. Högligen glad inom sig häröfver, sade han vid sig

sjelf: Gud har gifvit mig tillfälle att ernå mina
önskningars fullbordan. Om jag låter det gå förbi, lär ett
dylikt icke på lång tid komma tillbaka. Således med
fast beslut att nyttja det, kallade han, så snart allt i
huset tycktes honom stilla, Alessandro med låg röst
och bad honom lägga sig bredvid honom sjelf i bädden.
Alessandro vägrade länge, men afklädde sig slutligen och
gick till sängs der. Strax lade abboten sin hand på
hans bröst och började smeka honom, såsom
kärlekstrånande flickor pläga göra med sina älskare. Alessandro
förundrade sig högligen deröfver och tänkte, att abboten
smekte honom på detta sätt, drifven af skändlig kärlek.
Denne gissade imellertid, antingen af Alessandros
beteende eller af egen förmodan, strax hans misstanke,
smålog deråt, afdrog sig genast skjortan, som han ännu hade
på sig, fattade den unge mannens hand, lade den på sin
barm och sade: "Alessandro, förjaga din dåraktiga tanke
och känn här, hvad jag hittills dolt!" Alessandros hand
hade imellertid på abbotens bröst upptäckt två runda,
fasta och fina kullar, som vid berörandet kändes ej
annorlunda än elfenben; och knappt hade han funnit dessa
och deraf insett, att det var en qvinna, förrän han utan
att afbida vidare uppmaning genast tog henne i famn
och ville kyssa henne. Men hon afbröt honom med
följande ord: "Innan du kommer mig närmare, så hör
först, hvad jag vill säga dig. Jag är, som du nu kan
begripa, qvinna och icke man; som jungfru har jag
lemnat mitt fädernesland och reste till påfven, på det han
skulle gifta bort mig. Till din lycka eller snarare till
min olycka blef jag för några dagar sedan, då jag såg
dig för första gången, så upptänd af kärlek till dig, att

aldrig en qvinna högre älskat en man. Fördenskull har
jag beslutit att hellre taga dig än någon annan till man:
men, vill du icke hafva mig till hustru, så lemna mig
strax och återvänd till ditt sofställe." Ehuru Alessandro
icke kände henne, slöt han dock, med hänseende till det
sällskap, i hvilket hon reste, att hon måtte vara rik och
af högt stånd, och, att hon var skön, såg han sjelf. Han
svarade således utan allt för lång besinning, att, om det
behagade henne, vore det honom högst önskvärdt. Derpå
reste hon sig upp i bädden, gaf honom en ring i handen
och lät honom trolofva sig framför en bild, som der
hängde, och på hvilken vår Frälsare var afbildad. Sedan
omfamnade de hvarandra och förlustade sig den öfriga
delen af natten till stor inbördes förnöjelse. Då dagen
grydde, och sedan de båda sins imellan aftalat sitt
blifvande beteende, stod Alessandro upp, öfver måttan nöjd,
och lemnade rummet, såsom han inkommit, utan att någon
erfor, hvar han om natten sofvit. Derpå begaf sig
abboten åter på väg med sitt följe, och efter många
dagsresor anlände de slutligen till Rom.

När de här hade hvilat ut sig några dagar,
uppvaktade abboten med de båda adelsmännen och Alessandro
utan dröjsmål påfven och begynte efter öflig
vördnadsbetygelse tala sålunda: "Helige fader, er bör bättre än
någon annan vara bekant, att den, som vill lefva
rättskaffens och ärbart, måste, så mycket han kan, undvika
hvarje anledning, som kunde förmå honom att handla
annorlunda. Då jag nu är sinnad att lefva på detta sätt,
har jag, för att kunna fullkomligt göra det, i hemlighet
flytt från min faders, konungens af England, hof i den
drägt, i hvilken  ni nu ser mig, och medfört en stor del

af hans skatter. Han ville nämnligen bortgifta mig, ung,
som jag är, med konungen af Skottland, en stengammal
herre; men jag begaf mig på väg hit, på det ers
helighet måtte förmäla mig. Också var det icke så mycket
konungens af Skottland ålder, som förmådde mig till
flykt, som fruktan, att jag, om jag blefve förmäld med
honom, i min ungdoms svaghet kunde försynda mig mot
de guddomliga lagarne och äran af min faders kungliga
blod. Medan jag nu reste hit i denna afsigt, har Gud,
som ensam bäst vet, hvad som göres en hvar behof, efter
sin barmhertighet, som jag tror, fört mig den för ögonen,
som efter Hans vilja skall vara min gemål; och det var
denne unge man (dervid visade hon på Alessandro), som
ni ser här vid min sida, och hvars ädla seder och
hurtiga uppförande äro värdiga hvilken hög dam som helst,
om än måhända hans adel måste stå efter för det
kungliga blodets. Honom således har jag utkorat mig, honom
önskar jag till gemål, och aldrig skall jag taga en annan,
hvad än min fader eller andra må tänka derom.
Derigenom är i sjelfva verket hufvudorsaken, hvarföre jag
begifvit mig på färde, undanröjd; likväl har jag velat
fullända min resa, dels för att besöka de heliga och
vördnadsvärda ställen, af hvilka denna stad är uppfylld,
och att se ers helighet sjelf, men dels äfven för att för
er och följaktligen för alla öfriga menniskor uppenbara
det äktenskap, som ännu blott inför Guds ansigte slutits
mellan Alessandro och mig. Jag ber er derföre ödmjukt
att låta det, som behagat Gud och mig, äfven vara er
till nöjes, och att ni gifver oss eder välsignelse, på det vi
med denna såsom en säker underpant på Dens välbehag,

hvars ståthållare ni är, måtte lefva tillsammans och
slutligen en gång dö till Guds och eder ära."

Alessandro förvånades, då han förnam, att hans
gemål var konungens af England dotter, och innerlig, fast
dold glädje uppfyllde honom. Men ännu mera förundrade
sig de båda adelsmännen, och de blefvo så harmsne
deröfver, att de, om det varit annanstädes än inför påfven,
skulle skymfat den unge mannen och måhända äfven
damen. Å den andra sidan undrade äfven påfven öfver
damens drägt och öfver hennes beslut; men, då han
insåg, att det skedda icke mera kunde ändras, beslöt han
att villfara hennes bön. Framför allt lugnade han de
båda adelsmännen, hvilkas ovilja han märkt, och
återställde det goda förståndet mellan dem, Alessandro och
damen; och sedan anordnade han, hvad vidare skulle
ske. Då den af honom utsatta dagen var inne, lät han,
i närvaro af alla cardinalerne och andra utmärkta
personer, som på inbjudning samlats till en lysande fest, kalla
damen, hvilken i sin kungliga ornat såg så skön och
behaglig ut, att hon af alla förvärfvade välförtjent lof,
och Alessandro, som, likaledes präktigt klädd, icke
liknade en ung man, som lånat ut på renta, utan snarare
till utseende och sätt en kunglig prins, såsom också i
sjelfva verket mycken ära bevisades honom af de båda
adelsmännen. Här lät påfven högtidligt viga dem ånyo,
och, sedan brölloppet firats festligt och praktfullt,
afskedade han dem med sin välsignelse.

Alessandro önskade och damen samtyckte att från
Rom resa till Florens, dit ryktet redan fört nyheten om
dessa händelser. Af invånarne mottogos de med största
ära, och lät damen befria de tre bröderne, efter att hafva

godtgjort alla deras borgenärer, och insatte dem och
deras husfruar åter i deras förra besittningar. Fördenskull
mycket afhållna af alla, lemnade Alessandro och hans
gemål Florens, hvarifrån de medtogo Agolante; och, när de
anländt till Paris, mottogos de ärofullt af konungen.
Derifrån reste de båda adelsmännen till England och
förmådde så mycket hos konungen, att han åter vände
sin kärlek till sin dotter och mottog henne och sin
svärson med största glädje. Den senare gjorde han snart
derpå med stor heder till riddare och skänkte honom
grefskapet Cornwallis. Och han ägde så stor skicklighet
och gaf sig så mycken möda, att det lyckades honom
att åter försona far och son. Deraf följde stor fördel
för ön, och Alessandro vann sålunda hela folkets kärlek
och välvilja. Men Agolante räddade fullkomligt, hvad
bröderna hade att fordra i England, och återvände öfver
måttan rik till Florens, sedan grefve Alessandro förut
gjort honom till riddare. Grefve Alessandro förde
sedan med sin dame ett ärofullt lefverne och eröfrade,
som några vilja påstå, dels genom egen klokhet och
tapperhet, dels genom sin svärfaders hjelp, Skottland och
kröntes till dess konung.

<h2>Fjerde Berättelsen.</h2>

<b>Landolfo Ruffolo råkar i fattigdom och blir
sjöröfvare, men faller i genuesisk fångenskap och
lider skeppsbrott. Han räddar sig på ett skrin,
fullt af dyrbara ädelstenar, härbergeras på Korfu
af en fattig qvinna och återvänder rik hem
till sig.</b>

Då Lauretta, som satt bredvid Pampinea, såg denna vid
det lofvärda slutet af sin berättelse, begynte hon, utan
att afvakta vidare uppmaning, att tala sålunda:

I hulda damer, enligt mitt omdöme kan man icke
i något bättre inse lyckans magt, än när någon, som vi
i Pampineas historia sett ske med Alessandro, från
djupaste elände upphöjes till kunglig värdighet. Emedan
nu vi alla, som hafva att vidare berätta något öfver det
uppgifna ämnet, böra stadna inom dess gränser, blyges
jag ej för att föredraga en historia, som visserligen
beskrifver en ännu större olycka, men icke derföre får en
så lysande utgång. Visserligen lär min berättelse åhöras
med mindre uppmärksamhet af dem, som blott betrakta
den föregåendes skönhet; men likväl torde man ursäkta
mig, då jag icke kan någon annan.

Man anser hafskusten från Reggio till Gaeta för den
behagligaste delen af Italien; här ligger ej långt från
Salerno en bergig kuststräcka, som öfverskådar det vida
hafvet och af invånarne benämnes kusten vid Amalfi.
Den är full med små städer, öfvertäckt af trädgårdar
och springbrunnar samt bebodd af lika så driftiga
och rika köpmän, som hvilka andra som helst. Bland
dessa städer är en, kallad Ravello, som visserligen ännu
har förmögna invånare, men förr i tiden ägde en, som
var öfver måttan rik och hette Landolfo Ruffolo. Då
imellertid hans rikedomar ej voro honom nog, och han
traktade efter att fördubbla dem, var det nära, att han
mist ej allenast dem, utan äfven sitt eget lif.

Han köpte nämnligen, som köpmän pläga göra, på
grund af sina beräkningar ett särdeles stort skepp,
befraktade detta helt och hållet med varor för sina egna
penningar och for med det till Cypern. Men här fann han
andra skepp, som just anländt med samma slags varor,
han ditfört, och blef fördenskull tvungen att icke blott
till underpris sälja, hvad han medfört, utan, om han ville
afsätta sin laddning, nästan skänka bort den för intet,
hvarigenom han var nära att i grund förstöra sig.
Olyckan, att inom kort tid från en ganska rik man hafva
blifvit fattig, gick honom så djupt till sinnes, att han
beslöt att antingen dö eller genom röfverier ersätta sin
förlust, på det han, som rest bort rik, ej måtte
återvända hem utfattig. Så snart således han funnit köpare
till sitt stora fartyg, skaffade han sig med de penningar,
han fått för detta och genom sina varors försäljning, ett
mindre sjöröfvarfartyg, utrustade och försåg detta med
allt, som är tjenligt för sådana företag, samt begynte

tillegna sig främmande egendom, i synnerhet Turkarnes.
Lyckan gynnade honom i denna handtering mer, än hon
gjort det med handeln. Han fortfor att plundra och tog
på omkring ett års tid så många turkiska skepp, att
han fann sig hafva icke blott återvunnit så mycket, han
som köpman förlorat, utan äfven betydligt ökat sin
dåvarande förmögenhet. Sorgen öfver hans förra olycka hade
imellertid gjort honom så försigtig, att han, för att ej
råka ut för en ny, öfvertygade sig sjelf, att hvad han
ägde borde räcka till för honom, utan att han behöfde
trakta efter mera.

Han beslöt således att återvända hem med hvad
han förvärfvat; och, en gång blifven misstrogen mot
handeln, ville han ej inlåta sig på att förvandla sina
penningar i varor, utan rodde med samma fartyg, som
förhulpit honom till hans vinst, rakt hemåt. "Redan var han
anländ till Archipelagen, då en afton uppstod en häftig
scirocco, som icke allenast blåste emot, utan äfven dref
hafvet så högt, att Landolfo med sitt lilla fartyg icke
kunde hålla sjön, utan för att skydda sig mot densamma
tog sin tillflykt till en hafsvik, som bildade en liten ö,
i afsigt att der afvakta bättre väder.

Till samma bugt kommo snart derpå med knapp nöd
två stora genuesiska lastskepp, som foro från
Constantinopel och sökte undgå samma fara, som Landolfo. Då
ägarne af dessa varsnade det lilla fartyget och erforo,
hvem det tillhörde, beslöto de, af ryktet redan
underrättade om Landolfos rikedomar och såsom af naturen
penninghungriga och rofgiriga menniskor, att tillegna
sig detsamma. De hade redan afskurit det vägen till
flykt, och derföre landsatte de en del af sitt manskap och

skickade desse, väl beväpnade och försedde med
armborst, till ett ställe, hvarifrån de kunde hindra alla på
Landolfos skepp, som ej ville blifva skjutna, från att
landstiga. Dels läto de båtar draga lastskeppen, dels var
hafvet dem till hjelp, så att de kommo helt nära
Landolfos lilla fartyg och med ringa möda och fara inom
kort togo det, utan att förlora en enda man af
galerslafvarne, som befunno sig derpå. Landolfo sjelf förde
de på ett af sina skepp, utplundrade fullkomligt hans
fartyg och sänkte det sedan, medan dess forne ägare
hade blott en usel tröja qvar.

Dagen derpå vände vinden sig; skeppen seglade
mot vester och fortsatte under hela dagen sin resa
lyckligt. Men mot aftonen uppkom en häftig storm, och
hafvet gick högt, så att de båda skeppen skildes från
hvarandra. Af vindens våldsamhet slungades det, på
hvilket den arme Landolfo befann sig, i närheten af
ön Cefalonia med största häftighet mot en klippa, så att
det alldeles gick i sönder och krossades i små stycken,
ej annorledes än ett glas, som kastas mot en mur. Varor
af alla slag, kistor och bräden betäckte hela hafvet, och
derföre sökte, som det plägar gå i dylika fall, en
hvar af de stackars skeppsbrutne, som kunde simma,
att få tag i något af de föremål, som händelsevis
kommo i hans närhet, ehuru det var mörka natten, och
hafvet hvälfde hårdt. Fastän nu den olycklige Landolfo
dagen förut ofta åkallat döden och i sina tankar
föredragit honom framför att återvända hem så utfattig, han
var, förskräcktes han likväl, då han nu såg honom för
sig, och höll sig likt de andra fast i ett bräde, i hvilket
han fått tag, i det hopp, att Gud måhända skulle

hjelpa honom till räddning, om han blott ännu någon tid
kunde skydda sig från att drunkna. Så höll han sig
natten igenom, så godt han kunde, ridande på brädet,
medan han drefs än hit än dit af vind och vågor.

Då dagen ändtligen grydde, och Landolfo blickade
omkring sig, såg han intet annat än moln, himmel och
en kista, som till hans stora förskräckelse flera gånger
kom honom så nära, att han fruktade, det hon kunde
stöta mot honom och skada honom, hvarföre han också,
hvar gång hon nalkades, af alla krafter, fastän dessa
voro ringa, stötte henne från sig med handen. Men det
oaktadt skedde, att en vindknut plötsligt utvecklade sig
i luften; for ned mot hafvet och träffade kistan så
våldsamt, att hon slungades mot brädet, på hvilket Landolfo
satt och stötte detta och med det Landolfo djupt ned i
vattnet. Då härpå denne, som fruktan lånade ny styrka,
åter kom upp simmande, såg han brädet bortryckt långt
från sig, så att han befarade att icke mera kunna nå
det. Han vände sig således till kistan, som var honom
temligen nära, lade sig med bröstet på dess lock och
höll henne upprätt med armarne, så godt sig göra lät. I
denna belägenhet måste han, kastad än hit och an dit
af hafvet, utan mat, — ty hvarifrån skulle han kunnat
få den? — men med flera klunkar, än han önskat,
uthärda hela den dagen och följande natten utan att
veta, hvar han befann sig, eller se något annat än haf.

Ändtligen anlände han dagen derpå, genom Guds
vilja eller drifven af vinden, genomblöt af vatten som
en svamp och med bägge händer hårdt omfattande kistans
kanter, såsom vi se folk göra, som äro nära att drunkna,
till kusten af ön Korfu, der händelsevis en fattig qvinna

stod vid stranden för att med sand och salt hafsvatten
tvätta och putsa sina kökssaker. Då hon såg honom
nalkas kusten och icke förmådde igenkänna mensklig
gestalt hos honom, flydde hon i början skrikande och
förskrämd; men han hade nästan förlorat målet och såg
föga, hvarföre han icke förmådde säga något till henne.
Likväl kastade hafvet honom upp på land, och qvinnan
urskilde nu kistans skapnad; derpå såg hon dit
uppmärksammare och varsnade först armarne, som nådde öfver
kistan, fann derpå ansigtet och insåg slutligen rätta
förhållandet. Hans tillstånd väckte hennes medlidande,
hon gick några steg ut i hafvet, som nu lugnat sig, och
drog honom jemnte kistan i land vid håret. Med möda
lossade hon hans händer från kistan, lade denna på sin
lilla dotters hufvud, som var hos henne, och bar honom
sjelf som ett litet barn till sin bostad. Här lade hon
honom i ett bad och ref och tvättade honom med varmt
vatten så länge, tills den försvunna värmen och en del
af de förlorade krafterna återvändt till kroppen. Då det
tycktes henne vara tid, tog hon åter upp honom,
vederqvickte honom med litet godt vin och bakelse och
vårdade honom, det bästa hon kunde, några dagar, till dess
han återvann krafter och blef medveten af, hvar han
befann sig.

Då tyckte den goda frun det vara tid att återgifva
honom den kista, som räddat honom, och säga honom,
att han nu finge sörja för sig sjelf. Så gjorde hon också;
och Landolfo, som icke mer ihogkom kistan, mottog henne
likväl, när den goda qvinnan gaf honom henne, i den
mening, att, om hon än vore aldrig så litet värd, kunde
hon dock förskaffa honom en eller annan dags

uppehälle. Men, då han fann henne helt lätt, uppgaf han
nästan åter detta hopp, tills han en dag, då hans
värdinna icke var hemma, bröt upp henne för att se efter,
hvad hon innehöll, och deri fann många lösa och
infattade ädelstenar, hvilkas höga värde han strax insåg, då
han något så när förstod dylika saker. Då blef han åter
vid godt mod och tackade Gud, att han ännu icke velat
öfvergifva honom. Men, emedan han på kort tid två
gånger så hårdt träffats af ödet, beslöt han, bekymrad
för en tredje, att gå särdeles försigtigt till väga för
att kunna föra dessa dyrbarheter säkert hem till sig.
Till den ändan invecklade han dem, så godt han
kunde, i några trasor och sade till sin värdinna,
att han icke mera behöfde någon kista; men, om hon
ville göra honom till nöjes, skulle hon behålla henne och
i stället skänka honom en säck.

Den goda qvinnan gick gerna in härpå; men han
tackade henne, så mycket han kunde, för den välgerning,
hon bevisat honom, sade henne farväl och for öfver till
Brindisi i en båt, med sin säck öfver axeln. Härifrån
gick han alltjemnt längs kusten ända till Trani, der han
fann några klädeshandlare, som voro hans landsmän.
För desse berättade han alla sina öden, utom att han
icke nämnde något för dem om kistan, hvarföre de
nästan af ren barmhertighet klädde honom och lånade
honom dessutom en häst samt togo afsked af honom,
sedan de skaffat honom sällskap ända till Ravello, dit
han förklarade sig vilja resa.

Här först ansåg han sig säker och öppnade, under
tacksamhet for Gud, som ledsagat honom dit, sin säck
samt fann sig vid nogare undersökning af dess innehåll,

än han förut kunnat anställa, i besittning af så många
och dyrbara ädelstenar, att han vid deras försäljning till
fulla värdet och äfven derunder blefve dubbelt så rik
som vid sin afresa. Då han funnit tillfälle att afsätta
stenarne, skickade han den goda frun på Korfu, som
dragit upp honom ur hafvet, till tack för den bevisade
tjensten, en betydlig summa penningar. Likaså gjorde
han med de köpmän, som klädt honom i Trani; och
återstoden behöll han för sig sjelf, utan att vidare inlåta
sig på handelsföretag, och lefde dermed ärofullt ända till
sin död.

<h2>Femte Berättelsen.</h2>

<b>Andreuccio från Perugia kommer till Neapel för att
köpa hästar och råkar tre gånger på en natt i
lifsfara, som han dock hvarje gång undgår, samt
återvänder hem med en rubin.</b>

De ädelstenar, Landolfo fann, begynte Fiammetta, hvars
ordning det nu var att förtälja, påminna mig en
berättelse, som knappt innehåller mindre faror, än den
Lauretta omtalat, men skiljer sig från den derutinnan, att
hennes tilldrog sig kanske under flera år, medan denna
gjorde det under loppet af en enda natt, som I nu
skolen få höra.

Som mig tillförene blifvit berättadt, lefde i Perugia
en ung hästhandlare, vid namn Andreuccio di Pietro, som
vid underrättelsen, att det var godt pris på hästar i
Neapel, lade femhundra guldfloriner i sin börs och, utan
att någonsin förut hafva varit utom sitt hem, begaf sig
på väg till denna stad i sällskap med flere andra
köpmän. Anländ dit en söndag emot aftonen, gick han efter
anvisning af sin värd följande morgon på torget, der han
visserligen besåg många hästar, tyckte om rätt många
och bjöd på dem, men icke kunde blifva öfverens om

någon. För att imellertid visa, att han verkligen tänkte
köpa, framtog han, oförsigtig och utan erfarenhet, som
han var, flera gånger sin börs full af guld inför alla,
som gingo och kommo. Nu inträffade, att, medan han
vid dessa underhandlingar sålunda visade sin
penningpung, en ung Sicilianska, som var utmärkt skön, men
för en ringa penning redo att villfara hvarje mans
önskningar, osedd af honom, gick förbi och fick syn på hans
börs. Strax sade hon till sig sjelf: Huru väl vore det
icke, om detta vore mina penningar!; och dermed gick
hon vidare. Denna flicka hade en gumma med sig,
som likaledes var från Sicilien. När denna varsnade
Andreuccio, lät hon sin matmor gå vidare och lopp mot
honom, som hon på det ömmaste omfamnade. Den unga
flickan märkte detta, men afbidade, utan att säga ett ord,
på något afstånd slutet af samtalet. Andreuccio vände
sig imellertid om till gumman, igenkände och helsade
henne med stor glädje. Hon lofvade att komma till
honom i härberget och gick derpå efter ett kort
samspråk åter vidare; men Andreuccio fortfor att köpslå om
hästarne, utan att dock denna morgon inköpa någon.

Flickan, som sett först Andreuccios fulla börs och
sedan hans bekantskap med gumman, umgicks med
tanken att på något sätt söka vinna de der penningarne
eller åtminstone en del af dem och begynte derföre
försigtigt utforska af gumman, hvem främlingen var,
hvad han gjorde här, och huru han kände henne. Hon
berättade henne allt, som rörde Andreuccios
angelägenheter knappt mindre noggrannt, än han sjelf skulle gjort;
ty hon hade länge tjent hos hans fader på Sicilien och
sedan i Perugia. Likaså lemnade hon henne

underrättelse om hans bostad och ändamålet med hans resa.
När flickan sålunda fullkomligt lärt känna hela hans
slägt och dess namn, grundade hon på denna kännedom
en sinnrik list, genom hvilken hon trodde sig kunna nå
sitt mål. Så snart hon hemkommit, gaf hon gumman
ärenden att uträtta för hela den dagen, på det hon icke
skulle kunna gå till Andreuccio, och skickade sedan en
liten flicka, som hon väl undervisat till dylika tjenster,
mot aftonen till det härberge, der Andreuccio tagit in.
Den lilla fann honom händelsevis, stående ensam vid
porten, och frågade honom efter honom sjelf. När han
svarade henne, att det var han, tog hon honom afsides
och sade: "Min herre, en ädelboren dame här i staden
önskade, om det behagade er, gerna tala med er."
Andreuccio mönstrade sig en stund vid dessa ord, och, då han
ansåg sig for en vacker gosse, förmodade han, att damen
var förälskad i honom, som om det då för tiden ej
funnits någon annan vacker ung man än han i Neapel. Han
svarade således genast, att han vore färdig, och frågade
blott, hvar och när damen ville tala med honom. "Herre,"
svarade den lilla, "om ni behagar komma strax, så
väntar hon er i sin boning." Andreuccio genmälde då, utan
att nämna ett ord härom i härberget: "Gå förut! Jag
följer dig."

På detta vis förde den lilla honom till flickans hus,
som låg vid en gata, kallad Mörka Hålet, hvars grad af
anständighet redan sjelfva namnet antyder. Men
Andreuccio, som ej visste eller anade något derom, inträdde,
föregången af den lilla, frimodigt i huset i den tron, att
han gick på ett fullkomligt ärbart ställe och till en
älskvärd dame. Då den lilla tillropat sin fru: "Här

kommer Andreuccio!" trädde denna, medan han gick upp,
ut på trappans öfra ända. Hon var ännu temligen ung,
stor och välväxt, skön till anlete och derjemnte förnämt
klädd och smyckad. Då Andreuccio nalkades henne, gick
hon honom tre steg till mötes med öppna armar, slog
dem kring hans hals och dröjde, liksom kufvad af
öfverflödande ömhet, någon stund i denna ställning utan att
säga ett ord. Derpå kysste hon gråtande hans panna
och sade med rörd stämma: "O min Andreuccio, var
mig välkommen!" Denne förundrade sig öfver så kärliga
smekningar och sade helt förbluffad: "Min fru, jag
gläder mig åt er bekantskap." Men hon tog honom derpå
vid handen och förde honom upp i sin sal, hvarifrån
hon, utan att tala något, gick med honom in i sitt gemak,
som doftade härligt af rosor, orangeblommor och andra
vällukter. Här såg Andreuccio en säng med vackra
förhängen, många kläder, hvilka efter landets bruk suto
på hängare, och andra sköna och dyrbara husgeråd i
mängd, för hvilken orsaks skull han som nykomling
trodde sig icke böra tvifla på, att hon ju vore en ganska
förnäm dame.

Sedan de satt sig på en kista nedanför hennes säng,
började hon tala till honom sålunda: "Andreuccio, jag
är helt öfvertygad om, att du, som icke känner mig och
kanske aldrig hört talas om mig, mycket förvånas både
öfver de smekningar, med hvilka jag mottager dig, och
äfven öfver mina tårar; men ännu mera lär du förundra dig
öfver det, som du nu skall få höra, att jag nämnligen är
din syster. Men jag säger dig, att, sedan Gud visat mig
den stora nåden, att jag före min död fått se en af
mina bröder, — och huru varmt önskade jag icke att se

eder alla! — lemnar jag nöjd lifvet, det må ske när som
helst. Men måhända har du aldrig hört något om detta;
derföre vill jag underrätta dig derom. Pietro, din och
min fader, lefde, som jag förmodar du fått veta, länge i
Palermo och blef och är der mycket älskad af alla, som
kännt honom, för sin godhet och älskvärdhet. Men bland
alla andra, som voro honom tillgifna, älskade honom min
moder, som är en ädelboren dame och då var enka, mest
och blef, utan att akta sin faders och sina bröders vrede
eller sin egen ära, så förtrolig med honom, att jag, som
du nu ser inför dig, föddes till verlden. Men, då snart
omständigheter inträffade, för hvilkas skull Pietro reste
från Palermo och återvände till Perugia, qvarlemnade
han mig som ett litet barn med min moder och har sedan
dess, så mycket jag vet, icke erinrat sig hvarken henne
eller mig. Vore han icke min far, skulle jag på det
allvarligaste tadla honom härför, när jag, utan att tala om
den kärlek, han bort hysa för mig som sin dotter,
hvilken ej blifvit honom född af någon tjenstepiga eller ringa
qvinna, blott betänker den otacksamhet, han visade mot
min moder, som, endast bevekt af trognaste kärlek, och
till och med utan att veta, hvem han var, anförtrodde
sig sjelf och allt, hvad henne tillhörde, i hans händer.
Dock, hvad hjelper det? Begångna fel, i synnerhet när
lång tid förflutit efter dem, äro mycket lättare att tadla
än bättra. Nog af, det tillgick så. Han lemnade mig
qvar i Palermo som ett litet barn, och der uppväxte jag
sedan nästan till min nuvarande ålder, tills min moder,
som var en rik dame, förmälde mig med en Girgentinare,
en god man af adelig slägt, som efter min och min
moders önskan flyttade till Palermo. Men, emedan min

man var mycket guelfiskt sinnad, begynte han inlåta sig
i hemliga underhandlingar med vår konung Carl. Innan
imellertid dessa anslag hunno komma till utförande, hade
konung Fredrik redan erhållit underrättelse om dem, och,
just som jag hoppades blifva den yppersta dame, som
någonsin funnits på Sicilien, måste vi fly från denna ö.
Vi togo således med oss det lilla, vi kunde, (ty litet var
det i jemnförelse med det myckna, vi ägt,) öfvergåfvo
egendomar och palatser och flydde hit, der konung Carl
visat sig så tacksam mot oss, att han till en del ersatt
oss den förlust, vi lidit för hans skull, och skänkt oss
landtgods och hus; liksom han också fortfarande gifver
min man, din svåger, så stora inkomster, som du kan få
tillfälle att se. På detta sätt har jag kommit hit, hvarest
jag, tack vare Gud och dig, älskade broder, fått återse
dig." Och med dessa ord omfamnade hon honom ånyo
och kysste under de ömmaste tårar hans panna.

När Andreuccio hörde denna fabel, så
sammanhängande och prydligt framförd af flickan, som visserligen
aldrig saknade ord på läpparne eller rörlighet i tungan,
när han vidare erinrade sig, att hans fader verkligen
varit i Palermo, då han derjemnte efter egen erfarenhet
kände ungdomens sinnelag, som gerna är böjd för att
älska, och när han slutligen såg flickans rörda tårar,
omfamningar och kyssar, så satte han mer än fullkomlig
tro till hennes ord och sade, när hon tystnat: "Min fru,
min förundran kan ej synas er annat än naturlig, om ni
vill betänka, att antingen min fader, hvad än orsaken
må hafva varit, icke alls talat om er moder och er, eller
att, om han gjort det, åtminstone jag icke hört något
derom, så att jag för min del alldeles icke visste mer

om er, än om ni aldrig funnits till. Men, ju mera jag
här är ensam, och ju mindre jag kunde hoppas något
dylikt, desto kärare är det mig att i er hafva funnit en
syster. Och i sanning, jag vet icke någon, af huru högt
stånd han än vore, för hvilken ni ej skulle vara kär
och dyrbar; huru mycket mera således för mig, som är
blott en ringa handlande? Om ett ber jag likväl, att ni
upplyser mig: huru har ni fått veta, att jag är här?"
Derpå svarade hon: "I dag på morgonen berättades det
mig af en fattig fru, som plägar mycket vistas hos mig,
emedan hon efter egen försäkran länge tjent hos vår
fader i Palermo och Perugia; och, hade jag ej ansett för
anständigare, att du kom till mig i mitt eget hus, än
jag till dig i ett främmande, så skulle jag redan för
längesedan varit hos dig." Sedan började hon att på
det noggrannaste spörja honom namneligen om alla hans
slägtingar, om hvilket Andreuccio gaf henne fullt besked,
och hvarigenom han allt mera trodde, hvad som varit
honom bättre att icke tro.

Då dessa samtal varat en stund, och emedan hettan
fortfarande var stor, lät flickan inbära grekiskt vin och
bakelser och gifva Andreuccio att dricka. Derpå ville
han gå hem, emedan tiden att spisa afton var inne;
men hon tillät det alldeles icke, låtsade blifva högst
bedröfvad deröfver, omfamnade honom och sade: "Ve
mig! Nu inser jag rätt klart, huru litet kär jag är dig!
Man skulle icke tro det vara möjligt: du är hos din
syster, som du aldrig förr i ditt lif sett, och i hennes
eget hus, der du strax vid din ankomst skolat taga in,
och nu vill du åter lemna henne för att gå och spisa i
ett härberge! Men du skall helt visst spisa med mig:

om också icke min man är hemma, hvilket gör mig
ganska ondt, skall jag väl ändock efter en qvinnas ringa
förmåga kunna bevisa dig någon ära." Andreuccio kunde
icke svara något härtill, utan sade: "Jag har er så kär,
som man någonsin kan hafva en syster; men, om jag
icke går hem, skall man hela aftonen vänta mig till
bordet, och jag begår således en ohöflighet." "Nå gudilof,"
genmälde hon, "att jag då har någon i mitt hus att skicka
och säga till, att man icke väntar på dig. Höfviskare
mot mig vore det och egentligen blott din skyldighet,
om du läte bedja dina reskamrater att komma hit och
spisa afton; då kunden I sedan, om du ändtligen vill
gå härifrån, tillsammans följas hem." Andreuccio gentog,
att han icke för aftonen åstundade sina följeslagares
sällskap; men, då hon så ville hafva det, kunde hon efter
behag förfoga öfver honom sjelf. Hon låtsade då, som
hon skickade bud till härberget, att man icke skulle
vänta honom till aftonen; och efter mångahanda andra
samtal satte de sig till bords, der de på det mest lysande
sätt undfägnades med talrika rätter, och genom flickans
list ätandet drog ut till mörka natten.

Då de stigit upp från bordet, och Andreuccio ville
begifva sig hem, förklarade hon, att hon ingalunda skulle
tillåta det. Neapel vore icke, minst för främlingar, ett
ställe, der man nattetid kunde gå omkring, och för öfrigt
hade hon, likasom hon låtit säga, att man icke skulle
vänta honom till afton, gjort detsamma med afseende på
nattläger. Han icke blott trodde allt detta, utan fann
äfven i sin falska tro stort behag i flickans sällskap och
stadnade. Äfven efter maten förlängde hon ej utan
afsigt samtalet på mångfaldigt sätt, och, först när en del

af natten var förbi, lemnade hon Andreuccio qvar i sitt
gemak med en liten gosse, som skulle visa honom, hvad
han kunde behöfva, och gick med sina tjenarinnor in i
ett annat.

Hettan var ännu ganska stor, hvarföre Andreuccio,
så snart han såg sig allena, afkastade sig kläderna, afdrog
benkläderna och lade dem bredvid hufvudgärden. Men,
då naturens kraf tvang honom att befria sig från magens
öfverflödiga börda, frågade han gossen, hvar han kunde
göra det; denne visade honom en dörr i ett af
kammarens hörn och sade: "Gå blott dit!" Andreuccio gick
in utan betänkande, men satte olyckligtvis foten på ett
bräde, som lossnat från bjelken på andra sidan, och föll
strax ned med det. Men Gud var honom så nådig, att
han, ehuru han föll något högt ifrån, likväl icke skadade
sig i fallet, fastän han alldeles besudlades af den smuts,
som uppfyllde detta ställe. Men, på det I mån bättre
förstå både det, som sagts, och hvad som följer, vill jag
närmare beskrifva, huru stället var beskaffadt. Några
bräden voro i en smal gång, sådan som vi ofta finna
mellan tvä hus, spikade på tvenne bjelkar, dem man
fastgjort mellan husen, och på dessa bräden var sittplatsen
anbragt. Med ett af dessa bräden var det nu, Andreuccio
nedföll. Visserligen ropade han, förskräckt öfver sitt
missöde, ur djupet af gången på gossen; men, så snart
denne hört honom falla, hade han skyndat till damen och
berättat henne, hvad som skett. Hon sprang strax till
gemaket för att se, om Andreuccios kläder voro der; och,
så snart hon funnit dessa och med dem penningpungen,
som han af dårlig misstro alltid bar på sig, och sålunda
nått det mål, för hvilket hon, en Palermitanska, gjort sig

till en Perugianares syster och lagt ut sina snaror,
bekymrade hon sig icke vidare om honom, utan stängde
genast dörren, genom hvilken han gått ut, då han föll.
Andreuccio begynte imellertid, då gossen icke
svarade honom, att ropa allt starkare; men det hjelpte ej.
Nu först började han draga misstankar och märkte
allt för sent bedrägeriet. Han klättrade derföre öfver den
lilla mur, som skilde den smala gången från gatan, gick
till porten af huset, som han rätt väl kände igen,
bultade och skakade derpå och ropade länge; men allt
förgäfves. Nu insåg han klart sitt missöde, grät och sade:
"Ve mig arme! Inom huru kort tid har jag icke förlorat
en syster och femhundra floriner!" På detta sätt talade
han ännu mera och begynte derpå ånyo att bulta på
porten och skrika, samt höll så länge på med detta oväsen,
att många af de närmaste grannarne vaknade och, då de
ej kunde uthärda det, stego upp. Imellertid kom en af
flickans tjenstepigor, till utseendet mycket sömnig, till
fönstret och sade argt: "Hvem klappar på dernere?"
"Känner du då icke igen mig?" sade Andreuccio. "Jag
är ju Andreuccio, fru Fiordalisos broder." Men hon
svarade: "Gode man, om du druckit för mycket, så gå och
sof och kom igen i morgon bittida. Jag vet icke, hvad
du talar om för en Andreuccio, eller hvad annat dumt
du pratar. Gå nu i Herrans frid och var så god och
låt oss sofva!" "Huru?" sade Andreuccio. "Du vet icke
hvarom jag talar? Nå, om det är på det viset med den
sicilianska slägtskapen, att den glöms på så kort tid, så
gif mig åtminstone tillbaka mina kläder, som jag lemnat
qvar deruppe, så skall jag gerna gå." Till svar skrattade
pigan honom nära på midt upp i ansigtet och sade:

"Gode man, jag tror, du talar i sömnen"; och att säga
dessa ord, vända sig om och slå igen fönstret var för
henne ett ögonblicks verk.

När nu Andreuccio ej mera kunde betvifla sin
förlust, harmades han så mycket, att hans vrede nästan
stegrades till raseri, och han beslöt att med våld återtaga,
hvad han icke kunde erhålla i godo. Derföre fattade
han en stor sten och begynte ånyo med långt häftigare
slag än förra gången bulta på porten. Af denna
anledning kommo flere af grannarne, som redan förut vaknat
och stigit upp, i den tron, att han vore en ohöflig
menniska, som ville med lögnaktiga ord förtreta det stackars
fruntimret, och uppbragta öfver det ihållande bultandet,
till sina fönster och skreko, ej annorlunda än alla
hundar på en gata skälla på en främmande hund: "Det är
riktigt oanständigt att vid denna tid med sådant dumt
prat störa de stackars qvinnorna i deras eget hus. Gå
derföre med Gud, gode man, och var så god och låt oss
sofva i ro; och, om du har något att tala med henne,
så kom igen i morgon, men tråka icke ut oss nu i natt."
Dessa ord torde det varit, hvilka gjorde en "den stackars
qvinnans" kopplare, som var inne i huset, utan att
Andreuccio förut sett honom, dristig nog att gå till fönstret och
med grof, vild och vredgad röst ropa: "Hvem är der?"
När Andreuccio vid detta rop blickade upp, tyckte han,
så litet han också i mörkret kunde urskilja, sig märka
en stor och grof hedersman med ett tofvigt svart skägg,
hvilken gäspade och gnuggade sig i ögonen, som om han
stigit upp ur sängen från sin djupa sömn. Derföre
svarade han honom ej utan fruktan: "Jag är bror till
damen, som bor härinne." Men den andre väntade ej,

tills Andreuccio slutat sitt svar, utan ropade ännu argare
än förut: "Jag vet icke, hvad som hindrar mig från att
kemma ned och genomprygla dig, så länge du ännu kan
röra dig, din försmädliga, fulla åsna; ty det måste du
vara, efter du icke låter oss sofva i natt"; och härmed
vände han sig om och slog igen fönstret. Några af
grannarne, som visste bättre besked om mannen, sade nu helt
vänligt till Andreuccio: "För Guds skull, gode man, gå
i Herrans namn, om du icke vill bli mördad här! Det
är ditt bästa råd."

Förskräcktes Andreuccio först öfver mannens röst
och åsyn, så ökades nu hans rädsla än mer af dessa
menniskors tilltal, hvilka tycktes honom säga detta blott
af medlidande, och, ledsen, så mycket en menniska kan
vara, och utom sig öfver förlusten af penningarne,
gick han åt det håll, hvarifrån han, utan att veta hvart,
aftonen förut följt den lilla flickan, för att åter uppsöka
sitt härberge. Men, emedan den stank, som utgick från
honom, var odräglig, tog han, i afsigt att gå till hafvet
och der bada sig, af till venster in på en gata, som
kallas Ruga Catalana. Medan han sålunda gick mot den
högre belägna delen af staden, såg han på något afstånd
två karlar komma emot sig med en lykta i handen.
I tro, att det måhända kunde vara några af
stadstjenarne eller annat illasinnadt folk, gömde han sig väl för
dem i ett förfallet hus, som var i grannskapet. Men de
andra följde honom in i byggnaden, liksom de
uttryckligen beslutit att gå dit. Här nedlade den ene af dem
allehanda jernverktyg, dem han bar på axeln, och
begynte jemnte den andre bese dem, under det de talade
hvarjehanda deröfver.

Medan de ännu talade, sade, den ene: "Hvad vill
det säga? Jag känner den afskyvärdaste stank, jag
någonsin tyckt mig röna." Med dessa ord lyfte han upp
lyktan något, och då fingo de båda syn på den stackars
Andreuceio och frågade helt förundrade: "Hvem är der?"
Andreuccio teg; men de nalkades med ljuset intill honom
och frågade, hvad han gjorde här så der nedsmutsad.
Andreuccio berättade dem då allt, som händt honom; de
gissade lätt, hvar det hade gått honom så, och sade sins
imellan: "Detta har sannerligen skett hos Scarabone
Buttafuoco." Derpå sade den ene till Andreuccio: "Gode
man, om du också förlorat dina penningar, kan du likväl
icke nog tacka Gud derför, att du gjorde det der fallet
och icke ånyo kunde komma in i huset; ty var
öfvertygad om, att, om du icke fallit, skulle du blifvit
mördad, så snart du insomnat, och då hade du på en gång
mist både lif och penningar. Men hvad hjelper det nu
att gråta? Lika så lätt kan du taga ned stjernorna från
himmelen, som få tillbaka en styfver af de der
penningarne: men väl kan du blifva slagen till döds, om han
får veta, att du säger någon ett ord derom." Efter dessa
ord rådgjorde de med hvarandra och sade sedan till
honom: "Vet du hvad? Det gör oss ondt om dig; och,
vill du hjelpa oss med något, som vi just nu ämna
utföra, så tro vi helt visst, att ännu mycket mera, än
du nyss förlorat, lär komma på din del." Andreuccio
svarade i sin förtviflan, att han vore redo härtill.

Nu hade just samma dag begrafvits en ärkebiskop
af Neapel, vid namn Filippo Minutolo, smyckad med
dyrbara klenodier och med en rubin på fingret, som var
värd öfver femhundra guldfloriner. Detta lik ville de

båda karlarne plundra och meddelade nu sin afsigt åt
Andreuccio. Denne begaf sig derföre på väg med dem,
ledd mera af vinstbegär än eftertanke. Medan de gingo
vidare åt domkyrkan till, sade den ene, hvilken den
stank, Andreuccio spridde, blef för svår: "Kunde vi icke
hitta på någon utväg för honom att tvätta sig litet, hvar
som helst, så att han icke mera luktade så förskräckligt?"
Derpå sade den andre: "Ahjo, vi äro här nära en brunn,
vid hvilken vanligtvis ett block och ett stort ämbar bruka
hänga; dit kunde vi gå och tvätta honom i hast." "När
de kommo till brunnen, funno de visserligen tåget; men
ämbaret var borttaget. De beslöto derföre att binda
honom vid tåget och släppa ned honom i brunnen;
dernere skulle han tvätta sig och, när han var färdig, ruska
på repet, då de åter skulle draga upp honom. Så gjorde
de också; men knappt hade de släppt ned honom i
brunnen, förrän händelsevis några stadsvakter, hvilka blifvit
törstiga deraf, att de i den stora värmen sprungit efter
någon, kommo till samma brunn för att dricka. Så snart
Andreuccios nya kamrater varseblefvo desse, sprungo de
strax sin väg, utan att stadsvaktens, som kommo att
släcka sin törst, sett dem. Imellertid hade Andreuccio
tvättat sig dernere och drog på tåget; men vakterne
lade bort sina trädsköldar, vapen och rockar och började
vinda upp, emedan de trodde, att det fyllda ämbaret var
fästadt vid tåget. När Andreuccio var nära
brunnskanten, släppte han repet och tog tag i denna med bägge
händer; men vakterne förskräcktes vid åsynen häraf så
mycket, att de utan att säga ett ord släppte tåget och
togo till flykten, så fort de kunde. Andreuccio förstod
ej, hvad detta skulle betyda; och, hade han icke hållit

sig så väl fast, skulle han säkert störtat ned i djupet
och förmodligen illa skadat sig, om han ens kommit
undan med lifvet. Men nu klättrade han ut och
förvånades ännu mera, när han fann vapnen, då han visste, att
hans kamrater ej burit dylika.

I sådant tvifvel och ovisshet beslöt han, gramse på
sitt öde, utan att röra något af sakerna, att lemna
stället och gick sin väg, utan att veta hvart. Under vägen
mötte honom imellertid hans båda stallbröder, som kommo
tillbaka för att draga honom ur brunnen och nu, då de
fingo honom i sigte, förundrade frågade honom, hvem
som hjelpt honom upp. Andreuccio sade dem, att han
icke visste det sjelf, och berättade dem ordentligt, hvad
som tilldragit sig, och hvad han funnit bredvid brunnen.
Deraf gissade de sakens sammanhang och berättade honom
skrattande, hvarföre de flytt, och hvilka de varit, som
dragit honom upp.

Då det imellertid var midnatt, gingo de, utan att
uppehålla sig med vidare samtal, raka vägen till stora
kyrkan, öppnade helt lätt portarne, upplyfte, anlända till
den ganska stora marmorminnesvården, dess lock, så tungt
det än var, med sina jernstörar nog högt, för att en man
skulle kunna krypa in, och understöttade det sedan.
Derpå sade den ene: "Hvem skall nu gå in?" "Icke
jag," genmälde den andre. "Icke heller jag," sade den
förste"; men Andreuccio kan ju krypa in." "Det skall jag
nog låta bli," sade denne. "Huru," sade de båda,
vändande sig mot honom, "du vill icke gå dit in? Du skall
in, eller också skola vi vid Gud ge dig på hufvudet med
en af dessa jernstänger så mycket, att du blir liggande
död."   Andreuccio kröp då in af fruktan för deras hotelser;

men, när han var der, tänkte han vid sig sjelf: De hafva
skickat mig in för att bedraga mig; ty, så snart jag
utlemnat allt åt dem och derpå åter har besvär med att
krypa ut ur grafven, skola de gå sina färde och lemna
mig alldeles intet. Han beslöt derföre att på förhand
sörja för sig sjelf; och, ihogkommande den dyrbara ring,
om hvilken han hört dem tala, drog han den från likets
finger, när han kommit ned, och gömde den hos sig.
Sedan gaf han dem kräkla, biskopsmössa och handskar,
afklädde liket inpå skjortan och räckte ut alltsammans åt
dem, sägande, att intet vidare funnes der. De andre
försäkrade, att ringen måste vara der, och tillsade honom
att söka öfverallt; men han föregaf sig ej finna den,
låtsade söka den och uppehöll dem sålunda en stund. Desse
åter, som stadnat ute, voro lika så listiga som han: de
uppmanade honom att se efter bättre, men passade på
och borttogo stödet, som höll locket uppe, samt flydde
derifrån, lemnande honom instängd i grafven.

Huru Andreuccio blef till mods, när han märkte
detta, kan en hvar föreställa sig. Visserligen försökte
han flera gånger att med hufvud och axlar lyfta upp
locket; men han ansträngde sig förgäfves och nedföll
slutligen, öfverväldigad af djup smärta, vanmägtig på
ärkebiskopens lik; så att den, som i detta ögonblick sett
båda, svårligen varit i stånd att urskilja, hvilken som
var mera död, ärkebiskopen eller han. Men, då han
åter kom till sig, begynte han fälla de bittraste tårar,
i det han klart insåg, att för honom vore ingen annan
utsigt, än antingen, i fall ingen vidare komme att
öppna grafvården, att der dö af hunger och stank

midt bland den döda kroppens maskar, eller ock,
om någon komme dit och funne honom, att hängas
som tjuf.

Medan han ännu helt bedröfvad sysselsattes af slika
tankar, hörde han steg i kyrkan och tal af många
menniskor, hvilka, efter hvad han till sin stora
förskräckelse förmodade, kommit dit i samma afsigt, som han
sjelf och hans stallbröder. Men, då de öppnat och
understödt grafven, kommo de i tvist om, hvem som skulle
gå ditin, och ingen ville göra det. Slutligen efter lång
träta sade dock en prest: "Hvad frukten I då? Tron
I, att han äter upp er? De döda äta icke lefvande
menniskor. Jag skall sjelf gå in." Och med dessa ord
stödde han bröstet mot kistans kant och sträckte, med
hufvudet vändt utåt, in benen för att sedan släppa sig
ned. Då Andreuccio såg detta, reste han sig upp,
fattade tag i prestens ena ben och låtsade vilja draga ner
honom. Men knappt kände den andlige detta, förr an
han upphof ett väldigt skri och hoppade i ett språng
ur grafven. Deröfver förskräcktes åter de andre så
högligen, att de sprungo sin väg, som om de förföljts af
hundra tusen djeflar. När Andreuccio varsnade detta,
kröp han, gladare, än han någonsin hoppats, strax ut
ur grafvården, som de låtit stå öppen, och lemnade
kyrkan på samma väg, han kommit. Imellertid var det
redan nästan morgon; Andreuccio gick kring på god
lycka med ringen på fingret, kom till hafsstranden och
letade sig derifrån till sitt härberge, der hans
reskamrater och värden hela natten igenom sväfvat i oro för
hans skull. Han berättade dem, hvad som händt

honom, och på värdens inrådan fanns för godt, att han
genast skulle lemna Neapel. Det gjorde han också med
hast och återvände till Perugia, sedan han i stället för
att köpa hästar, som hans afsigt varit, vändt sina
penningar i — en ring.

<h2>Sjette Berättelsen</h2>.

<b>Fru Beritola förlorar sina båda söner, blir funnen
på en ö med två små rådjur och reser till
Lunigiana. Här träder en af hennes söner i
tjenst hos hennes herre, besofver hans dotter
och insättes i fängelse. Imellertid gör Sicilien
uppror mot konung Carl, sonen igenkännes af
sin mor och äktar sin herres dotter; brodren
återfinnes likaledes, och båda blifva ånyo
hög-uppsatte män.</b>

Damerna och de unge männen hade lika mycket lett åt
Andreuccios äfventyr, dem Fiammetta berättat, och Emilia
begynte, när historien var slutad, på drottningens
befallning sålunda:

Bittra och besvärliga äro lyckans mångfaldiga
vexlingar, och vi kunna icke höra talas om dem, utan att
våra själar väckas ur den slummer, i hvilken de lätt
falla genom hennes gunstbevis. Derföre menar jag
också, att lycklige så väl som olycklige alltid borde gerna
åhöra berättelsen om sådana händelser, då de lära de
förra att vara på sin vakt och trösta de senare. Jag
vill således, så underliga ting än förut berättats, förtälja

er en ej mindre sann än rörande historia, i hvilken
olyckorna äro så stora och långvariga, att, fastän de fingo
ett gladt slut, jag knappt kan tro, att de någonsin
fullkomligt förljufvats af den sedan följande lyckan.

Veten nämnligen, älskade damer, att efter kejsar
Fredrik II:s död Manfred kröntes till konung af Sicilien,
och att hos honom en adelsman från Neapel, vid namn
Arrighetto Capece, stod i högsta anseende, hvilken hade
till husfru Beritola Caracciola, en skön, likaledes
neapolitansk dame af adelig slägt. Medan denne Arrighetto
hade öns regering sig anförtrodd, erfor han, att Manfred
vid Benevento besegrats och dödats af konung Carl, och
att hela konungariket vände sig till den sistnämnde.
Då han nu satte föga lit till Sicilianarnes osäkra trohet
och icke ville blifva underdånig sin furstes fiende, lagade
han sig till flykt. Men, då Sicilianarne erhöllo kunskap
om hans afsigt, fängslade de skyndsamt honom och
många andra konung Manfreds tjenare och vänner och
öfverlemnade desse fångar och derjemnte öns besittning
åt konung Carl.

Fru Beritola, som under en så stor sakernas
hvälfning icke visste, hvad som blifvit af Arrighetto,
qvarlemnade, i fortfarande rädsla med anledning af hvad som
redan tilldragit sig, och fruktande skamlig behandling,
alla sina tillhörigheter och flydde, hafvande och utarmad,
med sin omkring åttaårige son Giusfredi på en båt till
Lipari, der hon födde en andra son, hvilken hon kallade
Scacciato. Derpå tog hon en amma och steg med dem
alla ombord på ett litet skepp för att återvända till sina
slägtingar i Neapel. Men det gick annorlunda, än hon
tänkt; fartyget, som skulle färdas till Neapel,

stormdrefs till ön Ponza, der skepparne lupo in i en liten
hafsvik för att afvakta gynnsammare väder. Fru
Beritola gick liksom de öfriga i land på ön och uppsökte
ett ensligt och aflägset ställe, der hon helt allena satte
sig ned och begrät sin Arrighetto. Medan hon så gjorde
hvarje dag, skedde, att, då hon en gång utan
sjömännens eller andra reskamraters vetskap fördjupat sig i
sin sorg, en sjöröfvaregalère öfverföll dem och utan
motstånd bortförde alla i fångenskap.

När fru Beritoia slutat sin dagliga klagan, återvände
hon efter sin vana till stranden och, som hon trodde,
till sina barn, men fann ingen. I början undrade hon
deröfver; men derpå anade hon plötsligt, hvad som skett,
blickade utåt hafvet och såg galèren, som ännu icke
aflägsnat sig långt, draga fartyget efter sig. Då insåg
hon blott allt för väl, att hon utom sin man äfven
förlorat sina barn och måste qvarstadna här olycklig, ensam
och öfvergifven, utan hopp att någonsin återfinna någon
af de sina, och nedföll, högt ropande på man och barn,
vanmägtig på stranden. Der fanns ingen, som kunnat
återkalla hennes försvunna krafter med friskt vatten
eller något annat medel, och hennes lifsandar kunde i
all beqvämlighet irra omkring, hvart dem behagade.
Men, då hennes olyckliga kropp återvann krafter på
samma gång som tårar och klagan, ropade hon ånyo
länge efter sina barn och sökte dem i hvarje håla på
ön. Slutligen måste hon likväl inse, att all hennes
möda var förgäfves, och, när natten inbröt, begynte hon,
ännu alltjemnt i förhoppning och oviss tvekan, blifva
bekymrad för sig sjelf, lemnade stranden och gömde, sig
i den håla, der hon brukade gråta och sörja.

Efter en i ångest och outsäglig smärta tillbragt
natt kände hon sig följande morgon, då solen redan stått
på himmelen mer än tre timmar, emedan hon icke
njutit någon föda föregående afton, tvungen af nöden att
med örter stilla sin hunger; och, sedan hon slutat denna
knappa måltid, öfverlemnade hon sig gråtande åt
mångahanda tankar öfver sitt tillkommande lif. Medan hon
ännu dröjde i dessa, såg hon helt nära bredvid ett rådjur
gå in i en håla och efter någon stund åter utkomma
och springa bort i skogen. Detta väckte fru Beritolas
nyfikenhet; hon stod upp, gick in dit, hvarifrån rådjuret
utkommit, och fann två små råungar, kanske födda samma
dag, hvilka tycktes henne vara de täckaste och nättaste
i verlden, så att hon, emedan mjölken efter hennes
nyligen timade nedkomst ännu icke uttorkat i hennes bröst,
ömt upplyfte dem och lade dem till sin barm. De späda
djuren försmådde icke denna välgerning, utan diade henne,
som om hon varit deras mor, och gjorde från den
stunden ingen åtskilnad på denna och damen. Den ädla
damen tyckte sig nu hafva funnit något sällskap på
detta öde ställe; hon åt örter och drack vatten, grät,
så ofta hon erinrade sig man och barn och sitt forna lif,
blef småningom lika förtrolig med moderdjuret som med
ungarne och hade beslutit att lefva och dö på denna ö.

Så lefde den ädla frun likt ett vildt djur i flera
månader, tills det ändtligen hände, att en pisansk
farkost likaledes för oväder landade på samma ställe, som
damen förut, och dröjde der flere dagar. På detta
fartyg befann sig en adelig herre vid namn Currado, af
markgrefvarne Malespini, med sin dygdiga och fromma
husfru. De kommo från en vallfart, på hvilken de

besökt alla de heliga ställen, som äro i landet Puglia,
och återvände nu till sitt hem. En dag begaf sig
markgrefven, för att förskingra ledsnaden, med sin gemål
och några tjenare och hundar till det inre af ön,
hvarvid Currados hundar icke långt från det ställe, der fru
Beritola uppehöll sig, begynte förfölja de båda små
rådjuren, som nu temligen vuxit upp och sprungo
omkring för att beta. Djuren flydde, jagade af hundarne,
icke annanstädes än till den håla, i hvilken Beritola
var. Men hon stod upp, då hon såg de små förföljda,
tog en käpp och körde bort hundarne. Derigenom kommo
Currado och hans gemål, som gingo efter sina hundar,
dit och förundrade sig, när de fingo se fru Beritola,
som blifvit brun och mager och nästan hårbevuxen; men
hon förvånades ännu mer öfver dem. Currado måste på
hennes begäran kalla hundarne tillbaka; men först efter
många böner kunde hon förmås att säga, hvem hon var,
och hvilket lif hon der förde. Då hon fullständigt
berättat dem hela sin belägenhet och de öden, som träffat
henne, och äfven förkunnat dem sin grymma föresats,
grät Currado, som mycket väl kännt Arrighetto Capece,
af medlidande. Derpå sökte han länge öfvertala henne
att afstå från ett så hårdt beslut och erbjöd sig att
återföra henne till hennes hemort eller upptaga henne hos
sig och hedra henne som en syster, och det så länge,
till dess Gud sände henne ett gynnsammare öde. Då
damen icke gaf efter för dessa anbud, lemnade Currado
henne allena med sin fru och tillsade henne att låta
hemta mat och bekläda främlingen, som var alldeles
trasig, med någon af sina drägter samt för öfrigt på allt sätt
söka förmå henne att följa med dem.

Den ädla damen grät, när hon såg sig allena med
fru Beritola, i början länge med henne öfver hennes
olycksöden; sedan lät hon hemta kläder och mat, men
kunde blott med största möda i verlden förmå henne
att mottaga de förra och njuta den senare. Ändtligen
bevekte hon efter många böner fru Beritola, som
försäkrade sig aldrig vilja resa till något ställe, der hon vore
känd, att följa med sig till Lunigiana jemnte de båda
rådjursungarne och deras mor, som imellertid
återkommit och till damens ej ringa förvåning glädtigt smekte
henne. Så snart det åter blifvit godt väder, gick fru
Beritola ombord med Currado och hans gemål, och med
dem inskeppades äfven rådjuret och hennes ungar, efter
hvilka fru Beritola, hvars namn de öfriga icke kände,
benämndes Cavriuola. Med gynnsam vind seglade de
hastigt till mynningen af Magra, der de gingo i land,
och hvarifrån de begåfvo sig till Currados slott. Här
lefde sedan fru Beritola i enkedrägt som en tjenarinna
hos Currados fru, ärbar, ödmjuk och lydig, och älskade
alltjemnt sina rådjur och sörjde för deras föda.

Imellertid kommo corsarerne, som vid Ponza röfvat
det skepp, på hvilket fru Beritola anländt, med alla
öfriga utom henne, som de icke märkt, till Genua. Här
fördelades bytet mellan galèrens ägare, och det träffade
sig så, att bland mycket annat fru Beritolas amma med
de båda barnen tillföll en viss herr Gasparrin d'Oria.
Denne skickade amma och barn hem till sig för att
bruka dem som ringa tjenare till husets göromål. Länge
grät amman, öfver måttan bedröfvad öfver förlusten af sin
husfru och öfver den sorgliga belägenhet, i hvilken hon
med de båda barnen råkat. Men, när hon slutligen

insåg, att hennes tårar gagnade till intet, och att hon
och de voro och förblefvo tjenare, lugnade hon sig,
sansad och förståndig, som hon var oaktadt sin låga
ställning, först, så mycket hon förmådde, och betänkte
derpå, att i det tillstånd, i hvilket de båda barnen råkat,
deras verkliga namn, om det blefve bekant, lätt en gång
kunde vara dem ofördelaktigt. Utomdess uppgaf hon
icke hoppet, att lyckan, när det än skedde, kunde vända
sig, och de, om de blefve vid lif, återvinna sin forna
ställning, och beslöt af dessa skäl att, tills lägligt
tillfälle yppade sig, för ingen upptäcka, hvilka de voro.
Hon sade således för alla, af hvilka hon tillfrågades
härom, att det var hennes barn, och kallade den äldre
icke Giusfredi, utan Giannotto från Procida, men trodde
den yngres namn icke behöfva förändras. Vidare gjorde
hon Giusfredi med största flit begripligt, hvarföre hon
utbytt hans namn, och för hvilka faror han kunde
utsättas, om han blefve igenkänd, och nöjde sig ej med att
säga honom detta en gång, utan inpräglade samma
undervisning ofta och på mångfaldigt sätt hos honom.
Gossen, som var uppmärksam och förståndig, följde noga
den kloka ammans lärdom. Så lefde de båda barnen,
illa klädda och ännu sämre skodda, med sin amma flera
år tåligt i herr Gasparrinos hus, der de användes till de
lägsta göromål.

När imellertid Giannotto blifvit sexton år gammal
och visade ädlare tänkesätt, än som anstodo en tjenare,
lemnade han, ledsen vid sin låga och drängaktiga
ställning, herr Gasparrinos tjenst och inskeppade sig på en
galère, som skulle färdas till Alexandria. Så besökte
han flera länder, men vann icke något dermed. Tre

eller fyra år förgingo imellertid, sedan han lemnat herr
Gasparrino, och han uppväxte till en ståtlig och vacker
ung man; äfven erfor han, att hans fader, som han
ansett för död, ännu lefde, men hållen i ganska hårdt
fängelse af konung Carl. Då ankom han ändtligen på
sina irrfärder, nästan misströstande om sin lycka, till
Lunigiana och gaf sig händelsevis i tjenst just hos
Currado Malespina, der han genom sin skicklighet och
sitt goda uppförande förvärfvade sig dennes ynnest.
Fastän han nu några gånger fick se sin moder, som
tjente hos Currados husfru, igenkände likväl hvarken
hon honom, eller han någonsin henne, så mycket hade
åldern förändrat den ene och den andre i jemnförelse
med deras utseende på den tid, de sett hvarandra senast.

Medan Giannotto sålunda var i Currados tjenst, begaf
sig, att en dennes dotter, vid namn Spina, som genom
sin mans, en viss Niccolò da Grignanos, död blifvit enka,
återvände hem till sin fader. Hon var ganska skön och
älskvärd och derjemnte så ung, att hon icke räknade
mycket öfver sexton år; hvarföre så väl hon kastade sina
ögon på Giannotto, som han på henne, och båda på det
varmaste förälskade sig i hvarandra. Denna kärlek
förblef icke länge otillfredsställd, och bådas förtroliga
umgänge varade flera månader, innan någon märkte något
derom. De älskande blefvo derigenom allt för säkra och
betedde sig mindre försigtigt, än som höfves för dylika
angelägenheter. Sålunda aflägsnade sig en dag den
unga enkan med Giannotto, medan man gick att
lustvandra i en skön och tätt sammanvuxen lund, långt
från det öfriga sällskapet, och, när de trodde sig hafva
tillräckligt skyndat före de andra, nedsatte de sig på

ett behagligt, rundtom af träd omslutet ställe, uppfyldt
af örter och blommor, och njöto med hvarandra kärlekens
nöjen. Fastän de nu redan en lång stund hvilat så,
kom den stora lusten dem att hålla denna tid för
mycket kort, och sålunda öfverraskades de härvid först af
Spinas moder och sedan af Currado.

Öfver måttan harmsen öfver hvad han sett, lät
Currado, utan att säga ett ord, gripa de båda skyldiga af tre
sina tjenare och föra dem bundna till ett af sina slott
och hade, ursinnig af förtrytelse och vrede, för afsigt
att låta dem dö en skymflig död. Ehuru äfven Spinas
moder var mycket förtörnad öfver sin dotters felsteg
och icke trodde den grymmaste bestraffning vara för
hård, kunde hon likväl icke tillåta det, som Currado,
efter hvad hon insåg af några hans ord, var sinnad att
företaga med de brottsliga. Hon följde derföre
skyndsamt efter sin harmfulle make och bad honom, att han
icke i vredens öfverilning måtte på sin ålderdom blifva
sin dotters mördare eller befläcka sina händer med en
sin tjenares blod, utan att han måtte upptänka ett annat
sätt att släcka sin harm, såsom om han läte sätta dem
båda i fängelse, så att de der i bojor och elände kunde
begråta sitt begångna fel. Med dessa och många andra
ord tilltalade den fromma damen honom så länge, att
han öfvergaf sitt beslut att döda dem och i dess ställe
befallde, att hvardera skulle inspärras på olika ställen,
sorgfälligt bevakas och så länge hållas vid ringa kost
och mycket besvär, tills han förfogade annnorlunda med
dem; och så skedde äfven. Hvilket lif de båda unga
förde i fångenskapen under beständiga tårar och vid

längre fastor, an dem kärt varit, kan hvar och en
föreställa sig.

Medan Giannotto och Spina förlefde så sorgliga dagar,
och redan ett år förflutit, utan att Currado tänkt på
dem, tilldrog sig, att konung Peter af Arragonien genom
hemligt förstånd med herr Gian af Procida uppviglade
ön Sicilien och ryckte henne undan konung Carl,
hvaröfver Currado, såsom ghibellin, högligen gladdes. Då
äfven Giannotto erfor detta af en af de män, som
bevakade honom, suckade han djupt och sade: "Ve mig,
arme! Fjorton år hafva förflutit, under hvilka jag
hjelplös irrat kring i verlden och icke väntat på något annat
än detta; och just nu, när det inträffat, måste jag sitta
i ett fängelse, hvarur jag icke kan hoppas komma före
min död." "Huru?" sade fångvaktaren. "Hvad angår
väl dig det, som dessa höga konungar företaga? Hvad
skulle du då göra på Sicilien?" Giannotto genmälde:
"Det är, som ville mitt hjerta sprängas, när jag
tänker uppå, hvad min fader fordom hade att säga der;
ty, så liten jag än var, då jag måste fly derifrån,
ihogkommer jag likväl, att han på konung Manfreds tid hade
att befalla öfver hela ön." "Och hvem var då din
fader?" fortfor fångvaktaren. "Min fader," sade
Giannotto, "kan jag nu tryggt upptäcka, då den fara, i
hvilken jag fruktade att råka, om jag uppenbarade honom,
nu derförutan träffat mig. Han kallades och kallas, om
han ännu är i lifvet, Arrighetto Capece, och jag heter
icke Giannotto, utan Giusfredi, och tviflar ingalunda på,
att, om jag kunde komma ut härifrån tillbaka till
Sicilien, skulle jag der intaga ett af de högsta äreställena."

Den ärlige mannen inlät sig icke i något vidare ordande,
utan berättade, så snart han fick tillfälle dertill, hela
samtalet för Currado. Denne låtsade visserligen för
fångvaktaren, som om berättelsen var honom likgiltig,
men gick strax till fru Beritola och sporde henne
vänligt, om hon med Arrighetto haft en son med namnet
Giusfredi. Under tårar svarade damen, att, om den äldre
af hennes båda söner ännu vore vid lif, hette han så
och kunde nu vara omkring tjugutvå år gammal.

Då Currado förnam detta, menade han, att den
fångne verkligen var just denne, och det föll honom i
sinnet, att han, i fall det förhölle sig så, på samma gång
kunde göra ett stort barmhertighetsverk och äfven
utplåna sin och sin dotters vanära, om han gåfve
henne honom till hustru. Derföre lät han i hemlighet
kalla Giannotto till sig och tillfrågade honom noga om
hela hans förflutna lefnad; och, då han äfven härvid
fann många tydliga bevis, att denne verkligen var
Giusfredi, Arrighetto Capeces son, sade han till honom:
"Giannotto, du vet, hvilken svår förolämpning du tillfogat
mig i min egen dotters person, medan det varit din
pligt, som en tjenare, den jag behandlade väl och
vänligt, att alltid upprätthålla och befordra min ära och
äran hos allt, hvad mig tillhör. För visso skulle det
varit månge, hvilka, om du gjort dem, hvad du gjorde
mig, låtit dig omkomma en neslig död; men min
medlidsamhet tillät det icke. Men, emedan du nu
verkligen, som du säger mig, är en adelig faders och moders
son, är jag, om du sjelf vill det, sinnad att göra ett
slut på dina lidanden, befria dig ur eländet af den
fångenskap, i hvilken du lefver, och vederbörligen återställa

så väl din som min ära. Spina, hvilken du älskat med
kärleksfull, om änskönt för dig och henne opassande
böjelse, är, som du vet, enka, och hennes hemgift både
betydlig och säker; huru hennes seder, och hvilka
hennes fader och moder äro, är dig äfven bekant, och i
hvilket läge du sjelf nu befinner dig, dermed tiger jag
alldeles. Till följe af allt detta är jag nu, om det är
dig till nöjes, redo att göra Spina, som oärbart var din
väninna, till din ärbara hustru, och sedan får du som
min egen son vistas här på orten med mig och henne
så länge, som det behagar dig."

Visserligen hade fångenskapen tärt Giannottos kropp;
men hans adeliga, af föräldrarne ärfda tänkesätt hade
derigenom i intet försvagats, och lika så litet den
innerliga kärlek, han bar till sin dame. Ehuru således han
på det lifligaste önskade det, som Currado erbjöd honom,
och fastän han såg sig i hans våld, mildrade han likväl
icke fördenskull något af hvad han efter sin själs ädla
stolthet trodde sig böra säga, utan genmälde: "Currado,
jag har icke förrädiskt stämplat efter ditt lif eller efter
det, som dig tillhör, hvarken af herrsklystnad,
penningebegär eller af någon annan bevekelsegrund. Din dotter
älskade jag, älskar och skall alltid älska, emedan jag
anser henne värdig min kärlek; och, om jag efter den
stora hopens mening brustit i ärbarhet med henne, så
har jag begått den synd, som alltid är oskiljaktigt
förenad med ungdomen, och för hvars utrotande man tillika
måste utrota all ungdom. Men, ville de gamle erinra
sig, att äfven de en gång varit unga, och ville de på
andras fel använda sina egnas måttstock och omvändt,
så skulle denna synd ej anses för så svår, som du och

många andra vilja göra den till; för öfrigt har jag begått
den som vän och ej som fiende. Hvad du nu erbjuder
dig att göra, det har jag alltid önskat, och, hade jag
kunnat tro, att det skulle mig beviljas, skulle jag redan
för längesedan anhållit derom; men nu skall det blifva
mig så mycket dyrbarare, ju mindre hopp derom jag
ägde. Men, skulle du icke vara så sinnad, som dina
ord komma mig att tro, så underhåll ej ett fåfängt hopp
hos mig, utan låt föra mig tillbaka i fängelse och låt
der plåga mig, så mycket dig behagar. Ty, så länge jag
älskar Spina, lika så länge skall jag för hennes skull
älska dig och hålla dig i ära, hvad du än må göra
med mig."

Currado förundrade sig, då han hörde dessa ord,
och mente, att de tillkännagåfvo en stor själ och en
glödande kärlek, for hvilken skull han fick honom än
mera kär och omfamnade och kysste honom. Derpå lät
han utan vidare uppskof i tysthet hemta Spina, som i
fängelset blifvit mager, blek och svag och liksom
Giannotto fullkomligt förändrat sig och icke mera tycktes vara
densamma. Båda slöto derpå med hjertligt bifall i
Currados närvaro sin förlofning efter bruket hos oss. Några
dagar förteg Currado det skedda för alla och försåg
imellertid de trolofvade med allt, hvad de behöfde eller
önskade. Då det ändtligen tycktes honom vara tid att
låta det unga parets mödrar taga del i denna glädje,
kallade han sin fru och Cavriuola till sig och sade till
den senare: "Hvad skulle ni säga, min fru, om jag
återgåfve er er äldsta son som man till en af mina
döttrar?" Dertill genmälde Cavriuola: "Blott det förmådde
jag säga, att, om det är möjligt att vara er mera

förbunden, än nu är fallet med mig, måste jag vara ännu mera
tacksam mot er, emedan ni återskänkte mig, hvad jag
har kärare än mig sjelf; och, om ni gåfve mig honom
så tillbaka, som ni sade, skulle ni i någon mån
hos mig återkalla det längesedan försvunna hoppet."
Och, då hon sagt detta, tystnade hon under tårar. Då
frågade Currado sin fru: "Hvad skulle då du mena,
hustru, om jag skänkte dig en sådan svärson?" "Mig,"
svarade hans fru, "skulle icke blott en af dem, som äro
adelige män, utan äfven en af lägsta härkomst behaga,
så snart det vore er vilja." "Nåväl," sade Currado, "jag
hoppas då kunna göra er den glädjen om några dagar."

Då Currado fann de unga tu efter någon tid hafva
återvunnit sitt förra utseende, lät han dem anlägga
dyrbara kläder och sporde Giusfredi: "Skulle det väl
ytterligare kunna öka din glädje, om du såge din moder här?"
"Det tyckes mig otroligt," svarade Giusfredi, "att
bedröfvelsen öfver hennes olyckshändelser lemnat henne vid
lif; men, om det likväl vore så, skulle det vara mig
högligen kärt, emedan jag genom hennes råd hoppades
till stor del kunna återvinna min höga ställning på
Sicilien." Derpå lät Currado inkalla de båda damerna, och
dessa betygade den nyförlofvade unga enkan sin
innerliga glädje, utan att likväl kunna för sig förklara, hvad
som ingifvit Currado en sådan mildhet, att han förenat
henne med Giannotto. Fru Beritola betraktade
imellertid, till följe af Currados förra ord, hastigt ynglingen, och
en hemlig kraft väckte hos henne minnet af sonens drag
som barn, så att hon igenkände honom och utan att
afbida vidare förklaring föll honom om halsen med öppna
armar samt i öfvermåttet af moderlig ömhet och glädje

icke förmådde säga ett ord, utan, beröfvad all känsla,
sjönk lik en död till sonens bröst. Väl förundrade sig
denne högligen, då han ihogkom, att han förr ofta sett
henne i samma slott och icke igenkännt henne; dock
rörde sig hastigt det blod, han af henne mottagit, i honom,
och, tadlande sig sjelf för sin forna sorglöshet, tog han henne
med tårar i sin famn och kysste henne ömt. När fru
Beritola med Currados frus och Spinas kärleksfulla bistånd
återfått sina förlorade krafter genom kallt vatten och
andra medel, omfamnade hon ånyo sin son under många
tårar och ömma ord och kysste honom, full af moderlig
kärlek, väl tusen gånger; men han betygade henne på
det högsta i allo barnslig vördnad.

Men, "när de en glad och höfvisk helsning hade
förnyat redan tre och fyra gånger", till stor glädje och
nöje för de omkringstående, förtalde de ömsesidigt, hvad
som tilldragit sig med dem, och derpå sade Giusfredi till
Currado, som underrättat några af sina vänner, till deras
stora tillfredsställelse, om det nyligen slutna förbundet
och just nu föranstaltade en skön och präktig fest:
"Currado, ni har redan gjort mig mycken glädje och i
lång tid ärofullt underhållit min moder. Jag beder er
nu, att ni, för att icke lemna något, ni kan göra för oss,
ogjordt, ville glädja mig och min moder och förhärliga
min brolloppsfest genom min broders närvaro, som herr
Gasparrino d'Oria, hvilken, som jag redan sagt er, röfvade
mig och honom till sjös, har hos sig som tjenare. Sedan
ber jag er dessutom skicka någon till Sicilien, som der
gör sig fullkomligt underrättad om landets förhållanden
och tillstånd och efterforskar, om min fader Arrighetto
är död eller ännu lefver, och i hvad för belägenhet han
i senare händelsen befinner sig, samt sedan gifver oss

fullständigt besked om allt detta." Currado samtyckte
till Giusfredis begäran och skickade genast pålitliga
personer till Genua och Sicilien.

Den, som blifvit sänd till Genua, uppsökte herr
Gasparrino och bad honom enständigt å herr Currados
vägnar, att han ville skicka till honom Scacciato och
dennes amma och berättade dervid ordentligt, hvad
Currado redan gjort för Giusfredi och hans moder. Herr
Gasparrino blef mägta förundrad öfver dessa budskap och
genmälde: "För visso vill jag efter förmåga för herr
Currado göra allt, som kan vara honom angenämt; också
har jag verkligen nu i fjorton år haft i mitt hus den
gosse, efter hvilken du frågar, med hans moder och skall
gerna skicka honom dem båda. Men säg honom från
mig, att han bör taga sig i akt för att sätta för mycken
tro till Giannottos historier, som, efter hvad du säger
mig, nu kallar sig Giusfredi; ty denne ar mycket
listigare, än Currado kan inbilla sig." Efter dessa ord lät
han hedersamt undfägna den redlige mannen, men tillika
kallade han hemligen amman till sig och åtsporde henne
försigtigt om hela förhållandet. När hon hört om
upproret på Sicilien, och att Arrighetto ännu lefde, öfvergaf
hon den fruktan, hon dittills hyst, och berättade honom,
huru alltsammans tillgått, samt uppgaf de skäl, hvilka
förmått henne att handla så, som hon gjort.

Den noggranna öfverensstämmelsen mellan ammans
utsaga och det, som Currados sändebud förmält, gjorde, att
herr Gasparrino begynte sätta tro till hennes ord. Han
pröfvade derföre till följe af sin stora slughet på det
nogaste förhållandet från alla sidor; och, då han alltjemnt
fann nya bevis för sakens sanning, blygdes han öfver

det sätt, på hvilket han behandlat gossen, så mycket,
att han såsom ersättning, i betraktande af den höga
ställning, Arrighetto intagit och ännu intog, gaf sin sköna
elfvaåriga dotter jemnte en stor hemgift till fru åt
Scacciato. Derpå for han, sedan förut en stor fest firats
med anledning häraf, jemnte den unge mannen, sin
dotter, Currados sändebud och amman på en välbeväpnad
galeot till Lerici, der han mottogs af Currado, och
hvarifrån han med hela sitt sällskap fördes till ett den senare
tillhörigt, närbeläget slott, der den blifvande festen var
anordnad. Huru stor modrens glädje var, när hon
återsåg sin son, huru stor de båda brödernas, huru
hjertligt de alla tre välkomnade den trogna amman, huru
gladt alla helsade herr Gasparrino och hans dotter, och
denne tillbaka, huru slutligen alla fröjdades tillsammans
med Currado, hans fru, barn och vänner, skulle icke
kunna uttryckas med ord, och derföre öfverlåter jag er,
I damer, att sjelfva föreställa er det.

Men, på det glädjen skulle blifva alldeles fullkomlig
täcktes Herren Gud, den frikostige gifvaren af allt godt,
styra det så, att på samma tid glada underrättelser om
Arrighetto Capeces lif och lyckliga belägenhet anlände.
Ty, när vid den stora festen de till bordet inbjudna
damerna och männen ännu suto vid första rätten,
återvände den, som rest till Sicilien, och berättade bland
annat, att, medan Arrighetto hållits fången af konung
Carl, folket, när upproret mot denne utbrustit derstädes,
i fullt raseri sprungit till hans fängelse, dödat
vakterne, tagit ut honom och gjort honom, som konung
Carls dödlige fiende, till sin anförare och sedan under
hans befäl förjagat och dödat Fransmännen. Härigenom

hade han kommit i stor gunst hos konung Peter, hvilken
återinsatt honom i alla hans besittningar och äreställen,
så att han nu var en man af största betydenhet. Honom
sjelf, tillade sändebudet, hade Arrighetto på det
hedersammaste mottagit och betygat outsäglig glädje öfver sin
fru och son, om hvilka han sedan sitt fängslande aldrig
hört det minsta; äfven hade han efter de sina sändt
ett skepp och några adelsmän, som följde strax efter.

Sändebudet mottogs och åhördes med allmän fröjd
och jubel; och nu gick Currado jemnte några af sina
vänner skyndsamt de adelsmän till mötes, hvilka blifvit
ditsände efter fru Beritola och Giusfredi, helsade dem
hjertligt och förde dem till sitt gästabud, som ännu icke
var halft. Den förnöjelse, damen och Giusfredi, liksom
äfven de öfriga, erforo vid deras åsyn, hade ej sin
like; men de tackade, innan de satte sig till bords, å
Arrighettos vägnar så förbindligt, de kunde och förmådde,
Currado och hans fru för den ära, de bevist fru
Beritola och hans son, och erbjödo dem att efter behag
förfoga öfver Arrighetto och allt, som stode i hans förmåga.
Derpå vände de sig äfven till herr Gasparrino, hvars
förtjenster om Scacciato icke ännu voro honom bekanta,
och sade sig vara alldeles öfvertygade derom, att,
så snart Arrighetto finge veta, hvad han gjort för hans
son, skulle han tacka honom lika så hjertligt, om ej
hjertligare. Efter detta togo de en den gladaste andel i
festmåltiden för de unga brudarna och deras brudgummar.
Dock varade festligheterna, som Currado anställde till
sin svärsons och sina öfriga anhörigas och vänners ära,
icke blott denna, utan äfven många derpå följande dagar.
Då de slutligen upphörde, menade fru Beritola och

Giusfredi, liksom de öfriga, det vara tid att bryta upp, och
de gingo således under många tårar af Currado, hans
fru och herr Gasparrino i sällskap med Spina ombord på
skeppet och afreste. Med gynnsam vind kommo de inom
kort till Sicilien, der både söner och fruar allesammans
af Arrighetto mottogos i Palermo med så stor glädje, att
den omöjligen kan beskrifvas. Der skola de hafva lefvat
i lång tid, lyckliga och tacksamma mot Herren Gud för
de välgerningar, Han dem bevisat.

<h2>Sjunde Berättelsen.</h2>

<b>Sultanen af Babylon skickar sin dotter som gemål
till konungen af Algarbien; men hon råkar
genom en följd af händelser under loppet af fyra
år och på särskilda ställen i händerna på nio
män. Slutligen återföres hon till sin fader och
reser som föregifven jungfru till konungen af
Algarbien för att enligt första afsigten förmälas
med denne.</b>

Emilias historia hade kanske icke kunnat fortfara
mycket längre, utan att medlidandet med fru Beritolas
olyckor rört de unga damerna till tårar. Men, då hon
slutat, fann drottningen för godt, att Pamfilo skulle
fortsätta med berättandet, hvarföre han lydigt och villigt
begynte sålunda:

Svårt är för oss, I älskliga damer, att inse, hvad
som är oss nyttigt. Ty, medan månge, såsom man ofta
haft tillfälle att se, menade, att, om de blefve rike, skulle
de lefva ett sorglöst och lugnt lif, och icke blott varmt
bönföllo hos Gud härom, utan äfven underkastade sig
hvarje möda och fara för att ernå detta mål, så funno de,
när deras önskningar gått i fullbordan, för det stora

arfvet efter sig, mördare i dem, som, innan de blefvo rika,
beskyddade deras lif och älskade dem. Andre banade
sig ur det låga stånd, i hvilket de föddes, genom tusen
farliga slagtningar och genom sina bröders och vänners
blod en väg till thronens höjder, på hvilka de trodde
den största lycka finnas, men måste, oberäknadt
oändlig fruktan och oro, af hvilka de sågo och kände denna
förmenta lycka uppfylld, vid sin egen död inse, att man
ur gyllne bägare vid kungliga bord dricker gift. Deras
antal är ej heller ringa, som med häftigaste åtrå önskade
kroppslig styrka och skönhet, liksom några andra
åstundade prydnader; men de varseblefvo icke förvändheten i sitt
begär förr, än de funno, att just dessa ting voro för dem
orsak till död eller ett bedröfligt lif. Men, för att ej i
det enskilda genomgå föremålen för de menskliga
önskningarna, försäkrar jag i allmänhet, att de dödliga icke
förmå med full försigtighet utvälja något bland dem alla,
som är alldeles oberoende af händelsernas ombytlighet.
Derföre borde vi, om vi ville riktigt förfara, alltid vara
nöjda att mottaga och bruka, hvad Han gifver oss, som
ensam genomskådar, hvad oss göres behof, och är i stånd
att förläna oss det. Om än männen fela i mångfaldiga
hänseenden genom sina önskningar, så synden I, hulda
damer, likväl företrädesvis i ett, deruti nämnligen, att I
åstunden vara sköna och fördenskull icke nöjen er med
de behag, naturen förunnat er, utan söken med underbar
konst än mer öka dessa. För att nu visa eder
olämpligheten häraf vill jag berätta er, huru skönhet i sådan
mån orsakade en Saracenskas olycka, att hon för dess
skull under loppet af omkring fyra år måste nio gånger
fira bröllop på nytt.

Redan för lång tid tillbaka lefde en sultan af
Babylon, vid namn Beminedab, för hvilken i hans dagar
mycket gick efter önskan. Bland flera barn af båda
könen hade han också en dotter, benämd Alatiel, som
efter allas utsago, hvilka fingo se henne, var den
skönaste mö, som den tiden fanns i hela verlden. Och,
emedan konungen af Algarbien varit honom till särdeles
god hjelp vid en härlig seger, som han vunnit öfver en
stor mängd Araber, hvilka öfverfallit honom, hade han
lofvat denne på hans begäran derom sin dotter till
gemål och inskeppade henne med ärofullt medfölje af män
och fruntimmer tillika med många sköna dyrbarheter på
ett väl beväpnadt och utrustadt fartyg, på det att hon
under Guds beskydd skulle resa till sin trolofvade.
Sjömännen uppspände seglen för vinden, så snart vädret
tycktes dem gynnsamt, lemnade Alexandrias hamn och
hade flera dagar lycklig resa. Men, när Sardinien redan
låg bakom dem, och de trodde sig vara nära målet
för sin färd, uppstodo plötsligt en dag stridiga vindar, af
hvilka hvar och en var så öfver måttan häftig, att
skeppet, på hvilket den unga damen befann sig jemnte
sjömännen, kringvräktes vildt och flera gånger gafs
förloradt af de sistnämnde. Som likväl dessa voro skicklige
män och uppbjödo all sin kraft och konst, lyckades det
dem under strid med det beständigt påträngande hafvet
hålla skeppet flott i två dagar. Men, då vid början af
tredje natten, ifrån det stormen begynt, denne icke
lugnades, utan alltjemnt var i tillväxt, och skepparne icke
mera visste, hvar de voro, samt, emedan himlen var
öfvertäckt af tjocka moln och alldeles förmörkad af dunkel
natt, hvarken genom sjöfartsberäkning eller genom

iakttagelser förmådde skaffa sig underrättelse härom, märkte de i
närheten af Majorca, att deras skepp började lossna i
fogningarne. I denna belägenhet, som uteslöt hvarje medel till
räddning, tänkte en hvar blott på sig sjelf och ej på andra,
och sålunda sprungo befälhafvarne i båten, som de hastigt
satt ut i hafvet, beslutna att hellre anförtro sig åt denna än
åt det bristande skeppet. Med häftighet följde de öfrige
männen, som funnos på skeppet, dem efter, ehuru de först
nedstigne med knifvar i händerna ville hindra dem derifrån.
Men, medan de trodde sig sålunda undgå döden, blefvo de
blott så mycket hastigare hans byte; ty, som med den
vidriga vinden båten icke kunde bära ett så stort antal,
sjönk den, och alla, så många de voro, omkommo.

Under tiden framdrefs skeppet, (på hvilket ingen
stadnat utom den unga damen och hennes fruntimmer,
hvilka alla, bedöfvade af stormens raseri och af ångest,
lågo rundtomkring deruppå som döda) ehuru det redan
var alldeles brustet och nästan fullt af vatten, af den
häftiga vinden i snabbaste fart och kastades upp mot
kusten af ön Majorca. Stötens våldsamhet var så stor,
att skeppet blef fastsittande i sanden kanske ett
stenkast från stranden och, huru mycket det än natten igenom
ansattes af vågorna, likväl stadnade qvar, utan att af
vinden kunna röras ur stället. Då det ändtligen var
ljus dag, och stormen något lugnat af, upphof den unga
damen, som kände sig nästan halfdöd, sitt hufvud och
begynte, så svag hon var, ropa än den ene, än den andre
af sina tjenare. Men hon ropade förgäfves; ty de
kallade voro allt för långt borta. När hon icke fick svar
och icke såg till någon af de sina, förundrade hon sig
högligen och öfverfölls af stor fruktan; dock uppreste

hon sig så mycket, som hennes krafter tilläto, och såg
damerna i hennes följe och de öfriga qvinnorna alla ligga
på däck. Efter långt fåfängt tilltal skakade hon den
ena efter den andra, men fann blott få af dem vid lif;
ty de flesta hade redan dött af svåra magplågor och
ångest. Häröfver förskräcktes damen ännu mer; likväl,
då hon såg sig så ensam och hvarken visste eller kunde
gissa, hvar hon var, uppmuntrade hon, i behof, som hon
var, af snar hjelp, de vid lif varande så länge, tills de
uppreste sig. Men, när äfven dessa icke kunde säga
henne, hvart männen tagit vägen, och hon såg, att
skeppet gått upp på stranden och var fullt af vatten, begynte
hon tillika med dem att gråta bitterligen. Och redan
var det nionde timmen, utan att de varseblifva någon
vid stranden eller eljest i närheten, hvars medlidande
och bistånd de kunnat taga i anspråk.

Men vid den tiden kom en adelsman, med namnet
Pericone da Visalgo, på återvägen från ett af sina gods,
med flere af sina män till häst af en händelse farandes
der förbi. Så snart han fick syn på skeppet, anade han
strax, hvad som skett, och befallde en af tjenarne att
utan dröjsmål söka bestiga vraket och sedan berätta
honom, huru det förhölle sig dermed. Det lyckades
tjenaren, fastän med svårighet, att efterkomma sin herres
befallning, och han fann den unga damen med det
fåtaliga följe, som återstod henne, helt rädd gömd under
skeppets förstäf. Så snart dessa fingo se honom,
anropade de honom gråtande om medlidande och sökte, då
de sågo, att han förstod dem lika litet, som de honom,
att genom tecken göra honom sin olycka begriplig.
Tjenaren gaf akt på allt, så godt han kunde, och berättade

derpå för Pericone, hvad han sett på skeppet. Denne
lät genast bringa i land fruntimren och de dyrbaraste
saker, som funnos på vraket och kunde åtkommas, och
begaf sig med dem till sitt slott, der han vederqvickte
dem med hvila och mat. Dervid insåg han af de
dyrbara sakerna, att damen, som han funnit, måtte vara af
rätt förnäm härkomst, och skiljde henne också snart
från de öfriga på den ära, han såg dessa bevisa
henne ensam. Oaktadt hennes blekhet och illamående,
hvilka hafvets besvär orsakat, syntes honom äfven
hennes anletsdrag af stor skönhet, hvarföre han strax
fattade det beslutet att taga henne till fru, om hon icke
redan vore gift, eller, om hon ej kunde blifva hans fru,
vinna hennes ynnest.

Pericone var en man af kraftigt utseende och stark
kroppsbyggnad. Då han några dagar låtit på det bästa
undfägna damen, och hon härigenom fullkomligt
återhemtat sig, fann han henne ännu mycket skönare, än han
förmodat; och, öfver måttan upptänd af hennes skönhet,
ehuru till hans stora ledsnad hvarken hon kunde förstå
honom, eller han henne, och han således icke fick
veta, hvem hon var, gjorde han sig all möjlig möda
att genom smekningar och inställsamma later förmå
henne att utan motsträfvighet svara mot hans
önskningar: men alla hans försök tjenade till intet. Hon
afvisade bestämdt hans förtroligheter; dess högre
uppflammade dock Pericones låga. Då den unga damen blef
varse detta och under loppet af sitt vistande der i flere
dagar af folkets bruk märkt, att hon var bland Christna,
insåg hon väl, att hon på längden skulle antingen af
kärlek eller med våld förmås att gifva efter för
Pericones begär, och att således, äfven om hon kunnat göra

sig förstådd, detta vore för henne af föga vigt. Till
följe häraf beslöt hon att med fast mod gå sitt vidriga
öde till mötes och befallde sina följeslagarinnor, af hvilka
blott tre återstodo, att icke för någon upptäcka, hvilka
de voro, om icke derigenom en säker utsigt till frihet
erbjöde sig. Dessutom uppmanade hon dem högligen att
bevara sin kyskhet och försäkrade, att hon sjelf fast
beslutit att icke tillåta någon annan än sin gemål njuta
sina behag. Flickorna berömde hennes föresats och
lofvade att efter förmåga lyda hennes befallning.

Men Pericone upplågade dagligen mer, i samma mån
han såg sig nära det älskade föremålet och ju mer all
gunst nekades honom, så att han slutligen, då alla hans
kärleksbetygelser förblefvo utan verkan, föresatte sig att
använda list och konstgrepp, men först i yttersta nödfall
skrida till våld. Nu hade han några gånger märkt, att
den unga damen, som till följe af sin religions förbud var
ovan vid att dricka vin, fann särdeles behag häri, och
menade sig fördenskull kunna fånga henne med detta,
såsom en Veneris tjenare. Han låtsade derföre, som om
han icke bekymrade sig om hennes oböjlighet, och
anordnade en dag en kostlig och högtidlig aftonmåltid, vid
hvilken äfven damen infann sig. Bordet var på
mångfaldigt sätt utrustadt; men Pericone hade gifvit den, som
uppvaktade damen, befallning att åt henne iskänka
sammanblandade viner, och denne utförde väl det undfångna
uppdraget. Damen, som icke misstänkte något sådant,
njöt, förledd af dryckens välsmaklighet, mera deraf, än
som var hennes heder nyttigt. Vinet gjorde henne så
glad, att hon glömde allt sitt framfarna besvär; och, när
hon såg några flickor dansa, som det brukades på Majorca,

begynte hon sjelf dansa efter alexandrinska sättet. Då
Pericone märkte detta, ansåg han sig nära sina
önskningars mål och förlängde måltiden under fortfarande
öfverflöd på mat och dryck till långt in på natten.
Ändtligen aflägsnade sig gästerna, och Pericone gick ensam
med damen till hennes gemak, der hon, mera hetsad af
vinet, än återhållen af ärbarheten, i Pericones närvaro
alldeles utan tvekan och blygsel, som om han varit ett
af hennes fruntimmer, afklädde sig och lade sig till
sängs. Han dröjde ej att följa henne, utan utsläckte alla
ljus, lade sig skyndsamt på andra sidan bredvid henne,
omfamnade henne eldigt och begynte utan vidare
motstånd från hennes sida njuta kärlekens ljufvaste nöjen.
Då Alatiel, som icke förr vetat, med hvilka horn männen
stöta, en gång kännt detta, nästan ångrade det henne,
att hon så länge gjort Pericones böner motstånd; och
under den följande tiden erbjöd hon sig, utan att afbida
vidare uppfordran, ofta sjelf, visserligen ej med ord, (ty
med dem kunde hon ej göra sig förstådd,) men med
handling, till så fröjderika nätter.

Men ödet nöjde sig ännu icke med att hafva gjort
henne från en konungs trolofvade till en borgherres
älskarinna, utan hennes och Pericones njutningar afbrötos
af en våldsammare passion. Pericone hade nämnligen
en bror, vid namn Marato, som var tjugufem år gammal
och skön och frisk som en ros. Denne hade, så snart
han sett Alatiel, fattat största behag till henne och trott
sig af hennes åtbörder märka, att han stod ganska väl
hos henne. Derföre menade han, att blott den stränga
uppsigt, hvilken Pericone höll öfver henne, hindrade
honom från att ernå, hvad han af henne önskade, och

föll sålunda på en grym tanke, hvilken den brottsliga
handlingen följde i spåret. Det hände sig nämnligen,
att just vid denna tid låg för ankar i stadens hamn ett
skepp, som var lastadt med varor och under ledning af
två unga Genuesare, hvilka det tillhörde, skulle afsegla
till Chiarenza i Romania. Redan voro seglen hissade för
att kunna afresa, så snart vinden blef gynnsam. Med
dessa skeppare kom Marato öfverens om, att de nästa
natt skulle taga honom och den unga damen om bord.
När dessa anstalter träffats, och det begynte blifva natt,
begaf sig Marato, som redan öfverlagt, hvad han skulle
göra, på väg med några pålitliga kamrater, hvilka han
tagit till hjelp för det afsedda dådet, smög sig obemärkt
in i Pericones hus, som icke kunde vänta något sådant af
honom, och förborgade sig der. När en del af natten
förflutit, öppnade Marato huset för sina stallbröder och förde dem
in i det gemak, der Pericone och hans älskarinna sofvo.
Hastigt mördade de denne i sömnen, och, då damen
vaknade och började gråta, hotade de att döda henne,
om hon gjorde minsta buller, och förde henne jemnte
en stor del af Pericones dyrbarheter, utan att märkas
af någon, skyndsamt till hafsstranden. Här gingo Marato
och damen oförtöfvadt om bord, och hans
medbrottslingar återvände; men skepparne hissade segel för den
friska och gynnande vinden och afreste. Damen sörjde
i början bittert både öfver sin första olycka och öfver
denna andra; men Marato begynte så väl trösta henne
med den helige Växihand, som Gud skänkt oss, att hon
snart blef förtrolig med honom och glömde Pericone.

Redan trodde hon sig åter vara undkommen, då
ödet, liksom ännu icke nöjdt med hennes förra olyckor,

beredde henne ny bedröfvelse. De båda unga
skeppsherrarne förälskade sig nämnligen i hennes, som redan
ofta berättats, undersköna yttre och i hennes angenäma
sätt så högligen, att de härför glömde allt annat och
blott bemödade sig att tjena och behaga henne, utan att
Marato skulle blifva varse orsaken härtill. Då de snart
ömsesidigt märkte sin kärlek, rådslogo de härom i
hemlighet och beslöto att gemensamt förvärfva föremålet för
densamma som en köpmannavara eller en vinst, liksom
om kärlek kunde fördraga något sådant. Men, emedan
Marato noga bevakade henne och sålunda stod i vägen
för deras afsigter, gingo de en dag, då fartyget seglade
särdeles hastigt, enligt aftal mot honom, som stod i
aktern och såg ut åt hafvet, utan att ana något ondt af
dem, fattade honom plötsligt bakifrån och kastade honom
i hafvet. De foro sedan mer än en miglio, förr än
någon varsnade, att Marato fallit i vattnet. Men, då
slutligen damen erfor detta och insåg omöjligheten af att
rädda honom, begynte hon åter med bitter hjertesorg
gråta och klaga. De båda älskarne skyndade strax att
trösta henne och sökte, så litet hon än förstod, lugna
henne med såta ord och stora löften, ehuru hon begrät
mindre den förlorade mannens än sin egen olycka.

När de efter långt talande gång efter annan trodde
sig någorlunda hafva tröstat henne, öfverlade de med
hvarandra, hvem af dem hon först skulle tillhöra. Men,
då hvardera ville vara den förste, och ingen
öfverenskommelse härutinnan kunde träffas mellan dem, begynte
de först ordvexla och skymfa hvarandra och rusade sedan,
upptända af ursinnig vrede, mot hvarann med knif i
handen samt gåfvo hvarandra, utan att de öfrige, som

voro på skeppet, förmådde skilja dem, flera styng, så
att den ene föll död ned på stället, och den andre
visserligen blef vid lif, men erhöll svåra sår på många
delar af kroppen. Den unga damen var mycket ledsen
öfver denna händelse; ty hon icke blott såg sig nu
ensam och utan något stöd, utan befarade äfven, att
vreden hos de båda skeppsägarnes vänner och fränder
skulle vända sig mot henne. Men den sårades böner
och deras snara ankomst till Chiarenza befriade henne
från sistnämnda fara.

Knappt hade hon anländt till denna stad och tagit
in i samma härberge som den sårade, förrän ryktet om
hennes stora skönhet utbredde sig i staden och kom
ända till furstens af Morea öron, hvilken då vistades i
Chiarenza. Han blef derigenom nyfiken att se henne;
och, när han fått se henne och fann henne långt
skönare, än ryktet förmält, förälskade han sig så häftigt,
i henne, att han icke var i stånd att tänka på något
annat. Då han erfor, på hvilket sätt hon kommit till
Chiarenza, hemtade han deraf hopp om att kunna erhålla
henne; och verkligen skickade också den sårades
anhörige henne till fursten, när de fått veta hans önskan,
medan denne ännu eftersinnade, huru han skulle kunna
vinna henne. Den unge furstens glädje var stor, och
likaså damens, emedan hon härigenom ansåg sig hafva
undkommit en stor fara. Fursten insåg af de kungliga
seder, hvilka utom hennes skönhet prydde henne, att
hon måste vara af ädel härkomst, ehuru han icke kunde
få någon annan underrättelse om henne, och derigenom
fördubblades hans kärlek till henne, så att han icke
behandlade henne som en vanlig älskarinna, utan höll

henne i stor ära såsom sin gemål. Genom denna
behandling hemtade damen, vid jemnförelsen mellan sin
nuvarande angenäma belägenhet och sina förra olyckor,
nytt mod; hennes forna glädtighet vände tillbaka, och
hennes blomstrande behag återvunno sådan friskhet, att
man nästan icke hörde talas om något annat i hela
Romania.

Derigenom fick hertigen af Athen, en skön ung
herre af hurtigt väsen, som var slägting och vän till
fursten, lust att se henne. Till den ändan föregaf han,
att han, som han också stundom plägade, ärnade besöka
sin anförvandt, och reste med skönt och ärofullt följe
till Chiarenza, der han mottogs med stor glädje och
utmärkelse. Efter några dagar föll talet på damens
skönhet, och hertigen frågade, om den verkligen vore så
beundransvärd, som man berättade. Dertill svarade
fursten: "Hon är ännu mycket skönare; men härom vill jag
icke att mina ord, utan att dina egna ögon måtte
öfvertyga dig." Hertigen uppmanade fursten att hålla detta
löfte, och således gingo de tillsammans dit, der damen
vistades. Hon, som på förhand fått veta, att de skulle
komma, mottog dem höfviskt och med glad uppsyn; och
de läto henne sitta mellan sig, ehuru de icke kunde
njuta nöjet att samtala med henne, då hon förstod litet
eller intet af landets språk. De kunde derföre blott
betrakta henne som ett underverk, och i synnerhet
hertigen, som knappt förmådde öfvertyga sig om, att hon var
ett dödligt väsen. Han trodde sig blott tillfredsställa sin
lust genom hennes beskådande, men bedrog sig sjelf till
sin olycka, i det han härigenom oförmärkt med ögonen
insög kärlekens gift och på det häftigaste förälskade sig

i damen. Men, när han sedan jemnte fursten tagit
afsked af henne och fick tid att öfverlägga med sig sjelf,
ansåg han denne lycklig framför alla andra, då han finge
fröjda sig af en sådan skönhets fullkomliga besittning.
Mångahanda tankar rörde sig inom honom; men slutligen
öfverröstade hans glödande kärlek hans redlighet, och
han beslöt, hvad än deraf måtte följa, att undanrycka
fursten denna lycka och sjelf efter förmåga njuta den.
Han trodde sig böra påskynda utförandet at denna plan
och tänkte, med åsidosättande af förnuft och rättrådighet,
på intet annat än bedrägeri och list. Han lät således
en dag, till följe af det skändliga aftal, han träffat med
en furstens förtrogne tjenare, som hette Kyriakos, i all
tysthet göra alla sina hästar och sin packning i ordning
till afresa. Natten derpå öppnade Kyriakos sakta för
honom och en följeslagare, som båda voro beväpnade,
furstens gemak, hvilken, medan damen sof, för den stora
hettans skull stod alldeles naken vid ett fönster, som
vette ut åt hafvet, för att något svalkas af den lätta
vind, som kom från detta håll. Hertigen, hvilken på
förhand underrättat sin ledsagare om, hvad han hade att
göra, gick tyst genom rummet fram till fönstret och stötte
en dolk i furstens länd så djupt, att den gick ut på
motsatta sidan; derpå fattade han hastigt liket och
störtade det ut genom öppna fönstret. Palatset var högt
utbygdt emot hafvet, och fönstret, vid hvilket fursten
stått, hade närmast under sig några hus, hvilka
sammanstörtat genom hafsvågornas våldsamma svall och derföre
sällan eller aldrig besöktes af någon. Sålunda hände,
hvad hertigen också på förhand insett, att ingen
varsnade eller kunde varsna fallet af furstens lik. Så snart

hertigens följeslagare såg, att detta var gjordt, kastade
han, under sken af att leka med Kyriakos, ett snöre, som
han härför medtagit, om halsen på denne och drog till
så hårdt, att han icke var i stånd att gifva något ljud
från sig, tills hertigen kom dit, hvarpå de ströpo honom
och kastade honom ut samma väg som fursten.

När allt detta var utfördt, och hertigen kunde vara
säker på, att hvarken damen eller någon annan märkt
dem, tog han ett ljus i handen, gick dermed till bädden
och aftäckte fullkomligt damen, som sof djupt. Han
betraktade hennes sköna former med hänryckning; och, hade
hon klädd behagat honom, så tjuste hon honom som
naken öfver all jemnförelse. Denna anblick ökade än mera
värmen af hans begär, och ångern öfver det nyss begångna
brottet afhöll honom icke från att med ännu blodiga
händer lägga sig bredvid henne och omfamna henne, som
halft sofvande trodde honom vara fursten. Men, sedan
han med största förnöjelse tillbragt en stund vid hennes
sida, stod han åter upp och kallade några bland sitt folk
samt lät dem med undvikande af allt buller bortbära
damen genom en förborgad dörr, hvarifrån han
inkommit; derute måste hon sitta upp till häst, och derpå
begaf han sig med alla sina följeslagare skyndsamt och
så tyst som möjligt på färd samt tog vägen till Athen.
Men, emedan hertigen var gift, förde han den öfver
måttan bedröfvade damen icke till sjelfva Athen, utan
till ett skönt landställe, som han ägde ej långt utom
staden vid hafvet, och höll henne der dold, medan hon
hedersamt försågs med allt, hvad hon behöfde.

Dagen efter denna gerning väntade hofmännen ända
till nionde timmen, att fursten skulle stiga upp. Men,

då han ännu icke rörde sig, stötte de upp dörrarne, som
blott voro tillskjutna; de funno likväl ingen och
bekymrade sig icke vidare derom, i förmodan, att han på några
dagar rest bort i hemlighet för att förlusta sig
tillsammans med sin sköna dame. Så stodo ännu sakerna,
då följande dagen en dåre, som gått in ibland de
ruiner, i hvilka furstens och Kyriakos' lik lågo, drog
ut det senare och släpade det efter sig vid snöret. Många
igenkände med stor förvåning detta lik; genom smekord
förmådde de dåren att föra dem dit, der han tagit det,
hvarest man nu till hela stadens stora smärta fann
furstens kropp, som derpå ärofullt begrofs. Sedan
efterforskade man, hvem som begått en så svår förbrytelse, och
förmodade, då hertigen af Athen icke mera var
tillstädes, utan stulit sig bort, att han, som också verkligen
var förhållandet, måtte hafva mördat hertigen och
bortfört damen med sig. Derföre sattes hastigt en broder
till den aflidne i hans ställe, och denne äggade man på
det eftertryckligaste till hämnd. Han fann de öfrigas
mening bekräftad genom flera omständigheter, kallade
derföre sina vänner, slägtingar och underlydande i olika
landskap till hjelp och samlade inom kort en ansenlig,
mägtig och välbeväpnad här, med hvilken han drog i
fält mot hertigen af Athen.

Äfven hertigen å sin sida rustade sig, så snart han
fick kunskap härom, med alla krafter till försvar, och
månge herrar drogo till att bistå honom; särskildt sände
kejsaren i Constantinopel sin son Constantin och Manuel,
sin brorson, med en talrik och skön härsmagt. Hertigen,
men än mera hertiginnan, som var deras nära slägting,
mottog dessa på det ärofullaste. Imellertid ryckte

kriget dag från dag närmare, och hertiginnan tog derföre
en gång tillfället i akt, lät kalla sina båda fränder till
sig, berättade dem under många tårar och med utförliga
ord hela händelsen och anledningen till kriget samt
beklagade sig öfver den skymf, hertigen tillfogade henne
genom att, enligt sin tro obemärkt, älska en annan
qvinna. Uppbragt och kännbart sårad, uppmanade hon
dem att för hertigens heder och hennes egen upprättelse
göra, hvad i deras förmåga stod. Då imellertid de båda
unge männen redan visste, huru allt detta tilldragit sig,
uppehöllo de icke hertiginnan länge med frågor, utan
sökte, så mycket de kunde, lugna henne och gåfvo henne
det bästa hopp med afseende på hennes begäran; derpå
aflägsnade de sig, sedan de dessförinnan gjort sig
underrättade om stället, der den sköna vistades. Da de nu
redan ofta hört damens underbara skönhet beröramas,
önskade de högligen att få se henne och bådo derföre
hertigen, att han måtte visa henne för dem. Denne
lofvade dem detta, ej ihogkommande, hvad som vederfarits
fursten, för det han visat henne för honom sjelf, och lät
tillreda en präktig middagsmåltid i en skön trädgård,
som tillhörde det landställe, damen bebodde, samt förde
dem och några få andra vänner dit följande dagen. Vid
denna måltid begynte Constantin, som satt till bords med
henne, full af beundran, att betrakta henne och måste
tillstå sig aldrig hafva sett en sådan skönhet, och att
man icke kunde annat än urskulda hertigen och hvar
och en annan, som för att äga ett så skönt väsen
begingo förräderi eller något annat vanhederligt. Medan
han så beskådade henne den ena gången efter den andra
och för hvar gång fann henne allt skönare, gick det

honom alldeles så, som det gått hertigen. Han skildes
från henne förälskad, lemnade all tanke på kriget
och grundade blott på, huru han skulle kunna beröfva
hertigen henne, men förborgade sorgfälligt sin kärlek för
en hvar.

Medan han sålunda brann af kärlekens lågor, kom
tiden att draga ut mot fursten, som redan nalkades
hertigens land. Till följe häraf ryckte hertigen, Constantin
och alla de öfrige enligt den uppgjorda planen ut ur
Athen och mot gränsen för att hindra furstens vidare
framträngande. Här stadnade man flera dagar; men
Constantin hade hog och tankar blott för damen och
mente, att nu, då hertigen icke mera vore henne nära,
skulle det blifva honom ganska lätt att nå målet för
sina önskningar. För att få en lämplig förevändning att
återvända till Athen, ställde han sig sjuk och tog orlof
af hertigen, sedan han förut öfverlemnat hela befälet åt
Manuel. Anländ till sin syster i Athen, ledde han efter
några dagar samtalet på den skymf, hon ansåg hertigen
genom sin kärlek för främlingen tillfoga henne, och
sade, att, om hon ville, kunde han lätt hjelpa henne
härutinnan genom att bortröfva damen från hennes
vistelseort och föra henne annanstädes. Hertiginnan
gillade fullkomligt anslaget i den tron, att Constantin gjorde
detta för hennes, och icke för främlingens skull; dock
med villkor att dervid gick så till väga, att hertigen aldrig
finge veta, det hon samtyckt till saken. Constantin
lofvade henne detta säkert, och hertiginnan gaf nu sitt
bifall till, att han fick förfara, som honom bäst syntes.

Derpå lät Constantin i tysthet beväpna ett litet
fartyg och skickade detta en afton, bemannadt med flere

af sitt folk, dem han förut underrättat om, hvad de hade
att göra, till närheten af den trädgård, der damen
vistades. Sedan begaf han sig med några andra till hennes
slott och mottogs der vänligt så väl af dem, som voro
bestämde till hennes tjenst, som af henne sjelf. På hans
önskan gick hon, åtföljd af sina tjenare och Constantins
följeslagare, med honom i trädgården; men han förde
damen, som om han å hertigens vägnar hade något att
säga henne, ensam mot en dörr, som vette åt hafvet.
Denne hade imellertid öppnats af en bland hans folk,
fartyget framkom genast på gifvet tecken, och damen
blef hastigt gripen och buren ombord. Härpå vände sig
Constantin till hennes betjening och sade: "Ingen må
röra sig eller gifva ett ljud från sig, om han icke vill
dö; ty jag har icke för afsigt att frånröfva hertigen hans
älskarinna, utan blott göra ett slut på den skam, han
tillfogar min syster." Ingen dristade sig svara harpa, och
Constantin steg ombord med de sina, satte sig bredvid
damen, som ännu alltjemnt grät, och befallde, att man
skulle sätta till årorna och begifva sig af. Fartyget
tycktes icke flyta utan flyga, och man anlände mot den
andra dagens gryning till Aegina. Här gick man i land
för att hvila; men Constantin förlustade sig med damen,
som sörjde öfver sin olyeksdigra skönhet. Derpå gingo
de åter ombord och kommo efter några dagar till Chios,
der Constantin, af fruktan för sin faders vrede och för
de försök, som kunde göras att undanrycka honom damen,
beslöt att stadna, emedan han ansåg stället säkert. I
flera dagar ännu begrät damen sitt missöde, men
lyssnade slutligen till Constantins tröstegrunder och begynte

sedan, som hon förut gjort, njuta, hvad lyckan bjöd
henne.

Medan allt detta tilldrog sig, såsom sagdt är, kom
Osbech, som då var Turkarnes konung och befann sig i
beständig fejd med kejsaren, af en händelse till Smyrna
och erfor der, huru Constantin utan några
försigtighetsmått förde ett vällustigt lif på Chios med en dame, som
han röfvat. Han for derföre en natt öfver dit med
några beväpnade båtar, inträngde med sitt folk på
stället och tog, innan Grekerne märkte fiendernas infall, ett
stort antal af dem till fånga i deras sängar. Andra, som
slutligen vaknat och skyndat till vapen, dödades, stället
stacks i brand, och byte och fångar fördes ombord, hvarpå
Turkarne återvände till Smyrna. Hit anländ, varseblef
Osbech, som ännu var en ung man, vid bytets mönstring
den sköna damen och erfor, att hon var densamma, som
tillfångatagits sofvande tillsammans med Constantin.
Högligen glad vid hennes åsyn, gjorde han henne genast till
sin gemål, firade sitt bröllopp och njöt förtjust flere
månader med henne kärlekens fröjder.

Redan före dessa händelser hade kejsaren
underhandlat med Basanus, konung af Kappadocien, derom,
att denne skulle med sin härsmagt öfverfalla Osbech från
en sida, medan kejsaren med de sina angrep honom
från den andra; dock hade dessa underhandlingar dragit
ut på tiden for vissa fordringars skull, dem Basanus
gjorde, och som voro mindre passande för kejsaren. Men,
då denne förnam sin sons öde, blef han öfver måttan
bedröfvad och fullgjorde strax, hvad konungen af
Kappadocien begärde af honom, rustade sig sjelf till anfall på
Osbech och äggade, så mycket han kunde, den andre att

tåga mot honom från andra hållet. Så snart Osbech fick
kunskap härom, samlade han sin här, och drog, innan
två så mägtige herrar finge honom mellan sig, mot
konungen af Kappadocien, lemnande sin sköna i Smyrna
under uppsigt af en sin trogne tjenare och vän. Det
kom snart till en drabbning mellan honom och konungen
af Kappadocien, i hvilken han sjelf stupade och hans här
blef slagen och skingrad. Till följe af denna seger
begynte Basanus dristigt rycka mot Smyrna, och på vägen
dit föll allt folket till honom som segrare.

Imellertid hade Antiochus, — så hette den tjenare,
åt hvilken Osbech anförtrott damen, — oaktadt sin
framskridna ålder, och utan att bevara sin trohet mot
sin herrskare och vän, för hennes stora skönhets skull
förälskat sig i henne. Då han kände hennes språk,
hade hans umgänge äfven blifvit kärt för damen, som
redan i flera års tid måst lefva lik en döfstum, utan
att förstå någon eller sjelf begripas af någon. Derigenom
visste han, sporrad af kärlek, att inom få dagar vinna
hennes förtroende i så hög grad, att deras gemensamma
herre, som var under vapen och i fält, glömdes, deras
umgänge blef ej blott vänskapligt, utan äfven
kärleksfullt, och båda underbarligt förnöjde sig med hvarandra
mellan lakan. Då de nu fingo veta, att Osbech var
besegrad och död, och att Basanus komme för att tillegna
sig allt, beslöto de gemensamt att ej afbida honom, utan
togo en ganska stor del af Osbechs der befintliga
rikedomar med sig och reste i hemlighet till Rhodos. Här
hade de ej vistats länge, förrän Antiochus blef dödligt
sjuk. Då hände sig, att en köpman från Cypern, som
var Antiochus mycket kär och hans förtrognaste vän,

besökte honom, hvarföre han, enär han märkte sitt slut
nalkas, beslöt åt denne vän lemna sin egendom och den
älskade damen. Redan nära döden, kallade han båda
till sig och sade: "Jag ser, att jag ofelbart måste dö,
och är bedröfvad deröfver, emedan jag aldrig högre
önskat lefva än just nu. Men likväl dör jag nöjd,
emedan, då jag en gång måste hädan, jag dör i de bådas
armar, dem jag älskar mer än något annat i verlden: i
dina, käraste vän, och i denna dames, som jag, sedan
jag lärde känna henne, älskat högre än mig sjelf.
Visserligen faller det mig tungt före, att hon, en främling,
utan hjelp och råd vid min död blir qvar här; och än
mera skulle det oroa mig, om jag icke visste, att du,
min vän, är här, hvilken jag hoppas skall för min skull
draga lika stor omsorg för henne, som du skulle göra
för mig sjelf. Derföre ber jag dig på det innerligaste
att, om jag dör, antaga dig min förmögenhet så väl som
henne och öfver båda förfoga så, som du tror, att det
skall bidraga till min själs ro. Men dig, högt älskade
dame, ber jag att ej glömma mig efter min död, på det
jag äfven på andra sidan grafven må kunna berömma
mig af att här hafva blifvit älskad af den skönaste
qvinna, naturen någonsin skapat. Viljen I lofva mig
dessa båda saker, skall jag helt visst förtröstansfullt
skiljas härifrån." Köpmannen och damen gräto båda lika
vid dessa ord, intalade honom, när han slutat, mod och
lofvade honom vid sin heder att, i fall han skulle aflida,
uppfylla hans önskan. Icke långt derefter gick han ur
verlden och blef af dem hedersamt begrafven.

Några dagar derefter hade den Cypriske köpmannen
slutat sina göromål på Rhodos och ärnade vända tillbaka

till Cypern på ett cataloniskt fartyg, som låg der för
ankar; han tillsporde derföre den sköna damen, hvad
hon beslutit företaga, emedan han nu måste resa till sin
hemort. Damen svarade honom, att hon, om han dertill
samtyckte, gerna skulle följa med honom, då hon
hoppades, att han för Antiochi skull ville anse och behandla
henne som en syster. Köpmannen förklarade sig nöjd med
allt, som behagade henne, och utgaf henne för sin hustru
för att skydda henne mot all förolämpning under resan
till Cypern. På skeppet gafs dem en liten kammare i
aktern, och för att ej synas i handling motsäga sina ord
sofvo båda tillsammans i en mycket trång bädd. Sålunda
skedde, hvad som vid afresan från Rhodos varit hvarken
den enes eller den andres afsigt: natt, tillfälle och
sängens värme, hvilkas förförelseförmåga är ej ringa, kommo
dem att förgäta kärleken och vänskapen för den aflidne
Antiochus, och de slöto, hänförda af lika begär och
retande hvarandra, svågerskap inbördes, ännu innan de
anländt till Baffa, Cyprierns hemort.

Då nu damen bott ännu någon tid hos köpmannen
i Baffa, kom lyckligtvis i något ärende dit en adelsman,
vid namn Antigonus, som med en hög ålder och än högre
klokhet ägde en högst ringa förmögenhet, emedan lyckan
städse varit honom emot i många företag, dem han utfört
i konungens af Cypern tjenst. Denne gick nu en dag,
medan den Cypriske köpmannen var bortrest med varor
till Armenien, förbi det hus, i hvilket den sköna damen
bodde, och fick se henne stå vid ett af fönstren. Genom
hennes utomordentliga skönhet väcktes Antigoni
uppmärksamhet; han betraktade henne nogare och begynte
komma ihog, att han måtte hafva sett henne förut, men

hvar kunde han alldeles icke erinra sig. Damen, som så
länge varit en lekbåll för ödet, var nu nära den tidpunkt,
som skulle sluta hennes olyckor; ty, så snart hon varsnat
Antigonus, drog hon sig till minnes, att hon fordom sett
honom i goda omständigheter i sin faders tjenst i
Alexandria. Härigenom fattade hon plötsligt hopp om att, då
hennes köpman var frånvarande, kanske kunna återvinna
sin kungliga värdighet genom Antigoni råd och lät
derföre kalla denne till sig, så snart sig göra lät. Då han
kommit, frågade hon honom blygt, om han, såsom hon
trodde, vore Antigonus från Famagosta. Antigonus
bejakade frågan och tillade: "Min fru, jag tycker mig
igenkänna er, men kan på intet vis föra mig till minnes,
hvar jag sett er. Jag ber er således att, i fall det icke
sårar er, erinra mig om, hvem ni är." Då damen hörde,
att det verkligen var han, slog hon högt gråtande sina
armar om hans hals och frågade efter en stund den
högligen förundrade Antigonus, om han icke någon gång sett
henne i Alexandria. Knappt hade han hört denna fråga,
förrän han igenkände henne för Alatiel, sultanens dotter,
som man trodde hafva omkommit på hafvet, och ville
bevisa henne tillbörlig vördnad; men hon tillät det ej,
utan bad honom sätta sig ned en stund hos henne.
Antigonus gjorde henne till viljes och sporde henne derpå
vördnadsfullt, huru, när och hvarifrån hon kommit till Baffa,
medan man i hela Aegypti land höll för säkert, att hon
för flera är sedan drunknat i hafvet. Damen svarade
honom: "Gifve Gud, att det verkligen så skett, i stället
för att jag hade behöft föra ett sådant lif, som jag varit
tvungen till; och, om min fader någonsin erfar det, lär
han säkerligen önska detsamma"; och vid dessa ord

började hon ånyo fälla de bittraste tårar. Derföre sade
Antigonus till henne: "Min fru, fäll icke modet förr,
än ni har verklig anledning dertill. Om det behagar er,
sa berätta mig era händelser, och hvilket lif ni tillbragt.
Måhända har allt så förelupit, att vi med Guds hjelp
kunna finna en tillfredsställande utväg." "Antigonus,"
genmälde den sköna damen, "när jag såg dig, tycktes
det mig, jag såg min fader; och den kärlek och ömhet,
jag är honom skyldig, gjorde, att jag upptäckte mig för
dig, då jag likväl kunnat hålla mig förborgad. I
sanning vet jag få, med hvilka det varit mig så kärt att
sammanträffa, som det är mig att hafva sett och
igenkännt dig, förrän någon annan. Derföre vill jag yppa
för dig som för en fader, hvad jag under min olyckliga
belägenhet alltid hållit hemligt. Ser du, efter alt du fått
höra det, något medel att återföra mig till min forna
ställning, så ber jag dig använda det; men, finner du
intet, då begär jag af dig, att du aldrig för någon säger,
att du sett mig eller hört det minsta om  mig."

Efter dessa ord berättade hon honom under
ständiga tårar, hvad som händt henne från den dag, hon
strandat på Majorca, till det ögonblicket, hon råkade
honom. Äfven Antigonus måste gråta höröfver af
medlidande; men derpå sade han, sedan han eftersinnat en
stund: "Min fru, då under era olyckor ert namn och
stånd alltid förblifvit dolda, vill jag ofelbart bringa det
derhän, att er fader har er kärare än tillförene, och
konungen at Algarbien tager er till gemål." På hennes
fråga, huru det skulle ske, förklarade han henne
tydligt, hvad som vore att göra, och återvände derpå
skyndsamt för att förebygga alla tillfälliga hinder till

Famagosta. Här uppvaktade han konungen och sade: "Min
herrskare, om det behagade er, kunde ni på en gång
sjelf inlägga mycken ära och utan stor kostnad bereda
mig, som blifvit fattig i er tjenst, ansenliga fördelar."
Konungen sporde, huru detta kunde gå för sig, och
Antigonus svarade honom: "Sultanens unga sköna dotter,
om hvilken så länge gått ryktet, att hon drunknat, har
kommit till Baffa; för att bevara sin kyskhet har hon
länge utstått stort besvär och befinner sig nu, då hon
önskar återvända till sin fader, i torftiga omständigheter.
Om ni finner för godt att under min vård skicka henne
till sin fader, skulle detta lända er till stor ära och mig
till stort gagn; ty jag är öfvertygad om, att sultanen
aldrig skulle glömma en sådan tjenst." Konungen gaf
med furstligt tänkesätt strax sitt bifall härtill, lät genom
en ärofull beskickning föra damen till Famagosta, der
han jemnte sin gemål mottog henne med obeskriflig
glädje och största heder. På de frågor, konungen och
drottningen gjorde henne om hennes öden, svarade hon
med en diktad berättelse, såsom Antigonus förut
undervisat henne.

Efter några dagars förlopp sände konungen henne
på hennes begäran med ett hedersamt och utvaldt
följeslag af män och fruntimmer under Antigoni ledning
tillbaka till sultanen. Om hon af sin fader mottogs med
glädje, lär väl ingen fråga mig; och äfven Antigonus och
hela hans sällskap undtingos ej mindre vänligt. Men,
när den unga furstinnan hade hvilat sig något, ville
sultanen höra af henne, huru hon blifvit vid lif, och
hvar hon uppehållit sig i så lång tid, utan att någonsin
underrätta honom om sina öden. Då begynte damen,

som ypperligt fattat Antigoni lärdomar, att tala sålunda
till sin fader:

"Det kunde vara ungefär tjugo dagar efter min afresa
från er, älskade fader, då en fruktansvärd storm
krossade vårt skepp och nattetid dref det mot en kust
derborta i vester nära ett ställe, som kallas Aigues Mortes.
Hvad det blef af de män, som voro på skeppet, har jag
aldrig erfarit; jag minnes blott, först att, när jag
följande dagen kände mig liksom uppväckt från de döda,
jag jemnte två af mina följeslagarinnor buros i land af
egndens invånare, som redan varsnat det strandade
skeppet och från alla håll samlats för att plundra det, och
sedan att några unge män togo oss och skyndade bort,
den ene hit, den andre dit. Om de båda andra har jag
aldrig mera hört något. Men mig hade trots mitt
motstånd två ynglingar gripit och släpade mig vid håret
med sig, under det jag bitterligen grät. Då hände, att,
just när de drogo mig öfver en landsväg in i en stor
skog, kommo fyra ryttare farandes samma väg. Så snart
mina röfvare sågo dem, släppte de mig genast och togo
till flykten. De fyra männen, som att döma efter det
yttre tycktes vara ganska förnäma, kommo mot mig, då
de sågo dem fly, och sporde mig om mycket, och jag
svarade dem likaså; men de förstodo mig lika litet, som
jag dem. Derpå höllo de länge råd med hvarandra och
lyfte mig slutligen på en af sina hästar samt förde mig
till ett qvinnokloster, sådana de der pläga hafva. Hvad
männen der sade, vet jag icke: nog af, jag mottogs med
mycken välvilja af alla och behandlades alltid med
aktning; och der tjente jag sedan jemnte klosterfruarna med
mycken andakt den helige Cresci i Djupedal, som

qvinnorna der i landet hålla högligen kär. När jag lefvat
en tid bortåt hos dem och någorlunda lärt deras språk,
frågade de mig, hvem och hvarifrån jag var. Men jag
betänkte, hvar jag vistades, och fruktade, att, om jag
sade sanningen, de kanske skulle förskjuta mig som en
fiende till deras tro, samt svarade fördenskull, att jag
var dotter till en ansedd adelsman på Cypern och hade
på färden till min trolofvade på Creta blifvit drifven hit
bort af stormen och lidit skeppsbrott. Under denna tid
måste jag af fruktan för det värsta ofta följa många af
deras bruk. Men en gång, då den öfversta af dessa
klosterfruar, hvilken de kalla abbedissa, frågade mig, om
jag önskade återvända till Cypern, svarade jag, att jag
icke längtade efter något så mycket som detta.
Imellertid ville hon af omsorg för min heder icke anförtro
mig åt någon, som reste till Cypern, tills slutligen för
omkring två månader sedan några redlige män kommo
med sina fruar, af hvilka den ena var slägting till
abbedissan, från Frankrike till den trakten. Då abbedissan
hörde, att de färdades till Jerusalem för att besöka en
graf, i hvilken den, som de hålla för gud, begrofs, sedan
Judarne dödat honom, anbefallde hon mig i deras vård
och bad dem föra mig till min fader på Cypern. Huru
godhetsfullt desse adelsmän mottogo mig som reskamrat,
och huru mycken ära de och deras fruar beviste mig,
skulle blifva för vidlyftigt att berätta. Nog af, vi gingo
ombord på ett skepp och kommo efter några dagar till
Baffa. Anländ dit utan att känna någon, visste jag icke,
hvad jag skulle säga adelsmännen, som i följe af den
ärevördiga fruns uppdrag ville öfverlemna mig åt min
fader; men Gud, som hyste förbarmande med mig, förde

i den stund, vi gingo i land vid Baffa, Antigonus mot
mig vid stranden. Strax ropade jag honom an och sade
honom på vårt språk, på det adelsmännen och deras
fruar icke skulle förstå mig, att han borde mottaga mig
som sin dotter. Han begrep mig genast, betygade stor
glädje öfver att återse mig och undfägnade mina
reskamrater och deras husfruar, så godt det stod i hans
ringa förmåga. Derpå förde han mig till konungen af
Cypern, som så ärofullt mottagit mig och sändt mig
tillbaka till er, att jag aldrig skall kunna beskrifva det.
Skulle ännu något vara öfrigt att säga, så må Antigonus
tillägga det, som ofta hört mig berätta dessa mina öden."
Derpå vände sig Antigonus till sultanen och sade.
"Min herrskare, er dotter har för er omtalat detsamma
som jag ofta förnummit så väl af hennes egen mun, som
af adelsmännen, med hvilka hon kom till Cypern. Blott
ett har hon underlåtit att säga, och det har hon efter min
mening gjort, emedan det ej väl höfves, att hon sjelf
talar om det. Jag menar nämnligen, hvad de der
adelsmännen och damerna, med hvilka hon reste, berättat mig
om det ärbara och kyska lefverne, hon fört hos de
fromma qvinnorna, och om hennes dygd och berömliga
seder, och huru män och qvinnor gräto och klagade, då
de qvarlemnade henne hos mig och måste skiljas från
henne. Ville jag upprepa för er allt, hvad de sade mig i
detta hänseende, skulle icke allenast närvarande dag,
utan äfven kommande natt icke räcka till. Blott så
mycket vill jag nämna, att ni, efter dessa menniskors utsago,
och efter hvad jag sjelf kunnat märka, kan berömma er
af att bland alla herrar, som bära en krona, äga den
skönaste, ärbaraste och dygdigaste dotter." Öfver allt

detta gladdes sultanen obeskrifligt och bad Gud mer än
en gång, att Han måtte nådigt förunna honom tillfälle
att värdigt bevisa sin tacksamhet mot en hvar, som
gjort sig förtjent om hans dotter, och i synnerhet mot
konungen af Cypern, som på så ärofullt sätt återsändt
henne till honom. Några dagar derefter lät han till
Antigonus öfverlemna härliga skänker, gaf honom orlof
att återvända till Cypern och tackade konungen af
Cypern med bref och genom särskilda sändebud på det
varmaste för allt, hvad han gjort för hans dotter.

Efter allt detta önskade sultanen se den ursprungliga
planen förverkligad, att nämnligen Alatiel skulle förmälas
med konungen af Algarbien. Derföre skref han till honom
om hela denna händelse och uppmanade honom att sända
efter henne, om han ännu önskade taga henne till gemål.
Dessa underrättelser voro konungen af Algarbien mycket
kärkomna; han lät på det ärofullaste afhemta henne och
mottog henne med största glädje. Sedan lade sig hon,
som af åtta män blifvit besofven kanske tiotusen gånger,
som jungfru vid hans sida, kom honom att tro, att hon
verkligen var det, och lefde länge lyckligt med honom
som drottning. Derföre säger man ännu idag: Nytänd
måne och kysster mun är snart hel och frisk och sund.

<h2>Åttonde Berättelsen.</h2>

<b>Grefven af Antwerpen går, falskeligen anklagad, i
landsflykt och qvarlemnar sina båda barn på
olika ställen i England. Då han sedermera
okänd återvänder från Irland, finner han dem i
lyckliga omständigheter; han drager som
trossknekt med konungens af Frankrike här, hans
oskuld uppdagas, och han återinsättes i sina
forna värdigheter.</b>

Vid åhörandet af den sköna Alatiels skiftande öden
suckade damerna ofta; men hvem vet, hvad som var
orsak till dessa suckar? Måhända en och annan bland
dem suckade af längtan efter lika talrika bröllopp, ej
mindre än af medlidande. Jag lemnar imellertid detta nu
derhän och säger, att, när Pamfilos sista ord uppväckt
allmän munterhet, och drottningen fann, att hans berättelse 
nått sitt slut, vände hon sig till Elisa och ålade
henne att fortsätta med en ny berättelse. Elisa gjorde
det med nöje och begynte sålunda:

Vi gå i dag kring på en stridsplats af största omfång,
hvarest en hvar af oss skulle utan möda förmå bryta
icke blott en, utan tio eller flera lansar, så rikt är det

förråd af sällsamma och hårda olyckor, ödet erbjuder
oss. Af denna otaliga mängd väljer äfven jag en
händelse och säger, att, då romerska kejsardömet öfvergått
från Fransmännen till Tyskarne, uppstodo mellan båda
folken stor fiendskap och fortfarande förbittrade krig.
Till följe häraf samlade en gång konungen af Frankrike
och hans son, dels till sitt eget lands försvar, dels äfven
för att angripa det andra, med all rikets ansträngning
och med understöd af alla vänner och fränder, hvilka
de kunde befalla, en väldig här för att draga i fält mot
fienden. Men, innan de begynte sitt tåg, förordnade
de, för att icke lemna riket utan styrelse, i sitt ställe
till allmän riksföreståndare gref Walther af Antwerpen,
en adelig och förståndig man, som, efter hvad de visste,
var dem särdeles trogen och tillgifven. Ty, fastän han
var mycket kunnig i krigskonsten, trodde de likväl
honom mera passande för det veka hoflifvet än för krigets
mödor. Walther började således med förstånd och
ordning förvalta det honom anförtrodde ämbetet och tog
dervid alltid till råds drottningen och hennes svärdotter,
hvilka båda han, ehuru de voro lemnade åt hans
uppsigt och ledning, likväl alltid behandlade som sina
vördade herrskarinnor.

Denne Walther var en skön man af måhända fyratio
års ålder och så höfvisk och behaglig i sitt sätt, som
en adelsman någonsin kan vara. Dessutom var han den
finaste och artigaste riddare på sin tid och utmärkte sig
framför alla andra genom sin rikt smyckade drägt. Hans
husfru var redan död och hade blott lemnat honom en
son och en dotter, som båda voro små. Sålunda skedde,
att, medan konungen af Frankrike och hans son voro

borta i det omnämnda kriget, och Walther fördenskull
ofta besökte de båda fruntimrens hof och talade med
dem om rikets angelägenheter, att, säger jag,
konungasonens gemål kastade sina ögon på honom, med varm
förkärlek betraktade hans gestalt och seder och i
hemlighet på det häftigaste förälskade sig i honom. Då hon
nu visste, att hon var ung och vacker, och att han icke
hade någon husfru, trodde hon sig skola helt lätt nå
sin önskans förverkligande och beslöt, då, som hon
menade, blott hennes blygsamhet stod i vägen härför, att
fullkomligt aflägga denna och helt och hållet upptäcka
sig för honom.

I denna afsigt skickade hon en dag efter honom,
då hon var allena, och tiden tycktes henne passande,
liksom hon velat tala med honom om andra saker. Grefven, 
hvars tänkesätt var långt skildt från damens, begaf
sig genast till henne. Redan hade han på hennes
begäran satt sig på en hvilobädd jemnte henne i ett gemak,
der de voro helt ensamma, och två gånger utan att få
svar frågat henne om anledningen dertill, att hon låtit
kalla honom, då hon ändtligen, öfverväldigad af kärlek,
ehuru helt röd af blygsel, darrande och med afbrutna
ord begynte tala sålunda: "Dyre och älskade vän och
herre, ni, såsom en förståndig man, känner helt säkert den
svaghet, för hvilken män så väl som qvinnor duka
under, fastän af olika orsaker den ena gör det mer än
den andra. Med hänsyn härtill bör en rättvis domare
skäligen ej belägga samma synd hos olika ställda
personer med samma straff. Och hvem skulle väl vilja
neka, att en fattig man eller en fattig qvinna, hvilka
med eget arbete måste förtjena, hvad de till sitt lifs

uppehälle behöfva, vore långt mera tadelvärda, om de
läte locka sig af kärleken och följde dess retelser, än
en qvinna, som i rikedom och ledighet icke är van
att sakna något, som kan smickra hennes begär? Helt
visst ingen, tyckes mig. Således tror jag, att de nämnda
omständigheterna måste i stor mån tjena till ursäkt för
den, för hvilken de inträda, om hon lyssnar till kärlekens
lockelser; och, har den älskande dertill korat sig en
förståndig och tapper älskare, bör detta tjena att fullända
hennes urskuldande. Nu sammanträffa, som mig synes,
båda delarne hos mig, och dessutom är det många andra
orsaker, som måste förleda mig till kärlek, såsom till
exempel min ungdom och min gemåls frånvaro. Allt
detta i förening må således nu i era ögon urskulda min
glödande kärlek; och, lyckas detta, som det måste göra
hos en förståndig man, så ber jag er att unna mig ert
råd och er hjelp. Jag tillstår nämnligen, att jag, ur
stånd att under min gemåls frånvaro emotstå köttets
äggelser och kärlekens styrka, hvilka båda äro så
mägtiga, att de starkaste män, att icke nämna de
finkänsliga qvinnorna, ofta blifvit och ännu dagligen blifva
besegrade af dem, i den beqvämlighet och sysslolöshet,
i hvilken ni ser mig lefva, varit svag nog att gifva vika
för kärlekens retelser och förälska mig. Fastän nu,
såsom jag väl vet, denna min svaghet, om hon blefve
känd, måste anses opassande, så synes hon mig, så länge
hon är och blir förborgad, knappt i någon mån såra
anständigheten. Amor har också så till vida varit mig
gunstig, att han ej beröfvat mig behörig urskilning vid
valet af den älskade, utan snarare rikligt förlänat mig
sådan, då han visat mig er såsom värd att älskas af en

så hög dame, som jag. Om jag icke bedragit mig, är
ni den skönaste, älskvärdaste, behagligaste och
förståndigaste riddare, som finnes i konungariket Frankrike.
Utomdess är ni utan husfru, liksom jag nu kan säga
mig vara utan gemål. Jag besvär er således vid den
innerliga kärlek, jag bär för er i mitt hjerta, att ni icke
nekar mig er genkärlek, utan har medlidande med min
ungdom, som för er skull i sanning förtäres som is vid
eld." Vid dessa ord frambröt ur damens ögon en sådan
ström af tårar, att hon, som ville tillägga än flera böner,
icke var i stånd att tala vidare, utan sänkte hufvudet
och, liksom öfverväldigad af varm trånad, sjönk till
grefvens bröst. Grefven deremot, som var en högst
rättskaffens riddare, begynte strängeligen förehålla henne en så
dåraktig kärlek och stötte tillbaka henne, som redan ville
falla honom om halsen, samt försäkrade henne med de
heligaste eder, att han hellre ville låta fyrdela sig, än
tåla en sådan förbrytelse mot sin herres ära af sig sjelf
eller någon annan.

Knappt hade damen hört detta, förrän hennes
kärlek var glömd och förvandlad i det ursinnigaste hat.
"Plumpe riddare", utbrast hon, "skall jag då på detta
sätt hånas af er för mitt anbud? Gud förbjude, att,
eftersom ni vill döda mig, icke jag i stället skulle bringa
er om lifvet eller förjaga er ur hela verlden." Och,
medan hon ännu talade så, grep hon med händerna i
sitt hår, slet ut det och förvirrade det helt och hållet,
ryckte upp kläderna framför sitt bröst och ropade, så
högt hon kunde: "Hjelp, hjelp! Grefven af Antwerpen
vill våldtaga mig."


Då grefven såg detta beteende, fruktade han mera
af afunden vid hofvet än af sitt rena samvete: han
insåg, att den förra skulle sätta större tro till furstinnans
ondska, än till hans oskuld, stod derföre upp, lemnade,
så fort han kunde, gemaket och palatset och flydde hem
till sig. Här satte han utan vidare öfverläggning sina
båda barn på sin häst, steg sjelf likaledes upp och
färdades, så fort sig göra lät, till Calais. Imellertid
skyndade på damens rop mycket folk till stället och icke
blott trodde den af henne uppgifna anledningen till
hennes skri, då de funno henne i det beskrifna tillståndet,
utan tillade äfven, att grefvens så länge visade artighet
och prydliga väsen endast åsyftat detta mål. Man lopp
derföre ursinnig till grefvens hus för att häkta honom;
men, då man icke fann honom, plundrade man och
förstörde det i grund. Nyheten härom, sådan hon
vanställd berättades, kom äfven till konungens och hans
sons läger; och desse dömde, högst förtörnade öfver en
sådan fräckhet, grefven och hans efterkommande till
evig landsflykt och utlofvade stor belöning åt en hvar,
som lemnade honom lefvande eller död i deras våld.

Det bedröfvade grefven, att han, fastän oskyldig,
genom sin flykt gifvit skenbar grund åt tron på sin
brottslighet; imellertid ankom han, utan att upptäcka sig
eller blifva igenkänd, med sina barn till Calais, for
derifrån skyndsamt öfver till England och begaf sig i dåliga
kläder på väg till London. Innan han gick in i denna stad,
undervisade han utförligt sina barn i synnerhet om två ting:
först, att de tåligt skulle uthärda den torftiga belägenhet,
i hvilken ödet utan deras förvållande gemensamt med
honom försatt dem, och sedan, att de, så kärt lifvet vore

dem, skulle med största sorgfällighet vakta sig att
någonsin upptäcka, hvarifrån och hvars barn de voro. Sonen
hette Ludvig och var omkring nio år; dottren, som hette
Violante, var ungefär sju, och båda begrepo, så vidt deras
späda ålder tillät dem, rätt väl fadrens lärdomar, såsom
de sedan i handling visade. På det ändamålet säkrare
skulle uppnås, trodde fadren sig böra förändra barnens
namn och kallade gossen Pierrot och flickan Jeannette,
Då de nu torftigt klädda kommit till London, började
de gå omkring och begära allmosor, såsom vi dagligen
se franska tiggare göra. Sålunda skedde, att, när de en
morgon händelsevis i denna afsigt besökte en kyrka, en
förnäm dame, som var gift med en af konungens af
England marskalkar, vid utgåendet ur kyrkan blef varse
grefven och hans båda barn, just när de bådo om
allmosor. Damen frågade honom, hvarifrån han var, och
om barnen tillhörde honom. Han genmälde, att han
vore från Picardie och hade måst fly derifrån för en sin
vanartige äldre sons missgärning, med dessa båda, som
voro hans barn. Damen, som var ganska medlidsam,
kastade ögonen på flickan, som väl behagade henne,
emedan hon var vacker, artig och behaglig, och sade: "Gode
man, om du är nöjd med att lemna din flicka i min
tjenst, vill jag gerna mottaga henne för hennes goda
utseendes skull; och, om hon sedan blir en dygdig flicka,
skall jag vid passande ålder bortgifta henne anständigt
och väl." Grefven behagade denna begäran mycket; han
sade strax ja dertill, öfverlemnade barnet åt damen under
tårar och anbefallde henne det på det ömmaste.

När nu grefven visste sin lilla dotter försörjd och i
goda händer, beslöt han att icke stadna der längre, utan

genomströfvade tiggande ön och anlände slutligen med
Pierrot till Wales, ytterst uttröttad, emedan han var ovan
att färdas till fots. Här vistades en annan kunglig
marskalk, som höll stort hushåll och talrik betjening, och
till hvars hof grefven och hans son ofta togo sin
tillflykt för att erhålla en måltid. Der voro då en son
till marskalken och andra adelsmäns söner, hvilka
tillsammans företogo sig allahanda barnsliga lekar, såsom att
springa och hoppa; till dessa sällade sig Pierrot, och i
alla deras öfningar var han lika skicklig med, om ej
öfverlägsen de andra. Några gånger såg marskalken på
dessa lekar, och, då gossens sätt och väsen mycket
behagade honom, frågade han, hvem han var. Man svarade,
att han vore son till den fattige mannen, som stundom
kom dit att begära en allmosa. Derpå lät marskalken
tala vid grefven om honom, och denne, som icke bedt
Gud om något annat, samtyckte gerna, så ondt det än
gjorde honom, att skiljas vid gossen.

Då grefven sålunda såg både son och dotter hulpna,
ville han icke längre qvarstadna i England, utan for
derifrån öfver till Irland, så godt han kunde. Anländ
till Stamford, tog han tjenst som dräng hos en grefve
der i landet, skötte alla de göromål, som åligga en
tjenare och stalldräng, och qvarblef der under mycket
besvär och stor möda i lång tid, utan att igenkännas af
någon.

Imellertid tilltog Violante, som nu hette Jeanette,
hos den ädla damen i London i år, gestalt och skönhet
och vann sådan ynnest hos damen, hennes gemål, en
hvar i huset och hos alla, som eljest kände henne, att
det var förundransvärdt. Ty det fanns ingen, som icke

måste tillstå, att hennes uppförande och behag vore
värdiga den högsta utmärkelse och heder. Till följe deraf
var damen, som mottagit henne af fadren och aldrig om
hennes härkomst kunnat utforska mera, än hvad hon
hört af honom sjelf, betänkt på att bortgifta henne
fördelaktigt efter det stånd, hon ansåg henne tillhöra. Men
Gud, som med rättvist öga genomskådar menniskors
förtjenst och kände hennes adeliga börd, och huru hon
oskyldigt fick pligta för en annans synd, styrde det
annorlunda; ty vi måste tro, att Han i sin nåd tillstadde,
hvad som sedan hände, på det att den ädelborna flickan
icke skulle råka i en ringa mans händer.

Damen, hos hvilken Jeannette tjente, hade med sin
man en enda son, den så väl hon som hans far på det
innerligaste älskade, icke blott emedan han var deras
son, utan äfven för hans dygder och förtjenster; ty han
var mer än andra höfvisk, tapper, hurtig och skön till
utseende och tänkesätt. Han kunde vara omkring sex år
äldre än Jeannette, hvars skönhet och behag gjorde, att
han på det häftigaste förälskade sig i henne och icke
såg något annat i verlden än henne. Men, emedan han
trodde henne vara af ringa härkomst, icke blott vågade
han icke af sin fader och moder begära henne till
hustru, utan dolde sin kärlek, så mycket han förmådde,
af fruktan, att man skulle tadla honom, för det han valt
ett så lågt föremål derför. Denna ansträngning plågade
honom imellertid mycket mer, än om han upptäckt sin
låga, och sålunda skedde, att han, till följe af detta
ständigt ökade qval, svårt insjuknade. Många läkare
tillkallades för att bota honom: men, huru de än iakttogo
sjukdomstecknen, förmådde de likväl icke utforska dess

verkliga beskaffenhet och förtviflade slutligen allesammans 
om hans vederfående. Bedröfvelsen hos den unge
mannens föräldrar häröfver kunde ej tänkas större, än
den var, och ofta bådo de honom med de bevekligaste
ord att upptäcka dem orsaken till sitt onda; men han
svarade dem blott med suckar eller sade, att han kände
sig invärtes förtäras.

Då hände sig en dag, när en helt ung, men i
sin vetenskap ganska lärd läkare satt bredvid den sjuke
och höll hans arm på det ställe, der läkemästare känna
efter pulsen, att Jeannette, som af vördnad för hans moder
sorgfälligt vårdade honom, af någon anledning kom in i
det rum, der den unge mannen låg. Så snart ynglingen
varsnade henne, kände han, änskönt han icke sade ett
ord eller gjorde någon rörelse, kärleksglöden häftigt
upplåga i sitt hjerta, hvarföre pulsen begynte slå starkare
än vanligt. Läkaren märkte genast detta och förundrades
deröfver, men teg för att se, huru länge denna högre
puls skulle vara. Knappt hade Jeannette åter lemnat
gemaket, förrän pulsen också lugnade sig. Då menade
läkaren, att han kommit sjukdomens orsak på spåren,
och lät efter en stund, medan han ännu alltjemnt höll
den sjukes arm i handen, åter inkalla Jeannette under
förevändning, att han ville fråga henne om något. Hon
kom strax och hade knappt inträdt i rummet, förrän den
unge mannens pulsslag ånyo tilltogo, och likaså gåfvo de
efter, när hon var utgången. Nu ansåg sig läkaren
fullkomligt viss på sin sak, stod upp, tog den unge
mannens fader och moder afsides och sade till dem: "Er
sons helsa står icke i läkarnes, utan i Jeannettes
händer. Säkra tecken hafva nämnligen visat mig, att er

son eldigt älskar henne, ehuru hon, efter hvad jag kan
märka, icke anar något derom. Nu veten I, hvad I
hafven att göra, om hans lif är eder kärt."

Adelsmannen och hans fru gladdes vid dessa ord,
emedan de nu åtminstone funno någon utsigt till hans
räddning, ehuru tungt det föll sig för dem att göra, hvad
som nu syntes dem nödvändigt, nämnligen att gifva
Jeannette till hustru åt sin son. De gingo således,
sedan de afskedat läkaren, till den sjuke, och modren
sade: "Min son, jag hade aldrig tänkt, att du skulle
för mig dölja någon af dina önskningar, allra minst då,
när du genom ouppfyllda begär fann dig föras mot döden.
Du kunde och kan ju vara förvissad om, att jag för att
ställa dig tillfreds skall göra allt, hvad jag någonsin
förmår, som om det vore för mig sjelf, i fall också det
skulle vara mindre passande. Men, efter du ändock
icke varit uppriktig mot mig, har vår Herre Gud varit
medlidsammare mot dig, än du sjelf, och, på det denna
sjukdom icke skulle blifva dig till döds, för mig
upptäckt skälet till ditt onda, som består i intet annat än
allt för stor kärlek, som du hyser till en flicka, hvem det
nu månde vara. Men icke behöfde du blygas att
upptäcka detta för mig: din ålder för ju det med sig, och
jag måste helt visst akta dig ganska litet, om du icke
vore förälskad. Förhåll mig således icke längre
något, min son, utan upptäck tryggt för mig alla dina
önskningar. Bortlägg den oro och det grubblande, hvilka
orsakat dig denna sjukdom; fatta mod och var öfvertygad 
om, att du icke kan fordra något af mig, som jag
icke för din skull, du, som jag älskar högre än mitt lif,
gerna skall göra, så vidt det står i min förmåga.

Förjaga din rädsla och blyga förtegenhet och säg mig, om
jag i något hänseende kan främja din kärlek; och du
må anse mig för den grymmaste mor, som någonsin födt
en son, om du icke finner mig använda allt bemödande
för att föra dig till ditt mål."

Då ynglingen förnam dessa sin moders ord, kände
han i början blygsel deröfver, att hans hemlighet var
upptäckt, men betänkte sedan, att ingen bättre än hon
vore i stånd att bidraga till hans önskningars uppfyllande
och öfvervann derföre denna känsla samt sade så till
henne: "Min fru, af ingen annan orsak har jag hållit
min kärlek dold för er, än emedan jag märkt, att de
flesta menniskor, när de blifvit till åren, icke mera vilja
ihogkomma, att äfven de varit unga. Men, emedan jag
finner er så förståndig häri, vill jag icke blott icke neka
till, att det verkligen förhåller sig så, som ni säger er
hafva märkt, utan jag vill äfven uppenbara för er,
hvem jag älskar, med det villkor, att ni efter förmåga
håller ert löfte; ty blott derigenom kan ni åter göra mig
frisk." I allt för stor förtröstan på framgången af en
plan, som likväl sedermera icke lyckades henne,
åtminstone på det sätt, hon nu tänkte, svarade damen med
tillförsigt, att han tryggt kunde yppa sina önskningar för
henne, då hon strax skulle bemöda sig att tillfredsställa
hans åstundan. Derpå sade ynglingen: "Min fru, vår
Jeannettes höga skönhet och berömvärda seder,
omöjligheten af att upptäcka henne min kärlek, än mera af
att beveka henne till medlidande, och min egen blygsel,
som hindrat mig att tala med någon derom, hafva
försatt mig i det tillstånd, i hvilket ni ser mig. Och,
skulle af hvilken orsak som helst det, som ni lofvat mig,

uteblifva, så var viss om, att mitt lif slutar inom kort."
Damen, som väl insåg, att det nu mera vore tid till
uppmuntran än till förebråelser, svarade leende: "Det är
således derföre, min son, du grämt dig till sjukdom?
Var du blott vid godt mod och låt mig sörja derför, när
du åter blir frisk."

Ynglingen, som nu ägde det bästa hopp, gaf inom
kort tecken till afgjord bättring, och damen, högst glad
öfver den lyckliga utgången, tänkte nu derpå, huru hon
skulle kunna uppfylla det sonen gifna löftet. Till den
ändan kallade hon en dag Jeannette till sig och frågade
henne under vänligt skämt, om hon hade någon käraste.
Jeannette blef helt röd i anletet vid denna fråga och
svarade: "Nådiga fru, för en fattig, från sin slägt utstött
flicka, som jag, och hvilken, likt mig, är i andras tjenst,
hvarken behöfves eller går det an att tänka på kärlek."
Derpå sade damen: "Om ni således icke äger någon
älskare, vilja vi gifva er en, med hvilken ni skall lefva
i nöje och först rätt fröjdas af er skönhet; ty det är
ju icke riktigt, att en så skön flicka, som ni, är utan
älskare." "Nådiga fru," svarade Jeannette, "ni har
räddat mig undan min faders fattigdom och uppfostrat mig
som er dotter, och derföre vore det min pligt att i allt
göra er till viljes. Men i detta enda kan jag icke lyda
er och tror mig göra rätt deri. Om det behagar er att
gifva mig en man, vill jag älska honom och ingen annan;
ty intet återstår mig af mina förfäders arf, utom ärbarheten, 
och derföre vill jag akta och bevara henne, så
länge mitt lif varar."

Dessa ord fann damen stå i stark strid med den
plan, hon uttänkt för att uppfylla sitt åt sonen gifna

löfte, ehuru hon, såsom ett förståndigt fruntimmer, i sitt
hjerta måste högakta den unga flickan. Hon sade derpå:
"Huru, Jeannette? Om vår nådige konung, som är en ung
herre, liksom du är en skön flicka, begärde en ynnest
af din kärlek, skulle du neka honom den?" Strax
genmälde hon: "Våld kunde konungen bruka mot mig;
men med mitt samtycke skulle han aldrig af mig erhålla
något annat, än som vore tuktigt och ärbart."

Damen insåg nu väl, huru flickans tänkesätt var
beskaffadt, sparde således vidare ord och tänkte i
handling ställa henne på prof. Följaktligen sade hon till sin
son, att hon, så snart han tillfrisknat, skulle föra flickan
tillsammans med honom i en kammare, då han sedan
kunde söka uppnå sina önskningars mål, emedan, som
hon sade, det syntes henne opassande, att hon skulle lik
en kopplerska gifva goda ord för sin son och bedja sin
egen tjenarinna. Den unge mannen var ingalunda nöjd
härmed, utan blef snart åter mycket sjukare. Då modern
såg detta, yppade hon sin önskan för Jeannette, men
fann henne ståndaktigare än förut. Hon berättade
derföre allt, hvad hon hittills gjort, för sin man, och de
beslöto sig gemensamt, huru hårdt det än tycktes dem, att
gifva Jeannette till maka åt sin son, då de i alla fall
hellre önskade sonen lefvande med en hustru, som icke
anstod honom, än död utan någon sådan; och så gjorde
de också efter långa öfverläggningar. Jeannette gladdes
innerligt häröfver och tackade Gud med andäktigt hjerta,
att Han icke förgätit henne, men sade det oaktadt icke
annat, än att hon vore dotter till en Picard. Den unge
mannen tillfrisknade, firade sitt bröllop så glad som ingen
annan och lefde med henne i kärlek och förnöjelse.


Imellertid hade Pierrot, som stadnat i Wales hos
konungens af England andre marskalk, vid tilltagande år
likaledes vunnit sin herres ynnest och blifvit skönare till
gestalt och hurtigare än någon annan på hela ön, så att
hvarken vid tornerspel eller ringränning eller andra
vapenöfningar någon infödd man kunde mäta sig med
honom; hvadan han öfverallt var känd och ryktbar
under namnet Pierrot Picarden. Och, liksom Gud icke
glömt hans syster, så visade sig ock snart, att Han
äfven hade honom i minnet. Öfver den nejden kom
nämnligen en pestartad sjukdom, som bortryckte nästan
hälften af befolkningen, att förtiga, det af de
qvarlefvande en så stor del af fruktan flydde till andra
landskap, att landet tycktes vara fullkomligt öde. I denna
stora dödlighet omkommo äfven Pierrots herre, marskalken, 
hans fru och son jemnte flere andra bröder, brorssöner 
och husets slägtingar, så att ingen återstod, utom
en redan giftvuxen dotter samt Pierrot och några
andra tjenare. När sjukdomen gifvit efter något litet,
beslöt den unga damen, på inrådan af och till glädje för
några qvarlefvande grannar, att taga Pierrot, såsom en
tapper och hurtig man, till make och gjorde honom till
herre öfver allt, som genom arf tillfallit henne. Också
dröjde det ej länge, förrän konungen af England, som
erfarit marskalkens död och kände Pierrot Picardens
raskhet och mod, insatte honom i den aflidnes ställe och
gjorde honom till sin marskalk. Detta är nu i korthet,
hvad som tilldrog sig med grefvens af Antwerpen båda
oskyldiga barn, dem han qvarlemnat såsom förlorade.

Så hade redan aderton år förflutit, sedan grefven
af Antwerpen lemnat Paris som flykting, då han efter

ett under många lidanden tillbragt torftigt lif fick lust
att lemna Irland för att, emedan han såg sig vorden
gammal, om möjligt höra, hvad som blifvit af hans barn.
Han märkte väl, att han med tiden alldeles förändrat
sitt förra utseende; äfven hade han genom det långa
kroppsarbetet blifvit kraftigare, än han var, medan han
lefde i ledighet, och sålunda lemnade han, fattig och illa
klädd, den herre, hos hvilken han tjent i lång tid, och
for öfver till England. Först gick han till det ställe,
der han lemnat Pierrot, och återfann honom som en stor
herre och kunglig marskalk och såg, att han var frisk,
kraftfull och skön till gestalt. Visserligen gladdes han
högligen deråt, men ville icke förr gifva sig tillkänna för
honom, än han erhållit underrättelser om Jeannette.

Derföre begaf han sig på väg och hvilade icke förr,
än han anländt till London. Här frågade han i tysthet
efter den dame, åt hvilken han lemnat sin dotter, och
efter hennes omständigheter och fick veta, att Jeannette
blifvit hennes sons husfru. Hans glädje deröfver var
stor, och han aktade all sin torra vedervärdighet ringa,
emedan han återfunnit sina barn lefvande och i lycklig
ställning. Längtande att återse sin dotter, gick han ofta
omkring och begärde allmosor i grannskapet af hennes
hus. Här såg honom en dag Jakob Lamiens — så hette
Jeannettes man — och kände medlidande med den fattige 
gamle mannen, så att han befallde en af sina tjenare
att föra honom in i huset och gifva honom att äta,
hvilket också tjenaren villigt gjorde. Jeannette hade redan
födt Jakob flera barn, af hvilka det äldsta icke var mer
än åtta år, och som alla voro de vackraste och snällaste
barn i verlden. Då dessa sågo grefven äta, voro de

strax allesammans kring honom och smekte honom, som
om de, dragna af en hemlig kraft, vetat, att han var
deras morfader. Grefven insåg snart, att det var hans
dotterbarn, och smekte och kysste dem, hvarföre barnen
icke ville lemna honom, så mycket än den, som hade
uppsigt öfver dem, kallade dem. Jeannette hörde detta,
kom ur ett närbeläget gemak in i det rum, der grefven 
var, och hotade barnen eftertryckligt med stryk,
om de icke gjorde, hvad deras lärare befallde dem. Då
började barnen gråta och sade, att de ville stadna qvar
hos den beskedlige mannen, som var snällare mot dem
än deras lärare, hvaråt både damen och grefven
måste le.

Imellertid hade grefven stått upp från sin plats,
ingalunda för att som fader helsa sin dotter, utan för att
som en fattig man bevisa henne, den förnäma damen,
sin vördnad, och hade i tysthet outsägligt gladt sig åt
hennes åsyn. Men hon igenkände honom icke, hvarken
då eller sedermera, så öfver måttan hade han förändrats
mot hvad han förr var; ty, gammal, grå och skäggig,
samt mager och mörk till hyn, som han var, liknade han
snarare hvilken annan som helst, än grefven af Antwerpen. 
När damen såg, att barnen icke ville gå ifrån
honom, utan gräto, om man sökte få bort dem, sade hon
åt läraren, att han blott en stund skulle låta dem blifva
qvar.

Men, medan barnen ännu voro hos den gode mannen, 
kom Jakobs far händelsevis hem och fick veta af
läraren, hvad som skett. Nu hyste han derförutan missnöje 
med Jeannette och sade sålunda till läraren: "Lemna
dem bödeln i våld, som gerna kan taga dem, om han

har lust. De visa sin härkomst i sitt uppförande:
tiggarbarn äro de på mödernet, och derföre är det intet
under, att de helst vistas hos tiggare." Grefven hörde
dessa ord och kände sig djupt sårad, men drog blott på
axlarne och bar tåligt denna skymf, liksom han fördragit 
så många andra. Jakob deremot, som sett, huru
vänliga hans barn varit mot den redlige mannen, älskade
dem så högt, att han, ehuru han icke rätt tyckte om
det, likväl, hellre än att se dem gråta, lät tillsäga honom,
att han vore välkommen, om han ville sköta någon tjenst
i hans hus. Grefven svarade, att han gerna ville stadna,
men att han icke förstode sig på något annat än att se
om hästar, hvilket han gjort i all sin tid. Derpå
anvisades honom en häst, och, så snart han skött den,
skämtade och lekte han med barnen.

Medan ödet på nu beskrifna sätt kringfört grefven
af Antwerpen och hans barn, begaf sig, att konungen af
Frankrike dog, sedan han flera gånger slutit stillestånd
med Tyskarne, och att i hans ställe kröntes hans son,
hvars gemål varit orsaken till grefvens fördrifvande. Då
den sista vapenhvilan med Tyskarne var tilländalupen,
begynte den unge konungen kriget med ny förbittring,
och konungen af England skickade honom, som sin nye
slägting, talrika hjelptrupper under anförande af sin
marskalk Pierrot och Jakob Lamiens, sonen till hans
andre marskalk. I den senares följe var äfven den
redlige mannen, nämnligen grefven, och lefde, utan att
igenkännas af någon, i lång tid i hären som stalldräng samt
verkade här till följe af sitt bepröfvade förstånd med råd
och dåd långt mera godt, än man kunnat vänta af hans
ställning.


Under det att detta krig varade, begaf sig, att
drottningen af Frankrike svårt sjuknade; och, när hon kände,
att hon var nära döden, ångrade hon alla sina synder
och biktade sig andäktigt för ärkebiskopen af Rouen,
som af alla ansågs för en ganska from och välmenande
man. För denne yppade hon bland andra synder äfven
den svåra orätt, grefven af Antwerpen för hennes skull
lidit, och nöjde sig icke blott med att bekänna detta för
ärkebiskopen, utan berättade händelsens hela förlopp
inför många andra ansedda personer och bad dem
söka utverka hos konungen, att grefven sjelf, om han
ännu vore i lifvet, eller, hvarom icke, hans efterkommande 
måtte återinsättas i sitt förra stånd. Ej långt
härefter dog drottningen och begrofs med all ståt och
heder.

När konungen fick höra sin gemåls bekännelse,
grämde han sig öfver den svåra skymf, han orättvist
tillfogat en så dygdig man, men lät sedan i hela hären
och äfven rundtom i landet utropa, att eho, som kunde
lemna honom underrättelse om grefven af Antwerpen
eller något af hans barn, skulle på det rikligaste blifva
belönad för en hvar af dem; ty konungen hade till
följe af sin gemåls bekännelse insett grefven vara oskyldig 
till det brott, för hvilket han gått i landsflykt, och
hade nu för afsigt att återinsätta honom i hans forna
värdigheter och förläna honom än större.

Denna uppmaning hörde äfven grefven i stalldrängsskepnad, 
och, då han väl visste, att allt verkligen
förhöll sig så, gick han strax till Jakob och bad denne gå
med honom till Pierrot; ty han ville visa dem, hvad
konungen sökte. När de nu alla tre voro tillsammans,

sade grefven till Pierrot, som sjelf redan tänkte
upptäcka sig: "Pierrot, Jakob, som står här, har din syster
till husfru utan att någonsin hafva fått någon hemgift.
Men, på det din syster icke må vara utan utstyrsel,
önskar jag, att han och ingen annan erhåller den stora
belöning, konungen utlofvat för oss. Han må derföre
angifva dig som son till grefven af Antwerpen, sin
husfru som Violante, din syster, och mig såsom grefven af
Antwerpen och eder fader." Vid dessa ord betraktade
Pierrot honom noga och igenkände honom strax, kastade
sig gråtande till hans fötter, omfamnade honom och sade:
"Fader, var outsägligt välkommen!" Men Jakob var så
förundrad och angenämt öfverraskad först af grefvens
ord och sedan af Pierrots beteende, att han i början
knappt visste, hvad han skulle göra. Dock satte han
snart fullkomlig tro till grefvens ord, och, full af blygsel
öfver de hårda ord, han väl stundom brukat mot honom
som stalldräng, sjönk han gråtande till hans fötter och
anhöll ödmjukt om förlåtelse för det förflutna; och
grefven upplyfte honom och gaf honom den gerna.

Då de alla tre under både många tårar och stor
glädje ömsesidigt berättat hvarandra sina olika
händelser, ville Pierrot och Jakob förse grefven med nya
kläder; men han tillät det ingalunda, utan önskade att
Jakob, sedan den utlofvade belöningen förut blifvit
honom tillförsäkrad, skulle föra honom i drängakläder
inför konungen för att desto mera komma denne att
blygas. Således gick Jakob, på något afstånd åtföljd
af grefven och Pierrot, inför konungen och lofvade
att föreställa honom grefven och hans barn, om han
enligt den utgångna uppmaningen ville belöna honom.
Strax lät konungen hemta den för dem alla utfästa

belöningen, öfver hvars storlek Jakob förundrade sig, och
tillät honom att taga den, om han verkligen enligt sitt
löfte kunde utvisa grefven och hans barn. Då vände
sig Jakob om, lät grefven, sin dräng, och Pierrot
framträda och sade: "Nådigste herre, här äro fader och
son; dottren, som är min husfru, är visserligen icke här,
men med Guds hjelp skall ni snart få se henne."

Då konungen hörde detta, betraktade han grefven;
och, så mycket än denne var förändrad mot sitt förra
utseende, igenkände han honom likväl, sedan han
betraktat honom en stund, upptyfte, nästan med tårar i ögonen,
den knäböjande till sig och kysste och omfamnade honom.
Äfven Pierrot mottog han vänligt och befallde, att
grefven strax skulle till fullo förses med kläder, tjenare,
hästar och geråd, såsom det anstod hans höga ställning;
och denna befallning fullgjordes strax. Derpå bevisade
konungen Jakob stor ära och begärde, att han skulle
berätta de förflutna händelserna. Men, då Jakob lät
bortföra de belöningar, han för underrättelsen om
grefven och hans barn erhållit, sade denne: "Tag detta som
en riklig skänk af vår nådige herre, konungen, och glöm
icke att säga din fader, att dina barn, hans och mina
barnbarn, icke äro af tiggareslägt på mödernet." Jakob
tog skänkerna och lät sin husfru och hennes svärmoder
komma till Paris. Äfven Pierrots fru reste dit, och alla
lefde i stor glädje tillsammans med grefven, hvilken
konungen åter insatt i alla hans besittningar och
begåfvat med större värdigheter än någonsin förut. Sedan
tog en hvar afsked och vände tillbaka hem till sig; men
grefven lefde i större ära än tillförene i Paris ända till
sin död.

<h2>Nionde Berättelsen.</h2>

<b>Bernabò från Genua förlorar genom Ambrogiuolos
bedrägeri sin egendom och befaller, att hans
oskyldiga hustru skall dödas. Hon undkommer
och tjenar i mansdrägt sultanen. Sedan
upptäcker hon bedragaren och föranleder Bernabò
att komma till Alexandria; den förre straffas,
och hon återvänder, ånyo klädd som qvinna, med
sin man rik till Genua.</b>

Då Elisa genom den rörande berättelsen om grefven af
Antwerpen fullgjort sin pligt, samlade Filomena, sällskapets 
drottning, som var skön och ståtlig till gestalt,
och hvars anletsdrag uttryckte än mera behag och
glädtighet än de andras, ett ögonblick sina tankar och sade
derpå: "Vi böra hålla Dioneo vårt löfte, och derföre
vill jag, då inga andra än han och jag återstå, först
förtälja min berättelse, och sedan må han, såsom han
utbedt sig, blifva den siste, som berättar för oss i dag."
Och, när hon så talat, begynte hon:

Bland gemene man säges det ofta ordspråksvis, att
den, som gräfver grop åt andra, faller sjelf deri. Men,
att detta ordspråk med något skäl kan gälla för sannt, 
lär knappt kunna finnas på annat sätt, än i fall det
verkligen händer så i lifvet. Till följe häraf har det
fallit mig i hogen att, utan att lemna den allmänna
uppgiften ur sigte, genom ett exempel visa er, I älskade
damer, att det förhåller sig så, som man säger. Låten
det således behaga er att åhöra min berättelse, af
hvilken I kunnen lära att taga er i akt för sådana der
gropgräfvare.

En gång voro i ett härberge i Paris några stora
italienska köpmän tillsammans, hvilka enligt bruket i
deras stånd kommit till denna stad, den ene för ett, den
andre för ett annat ärendes skull. En afton efter en
ganska glad måltid begynte desse att samtala om
allahanda saker. Det ena ämnet ledde till det andra, och
så råkade de slutligen tala om sina husfruar, dem de
lemnat qvar i hemmet. Då sade en bland dem
skämtande: "Hvad min gör, vet jag icke; men så mycket
är visst, att, om jag här träffar på någon flicka, som
behagar mig, lemnar jag kärleken till min hustru å sido
och förnöjer mig, så godt jag kan, med den andra."
Derpå sade en annan: "Jag gör likaledes. Ty, tänker
jag, att min fru då och då skaffar sig ett äfventyr, så
gör hon det också; och, tror jag det icke, så gör hon
det i alla fall. Således gör man bäst i att betala med
samma mynt: som man ropar i skogen, får man svar."
Den tredje kom till nästan samma slutsats; med ett ord,
allesammans tycktes vara ense om, att deras qvarlemnade 
husfruar icke underläto att begagna tillfället.

Blott en enda, vid namn Bernabò Lomellino från
Genua, påstod motsatsen och försäkrade, att han af Guds
synnerliga nåd ägde till husfru en dame, som i så hög 
grad besatt alla de dygder, hvilka anstå en qvinna, ja,
äfven till stor del dem, som pryda en riddare eller
junker, att hon måhända i hela Italien ej hade sin like.
Ty hon var skön till gestalt och ännu i sin ungdoms
fägring, kraftfull och vig, och det fanns icke några
qvinliga göromål, såsom sidenstickande och dylikt, på
hvilka hon icke förstod sig bättre än någon annan. Ja,
ingen knape eller tjenare vore dessutom till finnandes,
hvem han än månde vara, som kunde bättre och
uppmärksammare än hon passa upp vid en hög herres bord,
såsom hon i allt vore höfvisk, klok och förståndig.
Slutligen prisade han henne äfven, för det hon kunde sitta
till häst, hålla en falk, samt läsa, skrifva och räkna
bättre, än om hon vore köpman. Från dylikt och mycket 
annat beröm återkom han derpå till ämnet för deras
samtal och försäkrade med en ed, att ingen sedesammare 
och kyskare fru stode att finna: hvarföre han var
fullt viss på, att, om han också vistades tio år eller för
alltid borta från sitt hem, skulle hon i alla fall aldrig
med någon hafva dylika historier för sig.

Bland de köpmän, som sålunda samtalade sins
imellan, var en ung man, benämnd Ambrogiuolo från
Piacenza, som begynte skratta högt åt det lof, Bernabò
senast gifvit sin hustru, och på skämt frågade honom,
om kejsaren gifvit honom ensam en sådan företrädesrätt
framför alla andra män. Bernabò svarade, något träffad,
att Gud, som förmådde litet mer än kejsaren, förlänat
honom denna nåd. Då sade Ambrogiuolo: "Bernabò,
jag tviflar alls icke på, att du tror dig säga sanning;
men mig tyckes, att du för litet tagit i betraktande
tingens vanliga lopp: ty, hade du det gjort, så anser jag 
dig icke så kortsynt, att du icke skulle hafva
varseblifvit mycket, som måste förmå dig att med mindre
säkerhet tala i detta ämne. Och, på det du må finna, att vi,
som förut utan allsköns undseende yttrat oss om våra
husfruar, likväl ej derföre tro oss hafva sämre eller
annorlunda beskaffade hustrur än du, utan att vi så sagt
blott till följe af bättre kännedom om förhållandet, så vill
jag något litet språka med dig härom. Jag har alltid
hört, att mannen är det ädlaste af Guds skapade kreatur
och först efter honom qvinnan; och i sanning bekräftar
också erfarenheten den allmänna meningen, att mannen
är fullkomligare. Men, om han nu äger större fullkomlighet, 
måste han tvifvelsutan äfven besitta mera fasthet
och beständighet; ty qvinnorna äro i allt föränderligare,
och detta skulle kunna visas med många slags naturliga
skäl, dem jag dock nu vill lemna åsido. Om således
mannen har större kraft och likväl icke kan afhålla sig
från att åstunda hvarje qvinna, som behagar honom, för
att icke tala om den, som ber honom om kärlek; om
han, icke nöjd med blotta åtrån, äfven gör allt, som står
i hans förmåga, för att komma i besittning af den älskade;
och om detta händer honom icke blott en gång i
månaden, utan tusen gånger om dagen: huru tänker du då,
att en qvinna, som af naturen är föränderlig, skall
kunna motstå de böner, det smicker, de skänker och de
tusen andra medel, hvilka en erfaren man, som är
förälskad i henne, lär använda? Tror du verkligen, att
hon kan annat än ge vika? Minsann, om du också
försäkrar mig det, tror jag likväl icke, att du tror det: du
säger ju sjelf, att din hustru är qvinna och som alla
andra består af kött och ben. Men, om så är 
förhållandet, måste hon känna samma begär och har blott
samma krafter att motstå naturens lockelser, som de
andra. Det kan således vara möjligt, att hon, ehuru
sedesam hon än må vara, gör, hvad alla andra göra; och
man skall aldrig så envist förneka något möjligt eller
påstå motsatsen deraf, som du nu gör." Dertill svarade
Bernabò: "Jag är köpman och icke filosof, och vill
således svara dig som köpman. Jag säger derföre, att
jag väl begriper, huru det kan gå så, som du sagt, med
de dåraktiga, hvilka icke hafva någon blygsel; men de
förståndiga äro så rädda om sin ära, att de i dess
bevarande blifva starkare än männen, som icke just bekymra
sig mycket derom: och till de senare hör min hustru."
"I sanning," sade Ambrogiuolo, "om qvinnorna, för hvar
gång de hafva dylika historier för sig, finge i pannan
ett horn, som gåfve vittnesbörd om hvad de gjort, då
tror jag nog, att få skulle befatta sig med sådant. Men
nu, långt ifrån att något horn växer på dem, synes, om
de äro kloka, icke det minsta spår af deras handling.
Blygsel och vanära uppstå blott af hvad som blir uppenbart; 
derföre göra qvinnorna slikt, när de kunna göra
det i hemlighet, och underlåta det endast af dumhet. 
Var således öfvertygad om, att blott den qvinna
är kysk, som antingen aldrig blifvit bedd af någon, eller,
om hon sjelf gjort det, icke bönhörts. Så visst jag för
öfrigt af naturliga och säkra skäl vet, att det måste så
förhålla sig, skulle jag likväl icke tala derom med sådan
tillförsigt, som jag gör, om jag icke redan ofta och med
många qvinnor pröfvat det. Derföre säger jag också, att,
vore jag blott hos din så obeskrifligt kyska fru, skulle
jag nog på kort tid förmå henne till det, hvartill jag 
bragt så många andra." Bernabò svarade förtörnad:
"Detta ordkäbbel kunde blifva allt för långvarigt: du
skulle tala, och jag skulle tala, och till slut visste man
icke mera för det. Men, efter du menar, att alla hustrur
äro så eftergifna, och att din skicklighet är så stor, är
jag, för att öfverbevisa dig om min hustrus ärbarhet,
redo att låta hugga hufvudet af mig, om du någonsin kan
förleda henne till att på detta sätt göra dig till viljes; men,
lyckas det dig icke, begär jag af dig intet annat än ett vite
af tusen guldfloriner." Ambrogiuolo, som redan blifvit het
med anledning häraf, gentog: "Bernabò, jag vet icke,
hvad jag skulle göra med ditt blod, om jag vunne vadet.
Men, har du lust att se bevis på hvad jag sagt dig, så
sätt upp mot mina tusen floriner femtusen andra, som
väl måste vara för dig af mindre värde än ditt hufvud;
och, ehuru du icke föreskrifvit mig någon tid, förbinder
jag mig att resa till Genua, att inom tre månader från
den dag, jag lemnar Paris, hafva ernått min vilja med
din hustru och till bevis härpå föra med mig hennes
dyrbaraste saker, samt berätta dig så många afgörande
omständigheter och kännetecken, att du sjelf icke skall
kunna tvifla på sanningen af min utsago. Dervid fäster
jag blott det villkor, att du vid din heder lofvar mig att
under denna tid hvarken komma till Genua eller skrifva
till henne något om denna sak."

Bernabò försäkrade sig vara fullkomligt tillfreds
härmed; och, så mycket än de öfrige närvarande
köpmännen bemödade sig att förhindra saken, emedan de
insågo, att stor olycka deraf kunde uppstå, voro likväl
de båda andras sinnen så upptända, att de emot de 
öfriges önskan förpligtade sig ömsesidigt till detta vad genom
egenhändiga förbindelser.

När förskrifningen var gjord, reste Ambrogiuolo, så
fort han kunde, till Genua, medan Bernabò stadnade i
Paris. Den förre hade dock knappt tillbragt några dagar
i Genua, der han med mycken försigtighet gjort sig
underrättad om damens bostad och seder, förrän han
fick höra om henne alldeles detsamma, ja än mera godt,
än Bernabò sagt honom; hvadan han fann, att hans
företag var förvetet. Icke desto mindre gjorde han sig
bekant med en fattig qvinna, som mycket vistades der
i huset och var särdeles omtyckt at damen. Då denna
icke ville låta förmå sig till någon annan tjenst, bestack
han henne slutligen, så att hon lät bära honom i en
härtill konstigt inrättad kista icke blott in i huset, utan
till och med i den ädla fruns sofgemak. Den fattiga
qvinnan föregaf nämnligen på Ambrogiuolos befallning,
att hon ville resa bort och derföre anbefallde kistan i
damens vård för några dagar.

Kistan fick således stå qvar i gemaket, och, när
natten kom, öppnade Ambrogiuolo, då han kunde förmoda
att damen sof, locket förmedelst några fjädrar och trädde
sakta ut i kammaren, som upplystes af en lampa. Derpå
beskådade han gemakets belägenhet, målningarna och
hvad annat märkligt, som fanns der, och inpräglade allt
i sitt minne. Sedan nalkades han bädden; och, då han
märkte, att damen och en liten dotter, som låg hos henne,
sofvo hårdt, aftäckte han henne helt och hållet och såg,
att hon var lika skön naken som klädd. Han upptäckte
icke heller på hennes kropp något annat kännetecken,
som han kunde nämna för mannen, än ett märke under

venstra bröstet, kring hvilket några små guldgula hår
vuxo. Så snart han sett detta, öfvertäckte han henne
åter sakta, så stort begär han än vid åsynen af hennes
skönhet erfor att våga sitt lif för att lägga sig hos henne.
Men, då han hört, att hon i sådana saker vore så sträng
och obeveklig, dristade han det icke, utan uppehöll sig
största delen af natten efter sin beqvämlighet i gemaket,
tog ur ett skrin en börs, en högtidsklädning och några
ringar och gördlar, inlade allt detta i sin kista och
tillslöt, sedan han stigit ditin, denna, alldeles såsom hon
förut varit. Detsamma gjorde han natten derpå, utan att
damen märkte det minsta.

Tredje dagen kom den gamla qvinnan, efter det
dem imellan träffade aftalet, tillbaka för att hemta sin
kista och förde henne åter till det ställe, hvarifrån hon
burit dit henne. Ambrogiuolo steg strax ur, godtgjorde
qvinnan efter löfte, färdades till Paris med de stulna
sakerna, det fortaste han kunde, och återvände ännu före
den utsatta tidens slut. Här sammankallade han de
köpmän, som varit tillstädes vid tvisten och vadets
ingående, och förklarade i Bernabòs närvaro sig hafva vunnit
den summa, om hvilken de slagit vad, emedan han utfört,
hvad han berömt sig af att kunna göra. Till bevis
härpå beskref han rummets utseende och dess målningar
och visade derpå de saker, han fört med sig från henne,
under försäkran, att hon sjelf skänkt honom dem.
Bernabò erkände, att gemaket verkligen såg ut sa, som han
beskrifvit, och sade sig äfven igenkänna sakerna för att
hafva tillhört hans fru, men menade dock, att
Ambrogiuolo lätt hade af någon bland husets tjenare kunnat
erhålla beskrifning på gemaket och likaså sakerna. Af

detta skäl ansåg han sig ingalunda besegrad genom de
förebragta bevisen, om den andre ej hade något
ytterligare att anföra. Då sade Ambrogiuolo: "Detta borde i
sanning vara tillräckligt; men, efter du önskar, att jag
skall säga mera, vill jag göra det. Jag säger dig
således, att fru Ginevra, din hustru, har under venstra bröstet
ett litet födelsemärke, omgifvet af ungefär sex små
guldgula hår." När Bernabò hörde detta, var det honom,
liksom ett dolkstyng gått genom hans hjerta, så stor
smärta kände han; och den blekhet, som öfverfor hans
anlete, skulle äfven utan ett ord af honom tydligen bevist
sanningen af hvad Ambrogiuolo sagt. Efter en stund
yttrade han: "I herrar, hvad Ambrogiuolo berättar, är
sannt. Han har således vunnit och kan, när han finner
för godt, hemta vadsumman."

Verkligen betaltes också Ambrogiuolo fullkomligt
redan följande dagen. Men Bernabò lemnade Paris och
drog, med vredgadt sinnelag mot sin fru, till Genua.
När han kom nära intill staden, ville han icke fara in,
utan stadnade väl tjugo miglier derifrån på en sig
tillhörig egendom och skickade en tjenare, på hvilken
han särdeles litade, till Genua med två hästar och ett
bref till sin fru, i hvilket han skref henne, att han
kommit tillbaka, och att hon med tjenaren skulle fara
honom till mötes. Men denne gaf han i hemlighet
befallning att, så snart han kommit med damen till något
ställe, som syntes honom lämpligt, utan barmhertighet
döda henne och derpå återvända till honom.

Då tjenaren anländt till Genua, aflemnat brefvet och
framfört sitt ärende, mottog damen honom med hjertlig
glädje. Följande morgon steg hon till häst med honom

och tog vägen till egendomen samt färdades allt framåt
under mångahanda samtal, tills de anlände till en djup
och enslig dal, rundtom kringsluten af träd och höga
klippväggar. Detta tycktes tjenaren vara ett passande
ställe att utan fara för sig utföra sin herres befallning;
han drog derföre sin dolk, fattade damen vid armen och
sade: "Min fru, befall Gudi er själ: ty ni får ej lemna
stället, utan måste genast dö!" När damen såg dolken
och hörde dessa ord, utropade hon med fasa: "För
Guds skull nåd! Innan du bringar mig om lifvet, så
säg mig, hvarmed jag förolämpat dig, att du vill mörda
mig!" "Min fru," sade tjenaren, "mig har ni icke gjort
något ondt; ej heller känner jag, hvarmed ni förtörnat
er man. Jag vet blott, att han befallt mig att utan
förskoning döda er under denna färd; och, om jag ej gör
det, har han hotat mig med att låta hänga mig. Ni vet
väl, för huru mycket jag har honom att tacka, och att jag
icke töres vägra att göra, hvad han befaller. Gud vet,
att jag känner medlidande med er; men jag kan ej
göra annorlunda." Derpå sade damen under tårar: "Ack,
för Guds skull nåd! Blif dock icke på en annans
befallning dens mördare, som aldrig gjort dig något ondt!
Gud, som allt ser, är mitt vittne, att jag aldrig begått
något, som kunnat ådraga mig ett så hårdt straff af min
man. Dock, derom vill jag ej nu tala; men du kan,
om du vill, göra både Gud, din herre och mig till behag,
om du tager mina kläder och i stället ger mig blott din
jacka och en mantel. Vänd sedan tillbaka med de förra
till min och din herre och säg, att du dödat mig. Jag
svär dig vid det lif, du dermed skänker mig, att jag
skall försvinna, skall resa till ett annat land, så att

hvarken han eller du eller hela denna nejd skall någonsin
höra det minsta om mig." Tjenaren, som icke gerna
ville döda henne, bevektes lätt till medlidande. Han tog
hennes kläder, gaf henne sin gamla jacka och sin
mantel, lät henne behålla de penningar, hon hade på sig,
och, sedan han förut bedt henne aflägsna sig från dessa
trakter, qvarlemnade han henne till fots i dalen. Derpå
begaf han sig till sin herre och berättade honom, icke
blott att han fullgjort hans befallning, utan äfven att
han sett några vargar stryka kring den döda kroppen.
Någon tid derefter kom Bernabò tillbaka till Genua;
man fick veta, hvad han gjort, och tadlade honom
mycket derför.

Imellertid hade damen, som qvarstadnat ensam och
tröstlös, vid nattens inbrott, sedan hon gjort sig så
oigenkännlig som möjligt, begifvit sig till en bondkoja i
grannskapet. Här erhöll hon af en gammal gumma, hvad hon
behöfde, afkortade och ändrade jackan efter sin gestalt,
gjorde sig byxor af sitt linne, skar af sitt hår och gaf
sig alldeles utseende af en sjöman samt gick så klädd
till hafvet. Der träffade hon af en händelse en catalonsk
adelsman, vid namn herr Encararch, hvilken från ett
sitt skepp, som låg för ankar på något afstånd, gått i
land vid Alba för alt förfriska sig vid en källa. Med
denne inlät hon sig i samtal, gick i hans tjenst och steg
ombord på, skeppet, der hon lät kalla sig Sicurano från
Finale. Adelsmannen försåg henne nu med bättre kläder,
och hon förstod i allt så väl och uppmärksamt betjena
honom, att han blef öfver måttan nöjd med sin nye
tjenare. Icke lång tid derefter seglade Spanioren med sin
laddning till Alexandria och medhade bland annat några

sällsynta falkar, dem han skänkte sultanen. Derföre bjöd
sultanen honom några gånger till sitt bord och blef, da
Sicurano dervid alltid uppassade sin herre, uppmärksam
på hans höfviska seder och fann så stort behag i dem,
att han begärde honom af Spanioren; och denne afstod
sin tjenare åt sultanen, så svårt det än tycktes honom.
Sicurano tillvann sig inom kort genom sitt goda
uppförande sultanens ynnest och kärlek i ej mindre grad, än
han förut vunnit Catalonierns.

Efter någon tids förlopp begaf sig, att en stor
församling af christna och saracenska köpmän skulle blifva,
i det vid en bestämd tid på året ett slags marknad
brukade hållas i Acre, som lydde under sultanens
öfverherrskap. Till denna marknad plägade han att, utom
andra embetsmän, äfven alltid till säkerhet för
köpmännen och deras varor sända en af sina store med folk,
som skulle hålla vakt. Då nu tiden ånyo var inne,
beslöt han att gifva Sicurano, som redan var språket
fullkomligt mägtig, detta uppdrag och satte äfven sitt beslut
i verket. Således blef Sicurano befälhafvare öfver Acre
och hufvudman för den till köpmännens och deras
handelsvarors skyddande ditsända vakten; och, medan han
der noggrannt och sorgfälligt fullgjorde, hvad till hans
ämbete hörde, och till den ändan gick kring och såg
efter allt, råkade han många köpmän från Sicilien, Pisa,
Genua, Venedig och andra italienska orter och inlät sig
gerna i samtal med dem i minnet af sitt fädernesland.

Då hände bland annat en gång, att han i en varubod
för de venetianske köpmännen, dit han ingått, jemnte
mångahanda andra prydnader varsnade en börs och en
gördel, dem han genast med förundran igenkände som

sina. Dock dolde han sin förvåning och frågade höfligt,
hvem de tillhörde, och om de vore till salu.
Ambrogiuolo från Piacenza hade nämnligen på ett venetianskt
skepp kommit till denna marknad med många varor och
framträdde nu, då han hörde befälhafvaren för vakten
fråga, hvems saker detta var, och sade leende: "Herre,
de der sakerna tillhöra mig, och jag säljer dem icke.
Men, om de behaga er, gör jag er gerna en skänk af
dem." När Sicurano såg honom småle, fruktade han,
att den andre måhända igenkännt hans drag; dock visade
han en fast uppsyn och sade: "Du ler väl öfver, att en
krigsman, som jag, frågar efter sådana qvinnosaker?"
"Herre," genmälde Ambrogiuolo, "deråt skrattar jag icke,
utan blott åt det sätt, på hvilket jag bekom de der
sakerna." Derpå sade Sicurano: "Nå, vid Gud, om det
icke är opassande, så berätta, huru du kommit åt dem."
"Herre," sade Ambrogiuolo, "dem och ännu några andra
skänkte mig en ädelboren dame i Genua, benämnd fru
Ginevra, Bernabò Lomellinos husfru, en natt, då jag
sofvit hos henne, och bad mig behålla dem för hennes
skull. Nu måste jag le, emedan jag kom ihog Bernabòs
dumhet, som var galen nog att sätta upp femtusen
guldfloriner mot tusen andra om, att jag icke skulle kunna
få min vilja fram med hans fru. Men jag gjorde detta
och vann således vadet; och Bernabò, hvilken snarare
bort straffa sig sjelf för sin dumhet, än sin fru för det,
att hon gjort, hvad alla qvinnor göra, reste från Paris
tillbaka till Genua och lät, efter hvad jag sedan
förnummit, bringa henne om lifvet." När Sicurano hörde
detta, insåg han strax anledningen till Bernabòs vrede
mot sin hustru och begrep tydligen, att Ambrogiuolo

vore enda orsaken till alla hans lidanden; hvarföre han
beslöt att ej lemna hans bedrägeri ostraffadt. Han ställde
sig fördenskull, som om denna berättelse mycket roat
honom, och förstod inom kort knyta sådan förtrolighet
med Ambrogiuolo, att denne vid marknadens slut på hans
uppmaning reste med alla sina tillhörigheter till
Alexandria. Här lät Sicurano åt honom inrätta en varubod
och anförtrodde honom betydliga summor af sina egna
penningar, så att Ambrogiuolo, till följe af den stora
nytta, hvartill hans vistelse i Alexandria lände honom,
gerna der qvarstadnade.

Sicurano, som imellertid blott tänkte på att kunna
upplysa Bernabò om sin oskuld, gaf sig icke ro, förrän
han genom bemedling af några ansedde genuesiske
köpmän, som bodde i Alexandria, under allahanda
förevändningar förmått honom att komma dit. Då Bernabò
befann sig i temligen torftiga omständigheter, lät han i
tysthet härbergera honom af en bland sina vänner, till
dess tiden var inne för utförandet af hans planer.
Imellertid hade Sicurano redan låtit Ambrogiuolo berätta sin
historia för sultanen, som fann nöje i den.

Men, när nu Bernabò anländt, ansåg han sig icke
böra längre uppskjuta sitt företag, utan tog tillfället i
akt för att erhålla sultanens tillåtelse att få föreställa
honom Ambrogiuolo och Bernabò, på det att Ambrogiuolo
i den sistnämndes närvaro med godo eller i annat fall
med våld skulle fås att bekänna, huru det i sjelfva
verket förhölle sig med det, hvaröfver han skröt i
hänseende till Bernabòs fru. Ambrogiuolo och Bernabò trädde
inför sultanen, och denne befallde i mångas närvaro med
sträng uppsyn den förre att sanningsenligt berätta, huru

han af Bernabò vunnit de femtusen guldflorinerna. Väl
såg Ambrogiuolo Sicurano, på hvilken han mest litade,
vara närvarande; men äfven han hotade honom, än
vredare till anlete, med de största qval, om han icke till—
stode sanningen. Uppskrämd af bådadera och af
hotelserna, förtalde han således i Bernabòs och många andras
närvaro klart och tydligt hela sakens förlopp, i den tron,
att han derigenom på sin höjd blefve dömd till
återställande af de femtusen guldflorinerna och de tagna sakerna.
Men, så snart han talat ut, vände sig Sicurano, såsom
en sultanens domare, strax till Bernabò och sade:
"Hvad gjorde du då din fru till följe af denna lögn?"
Bernabò svarade: "Öfverväldigad af vrede öfver
förlusten af mina penningar och djupt kränkt af den skam,
jag ansåg min fru hafva tillfogat mig, lät jag en af mina
tjenare döda henne; och, som denne berättade mig,
sönderslets hennes döda kropp strax derpå af vargar."

Allt detta förehades i sultanens närvaro och hördes
och begreps fullkomligt af honom, utan att han derföre
visste, till hvad ändamål Sicurano begärt och föranstaltat
det. Men derpå sade den senare: "Min herrskare, ni
kan nu nog tydligt inse, af hvilken älskare och af
hvilken man den stackars damen haft att berömma sig.
Älskaren på en gång beröfvar henne genom de
skamligaste lögner hennes ära och störtar hennes man i olycka;
och mannen, mera litande på en främlings osanningar,
än på den sanning, han sjelf genom lång erfarenhet
kunnat pröfva, låter henne dödas och slukas af vargar. Och
yttermera är den kärlek, som älskare och man hysa för
henne, så stor, att båda länge lefva tillsammans med
henne utan att igenkänna henne. Men, på det att ni

till fullo må inse, hvad hvardera af dem förtjent, skall
jag, derest ni af synnerlig nåd för mig vill straffa
bedragaren och förlåta den bedragne, skaffa hit henne i
eder och deras åsyn." Sultanen, som var redebogen att
i denna sak alldeles vara Sicurano till viljes, sade,
att han samtyckte härtill, och att Sicurano kunde låta
kalla damen. Häröfver förundrade sig storligen Bernabò,
som för visso trott sin hustru vara död; Ambrogiuolo
åter anade väl redan sin olycka och befarade nu något
värre an penningarnes ersättande samt visste ej, hvad
han skulle hoppas eller frukta af damens ankomst; dock
afbidade han den med öfvervägande häpnad.

När nu Sicurano fått sultanens tillstånd, föll han
gråtande på knä för honom, lemnade på en gång sin
manliga röst och föresatsen att längre synas man och sade:
"Min herrskare, jag är den arma olyckliga Ginevra, som
nu i sex års tid med sorg irrat kring verlden i
mansskepnad, sedan jag af denne förrädaren Ambrogiuolo
falskeligen och elakt beskymfades och af denne hårde och
orättvise make lemnades till en hans tjenare att dödas
och uppätas af vargar." Vid dessa ord slet hon upp
sina kläder och visade sin barm, derigenom för sultanen
och alla de andra ådagaläggande, att hon var qvinna;
men sedan vande hon sig till Ambrogiuolo och frågade
honom under hårdt tilltal, när han, såsom han förut
skrutit, någonsin hvilat hos henne. Han igenkände henne
nu, förstummades af blygsel och förmådde icke framföra
ett ord. Då sultanen, som alltid ansett henne för man,
såg och hörde detta, råkade han i sådan förundran, att
han flera gånger trodde det skedda snarare vara en
dröm än en verklighet. Men, när hans förvåning

upphörde, och han insåg rätta förhållandet, lofordade han på
det högsta den hittills Sicurano kallade Ginevras
lefnadssätt, ståndaktighet, höfviskhet och dygd. Han lät
ditföra präktiga qvinliga drägter och gaf henne qvinnor
till sällskap samt efterskänkte, såsom hon begärt, Bernabò
det dödsstraff, han förtjent. När denne igenkände henne,
kastade han sig under tårar till hennes fötter och bad
om hennes förlåtelse, hvilken hon också kärleksfullt gaf
honom, ehuru han knappt var den värdig, hvarpå hon
upplyfte honom och med ömhet omfamnade honom som
sin make. Sedan befallde sultanen, att Ambrogiuolo
genast skulle fastbindas vid en påle på någon högt
belägen plats i staden och, bestruken med håning, utsättas
för solen samt icke derifrån lösgöras förr, än hans kropp
fölle ned af sig sjelf; och så skedde. Derpå förordnade
han, att Ambrogiuolos ägodelar skulle gifvas åt damen,
och dessa befunnos i värde uppgå till den icke ringa
summan af mer än tiotusen pistoler. Han gaf dem äfven
en lysande fest, vid hvilken han hedrade fru Ginevra
som ett mönster för dygderika damer och Bernabò
såsom hennes man samt gaf henne så mycket ädelstenar,
guld- och silfver-käril och reda penningar, att det var
långt mera värdt än tiotusen pistoler. Han lät sedan
ordna ett fartyg åt dem, då festen var slutad, och gaf
dem orlof att, när de ville, vända åter till Genua, dit
de också, rikt begåfvade och högligen glada, återkommo
och mottogos med stor heder, synnerligen fru Ginevra,
som alla trott vara död; och, så länge hon lefde,
aktades hon högt för sina stora dygder.

Ambrogiuolo blef samma dag, han fastbands vid
pålen och beströks med håning, icke blott med stor pina

och ångest dödad, utan äfven ända till benen uppfrätt af
flugor, getingar och bromsar, på hvilka det landet är
särdeles rikt. De hvitnade, af senorna sammanhållna
benen fingfo orörda qvarsitta och vittnade ännu i lång
tid för alla, som sågo dem, om hans brott; och så
bekräftades ordspråket, som säger, att den, som gräfver en
grop åt andra, faller sjelf deri.

<h2>Tionde Berättelsen.</h2>

<b>Paganino från Monaco bortröfvar herr Ricciardos
från Chinzica fru. Denne får veta, hvar hon är,
reser dit, blir vän med Paganino och begär
henne tillbaka af honom. Han afstår från henne,
så vida hon sjelf samtycker; men hon vill icke
vända åter med sin man och blir efter herr
Ricciardos död Paganinos hustru.</b>

En hvar at det hedervärda sällskapet berömde på det
högsta den vackra berättelse, drottningen förtalt, och i
synnerhet Dioneo, som nu var den ende, hvilken
skyldigheten att berätta ännu ålåg. Han begynte derföre,
sedan han utförligt lofordat den föregående berättelsen,
tala sålunda:

Sköna damer, ett ställe i drottningens berättelse har
föranlåtit mig att i stället för den, jag hade i sinnet,
förtälja en annan historia. Det var nämnligen
dårskapen hos Bernabò (ehuru slutet här var godt) och hos
alla andra, som vilja inbilla sig detsamma som han,
eller att, medan de färdas kring i verlden och tidt och
ofta roa sig än med den ena, än med den andra
qvinnan, deras hemmavarande hustrur lägga händerna i kors;

liksom om vi, som födas och uppväxa bland dem, icke
visste, hvad de helst tycka om. Jag vill derföre med
dess förtäljande på samma gång visa er, huru stor
dessas dårskap är, och huru ännu mycket större deras, som,
i den inbillningen att förmå mer än naturen, tro sig
kunna med fabelaktigt prat åstadkomma, hvad som icke
ligger i deras magt, och bemöda sig att omändra andras
motsträfvande kroppsbeskaffenhet till likhet med sin
egen.

Det var nämnligen i Pisa en domare, mera
begåfvad med andliga än kroppsliga krafter, som hette herr
Ricciardo från Chinzica. Måhända i den tron, att han
kunde sköta en hustru med samma förmåga, som
sitt ämbete, sökte han sig, i förtröstan på sin stora
rikedom, med mycken omsorg en skön och ung dame
till husfru, ehuru han bort undvika både det ena och
det andra, om han kunnat råda sig sjelf lika väl som
andra. Imellertid lyckades han i sina bemödanden: herr
Lotto Gualandi gaf honom till husfru en sin dotter, vid
namn Bartolomea, en af Pisas vackraste och behagligaste
ungmör, ehuru få der finnas, som icke äro så nätta och
qvicka som ödlor. Domaren förde henne med stor
högtidlighet hem till sig och firade sitt bröllop präktigt och
lysande; men redan första natten, medan han frestade
att fullborda äktenskapet, var det icke långt ifrån, att
han den enda gången blifvit patt. Morgonen derpå måste
han, mager, torr och föga kraftfull, som han var, sätta
lif i sig igen med vin och styrkande sötsaker och annat
dylikt.

Herr domaren, som härigenom lärt känna sina
krafter bättre än förut, började derföre undervisa sin unga

fru om en kalender, rätt passande för barn, som lära
läsa, och måhända fordomdags förfärdigad i Ravenna. Ty,
efter hvad han sökte visa henne, fanns ingen dag, då
det icke var mer än en, ja, många fester; och för
dessas helighållande borde, såsom han ur flera skäl
bevisade, man och hustru afhålla sig från all slags köttslig
beblandelse. Härtill komme vidare fastor, qvatember,
apostlarnes och tusen andra helgons dagar, fredagar och
lördagar, söndagen såsom Herrans dag, hela fastlagen,
vissa månskiften och många andra undantag, för hvilkas
skull han kanske trodde, att man bör hålla lika långa
ferier i sängen hos en hustru, som han ofta gjorde vid
domstolsärendens behandling. Detta lefnadssätt förde han
länge till stor ledsnad för sin fru, som han besökte
kanske en gång i månaden och knappt det, under det
han alltjemnt noga vaktade henne, på det att icke en
annan kanske skulle lära henne känna söcknedagarne,
liksom han undervisat henne om helgdagarne.

Då begaf sig, att herr Riccardo, emedan hettan var
stor, fick lust att göra en färd till ett utmärkt skönt,
sig tillhörigt landtställe i grannskapet af Monte Nero och
vistas der några dagar för att hemta frisk luft; så gjorde
han också och förde med sig sin vackra fru. Under
vistelsen lät han, för att roa henne med något, en dag
anställa fiske; de foro ut att se på, han i samma båt
med fiskrarne, och hon i en annan jemnte andra damer,
och nöjet häraf lockade dem, nästan utan att de märkte
det, några miglier ut på hafvet. Men, medan de med
uppmärksamhet åskådade fisket, nalkades plötsligt en
galeot, tillhörig Paganino da Mare, en då för tiden
mycket beryktad sjöröfvare. När han fick syn på båtarne,

styrde han mot dem, och dessa kunde icke fly sa hastigt,
att icke Paganino upphann den, i hvilken fruntimmerna
befunno sig. Här varsnade han strax den sköna damen,
förde henne i åsyn af herr Ricciardo, som redan var i land,
ombord på sitt fartyg, utan att fråga efter de öfriga, och
seglade bort.

Om herr domaren, som var så svartsjuk, att han
fruktade sjelfva luften, blef bedröfvad vid denna anblick,
det behöfver man icke fråga. Imellertid klagade han
förgäfves både i Pisa och annanstädes öfver corsarernes
gudlöshet; ty han visste icke, hvem som beröfvat honom
hans husfru, eller hvart hon blifvit förd. När Paganino
såg sin fånge vara så skön, gladdes han öfver sin lycka;
och, emedan han icke hade hustru, beslöt han att för
beständigt behålla henne och begynte med de ljufvaste
ord trösta henne, som grät bitterligen. Men, när natten
kom, bibragte han, som tappat sin kalender och alldeles
glömt bort både sön- och helge-dagar, henne sina
tröstegrunder i handling, efter han tyckte, att ord föga hulpit
på dagen; och på det sättet förstod han att lugna henne
så väl, att, innan de anlände till Monaco, hade hon
förgätit domaren och hans föreskrifter och började föra det
gladaste lif i verlden med Paganino. I Monaco icke
blott tröstade han henne dag och natt, utan höll henne
äfven i all ära, såsom hon varit hans husfru.

Imellertid kom efter någon tid underrättelsen om,
hvar hon befann sig, till herr Ricciardos öron, hvadan
han, emedan han icke ansåg någon annan kunna
fullkomligt uträtta allt, som erfordrades, beslöt att sjelf resa
efter henne, med full föresats att i lösen för henne erlägga
hvilken summa som helst. Han gick till sjös och ankom

till Monaco, der han fick se henne, och hon honom,
hvilket hon om aftonen omtalade för Paganino, jemnte det hon
underrättade honom om sitt beslut. Följande morgon
träffade herr Riccardo Paganino, gaf sig i sällskap med
honom och gjorde sig inom kort ganska förtrolig och
vänlig med honom, som låtsades icke känna gubben och
blott väntade på, hvartill han ville komma. När nu
herr Riccardo tyckte det vara tid, yppade han för
honom så vältaligt och angenämt, han kunde, orsaken,
hvarföre han ditkommit, och bad honom, att han ville
återgifva honom hans fru, så skulle han få så mycket han
önskade för henne. Härtill svarade Paganino med glad
uppsyn: "Herre, ni är välkommen, och för att i
korthet svara er, erkänner jag det vara sannt, att jag har
en flicka hemma hos mig; men, om hon är er eller
någon annans hustru, det vet jag icke: ty jag hvarken
känner er eller henne utom så till vida, att hon någon
tid vistats hos mig. Är ni, såsom ni säger, hennes make,
skall jag föra er till henne, efter ni tyckes mig vara en
älskvärd man, och jag är säker om, att hon i så fall lär
känna igen er. Om hon bekräftar sanningen af era
ord och vill följa med er, är jag för er artighets skull
nöjd med hvad ni sjelf finner för godt att gifva i lösen
för henne; men, skulle det icke så vara, vore det en
ohöflighet af er att vilja taga henne från mig; ty jag är
en ung man och kan lika väl som någon annan umgås
med ett fruntimmer och särdeles med henne, som är
den allra älskvärdaste, jag någonsin skådat." Då sade
herr Riccardo: "För visso är hon min hustru; och, om
du för mig till henne, lär du väl få se, huru hon strax
faller mig om halsen. Derföre begär jag intet annat,

än hvad du sjelf nyss föreslog." "Låt oss då gå," sade
Paganino.

De begåfvo sig således till Paganinos hus och
stadnade uti en sal, hvarpå Paganino lät kalla damen,
och hon, prydligt klädd, utkom ur ett gemak i det rum,
der herr Riccardo tillika med Paganino befann sig, men
tilltalade sin man icke annorledes, än hon skulle gjort
med en annan främling, som besökt Paganino. Då
domaren såg detta, förundrade han sig storligen, emedan
han väntat att af henne mottagas med stor glädje, och han
sade vid sig sjelf: Måhända har den sorg och långa
grämelse, jag utstått efter förlusten af henne, så
förändrat mig, att hon icke känner igen mig. Derföre sade
han: "Hustru, det har kostat mig dyrt, att jag förde
dig ut på fiske; ty ingen har väl någonsin kännt en
smärta, lik den, jag erfarit, sedan jag förlorade dig; men
du tyckes icke igenkänna mig, så kallt och främmande
lägger du dina ord. Ser du icke, att jag är din herr
Riccardo, som kommit hit att betala, hvad den här
adelsmannen, i hvars hus vi äro, kan begära, blott för
att återfå dig och föra dig tillbaka? Tack vare sin
artighet, afstår han dig för hvad jag vill gifva." Damen
vände sig till honom, smålog något litet och sade: "Min
herre, talar ni till mig? Se till, att ni icke tager felt
om mig; ty, så vidt jag kan minnas, har jag aldrig sett
er." Då sade herr Riccardo: "Gif akt på, hvad du
säger, och betrakta mig riktigt! Om du rätt drar dig
till minnes, lär du nog se, att jag är din Riccardo från
Chinzica." "Min herre," sade damen, "ni får förlåta mig:
det är kanske icke så passande för mig, som ni inbillar
er, att länge betrakta er; men jag har icke dess mindre
sett på er länge nog för att finna, att jag aldrig förr
träffat er." Nu tänkte herr Ricciardo, att hon blott af
fruktan för Paganino icke i hans närvaro ville erkänna
sig hafva sett honom, hvarföre han efter en stund utbad
sig som en ynnest af Paganino att få tala några ord i
enrum med henne. Paganino samtyckte gerna härtill,
med villkor likväl, att han icke fick kyssa henne mot
hennes vilja; och damen befallde han att gå med honom
in i ett annat rum och åhöra, hvad han hade att säga
henne, samt svara honom, som henne behagade.

Damen och herr Ricciardo gingo således ensamma
in i gemaket; och, när de satt sig ned, begynte herr
Ricciardo säga: "Ack, mitt älskade hjerta, själ af min
själ, mitt ljufva hopp, känner du då icke igen din
Ricciardo, som älskar dig högre än sig sjelf? Huru kan
det komma sig? Är jag då så förändrad? Ack, min
ögonsten, se bara på mig litet!" Häråt begynte damen
skratta och sade, utan att låta honom tala vidare: "Nog
vet ni, att jag icke är så glömsk, att jag icke känner
er såsom herr Ricciardo från Chinzica, min man; men,
medan jag var hos er, visade deremot ni er känna mig
ganska illa. Ty, hade ni varit eller vore ni så klok,
som ni vill anses för, så skulle ni väl haft så mycket
förstånd, att, när ni såg mig ung, frisk och kraftig, ni
deraf begripit, hvad unga qvinnor behöfva utom kläder
och mat, fast de af blygsamhet icke nämna något derom.
Men, huru ni det gjort, vet ni bäst med er sjelf. Och,
om lagstudierna förnöjde er mera än er hustru, skulle
ni icke tagit er någon; fast mig tyckes det, att ni aldrig
varit domare, utan snarare en utropare af helgdagar och

fester, så väl kände ni både dem och fastor och vigilier.
Ja, hade ni låtit de arbetare, som odla era egendomar,
hålla så många helgedagar, som den, hvilken hade min
lilla täppa att bruka, skulle ni aldrig fått ett enda korn
säd. Nu har jag träffat den, hvilken blifvit mig bestämd
af Gud, som medlidsamt tagit min ungdom i betraktande,
och med honom bor jag här i kammaren, der man icke
vet, hvad fest är för något, jag menar sådana fester,
dem ni, som mera tänkte på att tjena Gud än er fru,
i så ofantligt antal begick. Ty genom denna dörr
kommer hvarken sabbath eller fredag eller helgdagsafton eller
qvatember eller den rysligt långa fastlagen, utan här
arbetar man dag och natt och tröskar sin säd; och jag vet
nog, huru bra det gick undan redan i morgse efter första
ringningen. Derföre är det min afsigt att lefva hos
honom och arbeta, medan jag ännu är ung, men gömma
fester, vallfarter och fastor, tills jag blifver gammal.
Men ni må resa med Gudi, så fort ni kan, och begå era
fester utan mig, så mycket er behagar."

När herr Riccardo hörde dessa ord, erfor han en
outsäglig smärta och sade, när hon tystnat: "Ack, mitt
ljufvaste lif, hvad är det, du säger? Har du intet
undseende för dina föräldrars och din egen heder? Vill du
förr lefva här i dödssynd som dennes föraktade frilla, än
som min husfru i Pisa? När han ledsnat vid dig, jagar
han bort dig, dig sjelf till stor nesa: jag åter skall alltid
hålla dig så kär, att du, äfven mot min vilja, skall
förblifva fru i mitt hus. Bör du väl för detta utsväfvande
och skamliga begär öfvergifva din heder och mig, som
älskar dig högre än mitt lif? Ack, mitt älskade hopp,

säg icke så mera, utan kom med mig! Från denna dag
skall jag anstränga mig till det yttersta, sedan jag nu
känner din längtan. Ändra derföre ditt beslut, min
dyraste skatt, och res med mig, som aldrig haft en glad
stund, sedan du blef mig beröfvad." Härtill svarade
damen: "Om min heder önskar jag att ingen mer än
jag bekymrar sig nu, då det är för sent: mina föräldrar
hade bort göra det, när de gåfvo mig åt er; men, om
de då icke tänkte på min ära, behöfver jag nu icke bry
mig om deras. I fall jag nu lefver i dödssynd, skall jag
nog laga, att jag någongång begår lifssynd; derom
behöfver ni ej vara mera bekymrad än jag. För öfrigt vill
jag säga er, att här tycker jag mig vara Paganinos
hustru, medan jag i Pisa ansåg mig som er frilla, vid
tanken på, att planeterna oss imellan endast kunde
sammanträffa enligt månskiften och geometriska räkningar, då
deremot här Paganino hela natten har mig i famn,
kramar mig och biter mig, ja, tilltygar mig, så Gud vet
det bättre än jag. Ni säger, att ni vill anstränga er;
men för hvad? Kanske att blifva matt i tre drag och
bringa något till stånd med slag? Jag kan tro, att ni
blifvit en hurtig herre, efter ni icke sett mig på så
länge. Gå och ansträng er att lefva; ty jag tycker, ni
bor qvar här på nåder, så genomtorkad och jämmerlig
förekommer ni mig. Yttermera försäkrar jag er, att,
när han öfvergifver mig, hvartill han likväl icke tyckes
hafva lust, om jag vill stadna, så tänker jag i alla fall
aldrig vända åter till er, ur hvilken man, om man än
pressade aldrig så, icke skulle kunna få ens så mycket som
en kopp sås. Jag har nog en gång till min största

skada och ledsnad varit der, och skall således
annanstädes söka min utkomst. Jag säger er ännu en gång,
att här finns hvarken fest eller vigilia, hvarföre jag
tänker stadna qvar; och således kan ni gå er väg, så
fort som möjligt; hvarom icke, ropar jag, att ni vill
våldtaga mig."

Herr Ricciardo, som fann allt hopp vara ute, insåg
nu ändtligen den stora dårskapen af att hafva tagit sig
en ung husfru; han lemnade derföre, darrande, sorgsen
och eländig, gemaket, gaf länge Paganino goda ord,
hvilket dock icke båtade det ringaste, och återvände
slutligen, utan fru och utan att hafva uträttat något, till
Pisa. Här föll han af sorg i sådan fånighet, att, när
han gick ut i staden, sade han till alla, som helsade på
honom eller frågade honom om något, aldrig annat än:
"Stora skälmar hålla inga helgdagar"; och icke långt
derefter afled han. Då Paganino, som kände den
kärlek, damen bar till honom, erfor detta, tog han henne
lagligen till husfru; och utan att någonsin iakttaga fest
eller vigilia eller hålla fastlagen arbetade de, så länge
benen ville bära dem, och lefde lyckliga dagar.

Mig tyckes af detta skäl, mina älskade damer, som
herr Bernabò vid sin tvist med Ambrogiuolo tagit sig
vatten öfver hufvudet.

*

Denna berättelse gaf hela sällskapet så ofta
anledning till skratt, att ingen fanns, som icke hade ondt i
käkarne, och damerna medgåfvo allesamman, att Dioneo

hade rätt, och att Bernabò varit ett dumhufvud. Men,
när berättelsen var till ända, och skrattet upphört, fann
drottningen, att, efter det redan var sent, och alla hade
förtalt något, slutet af hennes välde, enligt den redan
begynta ordningen, vore inne, tog derföre kransen af sitt
hufvud, satte den på Neifiles och sade glädtigt: "Nu,
dyra väninna, må styrelsen öfver detta lilla folk blifva
din"; och derpå satte hon sig ned. Neifile rodnade
något litet öfver denna hedersbevisning: hennes anlete var
att åse såsom en frisk ros i April eller Maj vid dagens
gryning, och de sköna, något sänkta ögonen glänste ej
annorlunda än morgonens stjerna. Men, sedan de
kringståendes glada sorl, i hvilket de ådagalade sin lofliga
tillgifvenhet för drottningen, tystnat, och hon hemtat sig,
satte hon sig något högre, än hon brukade, och sade:
"Eftersom jag nu är eder drottning, vill jag, utan att
afvika från det af mina föregångarinnor följda
förfarandet, hvilkas regimente I genom eder lydnad bäst berömt,
för eder i få ord yppa min mening, som vi skola följa,
om den vinner bifall och tillstyrkan af eder. Såsom I
veten, är det i morgon fredag och dagen derpå lördag,
dagar, hvilka för den mat, som då brukas, icke
synnerligen glädja de fleste. Dessutom förtjenar fredagen vår
fromma vördnad, då vi besinna, att på densamma Han,
som dog, på det vi skulle lefva, utstod sitt lidande. Jag
skulle derföre anse det rätt och tillbörligt, att vi Gud
till ära då snarare tänkte på böner än berättelser.
Derförutan är det på lördagen en sed hos qvinnorna att två
sitt hufvud och aftorka allt det dam och den orenlighet,
som kan vidlåda dem efter hela den förflutna veckans

göromål. Likaledes pläga de då af vördnad för Guds
Sons jungfruliga moder fasta och följande söndag till ära
hela tiden hvila från allt arbete. Emedan vi sålunda
icke den dagen kunna fullkomligt följa den förut
vidtagna anordningen af vårt lefnadssätt, håller jag likaså
före, att det vore väl, om vi den dagen icke heller
berättade något. Sedan, efter vi då vistats här i fyra
dagar, menar jag det vara lämpligt att, om vi vilja
hindra nytt folk från att öfverraska oss, bryta upp
härifrån och resa någon annanstädes; och stället har
jag redan utvalt och sörjt för. När vi der på
söndagen efter middagstimmen åter samlas, skola vi berätta
för hvarandra; och, då vi i dag haft ett ganska vidsträckt
fält att röra oss på, samt nöjet blifver ännu större, om vi
något litet inskränka ämnet för våra berättelser och
förtälja öfver en af lyckans mångfaldiga skiftningar, så vill
jag nu uppgifva en sådan, på det I mån hafva tid att
tänka öfver. Ämnet blifver: att förtälja

<i>om dem, som med klokhet och list förvärfvat, hvad de
mycket åstundat, eller återfått något förloradt.</i>

Häröfver må nu hvar och en vara betänkt att
berätta något, som kan gagna eller åtminstone underhålla
sällskapet, Dioneos rättighet likväl alltid oförkränkt."

Alla berömde drottningens tal och anordning och
beslöto, att dervid skulle förblifva. Härefter lät hon
kalla sin seneschal och föreskref honom tydligt, hvar
han om aftonen skulle duka borden, äfvensom allt annat,
han hade att göra under hela tiden för hennes
öfverhöghet; och derpå stod hon jemnte sitt sällskap upp och
gaf en hvar tillåtelse att göra, hvad honom behagade.

Damerna och männen togo derföre vägen åt en liten
trädgård, der de, efter det de någon stund förlustat sig,
när timmen för aftonmåltiden var inne, spisade under
glädje och gamman. När de stigit upp från den,
anförde Emilia efter drottningens önskan en ringdans, och
Pampinea sjöng, besvarad af de andra, följande visa:

<poem>Hvem sjönge väl, om icke jag, som ser,
<tab>Hur all min önskan fylles mer och mer?

Så kom då, Amor, grund till all min lycka,
<tab>Till hvarje hopp och hörda böners fröjd!
<tab>Vi sjunga må tillsamman,
<tab>Om suckar ej och qval, som tungt mig trycka
<tab>Och derför öka än min sällhets höjd,
<tab>Nej, blott om klara flamman,
<tab>Uti hvars glöd jag njuter älskogs gamman,
<tab>Då dig, o Amor, jag som gud tillber.

Den första dag, mig dina lågor brände,
<tab>Du lät mig skåda få en härlig man
<tab>Af dygd och kraft, så rika,
<tab>Att, hvart man sig i hela verlden vände,
<tab>En mera djerf och skön ej finnas kan,
<tab>Nej, ej ens honom lika;
<tab>Och denne så jag älskar, att tillika
<tab>Med dig i sånger jag min glädje ter.

Men högsta tjusningen härvid mig gifver,
<tab>Att du har huldrikt gjort mig honom blid,
<tab>Som jag mitt hjerta skänker.
<tab>Så äger jag allt, hvad min önskan blifver
<tab>Härnere, och deruppe hoppas frid,
<tab>Och att, när Gud betänker
<tab>Den rena trohet, jag min älskling skänker,
<tab>Han nådigt oss sitt rikes sällhet ger.
</poem>

Efter denna sjöngos flera andra, flera danser
dansades, och olika instrumenter spelades. Men, då
drottningen ansåg det vara tid att gå till hvila, gick en hvar,
förelyst af facklor, till sitt gemak. De båda följande
dagarne upptogos af de sysselsättningar, drottningen förut
nämnt, och alla afbidade med längtan söndagen.
</chapter>
<chapter name="Tredje dagen">
<b>Här slutas andra dagen af Decameron, och
begynnes den tredje, på hvilken under Neifiles
regimente talas om dem, som med klokhet och list
förvärfvat, hvad de mycket åstundat, eller
återfått något förloradt.</b>

Aurora begynte redan för den annalkande solen förändra
sin rosenröda färg till orangeglänsande, när på söndagen
drottningen stod upp och lät väcka hela sitt sällskap;
och seneschalen, som till det ställe, dit man skulle resa,
långt förut skickat många behöfliga saker och folk, som
der skulle iordningställa, hvad som erfordrades, lät nu, då
han såg drottningen på färd, skyndsamt pålästa allt det
öfriga och afreste med packningen och de återstående
tjenarne, liksom man brutit upp ett läger, efter
damerna och herrarne. Drottningen tog med långsam gång
vägen mot vester, ledsagad och åtföljd af sina damer och
de tre unge männen, under sång af näktergalar och andra
foglar, och gick framåt på en icke mycket begagnad stig
midt ibland grönskande örter och blommor, hvilka alla
begynte öppna sig för den uppgående solen. Under skämt,
infall och skratt förde hon sitt sällskap, utan att man
tillryggalagt mer än tvåtusen steg, långt före halfva tredje
timmen till ett skönt och präktigt palats, som låg något

ofvanför slätten på en liten kulle. De trädde in och
gingo kring öfverallt samt funno de stora salarne och de
vackra och smyckade gemaken fullkomligt försedda med
allt, som tillhör beqvämligheten; hvarföre de högligen
berömde palatset och höllo dess herre för rik och
praktälskande. När de sedan stego ned och sågo dess
vidsträckta och ljusa gård, källrarne, fulla af de yppersta
viner, och det iskalla vatten, som i öfverflöd der
framvällde, beundrade de det än mera. Härifrån gingo de,
liksom längtande efter hvila, upp i ett galleri, som
beherrskade hela gården och öfverallt var pryddt med
löf och blommor, dem årstiden erbjöd; och, när de har
nedsatt sig, kom den förståndige seneschalen och
undfägnade och vederkvickte dem med de läckraste bakelser
och de förträffligaste viner. Sedan läto de för sig öppna
en trädgård, som låg invid palatset och var rundtom
kringsluten af murar, och gingo in i den; och, då den
redan vid inträdet tycktes dem af underbar skönhet i
sin helhet, begynte de uppmärksammare betrakta dess
delar. Rundtomkring och i midten hade den många
breda gångar, alla räta som en pil och öfvertäckta af
vinrankshvalf, hvilka tydligen lofvade det året bära
mycket drufvor; nu stodo de alla i blomma och spridde en
så härlig doft kring hela trädgården, att den, blandad
med många andra fina vällukter, kom dem att tro sig
vara bland alla de kryddsaker, som någonsin växa i
Orienten. Gångarnes sidor voro nästan tillslutna af hvita
och röda rosenbuskar och jasminer, hvarigenom man icke
blott om morgonen, men äfven då solen stod högt uppe,
utan att träffas af henne, kunde vandra der öfverallt i
en doftrik och angenäm skugga. Huru många och sköna

och väl ordnade de örter voro, som här funnos, skulle
blifva för långt att omförmäla; men visst är, att ingen
angenäm planta, som kan fördraga vårt luftstreck, är
till, som icke växte der i öfverflöd. I midten af
lustgården (något som var icke mindre, utan snarare långt
mera prisvärdt än allt det öfriga) låg en äng af det
spädaste gräs och så djupt grönt, att det nästan syntes
svart; den var helt smyckad af tusentals olika blommor
och omgifven rundtikring af grönskande, kraftiga
orange- och citron-träd, hvilka med både mogna och nya frukter
och dessutom med sina blommor icke blott skänkte ögonen
en behaglig skugga, utan äfven luktsinnet en fin
njutning. Midt på denna gräsplan var en springbrunn af
hvitglänsande marmor, prydd med beundransvärda
snid-verk. Förmedelst en bild, som stod på en pelare i den,
uppsprutade derur, jag vet icke om från en naturlig eller
konstgjord ådra, högt mot himlen en vattenstråle af
sådant omfång, att man kunnat drifva en qvarn med
mindre; och denne föll sedan med angenämt plaskande åter
ned i den klara källan. Detta vatten, så mycket
nämnligen, som flödade öfver ur den fyllda behållaren, flöt
sedan i dolda ledningar under ängen, kom i dagen
derutanför i små vackra och konstrikt anlagda rännor och
omgaf den helt och hållet. Derifrån lopp det genom
dylika små bäckar nästan öfverallt genom trädgården,
samlade sig slutligen tillhopa på ett ställe, utföll derifrån
ur den sköna anläggningen och gled i klara vågor ned
mot slätten, men dref, innan det kom dit, med stor
kraft och till ägarens icke ringa nytta, två qvarnar.
Anblicken af denna trädgård, dess prydliga skick, örterna
och springbrunnen med de små vattendrag, som derifrån

utgingo, allt detta behagade damerna och de tre unge
männen så mycket, att de allesamman försäkrade, att,
om ett paradis kunde skapas på jorden, förmådde de
icke föreställa sig, huru man skulle kunna gifva det
annat utseende än denna trädgårds, eller hvad slags
ytterligare skönhet man skulle förmå tillägga det.

Medan de sålunda under största förnöjelse här
lustvandrade rundt omkring, flätade sig sköna kransar af
olika slags qvistar och beständigt hörde mångahanda
foglar sjunga liksom i täflan med hvarandra, varsnade
de en älskelig prydnad, den de, intagna af alla de öfriga,
icke ännu märkt. De funno nämnligen trädgården hysa
måhända hundra slag af sköna djur; och, när den ene
gjorde den andre uppmärksam på dem, sågo de från ett
håll kaniner framkomma och från ett annat harar springa;
här lågo getter, der betade unga hjortkalfvar, och
utomdess gingo många andra arter af oskadliga djur, hvart
efter sitt behag, nästan tama omkring under lekar,
hvilket ökade de förra nöjena med ett ännu större. Men,
sedan man tillräckligt under sin vandring besett det ena
med det andra, blefvo borden dukade nära det sköna
vattensprånget, och, efter det man der sjungit sex visor
och dansat några danser, satte man sig enligt
drottningens önskan till bords. Der betjentes de i präktig,
vacker och beqväm ordning med goda och smakliga rätter,
stego glada upp och roade sig ånyo med spelande, sång
och dans, ända tills drottningen för den tilltagande
hettan ansåg det vara tid för den, som det behagade, att
gå till hvila. Några gjorde så; men andra, tjusta af
ställets skönhet, ville det icke, utan stadnade qvar och
förnöjde sig, medan de öfriga sofvo, somliga med att läsa

romanser, och andra med schack- eller bräd-spel. När
de sofvande sedan efter nionde timmen stigit upp och
afkylt ansigtet med friskt vatten, samt, såsom det
behagade drottningen, gått ned till gräsplanen och på vanligt
sätt satt sig nära källan, begynte de afbida sin ordning
att berätta öfver det af drottningen uppgifna ämnet.
Den första bland dem, drottningen ålade denna pligt, var
Filostrato, som begynte på följande satt:

<h2>Första Berättelsen.</h2>

<b>Masetto från Lamporecchio ställer sig stum och
blifver trädgårdsmästare i ett nunnekloster, der alla
nunnorna täfla om att sofva hos honom.</b>

Skönaste damer, rätt många både män och qvinnor äro
nog dåraktiga att fullt och fast tro, att, med detsamma
en flicka får den hvita slöjan på hufvudet och iklädes
den svarta kåpan, är hon icke mera qvinna eller känner
mera qvinliga begär, än om hon genom att blifva nunna
förvandlats till sten. Men, höra de händelsevis något,
som talar mot denna deras tro, förtörnas de deröfver,
som om man begått det största och nedrigaste brott mot
naturen, i det de hvarken vilja betrakta sig sjelfva,
hvilkas begär icke ens den fullkomliga friheten att göra,
hvad de vilja, kan mätta, ej heller betänka
sysslolöshetens och ensamhetens stora inflytande. Äfvenså finnas
åter ganska många, som lika säkert mena, att hackan
och spaden och den grofva födan och det tunga arbetet
alldeles befria jordbrukarne från köttsliga begär och
göra dem råa till förstånd och insigt. Men, huru mycket
alla de, som så tro, bedraga sig, vill jag, efter
drottningen befallt mig det, utan att aflägsna mig från hennes
uppgift, göra edert klart uti en liten berättelse.

Här i våra nejder var och är ännu ett nunnekloster,
hvilket jag dock icke vill nämna för att ej i någon mån
förklena dess anseende, ganska ryktbart för sin helighet.
För icke längesedan, medan der icke funnos flera an
åtta nunnor med en abbedissa, alla unga, var en gammal
beskedlig gubbe trädgårdsmästare för deras sköna
örtagård; men, icke nöjd med sin lön, gjorde han upp sin
räkning med klostrets förvaltare och återvände till
Lamporecchio, hvarifrån han var bördig. Bland andra, som
der mottogo honom med glädje, var äfven en ung, stark
och kraftfullt byggd bonde, vid namn Masetto, som för
att vara landtman såg rätt bra ut; och denne frågade
honom, hvar han varit så länge. Den gode mannen, som
hette Nuto, sade honom det. Masetto frågade honom
då, hvarmed han gått klostret till handa. Härtill
svarade Nuto: "Jag skötte deras vackra och stora
trädgård, gick dessutom stundom till skogen efter ved,
hemtade vatten och förrättade andra sådana småsysslor;
men nunnorna gåfvo mig så klen lön, att jag med den
knappt kunde betala mina skodon. Dertill äro de
allesammans unga, och jag menar, att de ha sjelfva fan i
kroppen; ty man kan aldrig göra dem något i lag. När
jag ibland arbetade i trädgården, sade en: Sätt det här
der, en annan: Sätt det der här, och en tredje tog
hackan ur handen på mig och sade: Det här är icke bra;
kort sagdt, de gjorde mig så mycken förtret, att jag lät
trädgårdsarbetet vara och gick min väg derifrån; och
derföre ville jag till sluts så för en som annan orsaks
skull icke stadna qvar der längre, utan reste mina färde.
Men deras förvaltare bad mig, när jag gick bort, att, om
jag träffade på någon, som vore lämplig till sådant, skulle

jag skicka dit honom, och jag lofvade det; men lika så
visst må Gud se till honom, som jag skaffar eller visar
dit någon." När Masetto hörde dessa Nutos ord, kom
honom i sinnet ett sa stort begär att vistas hos dessa
nunnor, att han alldeles förgicks af längtan; ty af hvad
Nuto sagt begrep han, att, hvad helst han önskade,
borde der kunna lyckas honom. Men, då han insåg,
att af den saken blefve intet, om han nämnde ett ord derom
till Nuto, sade han till honom: "Ja, du gjorde då
riktigt väl i att gå din väg! Huru kan en karl stå ut med
qvinfolk? Då vore det bättre att lefva ihop med
djeflar: ty sex gånger af sju veta de icke sjelfva, hvad de
vilja."

Men, när deras samtal var till ända, begynte
Masetto att öfvertänka, huru han skulle bära sig åt för att
få vara hos dem. Han visste väl, att han kunde riktigt
förrätta sådana tjenster, som Nuto nämnt, och tviflade
icke på, att han blefve antagen, hvad det beträffade;
men han fruktade att icke mottagas der, emedan han
var allt för ung och vacker. Efter många förslag tänkte
han derför vid sig: Stället ligger långt härifrån, och
ingen der känner mig; om jag således låtsar vara dumbe,
taga de mig nog. I detta beslut stadnade han, lade sin
yxa på axeln och gick, utan att säga för någon, hvart
han tog vägen, klädd som en fattig man, till klostret.

Anländ dit, gick han in och träffade händelsevis på
gården förvaltaren, af hvilken han med sådana tecken,
som dumbar bruka, begärde, att han måtte af
barmhertighet gifva honom litet mat, så skulle han, om det
behöfdes, hugga ved åt honom. Förvaltaren gaf honom
gerna att äta och lade sedan för honom några knubbar,

dem Nuto icke kunnat klyfva, men med hvilka Masetto,
som var ganska stark, snart kom till rätta. Förvaltaren,
som måste gå till skogen, tog honom derpå med sig och
lät honom der hugga ved; sedan ställde han åsnan
framför honom och lät honom genom tecken förstå, att han
skulle drifva henne hem med veden. Detta gjorde han
också ordentligt, så att förvaltaren behöll honom qvar i
flere dagar och lät honom förrätta åtskilliga
förefallande göromål. Så hände, att abbedissan en dag fick
se honom och frågade förvaltaren, hvem han var. Denne
svarade: "Vördiga fru, det är en fattig döfstum man,
som kom hit härom dagen och begärde allmosor; jag har
gifvit honom dem och har sedan låtit honom göra rätt
mycket, som behöfts här. Kunde han sköta en trädgård
och ville stadna här, tror jag nog, att han skulle blifva
oss till god nytta; ty vi behöfva en sådan, och den här
är stark, och man kunde äfven använda honom till hvad
man ville. Dessutom behöfde ni icke befara, att han
skulle ge sig att skämta med era flickor." "Min sann,"
sade abbedissan, "deri har du rätt. Sök få veta af
honom, om han förstår sig på trädgårdsarbete, och laga så,
att han blir qvar. Skänk honom ett par slitna skor och
en gammal rock, var smeksam och vänlig mot honom
och gif honom sina fulla mål." Förvaltaren lofvade att
göra så. Masetto, som icke var långt derifrån och
låtsade sopa gården, hörde allt detta och tänkte glad vid
sig sjelf: Låten I mig stadna härinne, skall jag sköta
er kryddgård så, att den aldrig blifvit så brukad förr.

När nu förvaltaren fann, att han ganska väl förstod
sig på trädgårdsskötsel, och med tecken frågade honom,
om han ville blifva qvar, svarade han likaledes genom

tecknande, att han gerna ville göra, hvad han önskade;
och förvaltaren tog honom i tjenst, ålade honom att
arbeta i köksträdgården och visade honom, hvad han hade
att göra. Sedan gick han till andra klostrets göromål
och lemnade Masetto allena. Medan han nu
arbetade dag från annan, började nunnorna förtreta och gäcka
honom, såsom ofta händer att man gör med döfstumma; de
sade honom de skamlösaste ord i verlden, emedan de
trodde, att han icke hörde det, och abbedissan, som
kanske menade, att han saknade mycket annat utom
talförmågan, bekymrade sig föga eller intet derom.

Då hände sig en dag, när han arbetat strängt och
lagt sig att hvila, att två unga nunnor, som gingo i
trädgården, nalkades dit, der han låg, och begynte betrakta
honom, som låtsade sofva. Då sade den ena, som var
något käckare, till den andra: "Om jag visste, att du,
icke förrådde mig, skulle jag säga dig något, som jag
ofta tänkt på, och som kanske kunde blifva också dig
till godo." "Säg det tryggt," svarade den andra; "ty för
visso skall jag icke för någon yppa det." Då begynte
den dristiga: "Jag vet icke, om du någonsin betänkt,
huru strängt vi äro hållna, och att ingen karl någonsin
får komma hitin, utom förvaltaren, som är gammal, och
den här dumben. Nu har jag ofta hört flera qvinnor,
som kommit till oss, försäkra, att all annan ljuflighet i
verlden är en småsak i jemnförelse med den njutningen,
när qvinnan plägar umgänge med mannen. Derföre har
jag flera gånger föresatt mig att, efter jag icke kan det
med någon annan, försöka med den här dumben, om det
så är. Han är dertill den lämpligaste i verlden: ty, om
han också ville, kunde han omöjligen omtala något; han

är, som du ser, en ung döfstum stackare, som vuxit om
sitt förstånd. Jag ville således gerna höra, hvad du
tycker om mitt förslag." "Fy bevars," sade den andra,
"hvad är det du säger? Vet du icke, att vi lofvat
bevara vår jungfrudom åt Gud?" "Åh," sade den förra,
"huru mycket lofvar man icke Honom dagen i anda,
som man icke håller det ringaste? För öfrigt, om vi ha
lofvat Honom den, så finnes nog någon eller några, som
gömma den åt Honom i vårt ställe." Härtill sade
hennes kamrat: "Men tänk, om vi blefve hafvande! Hur
skulle det då gå?" Den första svarade då: "Du
begynner då tänka på olyckan, innan den ännu är till;
när det händer, är tids nog att finna råd derför. Vi ha
tusen sätt att laga så, att ingen får veta det, blott vi
sjelfva icke säga något." Då den andra hörde detta,
sade hon, som redan kände större begär än sin kamrat
att pröfva på, hvad mannen är för ett slags djur: "Välan,
hur skola vi göra?" Dertill svarade den förra: "Du
ser, att det är inemot nionde timmen; jag tänker, att
alla systrarna sofva, utom vi. Vi skola derföre se noga
efter, om någon finns i trädgården; och, är ingen här,
hvad hafva vi då att göra annat än fatta honom vid
handen och föra honom till det der skjulet, der han
brukar skydda sig för regn? Der stadnar den ena hos
honom, medan den andra håller vakt. Han är så
enfaldig, att han nog beqvämar sig till hvad helst vi vilja."

Masetto hörde hela detta samtal, och, beredd att
lyda, afbidade han blott, att den ena af dem skulle fatta
tag i honom. Sedan de sett väl efter öfverallt och funnit,
att de ingenstädes ifrån kunde varsnas, nalkades den,
som först talat, Masetto och väckte honom; och han stod

genast upp. Derpå fattade hon honom vid handen med
smeksamma åtbörder och förde honom, under det han
fånigt skrattade, till skjulet, der Masetto, utan att allt
för länge låta bedja sig, gjorde, hvad hon ville. Såsom
redlig väninna lemnade hon, sedan hon fått sin önskan
uppfylld, plats för den andra, och Masetto ställde sig
alltjemnt enfaldig och tillfredsställde deras begär, så att
de, innan de gingo sin väg, mer än en gång ville pröfva,
huru den döfstumme förstod sig på att rida. Sedermera
sade de ofta under sina samtal, att detta nöje vore så
ljuft, ja, ljufvare, än de hade hört; och derföre
passade de också då och då på lägligt tillfälle för att roa
sig med dumben. Imellertid hände sig en dag, att en
af de andra systrarna varsnade deras förehafvande från
fönstret i sin cell och visade det för två andra. Först
talade de om att anklaga dem hos abbedissan, men
ändrade sedan beslut, kommo öfverens med dem och
blefvo delaktiga af Masettos förmåga. Äfven de öfriga
tre ingingo tid efter annan af olika händelser i detta
kompaniskap.

Slutligen begaf sig, att abbedissan, som ännu icke
märkt något häraf, en dag, när det var mycket varmt,
gick helt ensam kring i trädgården och råkade på
Masetto, som för det myckna ridandet om nätterna snart
nog blef trött om dagen; han låg utsträckt i skuggan af
ett mandelträd och sof, och, som vinden hade slagit
tillbaka hans kläder framtill, var han der alldeles obetäckt.
Damen betraktade allt noga, och, då hon såg sig allena,
erfor hon snart samma begär, som hennes unga nunnor.
Hon väckte derföre Masetto och förde honom till sig i
sin kammare, der hon behöll honom i flera dagar, till

stor ledsnad för nunnorna, som klagade öfver, att
trädgårdsmästaren icke kom och skötte trädgården. Imellertid
njöt hon förnyade gånger den ljufva fröjd, för hvilken
hon förr plägat tadla de andra. Ändtligen skickade hon
honom tillbaka till hans rum; men, då hon mycket ofta
begärde honom ånyo och dessutom af honom fordrade
mer än sin tillbörliga andel, insåg Masetto, som icke
förmådde tillfredsställa så många, att, om han längre
fortfore att ställa sig döfstum, kunde det lända honom
till ganska stor skada. Derföre, när han en natt låg hos
abbedissan, lossade han på tungbandet och började säga:
"Vördiga fru, nog har jag hört, att en tupp ganska väl
förslår för tio hönor, men också, att tio män icke eller
åtminstone med möda förmå göra en qvinna till nöjes.
Nu måste jag ensam i stället betjena nio sådana,
hvarmed jag för allt i verlden icke mera står ut; snarare
har det, genom hvad jag ända hittills gjort, kommit så
långt med mig, att jag mägtar hvarken mycket eller
litet. Derföre ber jag er att antingen låta mig gå med
Gudi eller också finna någon utväg att afhjelpa saken."
Då damen hörde honom, som hon höll for stum, tala,
blef hon helt bestört och sade: "Hvad vill detta säga?
Jag trodde dig var dumbe." "Vördiga fru," svarade
Masetto, "jag var det också, men icke af födseln, utan af
en sjukdom, som beröfvade mig målet; först nu i denna
natt känner jag, att jag återfått det, och tackar min Gud
derför, så mycket jag kan." Damen satte tro härtill och
frågade honom, hvad han mente dermed, att han hade nio
att betjena. Masetto berättade henne då hela förhållandet.
När abbedissan förnam detta, märkte hon, att ingen bland
hennes nunnor fanns, som icke var mycket slugare än

hon sjelf; till följe hvaraf hon, förståndig, som hon var,
beslöt att icke släppa bort Masetto, utan söka på bästa
vis komma öfverens med sina nunnor, på det att klostret
icke genom honom måtte råka i vanrykte. Då nu i de
dagarne deras förvaltare dog, yppade de allesamman för
hvarandra, hvad som förut skett dem imellan, och
beslöto derpå gemensamt och med Masettos samtycke, att
de skulle inbilla det kringboende folket, hurusom
Masetto, hvilken länge varit stum, genom deras fromma
böner och det helgons förtjenster, åt hvilket klostret var
invigdt, återfått målet. Sedan gjorde de honom till
förvaltare och fördelade hans ansträngningar så, att han
kunde stå ut med dem. Och, ehuru han under tiden
skaffade rätt många små munkar till verlden, gick
likväl dervid så försigtigt till väga, att ingen fick veta
något derom, om icke efter abbedissans död, då Masetto
redan var nästan gammal och längtade att återvända hem
med sina rikedomar; denna önskan fick han också
lätteligen uppfylld, när den blef känd.

Sålunda återvände Masetto, gammal, rik och fader
utan att hafva besvär med eller omkostnad för sina barns
underhåll, sedan han genom sin klokhet förstått väl
använda sin ungdom, till sin hemort, som han lemnat med
en yxa på axeln; och han brukade sedan ofta säga, att
så behandlar Christus den, som gifver honom horn.

<h2>Andra Berättelsen.</h2>

<b>En stalldräng sofver hos konung Agilulfs gemål.
Denne varsnar detta i tysthet, finner den
brottslige och afklipper hans hår; men den klippte
gör detsamma med alla sina kamrater och
undgår sålunda sin olycka.</b>

När Filostrato slutat sin berättelse, åt hvilken damerna
ibland rodnat något, men stundom också skrattat, önskade
drottningen, att Pampinea skulle fortsätta berättandet.
Hon begynte med leende uppsyn sålunda:

Några menniskor äro så litet förståndiga, oaktadt de
vilja låtsas känna och märka, hvad som icke är dem till
båtnad att veta, att de understundom, när de bestraffa
andras obetänkta synder och härigenom tro sig minska sin
skam, i stället oändligt öka den. Att detta är sannt,
har jag för afsigt att ådagalägga eder, hulda damer,
genom ett motsatt fall, i det jag nämnligen vill berätta om
klokheten hos en stor konung och tillika om listen hos
en karl, som I kanske ansen ännu ringare än Masetto.

Agilulf, Longobardernes konung, valde liksom sina
företrädare Pavia, en stad i Lombardiet, till hufvudsäte
för sitt välde. Han hade tagit till äkta Teudelinga, enka

efter Autarik, som förut varit konung der i landet, och
en mycket skön, förståndig och ärbar dame, men
olycklig i afseende på älskare. Ty, medan Longobardernas
angelägenheter genom denna konung Agilulfs tapperhet
och klokhet råkat i något flor, och frid rådde, begaf sig,
att en drottningens stalldräng, en man, som visserligen
till födseln var ringa, men för öfrigt af mycket ädlare
tänkesätt, än som an stodo hans låga sysselsättning,
dessutom vacker och stor till gestalt som konungen sjelf,
öfver måttan förälskade sig i henne. Då imellertid hans
ringa stånd icke betog honom insigt af, att denna hans
kärlek var alldeles utom det passandes gränser, så
yppade han den, förståndig som han var, icke för någon och
djerfdes icke ens med ögonkast förråda den för henne
sjelf. Men, ehuru han sålunda lefde utan allt hopp att
någonsin kunna behaga henne, var han likväl inom sig
stolt öfver att hafva fästat sina tankar vid ett så högt
föremål; och, helt och hållet lågande af kärlekens eld,
förrättade han med större nit än någon af sina kamrater
allt, som han trodde kunna vara drottningen till nöje.
Deraf kom sig, att drottningen, när hon skulle rida, hellre
besteg den gångare, han skötte, än någon annan. När
sådant hände, ansåg han det som den största nåd och
ville knappast skiljas från hennes stigbygel, öfverlycklig,
om han blott fick vidröra hennes kläder.

Men, som vi ofta se det ske, ju mindre hopp, dess
större kärlek. Så hände det äfven med den stackars
stalldrängen: han fann det ganska tungt att hålla sitt
häftiga begär så hemligt, som han gjorde, utan att det
lindrades af det minsta hopp, och beslöt flere gånger att
dö, då han icke förmådde lösslita sig från sin kärlek.

Vid närmare öfverläggning fann han för godt att dö på
ett sätt, som visade, att han doge för den kärleks skull,
han hyst och hyste till drottningen; och anledningen
ämnade han söka genom att fresta sin lycka för att helt
och hållet eller till någon del vinna målet för sitt begär.
Men han företog sig icke att genom ord eller bref låta
drottningen märka sin kärlek, emedan han insåg, att bada
delarne vore fåfänga; utan han tänkte försöka, om han
icke genom list skulle kunna sofva hos henne. Något
annat medel eller utväg härtill fanns icke, än att han
på något sätt sökte komma till henne och ingå i
hennes gemak, förklädd som konungen, hvilken han visste
icke alla nätter sof hos henne. För att nu se, på hvad
vis och i hvad drägt konungen plägade besöka henne,
förborgade han sig nattetid flera gånger i en stor sal i
palatset, hvilken låg mellan konungens och drottningens
gemak. En af dessa nätter såg han konungen komma ur
sitt gemak, insvept i en stor mantel, med ett litet
vaxljus i ena handen och ett spö i den andra, gå till
drottningens och utan att säga något slå en gång eller två
på dörren med spöt, då man strax öppnade för honom
och tog ljuset ur hans hand. När han sett detta, och
huru han på samma sätt återvände, beslöt han att sjelf
göra likaledes; han skaffade sig derföre en mantel, lik
den, han sett konungen hafva, ett ljus och en liten käpp
och tvådde sig derpå väl i ett varmt bad, på det att
icke lukten af stallorenligheten skulle besvära
drottningen eller komma henne att märka bedrägeriet, samt gömde
sig sedan på vanligt sätt i salen med de nämnda sakerna.

När han nu märkte, att man sof öfverallt, och tyckte
det vara tid att antingen förverkliga sina önskningar eller

också genom en så hög anledning bana sig väg till den
efterlängtade döden, påtände han förmedelst medbragt
flinta och stål sitt ljus, gick, väl inhöljd i mantelen, mot
gemakets dörr och klappade två gånger på med käppen.
Dörren öppnades af en helt sömnig kammarfru, som tog
och gömde ljuset, hvarpå han utan att säga ett ord gick
innanför sängomhänget, aflade sin mantel och steg i
sängen, der drottningen sof. Der tog han henne med varmt
begär i famn, men ställde sig förtörnad, (emedan han
visste, att när konungen var vred, brukade han icke säga
något) och njöt sålunda, utan att tala eller tilltalas, flera
gånger drottningens förtroligaste ynnest. Och, fastän det
tycktes honom svårt att skiljas från henne, steg han
likväl slutligen upp af fruktan, att ett för långt
qvarblifvande kunde vända den njutna lusten i smärta, tog åter
manteln och ljuset, gick bort utan att säga något och
återvände, så fort han kunde, till sitt läger.

Knappt kunde han likväl hafva hunnit lägga sig,
förrän konungen stod upp och gick till drottningens
gemak, hvaröfver hon högligen förundrade sig. När han
stigit i sängen och gladt helsat henne, tog hon sig
dristighet till af hans vänlighet och sade: "Älskade herre,
hvad är det för nytt bruk i natt? Just nyss gick ni
från mig, efter att mer än vanligt hafva förnöjt eder med
mig, och nu vänder ni så snart tillbaka? Se till, hvad
ni gör." När konungen hörde dessa ord, anade han
genast, att drottningen blifvit bedragen af någon likhet i
gestalt och åtbörder; men såsom en förståndig man
beslöt han strax att, efter hvarken drottningen eller någon
annan märkt det, icke göra henne uppmärksam härpå.
Detta hade månge varit nog dåraktiga att icke göra, utan

skulle i stället sagt: Jag har icke varit här; hvem kunde
det vara? Huru kom han, och huru gick han sin väg?
Häraf hade då många obehagligheter uppstått: han skulle
utan orsak bedröfvat sin gemål och dertill kanske gifvit
henne anledning att ånyo åstunda, hvad hon redan njutit,
samt sålunda genom sitt eget tal bragt skam öfver sig
af det, som, förtegadt, icke kunde lända honom till
någon vanheder. Mera förtörnad i sitt sinne, än i anlete
och ord, svarade konungen henne således: "Hustru, synes
jag er ej man att vända ännu en gång tillbaka, fastän jag
redan varit här förut?" Härtill svarade damen: "Jo
visst, min ädle herre! Dock beder jag er hafva akt på
eder helsa." Då sade konungen: "Nåväl, jag vill följa
ert råd och denna gång vända åter utan att längre
besvära er."

Med sinnet fullt af vrede och hämndetankar för den
förolämpnings skull, han visste vara sig tillfogad, drog
han åter på sin mantel och lemnade gemaket, besluten
att i tysthet söka utforska, hvem som gjort detta,
emedan han trodde, att han tillhörde palatsets folk och,
eho det vara månde, icke hade kunnat lemna detta.
Han satte derföre en ljusbit i en liten lykta och begaf
sig till en mycket lång sal, som låg ofvanpå häststallen
i hans palats, och der nästan hela hans tjenarskara sof i
en mängd sängar. Han mente, att, hvem än den vore,
som gjort, hvad drottningen omtalat, måste hans puls
och hjertslag icke hafva lugnat sig från den utståndna
mödan; derföre kände han, begynnande från den ena af
salens ändar, på allas bröst för att märka, om hjertat
sloge häftigt på någon. Alla andra sofvo tungt utom den,
som varit hos drottningen; och, då han nu såg konungen

nalkas och anade, hvad han sökte, började han känna en
så liflig fruktan, att denna ytterligare ökade den
hjertklappning, hans kärliga ansträngningar qvarlemnat. Han
trodde fullt och fast, att konungen, om han märkte detta,
skulle utan dröjsmål döda honom; men, ehuru flera
förslag genomkorsade hans hufvud, beslöt han dock, då han
såg konungen obeväpnad, att låtsa sofva och afvakta,
hvad han skulle göra. Sedan nu konungen kännt på
många, men icke funnit någon, som han ansåg för den
brottslige, kom han slutligen till denne och sade vid sig,
då han märkte hans hjertas hårda slag: Denne är det.
Men, som han icke ville låta märka något af hvad han
ärnade företaga, gjorde han intet annat, än att han med
en sax, som han medtagit, från hans hufvud på ena
sidan afklippte något hår, som det folket då för tiden
brukade bära ganska långt, för att på detta tecken
igenkänna honom följande morgon. Härpå gick han bort och
återvände till sitt gemak.

Stalldrängen, som kännt allt detta och var ganska
slug, insåg helt tydligt, hvarföre han blifvit så märkt;
han stod således ofördröjligen upp och, sedan han
hemtat en sax från stallet, der några stycken sådana
händelsevis funnos för hästarnes rykt, gick han sakta till
alla, som lågo der i salen, och afklippte på samma sätt
deras hår vid örat. Sedan lade han sig, utan att hafva
blifvit varsnad af någon, åter att sofva.

När konungen följande morgon stod upp, befallde
han, att, innan palatsets portar öppnades, alla hans
tjenare skulle framträda för honom; och så skedde. Då
de nu allesammans med blottade hufvuden stodo inför
honom, såg han efter bland dem för att igenkänna den,

han klippt ; men, när han fann större delen af dem med
på lika sätt klippt hår, förundrade han sig och tänkte
vid sig: Den, som jag söker, ådagalägger rätt väl, att
han, ehuru af ringa stånd, likväl äger stor klokhet. Som
han insåg, att han icke utan stort uppseende kunde
utfinna den, han sökte, beslöt han att icke för en
otillräcklig hämnd ådraga sig stor smälek, men ville dock
med ett enda ord varna honom och visa honom, att han
märkt hans list. Derföre vände han sig till dem alla
och sade: "Den, som gjort det, må icke vidare försöka
slikt; och gån nu med Gudi." En annan skulle kanske
låtit vippa, pina, förhöra och fråga dem och derigenom
upptäckt, hvad hvar och en bör bemöda sig om att
dölja. Om han då också funnit den brottslige och fått
fullkomlig hämnd på honom, hade han i alla fall icke
minskat, utan mycket ökat sin egen vanära och dertill
befläckat sin hustrus ärbara namn.

De, som hörde hans ord, förundrade sig och frågade
länge sins imellan, hvad konungen dermed velat säga;
men ingen förstod dem utom den, hvilken de angingo.
Såsom en förståndig man upptäckte denne aldrig, medan
konungen lefde, förhållandet och vågade heller aldrig
mera sitt lif på ett dylikt vådligt förehafvande.

<h2>Tredje Berättelsen.</h2>

<b>Under sken af bikt och största samvetsgrannhet
förmår en i en yngling förälskad dame en sträng
munk att, utan att han sjelf förmodar det,
förhjelpa henne till hennes önskans förverkligande.</b>

Pampinea hade tystnat, och flera bland dem berömde
stalldrängens djerfhet och försigtighet, äfvensom
konungens klokhet, när drottningen, vänd till Filomena, ålade
henne att fortsätta; hvarföre hon behagligt begynte tala
sålunda:

Jag har för afsigt att berätta er ett spratt, som en
skön dame verkligen spelade en sträng munk; och detta
bör så mycket mera behaga hvar och en lekman, som
dessa merändels ganska dumma menniskor med sina
underliga bruk och vanor tro sig i allt förmå och förstå
mer än andra, då de i stället äro dem långt underlägsne,
emedan de ju för sin låga sinnesart icke sjelfva förmå
sörja för sina behof, som annat folk, utan som svinet
taga sin tillflykt dit, der de kunna få födan för intet.
Jag förtäljer eder, hulda damer, denna händelse icke blott
för att fullgöra den oss ålagda pligten, utan äfven för
att göra eder uppmärksamma på, huruledes till och med

de munkar, till hvilka vi i vår öfver måttan stora
lättrogenhet sätta allt för mycken lit, likväl på fint sätt
kunna luras och äfven då och då blifva lurade ej blott
af män, utan till och med af oss qvinnor.

Uti vår stad, som är mera uppfylld af svek, än af
kärlek och trofasthet, lefde för icke många år sedan en
ädel dame, prydd af skönhet och af naturen lika mycket
som någon annan begåfvad med höfviskhet, själshöghet
och fint förstånd; hennes namn äfvensom några andra
personers, hvilka i denna berättelse förekomma, vill jag,
ehuru jag känner dem, icke upptäcka, emedan ännu
några lefva, hvilka i stället för att, som sig bör, med
ett löje fara öfver saken, kunde deröfver känna ganska
stor förtrytelse. Ehuru af hög härkomst, såg denna dame
sig gift med en ylleväfvare och kunde icke qväfva sitt
förakt öfver, att hennes man var handtverkare, emedan
hon icke ansåg någon man af ringa stånd, om än aldrig
så rik, värdig en ädelboren fru; och derföre, samt då
hon dessutom fann, att han med alla sina rikedomar icke
dugde till något annat än att anordna ett blandadt tyg,
sätta upp en väf eller tvista med en spinnerska om
spånad, beslöt hon att, så ofta hon kunde, undvika hans
omfamningar och i ersättning åt sig utse någon, som vore
dertill värdigare än ylleväfvaren. Till följe häraf
förälskade hon sig också i en rätt hurtig man af
medelmåttig ålder, och det så häftigt, att hon icke utan
bekymmer tillbragte en natt, om hon dagen förut icke sett
honom. Men den gode mannen märkte det icke och
bekymrade sig således icke derom; och hon, som var
mycket försigtig, vågade hvarken genom qvinnobudskap

eller bref låta honom märka sin kärlek, emedan hon
fruktade häraf möjligen inträffande faror.

Imellertid hade hon märkt, att han mycket umgicks
med en munk, som, ehuru enfaldig och rå, likväl för
sitt högst fromma lefverne hos alla hade rykte för att
vara en ganska förträfflig ordensbroder, och denne ansåg
hon böra blifva den bäste medlaren mellan henne och
den, hon älskade. Sedan hon således öfvertänkt, huru
hon skulle bete sig, gick hon bort till den kyrka, dit
han hörde, lät kalla honom och sade, att, om han
samtyckte dertill, ville hon bikta sig för honom. Som
munken, efter att hafva betraktat henne, ansåg henne för en
adelig dame, åhörde han henne gerna; men efter bikten
sade hon: "Min fader, jag måste taga min tillflykt till
er för att bedja om hjelp och råd i en sak, som ni nu
skall få höra. Efter hvad jag sagt er, känner ni mina
föräldrar och min man, som älskar mig högre än sitt lif,
så att jag knappt kan hysa en önskan, förrän jag får den
uppfylld af honom, emedan han är mycket rik och
således väl i stånd dertill. Derföre älskar jag honom också
mer än mig sjelf och skulle icke anse någon brottslig
qvinna värdare bålet än jag, om jag, att icke nämna i
handling, ens i tankarne förehade något, som strede mot
hans heder eller behag. Men nu finnes det en, hvars
namn jag i sanning icke känner, men som synes mig
vara en man af stånd och, om jag icke bedrager mig,
mycket umgås med er, en skön och ståtlig man, klädd i
ganska prydliga bruna kläder, hvilken kanske i den tron,
att jag icke är så sinnad, som jag verkligen är, tyckes
vilja riktigt belägra mig; ty jag kan icke gå till en dörr
eller ett fönster eller lemna mitt hus, utan att han strax

är mig i sigte, och det förundrar mig verkligen, att
han icke är här nu. Detta gör mig mycket ledsen,
emedan ett dylikt beteende ofta oförskyldt ådrager ärbara
damer vanrykte. Jag har tänkt någon gång låta honom
veta det genom mina bröder; men sedan har jag
eftersinnat, att män ofta uträtta dylika saker på sådant sätt,
att slemma svar följa; häraf uppstå ordtvister, och från
dem kommer man snart till handlingar. Jag har derföre
förtegat detta, på det att icke olycka och förargelse skulle
åvägabringas, och i stället beslutit att säga det åt er
hellre än åt någon annan, dels emedan ni synes vara
hans vän, och dels äfven derföre att det väl anstår er
att för dylika tilltag förebrå icke blott en vän, utan till
och med främmande personer. Jag ber er således vid
den ende Guden, att ni förehåller honom hans
uppförande och begär af honom, att han icke vidare beter sig
så. Det finnes många andra damer, som kanske äro
hogade för dylikt, och hvilka nog lära förnöjas af, att han
beskådar och omsvärmar dem, då det deremot är till
största plåga för mig, som på intet vis är redebogen till
slik uselhet." Och vid dessa ord böjde hon ned
hufvudet, såsom om hon velat gråta. Den stränge munken
insåg strax, att hon talade om den, som hon verkligen
menade, berömde henne mycket för sitt vackra beslut och
lofvade henne, i den fasta tron, att, hvad hon sade, vore
sannt, att laga så, att den menade personen icke längre
skulle göra henne bekymmer. Som han visste henne
vara mycket rik, glömde han dessutom icke att för henne
prisa barmhertighetsverk och allmosor, ej heller att
särskildt omnämna sitt behof af sådana. Härtill svarade
damen: "Jag ber er ännu en gång derom för Guds

skull; och, skulle han neka, så säg honom tryggt, att
jag är den, som för er omtalat det och beklagat mig
deröfver." Sedan hon sålunda slutat sin bikt och fått
botgöring bestämd, fyllde hon, väl ihogkommande munkens
uppmaningar till barmhertighetsverk, i hemlighet hans
hand med penningar och bad honom läsa några messor
för hennes aflidne slägtingar; derpå stod hon upp från
biktstolen och vände tillbaka hem.

Icke långt efteråt kom den redlige mannen, som
han plägade, till den fromme munken; och, sedan de
en stund samtalat om ett och annat, tog denne honom
afsides och förebrådde honom med höfviska ord den
förföljelse och de kärliga blickar, för hvilka han, såsom
damen låtit honom förstå, trodde henne hafva varit från
hans sida utsatt. Den gode mannen förundrade sig först,
då han aldrig betraktat henne och ganska sällan brukade
gå förbi hennes hus, och begynte urskulda sig; men
munken lät honom icke fortfara, utan sade: "Åh, ställ
dig icke så förvånad och spill icke ord på att förneka
det; ty det kan du i alla fall icke. Jag har icke fått
veta detta af grannarne, utan det är hon sjelf, som
berättat mig det under mycken klagan öfver dig. Och,
ehuru för öfrigt dylika dumheter aldrig passa sig för dig,
vill jag säga dig, hvad henne angår, att, om jag
någonsin sett en qvinna ledsen vid dylikt narrverk, så är det
hon. Derföre ber jag dig både för din egen heder och
för hennes lugn, att du icke vidare företager något
sådant, utan lemnar henne i fred." Slugare än den
vördige munken, fattade den andre utan allt för stort
dröjsmål damens fina list, låtsade derföre blygas något och
lofvade sig framdeles icke vilja inlåta sig på dylika

företag. Men, sedan han lemnat munken, tog han vägen
förbi damens hus, som alltjemnt var på vakt vid ett litet
fönster för att se, om han skulle gå förbi. Då hon nu
såg honom komma, visade hon sig så glad och vänlig
mot honom, att han ganska väl begrep, att han fattat
verkliga meningen af paterns ord; och från den dagen
fortfor han, under sken af, att andra göromål dertill vore
orsak, att försigtigt gå den gatan till nöje för sig sjelf
och till stor glädje och uppmuntran för damen.

Men, då damen efter någon tid märkt, att hon
behagade honom lika mycket som han henne, tog hon,
längtande att än mer upptända honom och försäkra
honom om sin kärlek, tillfället i akt, gick åter till den
vördige munken och hade knappt i kyrkan fallit till hans
fötter, förrän hon begynte ljudligen gråta. När munken
såg detta, frågade han henne medlidsamt, hvad som
ånyo låg henne så tungt på hjertat. Damen svarade:
"Min fader, mitt nya bekymmer har åter ingen annan
orsak än er fördömde vän, öfver hvilken jag härom dagen
beklagade mig för er. Jag tror sannerligen, han blifvit
född till min största plåga och för att tubba mig till
sådant, att jag sedan aldrig får en glad dag eller vågar
mera knäfalla hos er." "Huru," sade munken, "har han
icke ännu upphört att besvära dig?" "Visst icke,"
svarade damen; "tvärtom, sedan jag beklagade mig för er,
går han liksom för att håna mig, emedan han säkert tog
illa upp, att jag gjorde det, sju gånger, tror jag, förbi
för en gång, som han förut plägade. Och gifve Gud,
att han vore nöjd med att gå förbi och begapa mig;
men han har varit så djerf och oförskämd, att han just
i går skickade hem i huset till mig en qvinna med

budskap och kärleksjoller från honom och dertill en
penningpung och en gördel, liksom om jag icke hade sådant
förut. Häröfver blef och är jag ännu så uppbragt, att
jag tror, att, hade det icke varit för synden och äfven
för er skull, så skulle jag gifvit honom djefvulen i våld;
jag lugnade mig likväl och har hvarken velat göra eller
säga något, innan jag gjort er underrättad härom. För öfrigt
hade jag redan gifvit pungen och gördelen tillbaka åt
qvinnan, som medfört dem, för att hon skulle lemna honom bägge,
och afskedat henne med hårda ord, då det föll mig i sinnet,
att hon kanske kunde behålla skänkerna för sig och säga
honom, att jag mottagit dem, som dylika qvinnor, efter
hvad jag hört, ofta göra; jag kallade henne derföre åter
och tog, full af harm, sakerna henne ur händer. Jag
har nu medtagit dem hit till er, på det att ni må lemna
honom dem tillbaka och säga honom, att jag icke
behöfver hans skänker, emedan jag, tack vare Gud och min
man, har så många pungar och gördlar, att jag kan
qväfva honom i sådana. Derjemnte får ni såsom min
andlige fader ursäkta mig, att jag, i fall han icke slutar
med sitt förehafvande, omtalar det för min man och
mina bröder, hända hvad som hända vill; ty jag ser långt
hellre, att han, om så skall vara, blir skymfad, än att
jag för hans skull skall uppbära tadel: och dermed slut."

Vid dessa ord tog hon, alltjemnt bitterligen
gråtande, fram ur sin klädnad en skön och präktig
penningpung och en väl arbetad och dyrbar gördel och
kastade dem i knät på munken. Denne, som satte
fullkomlig tro till hvad damen berättat, mottog skänkerna
öfver måttan vred och sade: "Min dotter, jag undrar
icke på, att du förtörnas öfver sådant, och kan icke tadla

dig derför; tvärtom berömmer jag dig för det, att du
härutinnan följt mitt råd. Jag förehöll honom härom
dagen hans beteende; men han har illa hållit, hvad han
då lofvade mig. Derföre tänker jag också både för detta
och för hans nya förseelse hålla honom så het om
öronen, att han icke mera skall göra dig förtret. Men du
bör for Guds skull icke låta dig så öfverväldigas af vrede,
att du yppar saken för någon af de dina, emedan deraf
allt för stor olycka kunde följa för honom. Du behöfver
icke vara bekymrad öfver, att ditt rykte någonsin skall
lida häraf; ty jag blifver alltid så inför Gud som
menniska det orubbligaste vittne till din oskuld." Damen
låtsade då lugna sig något; och, som hon kände så väl
dennes som andra munkars girighet, förde hon samtalet
på annat och sade: "Vördige herre, dessa sista nätter
hafva flere af mina slägtingar uppenbarat sig för mig;
de synas mig vara i stor pina och begära blott allmosor,
särdeles min moder, som tyckes så bedröfvad och
eländig, att det är ömkeligt att skåda. Jag tror säkert, att
hon känner största smärta öfver att se mig så här
hemsökas af denne gudsfiende, och derföre skulle jag önska,
att ni för deras själar läste helge Gregorii fyratio
messor och några af era böner, på det Gud må befria dem
ur skärseldens qval." Vid dessa ord stack hon honom
en florin i handen. Den fromme munken mottog den
gerna, uppmuntrade med vackra ord och många efterdömen
hennes andäktiga tänkesätt och lät derpå henne gå, sedan
han gifvit henne sin välsignelse.

Men, när damen gått sin väg, skickade han efter
sin vän, utan att ana, att man gjorde narr af honom.
Då denne anlände och såg honom förtörnad, insåg han

strax, att han hade nyheter från damen att meddela, och
väntade derföre på, hvad munken skulle säga. Denne
förebrådde honom, med upprepande af sina förra
förmaningar och under nya stränga och vreda utlåtelser,
hårdeligen för det, som han, enligt damens utsago, skulle hafva
begått. Adelsmannen, som ännu icke såg, hvartill
munken ville komma, nekade ganska lamt för att hafva
skickat pungen och gördelen, på det att han, i fall
damen måhända gifvit dem åt munken, icke skulle, betaga
honom tron på sin förmenta brottslighet. Men högst
förtörnad sade munken då: "Huru kan du neka härför,
du dåliga menniska? Här äro de, och hon har sjelf
under tårar gifvit mig dem. Se nu efter, om du känner
igen dem!" Adelsmannen låtsade då svårligen blygas
och sade: "Ja, för visso känner jag dessa saker och
tillstår er, att jag gjort illa, men svär också, att ni aldrig
mera skall höra ett ord härom, efter jag ser, att hon är
så till sinnes." Nu vexlades många ord; men till sluts
lemnade broder fårskalle penningpungen och gördeln åt
sin vän och gaf honom orlof, sedan han länge predikat
för honom och bedt honom att icke mera tänka på slikt,
och den andre lofvat munken det. Knappt hade den
gode mannen imellertid lemnat munken, förrän han,
högligen glad både öfver den visshet, han nu ansåg sig äga
om damens kärlek, och öfver den vackra gåfvan, gick
till ett ställe, hvarifrån han försigtigt visade damen, att
han fått bägge sakerna. Häröfver blef damen mycket
nöjd och ännu mera deröfver, att hennes list tycktes
vinna allt större framgång.

Medan hon nu för att fullkomna sitt verk icke
afbidade något annat, än att hennes man någon gång skulle

färdas bort, hände sig, att han icke långt derefter af
någon orsak måste resa ända till Genua. Knappt hade
han om morgonen stigit till häst och afrest, förrän
damen begaf sig till den vördige munken och sade efter
mycken klagan och gråt: "Min fader, nu måste jag
tillstå, att jag icke längre kan uthärda detta; men, efter jag
härom dagen lofvade er att icke göra något, förrän jag
sagt er till, så kommer jag nu för att bedja er om
tillstånd. Och, på det ni må inse, att jag har orsak att
gråta och beklaga mig, vill jag berätta er, hvad er vän,
eller snarare sjelfva djefvulen i helvetet, har gjort mig
i morgse strax före ottsången. Jag vet icke, hvad för en
ond ande underrättat honom om, att min man i går
morgons afreste till Genua; nog af, i dag på morgonen
vid den tid, jag nämnde er, gick han in i min trädgård,
klättrade upp i ett träd ända till fönstret af mitt
sofgemak, som vetter åt trädgården, och hade redan öppnat
fönstret för att stiga in i rummet, då jag vaknade,
genast sprang upp och började ropa; och jag skulle äfven
hafva gjort det, om icke han, ännu utanför, bedt om
förlåtelse för Guds och er skull och sagt mig, hvem han
var. Jag teg således, då jag hörde detta, för er skull,
sprang, naken som jag föddes, till fönstret och stängde
det midt för hans näsa; men han gick den onde i våld,
tror jag: ty sedan har jag icke sett till honom. Nu må
ni sjelf döma, om ett dylikt uppförande är anständigt
och bör tålas: jag för min del tänker icke längre hafva
fördrag dermed; snarare har jag allt för länge haft det
för er skull." Då munken hörde detta, blef han ytterst
uppbragt och visste knappt, hvad han skulle säga, men
frågade henne flera gånger, om hon sett väl efter, att

det icke varit någon annan. Härtill svarade damen:
"Ännu kan jag gudskelof skilja honom från andra. Jag
försäkrar er, att det var han; tro honom icke, om han
också nekar derför." Då sade munken: "Dotter, jag kan
icke annat säga, än att detta är en allt för stor fräckhet
och missgerning; och du gjorde rätt i att afskeda honom,
som du gjorde. Men jag vill likväl bedja dig, att,
eftersom Gud bevarat dig för vanära, du följer mitt råd äfven
denna gång liksom två gånger förut, så att du icke
beklagar dig för någon al dina anförvandter, utan låter
mig försöka, om jag icke skall kunna tygla denne
lössläppte djefvul, som jag trodde vara ett helgon. Kan jag
afvända honom från sitt djuriska beteende, är allt väl;
hvarom icke, ger jag dig nu jemnte min välsignelse
tillstånd att göra, hvad dig för godt synes." "Nåväl," sade
damen, "för denna gång vill jag icke förtörna er eller
vara er olydig; men laga då också, att han aktar sig för
att längre förtreta mig: ty jag lofvar dyrt att aldrig
mera komma tillbaka till er för denna sakens skull";
och utan att säga något vidare gick hon, liksom om hon
varit högst uppbragt, från munken.

Knappt var hon utom kyrkan, förrän adelsmannen
kom der förbi; munken kallade honom till sig, tog
honom afsides, sade honom de största grofheter, en
menniska någonsin fått höra, och kallade honom bedragare,
menedare och förrädare. Den andre, som redan två
gånger erfarit, hvad munkens förebråelser betydde, var
uppmärksam och ville genom förlägna svar förmå honom
att tala ut. Han sade derföre först: "Hvarföre så vred,
vördige herre? Har jag korsfäst Christus?" Härtill
svarade munken: "Hvilken skamlös menniska! Hör, hvad

han säger! Talar han icke hvarken mer eller mindre,
än som om ett år eller två vore gångna, och han för
den långa tidens skull glömt sin skamlöshet och sitt
eländiga uppförande! Har det från i dag morgse tills
nu redan fallit dig ur minnet, att du förolämpat en viss
person? Hvar var du i dag litet före dagningen?" "Icke
vet jag, hvar jag var," svarade adelsmannen; "men ni
har åtminstone mycket snart fått budskap derom." "Det
är sannt," sade munken, "att jag redan erhållit
underrättelse derom: men du trodde väl, kan jag tänka, att,
efter mannen icke var hemma, skulle den ädla damen
genast taga emot dig med öppna armar. Ser man på!
Just en hederlig herre! Blifvit nattstrykare,
trädgårdsöppnare och trädklättrare! Tror du dig kunna genom
öfverraskning besegra denna dames kyskhet, efter du
nattetid klättrar upp i träd till hennes fönster?
Ingenting i hela verlden misshagar henne mer, än du gör det;
och ändock vill du beständigt ånyo pröfva på det. Jag
vill icke tala om, att hon på mångfaldigt sätt visat dig
det; men du har i sanning mycket väl tagit dig mina
förmaningar till efterrättelse. Nu vill jag imellertid
blott säga dig, att hon ända hittills förtegat, hvad du
gjort, icke af kärlek för dig, utan på mina enträgna
böner; men hon tiger icke längre: jag har gifvit henne
tillåtelse att handla, som henne behagar, om du mera i
någon mån är henne misshagelig. Hvad vill du väl då
göra, om hon säger det för sina bröder?"

Adelsmannen, som rätt väl förstod, hvad han hade
att göra, lugnade munken med många stora löften, det
bästa han kunde och visste, och skildes sedan från
honom. Men följande morgon i gryningen smög han sig

in i trädgården, klättrade upp i trädet, fann fönstret
öppet och steg in i gemaket samt skyndade med största
ifver i sin sköna dames armar. Hon, som med
häftigaste längtan afbidat honom, mottog honom med glädje
och sade: "Herr patern vare stor tack, som så väl
undervisat dig om sättet att komma hit." Och derefter
njöto de hvarandras kärlek och förlustade sig tillsammans
med största nöje, under mycket skratt och skämt öfver
broder dumhufvuds enfald och under gäckeri med
mannens spinnrockar, häcklor och ullkardor. Derpå inrättade
de det så, att de, utan att mera behöfva återvända till
herr patern, kunde tillbringa många andra nätter
tillsammans under likadan glädje; till hvilken lycka jag beder
Gud för sin helga barmhertighet snart förhjelpa mig och
alla andra christna själar, som den åstunda.

<h2>Fjerde Berättelsen.</h2>

<b>Don Felice lär broder Puccio, huru han genom en
viss botgöring kan blifva salig. Broder Puccio
företager sig den, och don Felice förnöjer sig
imellertid med hans hustru.</b>

När Filomena efter slutad berättelse tystnat, och Dioneo
med behagliga ord mycket berömt damens fyndighet
äfvensom Filomenas slutbön, såg drottningen leende på
Pamfilo och sade: "Välan, Pamfilo, fortfar efter henne
att förnöja oss med något litet angenämt äfventyr."
Pamfilo svarade strax, att han gerna skulle göra det, och
begynte:

Min dame, det finnes rätt många, hvilka, medan de
sjelfva bemöda sig om att vinna paradiset, oförseddt
förhjelpa andra dit; detta var för icke längesedan händelsen
med en vår grannqvinna, såsom I nu kunnen höra.

Efter hvad mig berättats, bodde nära San Pancrazio
en hederlig och förmögen man, vid namn Puccio di
Rinieri, som sedan, då han helt och hållit lade sig vinn
om andliga ting, blef verldslig medlem af den helige
Francisci brödraskap och kallades broder Puccio. Detta
andliga lif fortsatte han, emedan han icke hade annat

hushåll än sin hustru och en tjenare och således icke
behöfde sköta något handtverk, samt besökte ofta
kyrkan. Han var en enfaldig man af rå sinnesart, läste
således sina paternoster, gick i predikan, bevistade
messorna och försummade aldrig att infinna sig vid de laudes,
lekbröderne sjöngo; dessutom fastade han och gisslade
sig, och man hviskade, att han tillhörde Soparesamfundet.
Hans hustru, som hette fru Isabetta och ännu var blott
tjugugoåtta till trettio år, derjemnte frisk, vacker och
fyllig som ett casolanäpple, måste för sin mans helighet
och kanske äfven för hans ålder mycket ofta vidkännas
långt ihärdigare fastor, än hon önskat; och, när hon
ville sofva eller skämta med honom, började han berätta
henne om Christi lefverne, broder Nastagios predikningar,
Magdalenas ånger och mera dylikt.

Nu återvände vid den tiden från Paris en munk
vid namn don Felice, klosterbroder i San Pancrazio,
en ganska ung och ståtlig man af skarpt förstånd
och stor lärdom; och med honom ingick broder Puccio
snart nära bekantskap. Emedan nu denne mycket väl
löste alla hans tvifvelsmål och dessutom, så snart han
lärt känna hans tänkesätt, visade sig ytterst from för
honom, började broder Puccio stundom taga honom med
sig hem och gifva honom middag eller aftonmåltid, efter
som det föll sig. Äfven hans hustru var för mannens
skull vänlig mot munken och beviste honom gerna
heder. Medan munken på detta sätt fortfor att besöka
broder Puccios hus och såg hans hustru så frisk och
fyllig, gissade han snart, hvad det var, på hvilket hon
led största bristen, och beslöt, för att bespara broder
Puccio besväret, att, om han kunde, sjelf afhjelpa

densamma. Han kastade derföre mycket listigt den ena
gången efter den andra förälskade blickar på henne och
bragte det sålunda derhän, att han i hennes sinne
upptände samma begär, han sjelf hyste; och, sedan han märkt
detta, talade han vid första lägliga tillfälle med henne
om sin önskan. Men, ehuru han fann henne ganska
redebogen att låta ändan kröna verket, kunde de likväl
icke uttänka något sätt härför; ty hon vågade icke
någonstädes träffa munken, utom i sitt hus; och der åter
var det omöjligt, emedan broder Puccio aldrig reste ur
staden. Häröfver bedröfvades munken mycket; men
slutligen påfann han en utväg att, utan att väcka
misstankar, kunna vara tillsammans med damen i huset, och det
oaktadt broder Puccio var der.

Derföre sade han, då broder Puccio en dag besökte
honom: "Jag har redan för längesedan insett, att all
din åstundan, broder Puccio, står till att blifva salig;
men till detta måls ernående tyckes du mig vandra en
lång väg, då det likväl finnes en ganska kort, hvilken
dock påfven och hans höge prelater, som känna och
begagna den, icke vilja att man skall visa någon, emedan
i det fallet presteståndet, som mest lefver af gåfvor,
skulle genast tillintetgöras, då lekmännen icke mera
skulle vilja sköta om det hvarken med allmosor eller
något annat. Men, eftersom du är min vän och bevist
mig mycken ära, så ville jag undervisa dig om den
vägen, om jag blott vore säker på, att du följde den och
icke upptäckte den för någon menniska i verlden."
Broder Puccio, som blifvit nyfiken på saken, började nu med
största enträgenhet bedja honom underrätta sig härom
och svor, att han aldrig mot hans vilja skulle säga ett

ord till någon, samt försäkrade sig skola beträda denna
väg, om den vore sådan, att han kunde göra det.
"Eftersom du lofvar mig detta," sade munken, "så vill jag då
visa dig den. Du bör veta, att de helige kyrkolärarne
anse, att den, som vill blifva salig, måste göra den bot,
du nu skall få höra. Men förstå mig rätt: jag säger
icke, att du efter boten icke är syndare likasom förut;
men genom den sker, att de synder, du ända till dess
början begått, allesammans aftvås och för densamma dig
förlåtas, och att de, som du sedan begår, icke räknas dig
till fördömelse, utan gå bort med vigvattnet, såsom nu de
förlåtliga synderna göra. När du således skall begynna
botgöringen, måste du först med största noggrannhet
bikta dina synder och sedan börja den strängaste fasta
och afhållsamhet, som bör räcka i fyratio dagar, under
hvilka du icke får röra din egen hustru, långt mindre
någon annan. Dessutom bör du i ditt hus hafva något
rum, hvarifrån du om natten kan beskåda himmelen, och
dit du går emot tiden för aftonbönen; der måste finnas
ett mycket stort bräde, så inrättadt, att du i
upprättstående ställning kan stödja ryggen deremot. Du ställer
dig då med fötterna på golfvet och utsträcker armarne
såsom en korsfäst, men kan, om du vill, stödja dem mot
ett par trädpinnar; och på detta sätt qvarstadnar du
orörlig och betraktar himmelen ända till
morgonringningen. Vore du lärd, borde du under tiden läsa några
böner, som jag i det fallet skulle gifva dig; men, efter
du icke det är, skall du säga trehundra paternoster och
trehundra avemaria till treenighetens ära och under
himmelens åskådande alltid hafva i minne, att Gud varit
dess och jordens skapare, samt, medan du har samma

ställning som Christus på korset, ihogkomma, att han
lidit för oss. När sedan det ringer till ottsång, kan du,
om du så vill, gå derifrån och lägga dig, klädd som du är, i
säng och sofva; derpå skall du om morgonen besöka
kyrkan och der höra åtminstone tre messor samt läsa femtio
paternoster och lika många avemaria. Sedermera må du
i all enkelhet sköta dina göromål, om du har några
sådana, spisa middag och bevista aftonsången samt der läsa
några böner, som jag skall uppskrifna åt dig, och utan
hvilka det icke går för sig; slutligen emot aftonbönen
begynner du ånyo på sagda sätt. Och, om du så gör,
liksom jag redan före dig gjort, hoppas jag, att du innan
botgöringens slut skall röna en underbar försmak af den
eviga saligheten, i fall du nämnligen förrättar din bot
med andakt." Broder Puccio sade då: "Det der är icke
för svårt eller för långvarigt och bör ganska väl låta sig
göra; derföre vill jag i Guds namn göra början om
söndag." Han tog derpå farväl af munken, gick hem och
berättade, dock med hans tillåtelse, ordentligt alltsammans
för sin hustru. Damen begrep ganska väl, hvad munken
mente dermed, att mannen skulle stå orörlig ända till
morgongryningen, hvarföre hon, då sättet tycktes henne
ganska godt, svarade, att hon vore tillfreds med denna
och alla andra fromma handlingar, han företoge för sin
själs bästa, och ville sjelf, på det Gud måtte låta hans
botgöring blifva gagnelig, fasta jemnte honom, dock utan
att företaga någon annan botöfning. Då de sålunda voro
öfverens härom, begynte broder Puccio om söndagen sin
bot, och herr munken, som med damen träffat
öfverenskommelse, kom ofta om aftnarne vid den tid, då han
icke kunde blifva sedd, och spisade med henne, alltid

medtagande god mat och ypperlig dryck, samt sof sedan
hos henne ända till ottesången, då han steg upp och
gick sin väg, och broder Puccio återvände till sin bädd.
Den plats, broder Puccio valt för sina botöfningar,
låg bredvid det gemak, der damen hvilade, och skildes
derifrån blott genom en mycket tunn vägg. Då nu en
gång herr munken allt för otygladt skämtade med damen,
och hon med honom, tyckte sig broder Puccio märka
någon skakning i trossbottnen, hvarföre han, efter att
redan hafva läst hundra af sina paternoster, höll upp
och, utan att röra sig ur stället, ropade på sin fru samt
frågade henne, hvad hon hade för sig. Damen, som var
mycket skämtfull och för tillfället måhända red sanct
Benidicti eller sanct Johannis Gualberti häst, svarade:
"Åh kors, käre man, jag rör mig af och an, så mycket
jag orkar." Då sade broder Puccio: "Huru? Rör du
dig? Hvad vill den der rörelsen säga?" Damen, som
var en rask qvinna och kanske hade skäl att le, svarade
skrattande och glad: "Huru? Förstår ni icke, hvad det
är? Jag har nu väl tusen gånger hört er säga: Den
icke om aftonen äta får, han rör sig så länge som natten
pågår." Broder Puccio trodde då, att hennes fastande
var orsak till att hon icke kunde sofva och derföre
kastade sig hit och dit i sängen, hvadan han helt
godtroget sade: "Hustru, jag sade ju dig, att du icke skulle
fasta; men, efter du i alla fall velat göra det, så tänk
icke derpå mera, utan försök att sofva: du bråkar ju
ibland i sängen, så att allt i hunset ruskar." Då sade
damen: "Åh, var icke bekymrad för det: jag vet nog,
hvad jag gör. Gör ni bara, hvad ni skall; jag skall nog
göra mitt bästa af alla krafter, jag." Broder Puccio höll

sig derpå tyst och begynte ånyo sina paternoster; men
damen och herr patern läto från den natten bädda en
säng i en annan del af huset och sofvo der med stor
förnöjelse, så länge broder Puccios botgöring varade:
Första timmen gick munken bort, damen återvände till sin
säng, och efter en stund kom äfven broder Puccio från
sin bot dit.

Medan sålunda brodren fortsatte sina botöfningar,
och damen och munken sina nöjen, sade hon ofta under
skämt till honom: "Du låter broder Puccio undergå en
botgöring, genom hvilken vi vunnit paradiset." Och,
som damen fann, att saken gick förträffligt, vande hon
sig så vid munkens rätter, att hon, som länge af sin man
hållits vid fasta, äfven efter slutet af broder Puccios
botgöring fann utväg att annanstädes fråssa med munken
och förlustade sig i tysthet länge med honom.

Således skedde, på det att berättelsens sista ord
icke må skilja sig från dess första, att broder Puccio,
som genom sin bot trodde sig förvärfva paradiset, i
stället skaffade två andra dit, nämnligen munken, som visat
honom genaste vägen dit, och sin hustru, som med
honom lefde i största brist på det, hvarmed sedan herr
patern af christlig barmhertighet rikligen försåg henne.

<h2>Femte Berättelsen.</h2>

<b>Zima skänker herr Francesco Vergellesi en präktig
ridhäst och får i utbyte med hans tillåtelse tala
vid hans fru; men, då hon tiger, svarar han
sig sjelf i hennes namn, och sedan följer allt i
enlighet med hans svar.</b>

När Pamfilo icke utan löje af damerna slutat
berättelsen om broder Puccio, ålade drottningen med qvinligt
behag Elisa att fortfara. Hon begynte temligen
försmädligt, icke just af bitterhet, men af gammal vana, att tala
på följande sätt:

Månge, som veta mycket, tro, att andra icke veta
något, men finna sig ofta, medan de tänkte narra andra,
vid slutet sjelfve narrade. Derföre anser jag det för en
stor dårskap att onödigtvis söka sätta en annans
förståndskrafter på prof. Men, då måhända icke alla äro
af min mening, så vill jag, följande den för vårt
berättande fastställda ordningen, för eder förtälja, hvad som i
detta hänseende hände en pistojesisk adelsman.

I Pistoja lefde en riddare af slägten Vergellesi,
benämnd herr Francesco, en mycket rik, förståndig och i öfrigt
erfaren, men öfver måttan girig man. När han en gång

skulle resa som podestà till Milano, hade han skaffat sig
allt, som erfordrades för att kunna hedersamt uppträda; 
allenast en häst, som var nog skön för honom, fattades
honom ännu, och, då han icke kunde finna någon, som
behagade honom, var han i förlägenhet härför. Nu fanns
då för tiden i Pistoja en ung man vid namn Ricciardo,
af låg härkomst, men mycket rik, och som plägade gå
så smyckad och fint klädd, att han allmänt kallades Zima
(sprätten). Denne hade i lång tid älskat, men utan
framgång uppvaktat herr Francescos fru, som var en ganska
skön och mycket dygdig dame. Han ägde en af de
vackraste gångare i hela Toscana, den han också för dess
skönhet högt värderade; och, då hvar man visste, att
han sökte vinna herr Francescos fru, sade någon till den
senare, att, om han begärde hästen af Zima, skulle denne
säkerligen skänka honom den af kärlek till hans fru.
Herr Francesco lät då, lockad af girighet, kalla Zima till
sig och begärde att få köpa hans häst, viss om, att Zima
skulle erbjuda den såsom gåfva. När Zima hörde detta,
gladdes han och svarade riddaren: "Herre, om ni också
gåfve mig allt, hvad ni äger i verlden, skulle ni ändock
icke få köpa min häst; men väl kan ni få den till
skänks, om ni så vill, dock med det villkor, att jag,
innan ni erhåller den, får med er tillåtelse och i er
närvaro tala några ord vid er husfru på så långt afstånd
från alla, att ingen annan än hon kan höra mig."
Förledd af sin snålhet, och i hopp att kunna bedraga honom,
svarade adelsmannen, att han samtyckte härtill, och att
Zima kunde tala, så länge han behagade. Han lemnade
honom derpå i salen af sitt palats, gick in i sin frus
gemak, berättade henne, huru lätt han kunde vinna

hästen, och ålade henne att gå ut och åhöra Zima, men
tillika väl taga sig till vara för att svara vare sig mycket
eller litet till något af hvad han sade. Damen tadlade
mycket detta aftal; men, då hon måste rätta sig efter sin mans
önskningar, lofvade hon likväl att göra så och följde
honom till salen för att höra, hvad Zima ville säga. Sedan
denne bekräftat öfverenskommelsen med riddaren, satte
han sig jemnte damen i ena ändan af salen ganska långt
från de andra och begynte tala sålunda: "Dygdädla fru,
det synes mig ganska visst, att ni, så förståndig ni är,
redan för längesedan rätt väl kunnat inse, huru hög kärlek
till er er skönhet, som otvifvelaktigt öfvergår alla andras,
jag sett, ingifvit mig. Dervid lemnar jag alldeles åsido
era berömvärda seder och öfriga utmärkta egenskaper,
som skulle förmå fängsla hvarje högsint mans själ. Jag
behöfver således icke i ord ådagalägga er, att min kärlek
är den innerligaste och varmaste, en man någonsin burit
till en qvinna; och i den skall jag ofelbart framhärda, så
länge mitt arma lif uppehåller dessa lemmar, ja, än längre:
ty, om man älskar derborta liksom här, skall jag i
evighet fortfara att älska er. Ni kan derföre vara säker om,
att ni äger intet, vare sig dyrbart eller ringa, som ni
så helt och hållet kan anse för ert och så i alla
händelser påräkna, som mig, mitt värde må vara hvilket som
helst, och likaså allt, hvad mig tillhör. Och för att gifva
er det klaraste bevis härpå försäkrar jag er, att jag skulle
anse det för en större nåd, om ni befallde mig något,
som behagade er och som stode i min magt, än om hela
verlden genast lydde mina bud. Om jag sålunda i så
hög grad, som ni hört, är er egen, djerfves jag väl icke
otillbörligen att frambära mina böner för er höghet,

från hvilken ensam, och icke från något annat, all min
ro, all min tycka och välfärd kan komma; och såsom
eder ringaste tjenare beder jag er, min dyra skatt och
enda förhoppning för min själ, som i sin kärleksglöd blott
uppehålles af hoppet till er, att ni gunstigt täcktes mildra
er förut mot mig visade stränghet, så att jag, som helt
och hållet är er, må, vederqvickt af edert medlidande,
kunna säga, att, liksom jag förälskat mig genom er
skönhet, så har jag äfven genom henne återfått lifvet;
ett lif, som, om ert stolta sinne icke bevekes af mina
böner, otvifvelaktigt skall utslockna och dö, och hvars
mörderska ni då skall kallas. Men, utan att nämna, det
min död icke lände er till heder, tror jag äfven, att
samvetet en gång skulle derför göra er förebråelser: ni
skulle ångra er gerning och ofta, vänligare sinnad, säga
vid er sjelf: Ack, huru illa gjorde jag ej i att icke
hysa medlidande med min Zima! Då likväl denna er
ånger icke båtade till något, skulle den blott orsaka er
så mycket större qval. Må ni således, på det att detta
icke måtte hända, upphöra med er hårdhet nu, då ni
ännu kan bistå mig, och, förr än jag dör, bevekas
till barmhertighet mot mig; ty i er magt allena står det
att göra mig till den gladaste, liksom till den sorgsnaste
menniska bland lefvande. Jag hoppas, att er huldhet är
stor nog för att icke tillåta, att jag för min långvariga
och brinnande kärlek erhåller döden till belöning, utan
att ni med ett vänligt och ynnestfullt svar vill styrka
mina lifsandar, som helt förskräckta darra i eder åsyn."
Här tystnade han, och efter de djupaste suckar smögo
sig några tårar ur hans ögon, medan han väntade på,
hvad den ädla damen skulle svara.

Hon, hvilken Zimas långa kärleksvärfvande, de
torneringar, morgonsånger och alla andra dylika saker, han
för hennes skull företagit, icke kunnat beveka, rördes nu
af den glödande älskarens ord och begynte känna, hvad
hon aldrig förr erfarit, nämnligen hvad kärlek är; och,
ehuruväl hon teg för att åtlyda sin mans befallning,
förmådde likväl icke hennes förstulna suckar dölja, hvad
hon gerna i ord velat för Zima yppa. Zima väntade
en stund; då han likväl såg, att intet svar följde,
förundrade han sig, men började slutligen ana den list,
riddaren användt. Men, när han skådade henne i ansigtet
och såg glansen i hennes ögon, då de stundom fästes på
honom, samt dessutom märkte de suckar, hon blott med
dämpad kraft lät uppstiga ur sitt bröst, fattade han
åter godt hopp och beslöt, understödd af detta, ett nytt
försök; han begynte nämnligen, i damens ställe och åhörd
af henne, svara sig sjelf på följande sätt: "Min Zima,
utan tvifvel har jag för längesedan märkt, att din kärlek
till mig är stor och ädel; än mer inser jag det nu af
dina ord och är glad deröfver, såsom tillbörligt är. Har
jag likväl synts dig hård och grym, vill jag icke, du
derföre skall tro, att jag i hjertat varit, hvad jag i det
yttre visat mig; tvärtom har jag alltid älskat och aktat
dig mer än alla andra män: men jag har måst ställa
mig så af fruktan för en annan och af omsorg för mitt
obefläckade rykte. Men nu är den tid kommen, då
jag kan tydligen visa dig, om jag älskar dig, och
vedergälla dig för den kärlek, du burit och bär till mig.
Fatta derföre mod och var vid godt hopp; ty herr
Francesco skall om några dagar resa som podestà till
Milano, såsom du väl vet, som för min skull skänkt

honom den sköna gångaren. Så snart han har afrest,
lofvar jag dig ofelbart vid min heder och den uppriktiga
kärlek, jag till dig bär, att du inom få dagar skall vara
ensam med mig, och att vi då skola skänka vår kärlek
en angenäm och fullkomlig tillfredsställelse. Och, på det
jag icke må behöfva en gång till tala med dig om denna
sak, säger jag dig nu, att samma dag, du får se två
handdukar upphängda i fönstret till mitt gemak, som
vetter utåt vår trädgård, skall du sent på aftonen, i det
du väl vaktar dig för att blifva sedd, komma till mig
genom trädgårdsporten. Du skall då finna mig, som
väntar på dig, och sedan skola vi hela natten igenom hafva
glädje och förnöjelse af hvarandra, så mycket vi önska."

När Zima å damens vägnar så sagt, begynte han åter
tala å sina egna och svarade sålunda: "Dyraste dame,
af öfverflödande glädje öfver ert goda svar äro alla mina
sinnen så överväldigade, att jag knappt kan finna ord
för att framföra min skyldiga tacksägelse. Men, kunde
jag också tala så, som jag önskade, vore likväl ingen tid
lång nog för mig för att fullkomligt tacka er, såsom min
känsla och min pligt fordrade. Jag lemnar derföre åt
ert eget förståndiga omdöme att sluta till det, som jag
oaktadt min önskan icke förmår i ord uttrycka. Blott
det vill jag säga er, att jag ofelbart tänker göra, såsom
ni ålagt mig; och då skall jag, måhända mera lugn, efter
förmåga bemöda mig att för den härliga gåfva, ni
förunnat mig, betyga er min tacksamhet, så mycket jag
någonsin kan. För närvarande återstår mig intet att
säga; må derföre Gud, min dyraste dame, förläna er den
största glädje och lycka, ni kan önska; och nu Gud
befalld!"

Till allt detta sade damen icke ett enda ord; hvarpå
Zima stod upp och vände tillbaka till riddaren, som, då
han såg honom uppstå, gick honom till mötes och leende
sade: "Hvad menar du? Har jag riktigt hållit mitt
löfte?" "Nej, herre," svarade Zima; "ty ni lofvade mig
att få tala med er husfru, men ni har öfverlåtit mig en
marmorbild." Dessa ord behagade mycket riddaren, som,
huru goda tankar han än hyst om sin fru, nu om henne
fattade än högre, och han sade: "Nu är åtminstone den
häst, som förr tillhörde dig, min." Härtill svarade Zima:
"Ja, herre. Men, hade jag trott, att denna er ynnest
skulle inbringa mig den frukt, jag skördat, så hade jag
icke begärt den af er, utan hellre strax skänkt er hästen.
Gifve Gud, att jag handlat så; ty nu har ni köpt hästen,
men jag har icke sålt den." Riddaren log häråt och
begaf sig, då han sålunda skaffat sig en gångare, få
dagar derefter på väg samt reste till Milano som podestà.

Damen, som qvarstadnat hemma och nu var fri,
tänkte ofta på Zimas ord, på den kärlek, han bar till
henne, och på hästen, som han för hennes skull
bortskänkt; och, då hon tidt och ofta såg honom gå förbi
sitt hus, sade hon vid sig sjelf: Hvad gör jag väl?
Hvarföre förlorar jag min ungdomstid? Han har
rest till Milano och kommer icke tillbaka på dessa sex
månader; och när skall han väl ersätta mig dem? Kanske
när jag blir gammal? Och dessutom när skall jag väl
någonsin finna en sådan älskare som Zima? Jag är
ensam och behöfver icke frukta för någon: jag vet icke,
hvarföre jag icke njuter denna förnöjelse, medan jag kan.
Jag lär icke alltid finna ett tillfälle, sådant som det
närvarande. Ingen får veta det; och, om det också till

sluts blefve bekant, så är det alltid bättre att ångra, att
man njutit, än ångra, att man underlåtit det. Efter denna
öfverläggning med sig sjelf, upphängde hon en dag två
handdukar i fönstret åt trädgården, såsom Zima sagt. Då
han blef varse dem, gladdes han högligen och begaf sig,
så snart natten inbrutit, i hemlighet och ensam till
trädgårdsporten, som han fann öppen, samt gick derifrån till
en annan dörr, som förde in i huset, hvarest han fann
damen, som väntade på honom. När hon såg honom
komma, gick hon honom till mötes och mottog honom
med största glädje, och han följde henne under otaliga
omfamningar och kyssar uppför trappan, hvarpå de
ofördröjligen lade sig och ilade mot kärlekens yttersta mål.
För att vara den första, var denna gång derföre icke den
sista; ty, så länge riddaren var i Milano, och äfven efter
hans återkomst besökte Zima rätt ofta sin älskade till
båda parternas största förnöjelse.

<h2>Sjette Berättelsen.</h2>

<b>Ricciardo Minutolo älskar Filippello Fighinolfis hustru.
Då han får veta, att hon är svartsjuk, förmår
han henne genom den falska underrättelsen, att
Filippello följande dagen skall träffa hans egen
hustru i ett bad, att begifva sig dit; och, medan
hon tror sig hafva varit tillsammans med sin
man, befinnes det, att hon öfverlemnat sig åt
Ricciardo.</b>

Intet återstod vidare för Elisa att säga, och, sedan man
beundrat Zimas skarpsinne, ålade drottningen Fiammetta
att fortsätta med en ny berättelse. Hon svarade helt
leende: "Gerna, min herrskarinna" och begynte:

Det är tillbörligt, att vi något litet lemna vår stad,
hvilken är rik, liksom på allt öfrigt, så äfven på
exempel af alla slag, och, såsom Elisa redan gjort, berätta något
af hvad som tilldragit sig i den öfriga delen af verlden.
Derföre vill jag öfvergå till Neapel och förtälja, huru ett
af dessa dygdemönster, som visa sig så otillgängliga för
kärleken, genom sin älskares slughet bragtes att smaka
kärlekens frukter, innan hon plockat dess blommor. Denna
händelse bör på en gång göra er försigtiga i de fall, som
kunna inträffa, och skänka er nöje af de redan förflutna.

I den urgamla staden Neapel, som kanske är lika
behaglig eller behagligare än någon annan i Italien,
lefde en gång en ung man, ansedd genom sin ädla bord
och lysande genom sina stora rikedomar, hvars namn var
Riccardo Minutolo. Ehuru han hade en ganska skön
och älskvärd ung husfru, förälskade han sig likväl i en
dame, som efter allas mening i skönhet vida
öfverträffade alla andra Neapolitanskor; hon hette Catella och var
hustru till en likaledes ung ädling, vid namn Filippello
Fighinolfo, hvilken hon, som var högst dygdig, älskade
och värderade högre än allt annat. Riccardo Minutolo,
som sålunda älskade denna Catella, använde alla möjliga
medel, genom hvilka man bör kunna förvärfva en dames
ynnest och kärlek; men, då han med allt detta icke
lyckades vinna det minsta af hvad han åstundade,
råkade han nästan i förtviflan; och, som han icke visste
eller förmådde lösrycka sig från sin kärlek, ägde han
hvarken mod att dö eller kraft att lefva.

Medan han befann sig i detta tillstånd, hände sig,
att han en dag af några damer, som voro hans
slägtingar, högligen uppmanades att afstå från denna sin
kärlek: all hans möda vore fåfäng, emedan Catella icke
aktade på någon i verlden utom Filippello, om hvilken hon
var så svartsjuk, att hon trodde, att hvarje fogel i luften
skulle rycka honom ifrån henne. Knappt hade Riccardo
hört om Catellas svartsjuka, förrän han genast uttänkte
ett medel att nå sina önskningars mål. Han begynte
nämnligen ställa sig, som om han uppgifvit hoppet om
Catellas kärlek och derföre skänkt sitt hjerta åt en annan
adelboren dame, och låtsade för hennes skull anställa
torneringar och ringränningar och allt sådant, som han förut

plägat göra till Catellas ära. Han hade också icke länge
förhållit sig så, förrän nästan alla Neapolitanare och äfven
Catella trodde, att det icke längre var henne, utan den
andra damen, som han på det varmaste älskade; och
härmed fortfor han så länge, tills denna tro af alla hölls för
ofelbar, och icke blott andra, utan sjelfva Catella
upphörde med en viss kallsinnighet, med hvilken hon brukat
bemöta honom för den kärlek, han hyste till henne, och
helsade vänligt på honom som granne, liksom på de
andra, när hon kom och gick.

Nu begaf sig, att för den varma väderleken många
sällskap af damer och riddare efter neapolitansk plägsed
begåfvo sig till hafsstränderna för att der förlusta sig
och spisa middag och afton. När Riccardo fick veta,
att Catella med sitt sällskap gått dit, begaf äfven han
sig med några vänner till samma ställe och blef inbjuden
till Catellas fruntimmerssällskap, men lät först mycket
bedja sig, liksom han icke kännt mycken lust att stadna
der. Snart begynte damerna och Catella med dem att
skämta med honom för hans nya kärlek, af hvilken han
visade sig mycket upptänd, hvarigenom han gaf dem så
mycket större anledning att prata. Imellertid gick den
ena damen hit och den andra dit, som man plägar göra
på dessa ställen; och, när slutligen endast Catella och
några få andra voro qvar tillsammans med Riccardo,
framkastade han några ord om en viss hennes mans
Filippellos kärlek, hvarigenom hennes svartsjuka strax
väcktes, och hon inom sig alldeles brann af längtan att få
veta, hvad Riccardo menade. En stund gjorde hon våld
på sig, men förmådde det slutligen icke längre, utan bad
Riccardo, att han för den dames skull, han mest älskade,

måtte godhetsfullt för henne förklara det, som han sagt
om Filippello. Han sade då: "Ni har besvurit mig vid
en så dyrbar person, att jag icke förmår afslå, hvad ni
begär. Jag är derföre villig att upplysa er om saken,
blott ni lofvar mig att icke säga ett ord derom hvarken
till er man eller till någon annan, förrän ni i handling
sett, att hvad jag säger er är sannt; och, om ni vill,
skall jag också visa er, huru ni det skall kunna." Damen
samtyckte till hans begäran, till följe hvaraf hon ansåg
hans utsaga än mera sann, och svor honom att aldrig
yppa det. De gingo derpå afsides, för att icke höras af
de öfriga, och Riccardo begynte tala sålunda: "Min fru,
om jag ännu älskade er, som jag förr gjort det, skulle
jag icke våga säga er något, som jag kunde tro orsaka
er bekymmer; men, emedan denna kärlek är förbi, är
det mig mindre kännbart att för er uppdaga sanningen
i allt. Jag vet icke, om Filippello någonsin stött sig
öfver den kärlek, jag bar till er, eller om han inbillat
sig, att jag var älskad af er; men, huru dermed än må
hafva varit, i min närvaro har han aldrig låtit märka
något derom. Nu åter, kanhända emedan han väntat,
tills han trodde mig hysa mindre misstankar, visar han
sig vilja göra mig detsamma, som, efter hvad jag
förmodar, han fruktar att jag gjort honom, nämnligen få sin
vilja fram med min fru. Ty, såsom jag förnummit, har
han sedan någon tid i största hemlighet sökt vinna
henne genom flera budskap; jag har fått veta
alltsammans af henne sjelf, och hon har svarat honom såsom
jag ålagt henne. Just i dag på morgonen, innan jag
begaf mig hit, fann jag hemma hos min hustru, i
hemlig öfverläggning med henne, en qvinna, hvilken jag strax

ansåg för hvad hon verkligen var; derföre kallade jag
min hustru och frågade henne, hvad den andra ville.
Hon svarade mig: "Det är åter den odrägliga
budbärerskan från Filippello, som du med dina svar och
förespeglingar skaffat mig på halsen. Han säger, att han
bestämdt vill veta, hvad jag har för afsigt att göra, och
att han, om jag vill, skall laga så, att jag i hemlighet
kan komma till ett badhus här i staden; och härom ber
han och besvär mig. Vore det icke du, som, af hvad
skäl vet jag icke, förmått mig att underhålla denna
förbindelse, skulle jag minsann gjort mig af med honom,
så att han aldrig hade sett dit, der jag var." Detta
tycktes mig likväl gå för långt och icke mera böra tålas,
hvarföre jag beslöt att omtala det för er, på det ni måtte
få erfara, hvad lön ni får för er uppriktiga trohet, för
hvars skull jag en gång varit nära döden. Men, på det
att ni icke måtte anse detta för tomt prat och dikter, utan
måtte kunna, om ni skulle få lust dertill, både se och taga
derpå, så lät jag min hustru gifva budet, som väntade,
det svaret, att hon vore beredvillig att i morgon inemot
nionde timmen, när folket sofver, infinna sig i badet;
hvarpå qvinnan högst nöjd tog afsked af henne. Nu
hoppas jag, ni lär väl icke tro, att jag skickar henne
dit; men, vore jag i ert ställe, skulle jag laga så, att
han funne mig i stället för den, han hoppades träffa;
och, när jag då en stund varit tillsammans med honom,
skulle jag låta honom märka, hvem han omfamnat, och
derför bevisa honom den heder, som vederborde.
Härigenom tror jag att han blefve så full af blygsel, att både
den skymf, han velat tillfoga mig, och den, han velat
göra er, på en gång skulle hämnas."

När Catella hörde detta, satte hon efter svartsjukas
vana genast tro till hans ord, utan att taga i
betraktande, hvem den var, som sade henne det, eller att han
möjligen kunde bedraga henne, och begynte härmed
sammanställa vissa små händelser, som förut förefallit.
Upptänd af plötslig vrede, svarade hon derpå, att det icke
vore så svårt, och att hon säkert skulle göra det; komme
han dit, skulle hon nog så utskämma honom, att han
alltid komme ihog det, så ofta han såge ett fruntimmer.
Nöjd härmed och öfvertygad om, att hans anslag var
godt och skulle lyckas, styrkte Ricciardo henne med
många andra ord i sin föresats och i tron, att hans
berättelse var sann, men bad henne icke dess mindre att
aldrig för någon yppa, att hon hört det af honom,
hvilket hon också vid sin heder lofvade honom.

Följande morgon gick Ricciardo till en tjenstvillig
qvinna, som höll det bad, han nämnt för Catella, sade
för henne, hvad han ämnade göra, och bad henne häruti
vara sig, så mycket hon kunde, behjelplig. Den goda
qvinnan, som hade honom att tacka för mycket, lofvade
gerna göra det och öfverenskom derpå med honom om,
hvad hon hade att säga och göra. Hon hade i det hus,
der badet var, en kammare, som var mycket mörk,
emedan den alldeles saknade ett fönster, som kunde der
sprida ljus. Denna gjorde gumman i ordning efter
Ricciardos anvisning och tillredde der en bädd, det bästa hon
kunde, i hvilken Ricciardo, efter att hafva spisat middag,
lade sig för att afbida Catella.

Damen åter, som, när hon hört Ricciardos ord, satte
större tro till dem, än nödigt var, återvände om aftonen
full af harm till hemmet, dit också händelsevis Filippello

återkom upptagen af andra tankar, hvarföre han måhända
icke visade henne all den vänlighet, han annars plägade.
När hon såg detta, styrktes hon än mera i sina
misstankar och sade vid sig sjelf: I sanning, han har
endast sinne för den dame, med hvilken han i morgon
hoppas få njuta nöje och lust; men det skall for visso
icke hända; och i dylika tankar och med öfverläggning
om, hvad hon borde säga honom, sedan hon hvilat hos
honom, tillbragte hon nästan hela natten.

Än vidare? Jo, när nionde timmen var inne, tog
Catella med sig sin tjenarinna och begaf sig, utan att i
något ändra föresats, till det bad, Riccardo hade
omtalat för henne. Der fann hon den gamla qvinnan och
frågade henne, om Filippello varit der den dagen, hvarpå
gumman enligt Ricciardos föreskrift genmälde: "Är ni
den dame, som skulle komma hit för att tala med
honom?" "Ja, det är jag," svarade Catella. "Gå då in till
honom," sade den gamla. Catella, som sålunda sökte,
hvad hon helst icke velat finna, lät föra sig till det rum,
der Riccardo var, inträdde deri med beslöjadt hufvud
och tillslöt dörren efter sig. När Riccardo såg henne
komma, stod han glad upp, tog henne i famn och sade
sakta: "Välkommen, själ af min själ!" För att riktigt
komma honom att tro, att hon vore en annan, än hon
var, omfamnade och kysste Catella honom samt visade
honom stor ömhet, dock utan att säga ett ord, emedan
hon fruktade att af honom igenkännas, om hon talade.
Kammaren var mycket mörk, och härmed voro båda två
nöjda; ej heller erhöllo ögonen ens genom ett längre
vistande der större kraft att se. Imellertid förde Riccardo
henne till sängen, och der qvarblefvo de en rum

tid till hvarandras stora lust och förnöjelse, men utan
att samtala, för att icke förråda sig genom rösten.

Men, när slutligen Catella ansåg det vara tid att
gifva luft åt sin fattade ovilja, begynte hon, upptänd af
lågande vrede, tala sålunda: "Ack, huru eländig är icke
hustrurnas lott, och huru bortkastad är icke mångas
kärlek till sina män! Ack jag olyckliga! Redan i åtta
år har jag älskat dig högre än mitt lif, och du brinner
och förtärs nu, som jag hört, hel och hållen i älskog till
en främmande dame, du nedriga och elaka menniska!
Säg, hvem tror du dig nu hafva omfamnat? Jo, henne,
som du redan länge nog med falskt smicker och hycklad
kärlek bedragit, medan du varit förälskad i en annan.
Jag är Catella och icke Ricciardos hustru, du trolöse
förrädare! Hör efter, om du känner igen min röst; ty det
är helt visst just jag. Jag tycker, det är en hel evighet,
tills vi komma ut i ljuset, så att jag må kunna utskämma
dig, som du förtjenar, din otäcka, gemena hund! Ack jag
olyckliga qvinna! För hvem har jag väl i så många år
hyst en så trogen kärlek? Jo, för denne otrogne hund,
som nu, emedan han trott sig hafva i famn en
främmande dame, på dessa få stunder, som jag här varit hos
honom, skänkt mig flera smekningar och kärliga nöjen,
än under hela den tid, jag varit hans hustru. I dag har
du minsann varit rätt frisk och munter, du utskummade
rackare, du som hemma plägar ställa dig så svag och
matt och oförmögen. Men du har gudskelof brukat din
egen åker, icke en annans, såsom du trodde. Icke
under, att du ej i natt nalkades mig! Du väntade på att
få lossa laddningen annanstädes och ville komma som en
mycket hurtig riddare i striden; men, tack vare Gud och

min klokhet, har floden ändå runnit dit ned, der han
skulle. Hvarföre svarar du icke, nedriga menniska?
Hvarföre säger du ingenting? Har du blifvit stum af
att höra mig? Sannerligen inför Gud jag vet, hvad som
hindrar mig från att hugga naglarne i ögonen på dig och
klösa ut dem! Du trodde dig väl kunna begå det här
förräderiet i största hemlighet; men vid Gud, en annan
vet så mycket som en annan. Det har icke lyckats dig:
jag hade finare väderkorn, än du tänkte."

Ricciardo gladdes inom sig öfver dessa ord, och utan
att svara något omfamnade och kysste han henne samt
smekte henne mer än någonsin. Derföre fortfor hon med
sitt tal och sade: "Jo, du tänker väl nu blidka mig
med dina hycklade smekningar och lugna mig och ställa
mig tillfreds, du din leda hund! Men deri bedrar
du dig: jag blir aldrig nöjd igen, innan jag fått skämma
ut dig inför alla våra slägtingar, vänner och grannar, så
många vi hafva. Säg, är icke jag, du otäcka menniska,
lika vacker som Ricciardo Minutolos fru? Är jag icke
at likaså ädel börd? Hvarföre svarar du icke, din
skabbiga hund? Hvad har hon förmer än jag? Bort med
dig! Du får icke röra mig; du har i dag redan rustat
allt för mycket. Jag vet i alla fall ganska väl, att du
nu, sedan du fått höra, hvem jag är, måste tvinga dig
för att göra, såsom förut; men, så visst Gud må blifva
mig nådig, skall jag också låta dig längta efter mig.
Jag vet icke, hvad som hindrar mig att skicka efter
Ricciardo, som älskat mig högre än sig sjelf och likväl
icke kan berömma sig af, att jag ens en enda gång sett på
honom; jag vet icke, hvad ondt det vore deri. Du har
trott dig här omfamna hans hustru, och, så vidt på dig

ankommit, är det också nästan, som om du ägt henne:
om således jag öfverlemnade mig åt honom, skulle du
icke med något skäl kunna förebrå mig det."

Så talade damen ganska länge och beklagade sig
mycket; men slutligen tänkte Riccardo, att, om han läte
henne gå ifrån sig i denna tro, skulle deraf mycken
olycka kunna följa, och beslöt således att upptäcka sig
och taga henne ur den villfarelse, i hvilken hon befann
sig. Han tog henne derföre i famn, omslöt henne väl,
på det att hon icke skulle kunna lösgöra sig, och sade:
"Mitt ljufva lif, blif icke förtörnad: hvad jag med
kärlek allena icke kunnat erhålla, har Amor lärt mig att
genom list vinna; ty jag är er Riccardo." När Catella
hörde detta och igenkände honom på rösten, sökte hon
genast kasta sig ur sängen, men kunde det icke. Derpå
ville hon ropa; men Riccardo tillslöt med ena handen
hennes mun och sade: "Min fru, det är numera
omöjligt, att hvad som skett kan blifva ogjordt, om ni också
skreke i hela er lifstid; men, om ni ändock ropar eller
på annat sätt ställer så till, att någon får veta detta,
skola två följder deraf uppstå. Den första, som icke litet
bör bekymra er, är, att er heder och ert goda rykte
förderfvas; ty, huru mycket ni än försäkrar, att jag
bedrägligen lockat er hit, skall jag likväl säga, att det icke är
sannt: jag har tvärtom förmått er att komma hit genom
löftet om penningar och skänker, och derföre, att jag icke
gifvit er så fullt upp med sådana, som ni hoppats, har
ni förtörnats och begynnt denna tvist och detta larm.
Ni vet, att folk är mera benäget att tro ondt än godt,
och således lär man icke sätta mindre tro till mig än
till er. Dessutom blir då en dödlig fiendskap mellan er

man och mig följden deraf, och det kunde lätt gå så,
att jag lika väl dödade honom, som han mig, hvarför ni
sedan kanske aldrig blefve glad eller nöjd. Derföre, mitt
älskade hjerta, ber jag er att icke på samma gång skymfa
er sjelf och bringa er man och mig i fara och strid. Ni
hvarken är den första eller blir den sista, som blifvit
bedragen; icke heller har jag bedragit er för att beröfva
er er heder, men för den öfverflödande kärlek, jag bär
och är sinnad att alltid bära för er, liksom jag ständigt
vill vara er undergifnaste tjenare. Och, ehuruväl det
redan är länge, som jag och min egendom och allt, hvad
jag kan och förmår, varit edert och stått till er tjenst, så
önskar jag dock, att det framdeles mer än någonsin må
så blifva. Som ni är så förståndig i allt annat, så är jag
viss om, att ni äfven häruti skall vara det."

Medan Riccardo så talade, grät Catella bitterligen;
men, ehuru hon var mycket förtörnad och högligen grämde
sig, inrymde likväl hennes förstånd så till vida
sanningen af Ricciaidos ord, att hon insåg det möjligen kunna
ske, som han nämnt, och hon sade derföre: "Riccardo,
jag vet icke, huru Herren Gud skall nådigt förunna mig
förmåga att bära den oförrätt och det svek, du tillfogat
mig. Jag vill icke ropa här, dit min godtrogenhet och
omåttliga svartsjuka fört mig; men derom må du vara
säker, att jag aldrig blifver nöjd, förrän jag på ett eller
annat sätt ser mig hämnad för hvad du gjort mig. Släpp
mig derföre och qvarhåll mig ej längre! Du har vunnit,
hvad du åstundat, och plågat mig, så mycket du velat.
Det är tid, att du släpper mig. Jag ber dig: släpp mig!"

Riccardo, som insåg, att hon i sitt sinne ännu var
allt för vred, hade föresatt sig att icke låta henne gå,

förrän han åter ställt henne tillfreds. Derföre började
han att med de ljufvaste ord söka blidka henne och
talade och bad och besvor henne så länge, tills hon gaf
efter och försonade sig med honom; och sedan tillbragte
de med ömsesidigt samtycke en god stund tillsammans
i största förnöjelse. Damen erfor nu, huru mycket bättre
älskarens kyssar smaka än mannens, och vände derföre
sin förra hårdhet mot Riccardo i ljuflig kärlek, älskade
honom ända från den dagen på det ömmaste och förstod
med stor klokhet så ställa det, att de ännu många
gånger fingo fröjda sig åt sin kärlek. Gud gifve äfven oss
glädje af vår.

<h2>Sjunde Berättelsen.</h2>

<b>Tedaldo lemnar Florens till följe af en brytning med
sin dame. Efter någon tid återvänder han dit
i pilgrimsdrägt, talar med damen, bringar henne
till insigt af sin villfarelse, befriar hennes man
från det dödsstraff, han skall undergå, emedan
det blifvit bevist, att han ombragt Tedaldo, och
försonar honom med sina bröder samt fröjdar
sig sedan försigtigt med sin älskarinna.</b>

Sedan tystnade Fiammetta och berömdes af alla, när
drottningen för att icke förlora tid strax uppdrog åt
Emilia att berätta vidare. Hon begynte sålunda:

Mig behagar det att återvända till vår stad, hvilken
de två förra berättande funno för godt att lemna, och
förtälja er, hur en vår medborgare återvann sin förlorade
dame.

Det lefde nämnligen i Florens en ung ädling, vid
namn Tedaldo degli Elisei, hvilken var öfver måttan
förälskad i en dame, benämnd fru Ermellina, hustru till
en viss Aldobrandino Palermini, och för sitt berömvärda
förhållande också, såsom han förtjente, fick njuta sina
önskningars mål. Men ödet, de lyckligas fiende, satte

sig snart emot dessa fröjder: ty (hvad orsaken än må
hafva varit) damen, som någon tid visat Tedaldo sin
ynnest, nekade med ens alldeles att vidare vara honom till
viljes och ville icke blott icke höra, utan ej ens mottaga
något budskap från honom af hvad slag som helst.
Häröfver råkade han i djupt och misslynt svårmod; men
så hemlig var denna hans kärlek, att ingen trodde
densamma vara orsaken till hans sorg. Sedan han på
flerahanda sätt länge försökt återvinna den kärlek, han utan
sitt förvållande tyckte sig hafva förlorat, men funnit all
sin möda fåfäng, beslöt han att öfvergifva verlden för
att icke skänka henne, som var skuld till hans olycka,
den glädjen att se honom smånigom förtäras.

Han samlade derföre ihop så mycket penningar, han
kunde, reste i hemlighet sin väg utan att nämna ett ord
till vän eller frände, utom till en sin förtrogne, som fick
veta alltsammans, och anlände till Ancona under det
antagna namnet Filippo di Sanlodeccio. Der gjorde han
bekantskap med en rik köpman, gick i hans tjenst och
seglade tillsammans med honom på hans skepp till
Cypern. Hans goda seder och uppförande behagade
köpmannen så mycket, att han icke blott anvisade honom
en god lön, utau äfven gjorde honom till sin
handelshjelpare och dessförutan till honom öfverlät en stor del
af sina göromål. Dessa besörjde han så väl och med
sådan omsorg, att han inom några år blef en skicklig,
rik och namnkunnig köpman. Oaktadt han under
skötandet af sin handel ofta erinrade sig sin hårda
älskarinna och ännu kände sig svårt sårad af kärlek, samt
högligen längtade att återse henne, var han likväl nog
ståndaktig att i sju år gå segrande ur denna strid. Men

då begaf sig, att han en dag hörde på Cypern sjungas
en sång, den han fordom sammansatt, och i hvilken han
skildrade den kärlek, han bar till sin dame, och hon
till honom, och de fröjder, han ägde genom henne; och,
emedan han tyckte det vara omöjligt, att hon hade
kunnat glömma honom, upptändes han af sådant begär att
återse henne, att han icke längre kunde uthärda det,
utan beslöt att återvända till Florens. Han ordnade
derföre alla sina angelägenheter och reste, endast åtföljd af
en tjenare, till Ancona, dit hans saker och ägodelar snart
äfven anlände. Han sände dem då till Florens till en
hans anconiske handelsbroders vän och begaf sig sedan
sjelf, förklädd som en från den heliga grafven
återvändande pilgrim, i hemlighet efter dem med sin tjenare.

När de anländt till Florens, tog han in i ett litet
härberge, tillhörigt tvenne bröder och beläget nära intill
hans dames boning; och han ville icke gå någon
annanstädes förr, än han gått förbi hennes hus för att, om
möjligt, få se henne. Men han fann fönster, dörrar och
allt tillslutet, hvadan han högligen befarade, att hon vore
död eller flyttat derifrån. Mycket tankfull begaf han sig
derföre till sina bröders hus, utanför hvilket han såg
fyra af dera helt svartklädda, hvaröfver han mycket
förundrade sig; och, då han insåg sig både till drägt och
utseende vara så pass förändrad mot hvad han före sin
afresa plägade vara, att han icke lätt kunde igenkännas,
närmade han sig dristigt till en skomakare och frågade
honom, hvarföre de andra voro klädda i svart. Härpå
svarade skomakaren: "De äro sorgklädda, emedan det
ännu icke är fjorton dagar, sedan en deras bror, som icke
på länge varit här och hette Tedaldo, blef mördad. Jag

tror, jag har hört, att de bevist inför rätten, att en vid
namn Aldobrandino Palermini, som nu sitter fången,
dräpt honom, emedan den döde tyckte om hans husfru
och okänd återvändt hit för att vara tillsammans med
henne." Tedaldo förundrades storligen öfver, att någon så
mycket liknat honom sjelf, att han blifvit tagen för
honom, och beklagade inom sig Aldobrandinos olycka.

Imellertid fick han dessutom veta, att damen var i
lifvet och frisk, och återvände, emedan det redan var
qväll, upptagen af allahanda tankar, till härberget; och,
sedan han jemnte sin tjenare spisat qvällsvard, fick han
sig nattläger anvisadt nästan högst upp i huset. Men
dels för de många tankar, som oroade honom, dels för
sängens usla beskaffenhet och kanhända äfven för den
magra aftonmåltidens skull kunde Tedaldo, ehuru halfva
natten redan var gången, ändock icke insomna.
Medan han sålunda låg vaken, tyckte han sig mot
midnatt höra, att några personer nedstego från taket
in i huset, och såg strax derpå genom springorna på
kammardörren ett ljus komma nedifrån. Han började
derföre, tyst närmande ögat till en springa, att se efter,
hvad detta skulle betyda, och varsnade, huru en ganska
skön ung flicka höll detta ljus, och huru tre män, som
nedgått från taket, kommo mot henne. Sedan de gladt
helsat hvarandra, sade en af dem till flickan: "Nu kunna
vi, gudskelof, vara lugna; ty vi veta helt visst, att
Tedaldo Eliseis mord af hans bröder bevisats vara
Aldobrandino Palerminis verk; han har bekännt brottet, och
domen är redan skrifven. Men vi måste i alla fall tiga;
ty, blefve det någonsin bekant, att det varit vi, så
råkade vi i samma fara som nu Aldobrandino." Efter

dessa ord nedstego de med flickan, som häröfver visade
sig högligen glad, och gingo till hvila. Men, när Tedaldo
hörde detta, började han betrakta, i huru många och stora
misstag menniskors förstånd kan råka. Först tänkte han
på sina bröder, som begråtit och jordat en främling i hans
ställe samt sedan på ogrundade misstankar anklagat en
oskyldig och genom falska vittnen föranledt hans snart
inträffande död. Men dessutom betänkte han lagarnes och
och domrarnes blinda stränghet, hvilka ofta, i sin ifver att
utforska sanningen, genom grymt förfarande låta bevisa
en lögn och sålunda, fastän de kalla sig rättvisans och
Guds tjenare, äro orättvisans och djefvulens handtlangare.
Sedan riktade han sina tankar på Aldobrandinos
räddning och öfverlade om, hvad han hade att göra for detta
ändamål.

När han om morgonen stigit upp, lemnade han sin
tjenare och gick, då tiden tycktes honom vara inne,
ensam till sin dames hus. Som han händelsevis fann
porten öppen, gick han in och såg damen sitta på golfvet
i en försal i jordvåningen, bittert gråtande och sörjande.
Af medlidande häröfver rördes han nästan till tårar och
sade, i det han nalkades: "Min fru, sörj icke: trösten
är nära." När damen hörde hans ord, upplyfte hon
anletet och sade gråtande: "Gode man, du tyckes mig
vara en främmande pilgrim; hvad vet du om tröst och
om min bedröfvelse?" Då svarade pilgrimen: "Min fru,
jag är från Constantinopel och anlände just nyss hit, sänd
af Gud för att vända era tårar i fröjd och befria er man
från döden." "Huru?" sade damen. "Om du är från
Constantinopel och först nyss kommit hit, huru vet du,
hvem jag och min man äro?" Pilgrimen förtalde då ända

från begynnelsen hela förloppet med Aldobrandinos olycka
och sade henne, hvem hon var, huru länge hon varit
gift och ganska många andra omständigheter rörande
henne, som han rätt väl visste. Häröfver förundrade sig
damen storligen; och, då hon höll honom för en profet,
kastade hon sig på knä för honom och besvor honom vid
Gud att, om han kommit för att rädda Aldobrandino,
skynda dermed, emedan tiden var kort. Pilgrimen, som
låtsade vara en mycket from man, sade då: "Min
fru, stig upp och gråt icke, men gif väl akt på,
hvad jag nu skall säga er, och vakta er noga att
någonsin yppa det för någon. Efter hvad Gud uppenbarat
mig, har den bedröfvelse, ni nu lider, drabbat er för en
synd, den ni fordom begått, hvilken Herren Gud genom
denna hemsökelse till en del velat bestraffa, och som ni
måste alldeles försona, så vida ni icke vill råka i ännu
mycket större sorg." Damen sade då: "Herre, jag har
begått många synder och vet icke, hvilken af dem
Herren Gud vill att jag framför de öfriga skall godtgöra.
Säg mig det derföre, om ni vet det, så vill jag
uppbjuda alla mina krafter för att utplåna den." "Min fru,"
svarade pilgrimen, "jag vet ganska väl, hvilken det är,
och frågar er nu icke för att få bättre kunskap derom,
utan på det att ni sjelf genom dess bekännande må erfara
större samvetsförebråelser. Men låtom oss komma till
saken. Säg mig, minnes ni, om ni någonsin haft en
älskare?" När damen hörde detta, drog hon en djup
suck och förundrade sig mycket, emedan hon trodde, att
aldrig någon fått veta det, ehuru man ifrån den dagen, då
den för Tedaldo ansedde mördades, hviskat ett och
annat derom till följe af några oförsigtigt fällda yttranden

af Tedaldos förtrogne vän, som kände hemligheten. Hon
svarade således: "Jag ser, att Gud för er uppdagar
menniskors alla hemligheter, och är derföre icke sinnad att
dölja er mina. Det är sannt, att jag i min ungdom på
det högsta älskade den olycklige yngling, hvars död
lägges min man till last, och jag har också beklagat hans
olycka lika djupt, som den smärtat mig; ty, ehuru jag
före hans afresa visade mig hård och sträng emot honom,
hafva dock hvarken hans bortfärd eller hans långa
frånvaro eller ens hans olyckliga död förmått slita hans bild
ur mitt hjerta."

Härpå sade pilgrimen: "Den arme yngling, som
dödades, har ni aldrig älskat, men väl Tedaldo Elisei.
Men säg mig: hvad var skälet, att ni blef så förtörnad
på honom? Förolämpade han er väl någonsin?" "Han
förolämpade mig visst aldrig," svarade damen; "men
orsaken till min köld var en fördömd munks ord, för
hvilken jag en gång biktade mig; ty, när jag för honom röjde
den kärlek, jag bar till Tedaldo, och det förtroliga
umgänge, jag med honom plägade, gjorde han derför ett
larm, som ännu förskräcker mig, och sade mig, att, om
jag icke återvände dermed, ginge jag rakt i djefvulens
gap och blefve kastad i den brinnande pinoelden nederst
i helvetets djup. Häröfver råkade jag i sådan fruktan,
att jag fast beslöt att icke mera tåla hans förtrolighet;
och för att icke få anledning dertill ville jag icke vidare
mottaga några bref eller budskap från honom, ehuru jag
tror, att, om han varit ihärdigare i stället för att, såsom
jag förmodar, resa bort i förtviflan, så skulle jag, när
jag sett honom förtäras såsom snö för solen, afstått från
min hårda föresats, emedan jag icke hyste större

åstundan till något i verlden, än till honom." Pilgrimen sade
då: "Min fru, denna enda synd är det, som nu
hemsöker er med bedröfvelse. Jag vet helt visst, att
Tedaldo aldrig med våld tvang er till något: när ni
förälskade er i honom, gjorde ni det af egen böjelse, emedan
han behagade er väl; han kom till er efter er önskan
och vann er förtrolighet, hvarvid ni både i ord och
handling visade honom så stor ömhet, att, om han än förut
älskade er, ni tusen gånger fördubblade hans kärlek. Om
nu så var (och jag vet, att så förhöll sig) hvilket skäl
borde då kunnat förmå er att med sådan stränghet
undandraga er honom? Dessa saker hade ni på förhand
bort öfvertänka; och, om ni trott er skola komma att
ångra dem såsom förbrytelser, skulle ni icke företagit
dem. Så, som han blef er, blef ni hans. Att icke mera
anse honom för er, det hade ni efter behag kunnat,
såsom med andra era tillhörigheter; men att vilja
undanrycka honom er sjelf, som var hans, det var röfveri och
en otillbörlighet, så vida det icke var med hans egen
vilja.

Nu bör ni veta, att jag sjelf är munk och derföre
noga känner de andliges seder; och, om jag er till
nytta något oförbehållsamt yttrar mig om dem, är det
icke otillständigt för mig, som det skulle vara för en
annan. Jag vill derföre tala med er om detta ämne, på
det att ni för framtiden må lära känna munkarne bättre,
än ni hittills tyckes ha gjort.

Fordom voro visserligen munkarne fromma och
dygdiga menniskor; men de, som nu kalla sig och vilja
hållas för sådana, hafva ingenting af en munk mer än kåpan,
och icke ens den är sådan, som en munks borde vara.

Ty, då dessa af munkordnarnes stiftare bestämdes trånga
och knappa och af groft tyg för att sålunda ådagalägga
ett sinnelag, som ringa aktade de verldsliga tingen, när
man höljde sin kropp i en så oansenlig drägt; så göra
våra munkar sina kåpor vida och dubbla och af finaste
glänsande kläde och gifva dem ett behagligt och
öfverstepresterliga utseende samt blygas icke att stoltsera med
dem i kyrkor och på torg, liksom lekmän i sina rockar.
Och, såsom fiskaren söker med sitt nät fånga många
fiskar i floden, så bemöda sig dessa att i sina kläders
vida fållar och veck snärja rätt många bönesystrar, enkor
och andra dåraktiga qvinnor och män; och derom
bekymra de sig långt mera, än om någon annan
andaktsöfning. De hafva således, för att tala uppriktigt, icke
mera munkkåpor, utan blott deras färger. I stället för
att de forna munkarne sökte menniskors frälsning, önska
de nuvarande qvinnor och rikedomar och hafva satt och
sätta hela sin diktan och traktan uti att uppskrämma de
enfaldigas sinnen genom oväsen och skräckbilder och att
ådagalägga, hurusom synderna försonas med allmosor och
messor, på det att de sjelfva, som icke af fromhet, utan af
låghet och för att icke behöfva uthärda mödor tagit sin
tillflykt till munklifvet, må af den ene förses med bröd,
af den andre med vin och af den tredje för de aflidnas
själar bjudas på mat. Det är visserligen sannt, att
allmosor och böner förmå aftvå synderna; men, om de, som
gifva, såge, åt hvilka de göra det, eller kände dem,
skulle de hellre antingen behålla sina gåfvor för sig
sjelfva eller kasta dem för lika många svin. Emedan
munkarne nu veta, att, ju färre ägarne till en stor
skatt äro, desto mera kunna de draga fördel af den, så

bemödar sig en hvar bland dem att med larm och
hotelser aflägsna andra från det, om hvilket de sjelfva önska
blifva ensamma. Så utskrika de inför alla vällusten, på
det att de andra må afhålla sig derifrån, och qvinnorna
må qvarblifva för skrikarnes räkning. Så fördöma de
ocker och slem vinning, på det att de sjelfve, insatte till
återbärare af det illa förvärfvade, må kunna göra sina
kåpor vidare och köpa sig biskopsstift och an
indrägtigare prelatvärdigheter för samma penningar, som de
bevist säkert skulle föra sina ägare i förderfvet.

Förebrår man dem dessa och många andra
orättfärdiga ting, tro de, att de afbörda sig hela sin svåra skuld
med svaret: "Gören, hvad vi säga, och icke hvad vi
göra"; liksom det vore lättare för fåren, än för herdarne,
att vara ståndaktige och göra fienden motstånd. Också
vet en stor del af dem, huru många bland dem, som
de gifva detta svar, icke förstå det så, som det var
menadt. Ty våra dagars munkar vilja nog, att man skall
göra, såsom de säga, nämnligen fylla deras pung med
penningar, anförtro dem sina hemligheter, bevara sin
kyskhet, vara tålig, förlåta oförrätter och vakta sig att
tala illa; alltsammans idel vackra, ärbara och fromma
saker. Men hvarföre vilja de det? Jo, på det att de sjelfva
må kunna göra, hvad som icke stode dem fritt, om
lekmännen gjorde sammalunda. Hvem vet icke, att lättjan
icke kan finnas till utan penningar? Om således du
utgåfve penningarne för ditt eget nöje, så skulle munken
icke kunna latas i sitt kloster; om du sökte qvinnors
gunst, skulle munkarne icke ha tillfälle dertill; om icke
du vore tålig och förläte oförrätter, vågade munken icke
komma i ditt hus och befläcka din familjs ära.

"Hvarföre skall jag först begynna med allting?" Så ofta de
inför förståndiga menniskor frambära en slik ursäkt,
anklaga de sig sjelfva. Hvarföre stadna de icke i sitt hus
och i verlden, om de icke tilltro sig att lefva återhållsamt
och fromt? Men, vilja de en gång egna sig åt detta lif,
hvarföre följa de då icke Evangelii heliga ord: Christus
begynte att göra tecken och lära? Må de först sjelfva handla
fromt och sedan lära andra. Jag har i mina dagar sett
tusentals, som sökt vinna, älskat, besökt icke blott
verldsliga damer, utan äfven klostrets qvinnor; och dock är det
dessa, som på predikstolen göra värsta larmet. Skulle
vi således följa dylika menniskors lefverne? Det må den
göra, som har lust; men Gud vet, om han handlar klokt.

Men, äfven antaget, att munken, som bannade er,
hade rätt, när han sade, att det är den svåraste synd
att bryta den äktenskapliga troheten; är det icke en
mycket större att plundra en man? Är det icke en
mycket större synd att döda honom eller stöta honom
bort att landsflyktig med sorg irra kring verlden? Detta
måste hvar och en medgifva. Att en qvinna förtroligt
umgås med en man, det är en naturens synd: men att
röfva eller döda eller bortjaga, det härflyter af sinnets
ondska. Jag har redan förut bevist, att ni plundrade
Tedaldo, när ni undanryckte honom er, som af fri vilja
blifvit hans egen. Jag säger dessutom, att ni, i hvad på
er ankommit, dödade honom; ty det berodde icke på er,
att han icke, då ni alltjemnt visade er mera grym, dödade
sig med egna händer: och lagen stadgar, att den, som är
orsaken till ett brott, är lika skyldig som den, hvilken
föröfvar det. Icke heller kan det förnekas, att ni varit
anledning dertill, att han gått i landsflykt och i sju års

tid olycklig färdats kring i verlden. Ni har således
begått en mycket större synd i hvart och ett af de tre
nämnda tingen, än ni begick genom förtroligheten med
honom.

Men låt oss se till: kanske Tedaldo förtjente denna
behandling? Helt visst gjorde han det icke. Ni sjelf
har redan erkännt det; och dessutom vet jag, att han
älskade er högre än sig sjelf. Intet föremål blef
någonsin så hedradt, så upphöjdt, så firadt, som ni framför
alla andra damer af honom, om han befann sig på
ett ställe, hvarest han i ärbarhet och utan att uppväcka
misstankar kunde tala om er. All sin välfärd, all sin
heder och frihet hade han helt och hållet lemnat i era
händer. Var han icke en adelig ung man? Var han
icke skön framför andra sina medborgare? Var han icke
hurtig i alla sådana saker, som anstå unge män? Icke
älskad, icke värderad, icke gerna sedd af hvar man?
Icke heller till detta kan ni neka. Huru kunde ni
således på en narraktig, oförståndig och afundsjuk
munkstackares ord fatta en så grym föresats mot honom? Jag
vet icke, i hvilken underlig villfarelse de qvinnor äro,
som undvika och ringakta männen, der de i stället, vid
tanken på, hvad de sjelfva äro, och huru stor och
härlig den ädelhet är, som Gud förlänat mannen framför
alla andra skapade varelser, borde hålla för en ära, när
de älskas af en sådan, och högst af allt dyrka samt med
all omsorg söka behaga honom, på det han aldrig må
upphöra att älska dem. Men, hvad ni, intalad af en
sådan der ändelig läckermun till munk, i stället gjort,
det vet ni bäst med er sjelf. Kanske önskade han sjelf

intaga den plats, hvarifrån han bemödade sig att förjaga
en annan.

Denna synd är det således, som den guddomliga
rättfärdigheten, hvilken med omutlig rättvisa utför alla
sina handlingar, icke velat lemna ostraffad: ty, likasom
ni utan orsak försökte rycka er undan Tedaldo, så har
er man varit och är utan skäl i fara, och ni sjelf i
bedröfvelse för Tedaldo. Om ni vill befrias ur denna nöd,
måste ni lofva och än mera hålla följande: Om det
någonsin händer, att Tedaldo återvänder hit från sin långa
landsflykt, skall ni återgifva honom er kärlek, er
välvilja och förtrolighet, med ett ord återförsätta honom i
den ställning, hvari han befann sig, innan ni dåraktigt
satte tro till den dumma munken."

Pilgrimen hade slutat sitt tal, och damen, som med
största uppmärksamhet åhört det, tyckte hans skäl vara
ganska sanna och ansåg sig, då hon hörde honom säga
det, helt säkert hemsökt för denna synd. Hon sade
derföre: "Guds vän, jag inser ganska väl, att, hvad ni
säger, är sannt, och finner äfven till stor del af er
förklaring, hurudana munkarne äro, dem jag hittills
allesammans ansett för helgon. Utan tvifvel känner jag, att
jag svårligen felat i mitt beteende mot Tedaldo; och, om
det berodde på mig, skulle jag gerna försona mitt fel
på det sätt, ni nämnt mig. Men huru skall det kunna
ske? Tedaldo kan aldrig återkomma: ty han är död;
och derföre vet jag icke, hvarföre jag behöfver lofva er
något, som säkerligen aldrig kan ske." Härtill svarade
pilgrimen: "Min fru, Tedaldo är visst icke död, efter
hvad Gud uppenbarar mig, utan lefver frisk och äfven i
lyckliga omständigheter, om han ägde er ynnest." Då

genmälde damen: "Se till, hvad ni säger. Jag såg
honom ligga död framför min port, genomborrad af flera
dolkstyng; jag hade honom i dessa armar och badade
hans döda anlete med många tårar, hvilka kanske voro
orsaken till de ohöfviska rykten, man sedan om mig
utspridt." Derpå svarade pilgrimen: "Min fru, hvad ni
än må säga, så försäkrar jag er, att Tedaldo är i lifvet;
och, derest ni lofvar att hålla honom det, som jag sagt,
så hoppas jag, att ni snart skall få se honom." "Det
skall jag gerna göra," sade damen; "ty ingenting kunde
hända mig, som skulle skänka mig sådan glädje, som om
jag finge se min man fri och oskadd och Tedaldo
lefvande."

Tedaldo tyckte det då vara tid att upptäcka sig och
glädja damen genom ett säkrare hopp med afseende på
hennes man, och han sade derföre: "Min fru, för att
trösta er för er man måste jag yppa er en hemlighet,
som ni bör vakta er att någonsin i hela ert lif upptäcka."
De voro i ett aflägset rum och ensamma, emedan damen
hyste största förtroende till den fromhet, som tycktes
henne framträda hos pilgrimen. Tedaldo framtog således
en ring, som han med högsta omsorg bevarat, och
hvilken damen gifvit honom den sista natten, han hvilat
hos henne; och, i det han visade henne den, sade han:
"Min fru, känner ni denna?" Som damen fick se den
och igenkände den, sade hon: "Ja, herre; jag gaf den en
gång åt Tedaldo." Pilgrimen stod då upp, afkastade hastigt
pilgrimskåpan, aftog hatten och sade med florentinskt
uttal: "Och känner ni mig?" När damen såg honom,
igenkände hon honom som Tedaldo, men häpnade och
fruktade för honom, såsom man gör för lik, om man får

se dem gå kring som lefvande. Hon gick derföre icke
honom till mötes för att mottaga honom såsom den från
Cypern återkommande Tedaldo, utan ville bäfvande fly
honom, liksom om han uppstått ur grafven. Då sade
Tedaldo: "Min fru, tvifla icke: jag är er Tedaldo, frisk
och sund, och har aldrig dött eller varit död, hvad an
ni sjelf och mina bröder må tro." Damen lugnade sig
då åter; och, då hon igenkände rösten och nogare
betraktat honom samt öfvertygat sig om, att han för visso
var Tedaldo, föll hon gråtande honom om halsen, kysste
honom och sade: "Min ljufve Tedaldo, var tusenfaldt
välkommen." Tedaldo kysste och omfamnade henne
tillbaka och sade: "Min fru, det är nu icke tid till ett
förtroligare mottagande: jag vill först gå och laga så, att
Aldobrandino blir er oskadd återgifven, och hoppas, att
ni innan i morgon afton skall härom erhålla
underrättelser, som skola behaga er. Om jag imellertid redan i
dag, som jag tror, får goda nyheter om hans räddning,
önskar jag i qväll kunna inkomma till er och berätta er
dessa med mera beqvämlighet, än jag nu kan."

Sedan påtog han ånyo vallfartsmanteln och hatten,
kysste damen åter och tog, sedan han uppmuntrat henne
med godt hopp, afsked af henne samt begaf sig dit, der
Aldobrandino satt fången och mera upptogs af fruktan
för en förestående död, än af hopp om kommande
räddning. Såsom en andlig tröstare gick han med
fångvaktarnes tillåtelse in till honom, satte sig bredvid honom
och sade: "Aldobrandino, jag är en din vän och utsänd
till din räddning af Gud, som varkunnar sig öfver dig
för din oskuld. Om du derföre af vördnad för Honom
vill skänka mig en ringa gåfva, som jag af dig vill

begära, skall du osvikligen innan morgondagens afton höra
din frikännelse, i stället för det att du väntar din
dödsdom." Härtill svarade Aldobrandino: "Redlige man
eftersom du bemödar dig om min räddning, måste
du, såsom du säger, vara min vän, ehuru jag
hvarken känner dig eller kan påminna mig någonsin hafva
sett dig. I sanning, den synd, för hvilken man påstår
att jag skall blifva dömd till döden, har jag aldrig
begått, men väl många andra, som kanske fört mig i denna
belägenhet. Men jag försäkrar dig, att, om Gud nu har
miskund med mig, vill jag Honom till ära icke blott
lofva, utan äfven göra det största, och således än mer
en ringa ting; begär derföre, hvad du behagar: ty
ofelbart skall jag, om det tyckas mig undkomma, hålla mitt
löfte." Pilgrimen sade då: "Hvad jag önskar är intet
annat, än att du förlåter Tedaldos fyra bröder, att de, i
tro, att du var saker till deras broders död, bragt dig i
detta läge, och att du behandlar dem som bröder och
vänner, i fall de härför begära din förlåtelse." Härtill
svarade Aldobrandino: "Blott den, som lidit en
förolämpning, vet, huru ljuf hämnden är, och med hvilken
brinnande längtan man åstundar den; men likväl vill jag,
på det Gud må skänka mig min räddning, gerna förlåta dem
och förlåter dem redan nu, samt skall, om jag kommer
med lifvet härifrån och undgår faran, härutinnan bete
mig; så, som du finner för godt." Detta behagade
pilgrimen, och utan att vilja upptäcka honom något vidare
bad han honom enträget vara vid godt mod, emedan han
helt visst, innan följande dag ginge till ända, skulle erfara
de säkraste underrättelser om sin räddning.

Han tog derpå afsked af honom och begaf sig till
signorían, der han i hemlighet sade till den riddare, som
innehade den, sålunda: "Min nådige herre, en hvar bör
med nöje bemöda sig om, att sanningen i allt må blifva
känd, och i synnerhet de, som innehafva den plats, ni
nu bekläder, på det att de, som icke begått ett brott,
icke heller må uppbära straffet, men de brottslige blifva
näpste. På det nu detta måtte ske, till er heder och till
olycka för den, som förtjent henne, har jag kommit hit.
Såsom ni vet, har ni strängt förfarit med Aldobrandino
Palermini och tror er hafva för sannt befunnit, att han
varit den, som mördat Tedaldo Elisei, hvarföre ni är i
begrepp att döma honom skyldig; men detta är med
största visshet falskt, såsom jag innan midnatt hoppas genom
gärningsmännens öfverlemnande i era händer kunna
bevisa er." Den förträfflige mannen, som kände
medlidande med Aldobrandino, lånade gerna örat åt pilgrimens
ord och lät, sedan han med honom närmare talat om
saken, efter hans anvisning i första sömnen utan
motstånd gripa de båda bröderne, som ägde härberget, och
deras dräng. För att erfara förloppet af saken ville han
lägga dem på pinbänken, men de läto det icke komma
derhän, utan bekände hvar för sig och sedan alla
tillsammans öppet, att det varit de, som utan att känna
Tedaldo Elisei dödat honom. Tillfrågade om skälet,
svarade de, att han, medan de icke varit hemma i
härberget, mycket ansatt den enes hustru och velat med våld
tvinga henne att vara honom till viljes.

När pilgrimen hört detta, tog han orlof af
adelsmannen och gick bort samt skyndade i hemlighet till fru
Ermellinas hus. Alla andra i huset hade gått till hvila,

och han fann henne således ensam, väntande honom och
lika mycket längtande att erhålla goda underrättelser om
sin man, som att fullkomligt försona sig med sin Tedaldo.
Vid inträdet sade han med glad uppsyn till henne: "Min
dyraste dame, var vid godt mod; ty för visso får du i
morgon tillbaka din Aldrobrandino frisk och sund"; och
för att än mera fullkomligt öfvertyga henne härom
berättade han henne utförligt, hvad han gjort. Damen
kände sig gladare än någonsin öfver två så plötsligen
inträffade lyckliga händelser, nämnligen att hon lefvande
återfick sin Tedaldo, som hon helt säkert ansåg sig hafva
som död begråtit, och såg sin Aldobrandino fri från fara,
hvars död hon inom få dagar trodde sig skola begråta.
Hon omfamnade derföre och kysste sin Tedaldo ömt, hvarpå
de tillsammans gingo till sängs och under ömsesidig
ljuflig förnöjelse slöto en angenäm och glädtig fred. Men,
när dagen nalkades, stod Tedaldo upp; och, sedan han
först omtalat för damen, hvad han ärnade göra, och ånyo
bedt henne att icke upptäcka hans hemlighet, lemnade
han hennes hus för att, när det var tid, tillse
Aldobrandinos angelägenheter.

Då dagen var inne, frigaf signorían, som ansåg sig
vara fullkomligt underrättad om saken, Aldobrandino och
lät några dagar derefter halshugga missgerningsmännen
på det ställe, der de begått mordet. När således
Aldobrandino till sin egen, sin frus och alla sina vänners och
slägtingars stora glädje var fri, och alla tydligen insågo,
att detta lyckats blott genom pilgrimens bemödanden,
inbjödo de båda makarna honom att bo hos dem, så
länge han behagade vistas i staden; och der kunde de

aldrig nog bevisa honom ära och kärlek, i synnerhet
damen, som väl visste, hvem hon hedrade.

Men efter några dagar tyckte Tedaldo det vara tid
att försona sina bröder med Aldobrandino, emedan han
visste, att de icke blott kände sig skymfade genom
dennes frigifvande, utan äfven af fruktan höllo sig väpnade;
han påminte derföre den senare att hålla sitt löfte, och
Aldobrandino svarade nöjdt, att han härtill vore
beredvillig. Pilgrimen uppmanade honom derföre att till
följande dagen tillreda ett skönt gästabud, vid hvilket han
önskade att Aldobrandino med sina slägtingar och deras
fruntimmer mottoge de fyra bröderne och deras damer,
i det han tillade, att han sjelf genast ginge för att å hans
vägnar inbjuda dem till hans förlåtelse och gästabud.
Aldobrandino samtyckte till allt, som pilgrimen fann för
godt, och denne gick strax till de fyra bröderne, vexlade
många ord med dem, såsom nödigt var vid en dylik
saks behandling, och förmådde dem slutligen med
omotståndliga skäl temligen lätt att begära förlåtelse och
derigenom återvinna Aldobrandinos vänskap, samt inbjöd
härpå dem och deras damer att följande dag spisa
middag hos Aldobrandino; och de mottogo gerna, tryggade af
hans hedersord, inbjudningen.

Följande morgon vid mattimmen begåfvo sig först
Tedaldos fyra bröder, svartklädda som de voro, med
några sina vänner hem till Aldobrandino, som väntade
dem. Här nedkastade de inför alla dem, som af
Aldobrandino inbjudits att hålla dem sällskap, sina vapen på
marken och öfverlemnade sig sjelfva i Aldobrandinos
händer, i det de tillika begärde hans förlåtelse för hvad
de gjort mot honom. Aldobrandino mottog dem under

tårar och med ömhet; han kysste dem alla på munnen
och förlät dem i få ord alla lidna oförrätter. Efter dem
kommo deras systrar och husfruar, alla klädda i bruna
sorgdräkter, och mottogos med glädje af fru Ermellina och
de öfriga damerna. Vid bordet betjentes män och damer
lika präktigt, och ingenting fanns der annat än
berömvärdt, med undantag af ett, nämnligen den tystnad, som
iakttogs för den nya sorg, hvilken uttalade sig i Tedaldos
slägtingars mörka klädedrägt. Derföre tadlades också af
några pilgrimens företag och gästabudet, såsom han sjelf
märkte. Men, när det tycktes honom vara tid att, såsom
han inom sig beslutit, förjaga denna sorg, stod han upp,
medan de andra ännu spisade frukterna, och sade : "Intet
fattas detta gästabud för att göra det gladt, utom Tedaldo;
och, efter det I, oaktadt I hafven haft honom så länge ibland
er, icke igenkännt honom, vill jag visa er honom." Nu
afkastade han kåpan och det öfriga af pilgrimsdrägten och
stod framfor dem i en jacka af grönt taft; alla betraktade
honom länge med största häpnad och igenkände honom,
innan någon vågade tro, att det var han sjelf. När Tedaldo
märkte detta, berättade han dem mycket om deras
slägtskapsförhållanden, om saker, som händt dem imellan, och
om sina egna händelser. Hans bröder och de öfrige
männen skyndade då att under glädjetårar omfamna honom,
och detsamma gjorde sedan fruntimren, så skylda som
oskylda, utom fru Ermellina. När Aldobrandino såg detta,
sade han: "Hvad vill detta säga, Ermellina? Hvarföre
välkomnar du icke Tedaldo liksom de andra damerna?"
Härtill svarade damen, så att alla hörde det: "Här finnes
ingen, som hellre än jag skulle välkomnat honom, såsom
den, som mer än alla andra är honom förbunden, emedan

jag genom hans bemödanden återfått dig; men det
ohöfviska tal, som utspriddes i de dagarne, då vi begräto
den, vi trodde vara Tedaldo, afhåller mig derifrån." Då
sade Aldobrandino: "Men tror du då, att jag sätter tro
till bakdantare? Han har ju sjelf, derigenom att han
åvagabragte min räddning, rätt klart ådagalagt dessa
ryktens osanning, utan att jag derföre någonsin trott
dem. Stå du blott upp och gå att omfamna honom!"
Damen, som intet hellre önskade, var icke senfärdig att
häri lyda sin man: hon stod strax upp, omfamnade honom
och helsade honom välkommen, såsom de andra gjort.
Detta Aldobrandinos storsinta beteende behagade mycket
Tedaldos bröder och alla andra män och qvinnor, som
der voro, och alla tvifvelsmål, som af det utkomna pratet
kanske uppstått i någras sinnen, häfdes härigenom
fullkomligt. Alla betygade således Tedaldo sin glädje, och
han sjelf slet de svarta kläderna af sina bröder och de
mörkbruna af sina systrar och svägerskor och ville, att de
skulle låta dithemta andra drägter. Och, sedan de iklädt
sig dem, roade de sig länge med sånger, danser och
andra förlustelser, hvarigenom gästabudet, som haft en så
tyst början, fick ett gladt och jublande slut. Sedan gingo
de alla, så uppfyllda af glädje, som de voro, till Tedaldos
hus och spisade der om aftonen, och festen fortsattes på
samma vis i flere dagar.

Åtskilliga dagar ansågo Florentinarne Tedaldo nästan
såsom en från de döda uppväckt och ett riktigt under;
och månge, ja till och med hans bröder hyste ännu i
sitt sinne ett ehuru svagt tvifvel, om det verkligen var
han sjelf eller icke; de trodde det ännu icke rätt säkert
och skulle kanske länge icke gjort det, om icke en

händelse inträffat, som upplyste dem om, hvem den mördade
varit; och detta var följande. En dag gingo några
fotknektar från Lunigiana förbi brödernes hus, och, då de
fingo se Tedaldo, gingo de emot honom och sade: "Huru
står det till med dig, Faziuolo?" Tedaldo svarade dem
då i närvaro af sina bröder: "I hafven förvexlat mig
med någon annan." Då de hörde honom tala, blygdes
de och bådo honom om förlåtelse, i det de sade: "Ni
liknar i sanning mer, än vi någonsin sett någon likna en
annan, en vår kamrat, som heter Faziuolo från
Pontremoli och reste hit för omkring fjorton dagar sedan eller
föga mer, utan att vi sedan kunnat erfara, hvad som
blifvit af honom. Det är också sannt, att vi förundrade oss
öfver er drägt; ty han var soldat liksom vi." När
Tedaldos äldste broder hörde detta, framträdde han och
frågade, huru denne Faziuolo varit klädd. De beskrefvo
det, och det befanns fullkomligt hafva varit, som de sade,
hvadan man sa af dessa, som andra tecken insåg, att den,
som mördats, varit Faziaolo och icke Tedaldo; och
således försvann all misstanke rörande honom ur hans
bröders och alla andras sinnen. Men Tedaldo, som
återkommit med stora rikedomar, fortfor i sin kärlek, och,
utan att damen mera förtörnades på honom, gladdes de
länge, under försigtigt uppförande, af sin älskog. Gud
låte oss fröjdas af vår.

<h2>Åttonde Berättelsen.</h2>

<b>Ferondo begrafves som död, sedan han förtärt ett
visst pulver. Abboten, som imellertid förlustar
sig med hans hustru, hemtar honom ur grafven
och sätter honom i fängelse, men inbillar honom,
att han är i skärselden. Sedan uppväckes han
och uppfostrar såsom sin en son, som abboten
födt med hans hustru.</b>

När slutet af Emilias långa berättelse var inne, som
oaktadt sin längd icke misshagat någon, utan af alla
ansågs för kortligen förtald, i betraktande af de många och
omvexlande i den omtalade händelserna, tydde drottningen
blott med en vink sin önskan för Lauretta och gaf henne
derigenom anledning att begynna sålunda:

Dyraste damer, jag tänker just nu på att berätta en
sann händelse, som dock snarare har utseende af att vara
en lögn, än hvad den verkligen är; den föll mig i sinnet
derföre, att jag nyss hörde, att en person begrofs och
begräts i stället för en annan. Jag skall deremot förtälja,
huru en lefvande blef begrafven för död, och huru sedan
både han sjelf och många andra med honom trodde, att
han såsom uppstånden, och icke som lefvande åter 
lemnat grafven, medan den tillbads såsom ett helgon, hvilken 
för detta snarare bort dömas som en förbrytare.

I Toscana var nämnligen och är ännu i dag ett
abbotstift, såsom vi ofta finna sådana, beläget i en af
menniskor föga besökt nejd. Der hade en munk blifvit
abbot, som i allt var ganska sträng och from, utom i
afseende på umgänget med qvinnor; men detta förstod
han så försigtigt bedrifva, att nästan ingen ens anade,
än mindre visste något dylikt, hvarföre han i allo
ansågs för en gudfruktig och helig man. Nu begaf sig,
att en ganska rik bonde vid namn Ferondo blef mycket
förtrolig med abboten; han var en grof och öfver
måttan dum man, och hans umgänge behagade abboten blott
för den förlustelse, han stundom hemtade af hans enfald.
Imellertid varsnade abboten, att Ferondo hade en utmärkt
skön qvinna till hustru, och i henne förälskade han sig
så varmt, att han hvarken dag eller natt tänkte på något
annat. Men, då han fick veta, att Ferondo, ehuru i allt
annat enfaldig och dum, likväl var högst klok, då det
gällde att älska sin hustru och väl vakta henne, råkade
han nästan i förtviflan. Likväl bragte han det, förståndig 
som han var, derhän, att Ferondo tillsammans med
sin hustru stundom kom till klostrets trädgård att
förlusta sig. Der samtalade han mycket gudaktigt med dem
om det eviga lifvets salighet och om många aflidna mäns
och qvinnors fromma gerningar, tills slutligen frun fick
lust att bikta sig för honom och begärde tillstånd dertill
af Ferondo, som också gaf henne det.

Till abbotens stora glädje kom hon således i detta
ärende till honom, satte sig vid hans fötter och begynte,
innan hon sade något annat: "Vördige herre, om Gud 
gifvit mig en förståndig man eller också ingen, skulle det
kanske blifva mig lätt att under ledning af er beträda
den väg, om hvilken ni sagt, att den för till evinnerligt
lif; men nu kan jag, när jag betänker, hvilken dum man
Ferondo är, nästan kalla mig enka, medan jag likväl är
gift så till vida, som jag, så länge han lefver, icke kan
taga mig en annan man. Så enfaldig han är, är han
dertill utan någon anledning öfver all höfva svartsjuk
på mig, så att jag fördenskull omöjligen kan lefva med
honom i annat än bedröfvelse och olycka. Förr än jag
skrider till den vidare bikten, ber jag er således på det
allra ödmjukaste, att ni i detta hänseende måtte
godhetsfullt gifva mig något råd; ty, om jag ej härigenom
får en grund för mitt tillämnade nya lif, så skall
hvarken bikten eller någon annan from handling båta mig
mycket."

Detta tal fyllde abbotens själ med glädje; han tyckte,
att lyckan banat honom vägen till målet för hans
ifrigaste önskan och sade: "Min dotter, väl anser jag det
som ett stort bekymmer för en vacker och finkänslig
qvinna som ni att hafva till man en oförståndig stackare;
men en än större börda måste en svartsjuk vara. Då ni
nu har både det ena och det andra, tror jag således
utan svårighet, hvad ni berättar mig om er bedröfvelse.
Men härför ser jag rent ut sagdt intet annat råd eller
medel, än ett, att nämnligen Ferondo botas för sin 
svartsjuka. Läkemedlet förstår jag ganska väl tillreda, blott
ni tror er nog stark att hålla hemligt, hvad jag nu för
er vill omtala." Frun svarade: "Min fader, tvifla icke
härpå; hellre skulle jag låta mig dödas, än för någon
omtala, hvad ni sagt, att jag icke skulle få säga. Men 
huru skall detta tillgå?" Abboten genmälde: "Om vi
vilja, att han skall blifva botad, måste han nödvändigt i
skärselden." "Men," sade frun, "huru skall han kunna
komma dit lefvande?" "Han måste dö," svarade abboten, 
"och sålunda kommer han dit; och, när han sedan
utstått så stor pina, att han blifvit botad för sin
svartsjuka, skola vi med vissa böner bedja Gud återskänka
honom lifvet, hvilket Han säkert skall göra." "Jag blifver 
således enka?" sade frun. "Ja," genmälde abboten,
"för någon tid, under hvilken ni dock måste väl akta er
för att gifta om er, emedan Gud skulle illa upptaga det,
och ni, när Ferondo återvände, måste komma tillbaka
till honom, som då blefve svartsjukare än någonsin."
"Blott han blifver botad för detta onda," sade frun, "så
att icke jag behöfver beständigt sitta liksom i fängelse,
så är jag nöjd. Gör derföre, som er behagar."

"Jag skall då företaga det," sade abboten; "men
hvilken belöning får jag väl af er för en så stor tjenst?"
"Min fader," svarade frun, "begär hvad ni önskar, blott
att jag förmår det. Men hvad kan väl en så ringa
qvinna som jag erbjuda, som skulle anstå en så hög
herre?" Härtill svarade abboten: "Min fru, ni kan göra
mig en ej ringare tjenst, än den jag står i beredskap
att göra er; ty, liksom jag beslutit göra det, som skall
blifva er lycka och tröst, så kan också ni skänka mig
min välfärd och mitt lif." Då sade frun: "Om så är,
är jag redo." "Gif mig således," sade abboten, "er
kärlek och låt mig njuta er sjelf, för hvars skull jag
alldeles brinner och förtärs." När hustrun hörde detta,
svarade hon helt bestört: "Ack, vördige fader, hvad begär
ni väl af mig? Jag trodde, att ni var ett helgon. Passar 
det sig nu för fromma män att fordra dylika ting af de
qvinnor, som komma för att rådfråga dem?" Härtill
genmälde abboten: "Mitt vackra hjerta, förundra er icke
öfver detta: härigenom minskas icke heligheten; ty hon
bor i själen, och det, som jag af er önskar, är en
kroppens synd. Men, huru det än må vara, er älskliga
skönhet har haft så stor kraft, att kärleken tvingar mig att
handla på detta sätt. Jag säger er, att ni kan mer än
någon annan qvinna berömma er af er skönhet, emedan
den behagar de fromma, som likväl äro vana att beskåda
himmelens skönheter. Dessutom är jag, ehuru abbot,
menniska som andra och, som ni ser, ännu icke gammal.
Det bör således icke falla er svårt att göra detta, utan
ni bör tvärtom ifrigt önska det; ty, medan Ferondo är
i skärselden, skall jag om nätterna hålla er sällskap och
skänka er den hugnad, hon skulle gifva er. Ingen skall
heller någonsin varsna detta, emedan en hvar om mig
tänker detsamma och än mer, än ni nyss trodde. Försmå 
icke den nåd, Gud erbjuder er: det är ganska många,
som åstunda, hvad ni kan få och äfven får, om ni är
förståndig och lyder mitt råd. Dessutom har jag många
sköna och dyrbara klenoder, dem jag icke tänker skänka
någon annan än er. Gör således, mitt ljufva hopp, för
mig detsamma, som jag så gerna gör för er."

Frun höll ansigtet sänkt och visste icke, huru hon
skulle kunna neka honom, men tyckte sig också icke
göra rätt i att gifva efter. Abboten, som såg, att hon
åhört honom och dock dröjde med svaret, mente sig
redan till hälften hafva omvändt henne, fortfor att öfvertala
henne med många ord och upphörde icke förr, än han satt
henne i hufvudet, att hon deri handlade rätt. Hon sade 
derföre blygt, att hon var beredvillig att i allt lyda
honom, men icke kunde det, förrän Perondo vore i
skärselden. Härtill svarade abboten högst belåten: "Vi skola
också genast skaffa honom dit. Laga blott, att han i
morgon eller någon annan dag kommer hit på besök till
mig." Vid dessa ord tryckte han förstulet en präktig
ring i hennes hand och gaf henne orlof. Men frun gick,
glad öfver denna gåfva och i hopp om ännu flera, tillbaka 
till sina följeslagerskor och förtalde underbara ting
om abbotens helighet samt återvände med dem hem.

Några dagar derefter begaf sig Ferondo till klostret;
och, när abboten fick se honom, beslöt han strax att
skicka honom till skärselden. Han framtog derföre ett
pulver af underbar kraft, hvilket han fordom i Levanten
fått af en stor furste, som försäkrat honom, att den Gamle
på Berget plägade begagna det, när han ville i sömnen
sända någon till sitt paradis eller hemta honom derifrån.
Ingifvet i större eller mindre mängd, hade det den verkan 
att, utan någon skada, för längre eller kortare tid
insöfva den, som intagit det, så att man, medan dess
inflytande varade, icke kunde tro honom hafva lif i sig.
Af detta pulver tog han så mycket, som behöfdes för att
framkalla en tre dagars sömn, och gaf i sin cell Ferondo
obemärkt det att dricka, blandadt i en bägare icke
riktigt klarnadt vin. Derpå förde han honom ut i klostergången 
och började jemnte flere af sine munkar roa sig åt
honom och hans dumheter. Men det dröjde icke länge,
förrän pulvret verkade, och Ferondo öfverfölls af en så
plötsliga och svår matthet, att han stående insomnade och
föll ned sofvande. Abboten låtsade blifva orolig öfver
denna händelse, lät lossa hans gördel och hemta friskt 
vatten och stänka honom i ansigtet samt försökte många
andra medel, liksom han velat återkalla de försvunna
lifsandarne och känslan, som intagits af dunster från magen
eller af något annat. Men, då han och munkarne sågo, att
Ferondo oaktadt allt detta icke kom till sans, och vid
pulsens vidrörande icke funno något tecken till lif hos honom,
höllo de alla för säkert, att han var död. Man skickade
derföre bud till hans hustru och slägtingar, hvilka alla
genast ditkommo; och, sedan de en stund begråtit honom,
lät abboten lägga honom klädd, som han var, i ett
grafhvalf. Hustrun återvände hem och försäkrade, att hon
aldrig ville skiljas från en liten gosse, som hon haft med
honom; och så blef hon qvar i sitt hus och begynte
vårda sin son och den rikedom, Ferondo efterlemnat.

Om natten stod abboten helt tyst upp jemnte en
bolognesisk munk, på hvilken han mycket litade, och
som den dagen anländt från Bologna; de togo Ferondo
ur grafven och buro honom till ett hvalf, der man icke
såg något ljus, och som tjenade till fängelse för felaktige
munkar. Här afdrogo de honom hans kläder, klädde
honom i stället som munk, lade honom på en halmkärfve
och lemnade honom ensam, tills han skulle vakna.
Imellertid begynte den bolognesiske munken, som af abboten
underrättats om, hvad han hade att göra, utan att någon
annan visste det, att afvakta, att Ferondo skulle komma
till sans igen.

Följande dagen begaf sig abboten jemnte några af
sina munkar, under sken af ett besök, till fruns hus,
hvilken han fann svartklädd och bedröfvad; och, sedan han
en stund tröstat henne, påminte han henne sakta om
hennes löfte. Hustrun, som nu såg sig fri och hvarken 
besvärad af Ferondo eller någon annan och derjemnte på
abbotens finger varsnade en ny skön ring, sade, att hon
var färdig, och öfverenskom med honom, att han skulle
begifva sig dit följande natt. När natten var inne, gick
också abboten dit, iklädd Ferondos kläder och åtföljd af
sin munk, sof hos henne med största lust ända till
morgonen och återvände derpå till klostret, Denna väg gick
han sedermera ganska ofta i samma ärende; och, då han
stundom på bort- eller hemvägen möttes af några, trodde
man, att det var Ferondos vålnad, som för att göra bot
måste gå kring i nejden. Härom gingo sedan många rykten 
bland det vidskepliga folket i byn, och det berättades
äfven flera gånger för hustrun, som dock bättre visste,
hvad det hade att betyda.

När Ferondo kom till lifs igen och fann sig i hvalfvet, 
utan att veta, hvar han var, kom den bolognesiske
munken in med fruktansvärd röst, tog fatt honom och
gaf honom med några spön, som han bar i handen, ett
dugtigt kok stryk. Ferondo grät och skrek och frågade
oupphörligen: "Hvar är jag?" Härpå svarade munken:
"Du är i skärselden." "Huru?" sade Ferondo. "Jag är
således död?" "Ja visst," svarade munken. Ferondo
begynte derföre begråta sig sjelf, sin hustru och son,
under det han sade de underligaste saker i verlden. Munken
bar sedan till honom något mat och dryck. När Ferondo
såg detta, sade han: "Åh kors, äta de döda?" "Ja,"
svarade munken; "och det här, som jag medför, är hvad
din förra hustru i morgse skickade till kyrkan, att man
derför skulle läsa messor för din själ, och som efter vår
Herres vilja här kommer dig till godo." "Gud välsigne
henne!" sade då Ferondo. "Jag älskade henne också 
rätt mycket, innan jag dog: jag hade henne hela natten
i famn och gjorde icke annat än kysste henne, ja, och
annat också, när lusten kom på mig." Sedan begynte
han med mycken begärlighet äta och dricka; men, då
vinet icke tycktes honom vara särdeles godt, sade han
åter: "Gud gifve henne en olycka! Hon har icke gett
presten af det fatet, som ligger närmast muren." Men,
när han ätit, fattade munken åter tag i honom och gaf
honom ånyo med samma spön en god risbastu. Sedan
Ferondo länge skrikit, sade han till honom: "Ack,
hvarföre gör du med mig på det här viset?" "Emedan vår
Herre," sade munken, "befallt, att du två gånger om
dagen skall blifva så här slagen." "Och af hvad orsak?"
återtog Ferondo. "Derföre," sade munken, "att du var
svartsjuk, fast du hade till hustru den bästa qvinna i
hela din nejd." "Ack ja," sade Ferondo, "du har rätt!
Den allra sötaste, mycket sockersötare än bakelse! Men
jag visste icke, att vår Herre tyckte illa vara, att man
var svartsjuk; annars skulle jag icke ha varit det." "Det
borde du", genmälde munken, "ha betänkt, medan du
ännu var i andra verlden, och bättrat dig. Och, om det
någonsin händer, att du kommer dit tillbaka, så laga, att
du kommer väl ihog, hvad jag nu gör med dig, så att
du aldrig mer är svartsjuk." Då sade Ferondo: "Kors,
kommer någonsin en, som dött, tillbaka dit?" "Ja, den
som Gud vill återuppväcka," svarade munken. "Ack," sade
Ferondo, "om jag någonsin återvänder dit, skall jag bli
den bästa man i verlden: aldrig skall jag slå min hustru
och aldrig säga henne ett ondt ord — utom för vinet,
som hon skickade hit i morgse; och så har hon icke
gifvit mig något ljus, så att jag varit tvungen att äta i 
mörkret." "Jo, det gjorde hon nog." återtog munken;
"men de brändes vid själamessorna." "Ja," sade Ferondo,
"du har kanske rätt i det: och, om jag kommer dit igen,
skall jag för visso låta henne göra, hvad hon vill. Men
säg mig: hvem är du, som så här håller hus med mig?"
"Jag är också död," svarade munken. "Jag var från
Sardinien; och, emedan jag i verlden mycket berömde
min herre för det, att han var svartsjuk, har jag af Gud
blifvit dömd till det straffet, att gifva dig mat och dryck
och stryk så länge, tills Gud besluter annorlunda om dig
och mig." Derpå sade Ferondo: "Är här ingen mer än
vi bägge?" "Jo, tusentals," genmälde munken; "men du
kan icke se eller höra dem, lika litet som de dig." Då
sade Ferondo: "Nå men, huru långt äro vi hemifrån
oss?" "Åh då," svarade munken, "vi äro många, många
mil bortom Asie land." "Bevare oss väl! Det var
fasligt mycket," sade Ferondo. "Efter min tanke borde vi
väl då vara utanför verlden, så mycket är det."

Under dessa och dylika samtal hölls Ferondo vid
mat och stryk i tio månader, under hvilka abboten,
särdeles lycklig, rätt ofta besökte den sköna enkan och med
henne förnötte de gladaste dagar i verlden. Men, såsom
missöden pläga inträffa då och då, så hände sig ock nu,
att frun blef hafvande och yppade det för abboten, då
hon ännu i tid blef det varse. Båda beslöto derföre, att
Ferondo ofördröjligen skulle återkallas till lifvet ur
skärselden och återvända till henne, som då skulle föregifva
sig hafvande af honom. Abboten lät således natten derpå
kalla Ferondo i fängelset med förställd röst och säga
honom: "Ferondo, var vid godt mod! Gud behagar
låta dig återvända till verlden; der skall du af din hustru 
få en son, hvilken du skall kalla Benedictus, emedan Gud
låter dig denna nåd vederfaras för din fromme abbots
och din hustrus böner och för den helge Benedicti skull."
När Ferondo hörde detta, blef han storligen glad och
sade: "Det tycker jag riktigt om. Gud välsigne både
vår Herre och abboten och sancte Bengt och min rara,
sockersöta, osteströdda hustru!" Abboten lät sedan i det
vin, han skickade honom, gifva honom in så mycket af
det nämnda pulvret, att det sänkte honom i sömn för
omkring fyra timmar, iklädde honom hans egna kläder
och återbar honom med tillhjelp af sin munk i tysthet
till det grafhvalf, i hvilket han blifvit nedsatt

På morgonen emot gryningen vaknade Perondo och
märkte genom någon öppning på hvalfvet ljuset, som han
på goda tio månader icke sett. Han tyckte sig derföre
vara lefvande och begynte ropa: "Öppna, öppna!" samt
stötte med hufvudet så kraftigt mot hvalfvets betäckning,
att han upplyfte den, emedan den ej var särdeles tung.
Medan han började alldeles afkasta den, ditskyndade
munkarne efter slutad ottesång, igenkände Ferondos röst
och sågo honom framkomma ur grafvården; och,
förskräckta öfver denna besynnerliga händelse, flydde de
alla och skyndade till abboten. Denne låtsade uppstiga
från sin bön och sade: "Barn, hysen ingen fruktan!
Tagen kors och vigvatten och följen mig, så skola vi se,
hvad Guds allmagt vill oss uppenbara"; och så gjorde man.

Ferondo hade imellertid stigit ur grafven helt blek,
emedan han på så länge icke sett himmelen. När han
varsnade abboten, föll han strax till hans fötter och
sade: "Min fader, efter hvad mig blifvit uppenbaradt,
hafva edra och den helge Benedicti och min hustrus

böner befriat mig ur skärseldens pina och återkallat mig
till lifvet, hvarföre jag ber Gud att han må förläna er
ett godt år och goda dagar nu och alltid." Abboten
genmälde då: "Lofvad vare Guds allmagt! Gå da, o son,
eftersom Gud har återsändt dig hit, trösta din hustru,
som, sedan du gick ur detta lif, alltid flutit i tårar, och
var hädanefter Guds vän och tjenare." "Vördige herre,"
sade Ferondo, "det är mig så sagdt; låt mig bara hållas:
ty, med detsamma jag träffar henne, skall jag kyssa
henne, så mycket tycker jag om henne." Abboten
qvarstadnade med sina munkar, låtsade mycket förundra sig
öfver denna händelse och lät andäktigt sjunga <i>miserere</i>
härför. Ferondo återvände imellertid till sin by, der
alla, som sågo honom, flydde, liksom man plägar göra för
fasansfulla ting; men han kallade dem tillbaka och
försäkrade dem, att han stått upp från de döda. Äfven hans
hustru förskräcktes för honom; men slutligen hemtade
sig folket något från sin rädsla för honom, insåg, att
han lefde, och frågade honom om mångahanda ur andra
verlden; och han svarade dem alla, liksom han återvändt
förståndigare än förut, berättade dem nyheter om deras
slägtingars själar och uppfann af sig sjelf de vackraste
dikter i verlden om skärseldens inrättningar, samt förtalde
inför allt folket den uppenbarelse, han fått genom
ärke-bengeln Gapergälls mun, innan han uppstod. Han
återvände således i sitt hus med sin hustru, återtog
besittningen af sin egendom och gjorde henne hafvande,
åtminstone efter sin tro; och lyckligtvis inträffade också, att
hon vid riktig tid, enligt den dumma tron, att qvinnan
bär barn i jemnt nio månader, födde en son, som erhöll
namnet Benedetto Ferondo.

Ferondos återkomst och hans ord, enligt hvilka
nästan hvar man trodde, att han blifvit uppväckt från de
döda, ökade ofantligt ryktet om abbotens fromhet. Men
Ferondo, som för sin svartsjuka erhållit så mycket stryk,
var nu botad derför och visade sig, såsom abboten lofvat
hans hustru, aldrig mera svartsjuk. Häröfver var hon
mycket glad och lefde i all ärbarhet med honom, såsom
tillförene, dock så, att, när hon skickligtvis kunde, hon
gerna uppsökte den fromme abboten, som så väl och
omsorgsfullt betjent henne i hennes vigtigaste
angelägenheter.

<h2>Nionde Berättelsen.</h2>

<b>Gillette från Narbonne helar konungen af Frankrike
för en fistel och begär som belöning Bertrand
af Roussillon till man. Denne äktar henne mot
sin vilja och reser af harm till Florens, der han
söker vinna en ung flickas ynnest; men Gillette
sofver hos honom i hennes ställe och föder
honom två söner, till följe hvaraf han får henne
kär och ärar henne såsom sin husfru.</b>

Då drottningen icke ville kränka Dioneos undantagsrätt,
återstod det, emedan Laurettas berättelse redan var slutad
endast henne sjelf att förtälja. Utan att afbida en
uppmaning af de sina, begynte hon derföre helt behagligt
tala sålunda:

Hvem kan väl nu, sedan vi hört Laurettas
berättelse, förtälja någon, som kan anses skön? Helt visst
var det en vinst för oss, att hon icke var den första;
ty annars skulle få af de öfriga behagat oss, hvilket jag
också anar blir händelsen med dem, som i dag ännu
återstå att förtälja. Dock vill jag för er omtala den,
som i hänseende till det föresatta ämnet faller mig in,
hurudan den ock må vara.

I konungadömet Frankrike lefde en adelsman, som
hette Isnard, grefve af Roussillon, och, emedan han sällan
var frisk, alltid hade hos sig en läkare, vid namn mäster
Gerard från Narbonne. Sagde grefve hade en enda liten
son, benämnd Bertrand, som var ganska skön och behaglig;
med honom uppfostrades andra barn af hans ålder, bland
hvilka var en dotter till den nämnde läkaren, som hette
Gillette. Hon fattade för denne Bertrand en oändlig
kärlek, långt mera glödande, än som tillkom hennes späda
ålder. Men, emedan grefven dött och anförtrott Bertrand
i konungens händer, måste han resa till Paris, hvaröfver
den unga flickan var outsägligt tröstlös. Icke långt
derefter dog äfven hennes fader, och hon skulle derföre
gerna, om hon haft någon passande förevändning, också
rest till Paris för att återse Bertrand; men, då hon,
såsom mycket rik och ensam arftagerska, noga vårdades,
såg hon icke någon utväg dertill. Imellertid hade hon,
som redan var giftvuxen, då hon åldrig kunnat glömma
Bertrand, utan att uppgifva skälet dertill, sagt nej till
många, med hvilka hennes slägtingar velat bortgifta
henne.

Då begaf sig, att, medan hon mer än någonsin
lågade af kärlek till Bertrand, emedan hon hört, att han
blifvit en ganska skön yngling, hon fick veta, hurusom
konungen af Frankrike efter en böld, som han haft på
bröstet, och hvilken blifvit illa läkt, fått en fistel, som
förorsakade honom stort besvär och häftiga plågor; ehuru
många läkare försökt bota honom härför, hade dock ingen
funnits, som förmått det, utan allesammans hade blott
förvärrat det onda, hvarföre konungen, misströstande om
sitt botande, icke ville mottaga hvarken råd eller hjelp

af någon. Häröfver blef den unga flickan öfver måttan
glad: ty hon insåg, att hon härigenom icke blott fick ett
giltigt skäl att resa till Paris, utan äfven, i fall det var
den sjukdom, hon trodde, lätt kunde lyckas erhålla
Bertrand till man. Som hon af sin fader lärt många
läkedomskonster, tillredde hon derföre ett pulver af vissa
örter, som hjelpte i den sjukdom, hon tänkte, att det
var, steg sedan till häst och färdades till Paris.

Det första, hon der gjorde, var att söka få se
Bertrand, och först derpå trädde hon inför konungen och
utbad sig af honom som en nåd, att han ville visa henne
sitt onda. Konungen, som såg henne vara en skön och
intagande flicka, förmådde icke neka henne detta och
visade såret för henne. Hon hade knappt sett det, förrän
hon strax kände sig viss om att bota det onda och sade:
"Nådigste herre, om det behagar er, hoppas jag till
Gud att kunna, utan någon plåga eller besvär för er,
återställa er från denna sjukdom på åtta dagar."
Konungen gjorde inom sig spe af hennes ord och tänkte: Hvad
de ypperste läkare i verlden icke kunnat eller förstått,
huru skulle väl en ung qvinna förmå det? Han tackade
henne således för hennes goda vilja och svarade, att han
beslutit icke vidare följa någon läkares råd. Härtill sade
flickan: "Nådigste herre, ni försmår min konst, emedan
jag är ung och qvinna; men jag vill erinra er, att jag
icke är läkekunnig genom mitt eget vetande, utan med
Guds hjelp och genom mäster Gerards från Narbonne
vetenskap, som var min fader och i lifstiden en namnkunnig
läkare." Konungen sade då vid sig sjelf: Kanske är
hon mig sänd af Gud; hvarföre skulle jag icke försöka,
hvad hon kan göra, eftersom hon säger sig vilja bota

mig på kort tid och utan plågor? Han beslöt således
att pröfva det och sade: "Jungfru, och om ni icke botar
oss, då ni likväl förmår oss att bryta mot vårt fattade
beslut, hvad vill ni, att följden för er skall blifva?"
"Nådigste herre," svarade flickan, "låt bevaka mig; och,
om jag icke helar er inom åtta dagar, så må ni låta
bränna mig. Men, i fall jag botar er, hvilken belöning
får jag väl derför?" Härtill svarade konungen: "Ni
tyckes oss ännu vara utan man; gör ni det, skola vi
förmäla er väl och förnämt." "Nådigste herre," sade då
flickan, "jag samtycker helt visst till, att ni må bortgifta
mig; men jag önskar till man den, som jag af er vill
begära, med villkor, att jag icke fordrar någon af era
söner eller af det kungliga huset." Konungen lofvade
henne strax att göra efter hennes önskan.

Den unga flickan begynte således sitt botande och
återställde honom inom kort och före den utsatta tiden
till helsan. När konungen kände sig läkt, sade han
derföre: "Jungfru, ni har väl förtjent den lofvade mannen."
Härtill svarade hon: "Jag har då, nådigste herre,
förtjent Bertrand af Roussillon, som jag redan i min
barndora begynte älska och sedan alltjemnt pa det
innerligaste älskat." Konungen tycktes det vara svåra mycket att
behöfva gifva honom åt henne; men, eftersom han
tillsagt henne det, ville han icke svika sin tro och lofven,
utan kallade grefven till sig och sade till honom:
"Bertrand, ni är nu fullvuxen och nog lärd: vi vilja, att ni
återvänder att styra ert grefskap och för hem med er en
jungfru, som vi utsett till er husfru." Bertrand sade då:
"Och hvilken är den jungfrun, nådigste herre?" Härtill
svarade konungen: "Densamma, som med sina läkedomar

återgifvit oss helsan." Bertrand, som sett och kände henne,
visste, ehuru hon tycktes honom mycket skön, att hon
icke var af en slägt, som väl anstod hans ädla börd, och
sade derföre helt harmsen: "Ni vill således, nådige herre,
gifva mig en qvacksalverska till hustru? Gud förbjude,
att jag någonsin skulle taga en sådan qvinna." Härtill
sade konungen: "Ni vill således ni, att vi skola svika
det löfte, vi för att återvinna vår helsa gifvit jungfrun,
som nu såsom belöning begärt er till man?" "Nådigste
herre," svarade Bertrand, "ni kan fråntaga mig allt, hvad
jag äger, och skänka mig, såsom er man, åt hvem er
behagar; men det försäkrar jag er, att jag aldrig skall
blifva tillfreds med detta giftermål." "Jo, det skall ni
nog," sade konungen; "ty jungfrun är skön och
förståndig och älskar er högt, hvarföre vi hoppas, att ni skall
lefva mycket lyckligare med henne, an med någon dame
af högre härkomst." Bertrand teg, och konungen lät göra
stora tillredelser för brölloppets firande. När den utsatta
dagen var inne, äktade Bertrand, ehuru högst ogerna, i
konungens närvaro jungfrun, som älskade honom högre
än sig sjelf. Som han redan inom sig beslutit, hvad han
skulle göra, tog han härpå afsked af konungen under
förevändning, att han ville återvända till sitt grefskap
och först der fullborda äktenskapet, och steg till bäst,
men reste icke till sitt grefskap, utan till Toscana. Då
han här fick veta, att Florentinare lågo i krig med
Sienesarne, beslöt han att sluta sig till de förras parti. Han
mottogs af dem med glädje och heder, blef höfvidsman
för en del af deras folk med hög sold och qvarstadnade
en lång tid i deras tjenst.

Den unga frun var föga nöjd med en sådan utgång
af saken, men hoppades dock kunna genom sitt kloka
handlingssätt återkalla honom till sitt grefskap och reste
derföre till Roussillon, der hon af alla mottogs som deras
herrskarinna. För den långa tid, stället varit utan grefve,
fann hon der allting vårdslösadt och i oordning, men
återställde genom sitt förstånd med stor flit och omsorg
allt i bästa skick, hvaröfver hennes underlydande
mycket gladdes och blefvo henne på det varmaste tillgifna,
i det de högligen tadlade grefven, för det han icke var
nöjd med henne. När damen sålunda alldeles ordnat
landets angelägenheter, lät hon genom tvenne riddare
underrätta grefven härom och bad honom, att, om det
vore för hennes skull, han icke kom till sitt grefskap,
skulle han låta henne veta det, då hon för att göra
honom till viljes skulle aflägsna sig. Han svarade dem
mycket hårdt: "Hon må häri göra, som henne behagar;
men jag skall först då återvända dit och lefva
tillsammans med henne, när hon bär denna ring på sitt finger
och en son af mig på sin arm." Men ringen hade han
mycket kär och skildes aldrig ifrån den i anseende till
någon hemlig kraft, som den ägde, efter hvad man låtit
honom förstå. Riddarne begrepo väl det hårda villkor,
som låg i dessa två nästan omöjliga saker: men då de
sågo, att de genom sina ord icke kunde afvända honom
från sin föresats, återvände de till damen och berättade
henne hans svar.

Hon bedröfvades mycket deröfver, men beslöt efter
lång öfverläggning att försöka, om och huru de båda
nämnda fordringarna skulle kunna uppfyllas, så att
hon derigenom återfinge sin make. Sedan hon således

öfvertänkt, hvad hon hade att göra, lät hon sammankalla
några af de yppersta och redligaste männen i sitt
grefskap, redogjorde dem noggrannt och med klagande ord för
hvad hon redan gjort af kärlek till grefven, och visade
dem, hvad lön hon derför fått, samt förklarade slutligen,
att hon ingalunda hade för afsigt att genom sitt
qvardröjande hålla grefven i ständig landsflykt, utan att hon
i stället ville för sin själs bästa tillbringa återstoden af
sitt lif under vallfarter och barmhertighetsverk. Hon
bad derföre, att de skulle antaga sig grefskapets vård och
styrelse och underrätta grefven derom, att hon lemnat
dess besittning fri och ledig åt honom och aflägsnat sig
i afsigt att aldrig vända tillbaka till Roussillon. Medan
hon så talade, gjöto de ärlige männen många tårar och
bönföllo länge hos henne, att hon ville ändra sitt beslut
och der qvarstadna; men deras böner båtade till intet.

Sedan hon anbefallt dem i Guds beskydd, begaf hon
sig på färd, åtföljd af ett sitt syskonbarn och en
tjenarinna i pilgrimskläder och väl försedd med penningar
och dyrbara klenoder, utan att någon visste, hvart hon
reste, och stadnade icke förr, än hon kom till Florens.
Anländ dit, tog hon händelsevis in i ett litet härberge,
som en beskedlig enkefru höll, och ställde sig der helt
indraget såsom en fattig pilgrim, under längtan att få
höra nyheter om sin herre. Då begaf sig, att hon redan
följande dagen såg Bertrand rida förbi härberget med sitt
följe; och, ehuru hon mycket väl kände igen honom,
frågade hon likväl den goda härbergsfrun, hvem han var.
Härtill svarade värdinnan: "Det är en främmande
adelsman, som heter grefve Bertrand, en behaglig, höfvisk och
här i staden mycket afhållen herre, som är alldeles

dödligt förälskad i en vår grannqvinna, en adelig, men fattig
jungfru. Det är sannt, att hon är en högst ärbar flicka,
som blott för sin fattigdom ännu icke blifvit gift, utan
lefver hos sin mor, en förståndig och god dame; men
kanske hon, om hennes mor icke varit, redan skulle ha
gjort, hvad denne grefven önskar."

Grefvinnan lade noga märke till dessa, ord; och,
sedan hon mera utförligt undersökt alla omständigheter och
väl genomtänkt alltsammans, fattade hon sitt beslut. Hon
skaffade sig således reda på damens boning och namn
och hennes af grefven älskade dotter och begaf sig
hemligen en dag dit i pilgrimsdrägt. Hon fann damen och
hennes dotter i knappa villkor, helsade dem och sade till
damen, att hon, så vida hon samtyckte, önskade tala med
henne. Den ädla damen stod upp och förklarade sig
redo att höra henne; de gingo derpå ensamma in i
hennes kammare och satte sig der, och grefvinnan begynte:
"Min fru, mig tyckes, att ni liksom jag tillhör lyckans
fiender; men, om ni vill, skulle ni kanske kunna göra
både mig och er lyckliga." Damen svarade, att hon intet
hellre önskade, än att på anständigt sätt upphjelpa sin
ställning. "Jag behöfver," fortfor grefvinnan, "ert löfte
om tystnad; men, om jag förlitar mig derpå, och ni
sedan bedrager mig, förderfvar ni både er och min sak."
"Ni kan," sade den ädla damen, "tryggt förtro mig allt,
hvad ni behagar; ty aldrig skall ni finna er besviken af
mig." Då berättade grefvinnan henne, hvem hon var,
och allt, som händt henne, från det hon först förälskade
sig i grefven, ända till den dagen, och det så bevekliga
att adelsdamen, som redan till en del af andra hört
dessa händelser, satte tro till hennes ord och begynte

känna medlidande med henne. Sedan grefvinnan sålunda
förtalt sina öden, fortfor hon: "Ni har således bland
mina öfriga olyckor hört, hvilka två ting jag måste äga,
om jag vill återfå min man; och jag vet ingen annan
än ni, som kan förhjelpa mig till dem, i fall det är
sannt, som jag hört, att grefven min man på det
varmaste älskar er dotter." Härtill svarade damen: "Min
fru, om grefven älskar min dotter, vet jag icke; men
han visar åtminstone många tecken dertill. Men hvad
kan jag härigenom göra i afseende på det ni åstundar?"
"Min fru," genmälde grefvinnan, "jag skall strax säga er
det; men först vill jag för er nämna, hvad lön ni kan
vänta, om ni tjenar mig. Jag ser, att er dotter är skön
och giftvuxen, och, efter hvad jag hört och äfven tycker
mig märka, är det blott i saknad af utstyrsel, ni behåller
henne hemma. Min afsigt är derföre att till lön för den
tjenst, ni kommer att göra mig, strax af egna medel gifva
er den hemgift, som, ni sjelf anser erforderlig för att
hedersamt bortgifta henne." Detta anbud behagade damen,
som var behöfvande; dock sade hon till följe af sina
ädla tänkesätt: "Min fru, säg, hvad jag kan göra för er;
och, om det anstår mig, skall jag gerna tjena er, och ni
må sedan göra, som er behagar."

Då sade grefvinnan: "För min plan är nödigt, att
ni genom någon person, på hvilken ni kan lita, låter säga
grefven min man, att er dotter är beredd att alldeles
vara honom till viljes, i fall hon kan vara säker om, att
han verkligen älskar henne så högt, som han låter
påskina; och det skall hon aldrig tro, om han icke skickar
henne den ring, han alltid bär på fingret, och som hon
hört att han värderar så mycket. Om han skickar er

den, skall ni gifva den åt mig och sedan låta honom
veta, att er dotter är redo att uppfylla hans önskan,
i tysthet skaffa honom hit samt oförmärkt lägga mig vid
hans sida i stället för er dotter. Kanske skall Gud unna
mig den nåden att blifva hafvande; och sålunda kan jag
sedan, med hans ring på fingret och en med honom
född son på armen, återvinna honom och lefva med
honom, som man och hustru böra, för hvilket jag då skall
hafva er att tacka."

Damen tyckte detta vara en betänklig sak och
fruktade, att hennes dotter derigenom kunde råka i
vanrykte. Men, då hon åter besinnade, att det ju var
hederligt att förhjelpa den goda damen till att återfå sin
man och att hon sjelf inlät sig på detta företag i
hederlig afsigt, så icke blott lofvade hon, i förtröstan på
grefvinnans goda och ärbara tillgifvenhet, henne att göra det
hon önskade, utan erhöll äfven på det föreskrifna sättet
inom få dagar med hemlig försigtighet ringen, ehuru det
tycktes grefven tungt att skiljas vid den, och lade
mycket skickligt grefvinnan i stället för sin dotter hos
grefven. Under dessa första omfamningar, dem grefven med
varmaste begär åstundat, blef damen efter Guds behag
hafvande med två gossebarn, såsom hennes nedkomst i
sinom tid utvisade. Den ädla damen lät äfven
grefvinnan icke blott en gång, utan många, njuta sin mans
omarmningar, men detta i sådan hemlighet, att icke ett ord
derom blef bekant, och att grefven alltjemnt trodde sig
hafva sofvit icke hos sin husfru, utan hos henne, som
han älskade. Derföre hade han också, när morgonen
var inne, ooh de skulle skiljas, ofta gifvit den älskade

många sköna och dyrbara klenoder, hvilka alla
grefvinnan omsorgsfullt bevarade.

Då hon nu kände sig hafvande, ville hon icke mera
besvära den ädla damen med dessa tjenster, utan sade
till henne: "Min fru, tack vare Gud och er, äger jag
nu, hvad jag åstundat, och det är således tid, att jag
gör, hvad som kan vara er till behag, på det jag sedan
må kunna resa härifrån." Adelsdamen svarade, att, om
grefvinnan hade anledning att vara glad, vore det henne
kärt; men hon för sin del hade icke gjort något i hopp
om belöning, utan emedan hon ansett sig böra göra så,
för att handla rätt. Härtill genmälde grefvinnan: "Min
fru, detta behagar mig väl, och likaså tänker jag å min
sida gifva er, hvad ni kan af mig begära, icke såsom
någon belöning, utan för att handla rätt, såsom mig synes
att man bör göra." Tvungen af behofvet, begärde då
den ädla damen med djup blygsel hundra lire till sin
dotters utstyrsel. Grefvinnan, som märkte hennes
blygsel och hörde hennes billiga begäran, skänkte henne i
stället femhundra lire och så många sköna och präktiga
ädelstenar, att de måhända voro lika mycket värda; för
hvilket damen, långt mer än nöjd, betygade henne sin
största tacksamhet. Grefvinnan tog derpå afsked af henne
och återvände till härberget. För att betaga Bertrand
tillfälle att vidare skicka bud eller komma hem till
sig, reste snart derpå adelsdamen med sin dotter till
sina slägtingar på landet; och Bertrand, som någon tid
derefter återkallades af sina män, begaf sig tillbaka hem,
när han hörde, att grefvinnan aflägsnat sig.

Då grefvinnan erfor, att han lemnat Florens och
återvändt till sitt grefskap, blef hon högst glad och 

stadnade der så länge, tills tiden för hennes nedkomst var
inne, då hon födde två gossebarn, som mycket liknade
sin fader, och dem hon lät omsorgsfullt amma. När hon
tyckte det vara tid, begaf hon sig sedan på färde och
ankom till Montpellier, utan att igenkännas af någon.
Medan hon der hvilade ut sig några dagar, sökte hon
inhemta underrättelser om grefven, och hvar han befann
sig, samt fick veta, att han Allhelgonadagen ämnade på
Roussillon gifva en stor fest för damer och riddare,
hvarföre hon begaf sig dit i pilgrimskläder, såsom hon var van.
När hon fick höra, att damerna och riddarne voro
samlade i grefvens palats för att gå till bords, gick hon
utan titt ombyta drägt upp i salen med sina små söner
på armen, trängde sig mellan de församlade fram dit,
der hon såg grefven, föll till hans fötter och sade
gråtande: "Min ädle herre, jag är din olyckliga maka, som,
för att låta dig återvända till ditt hem och vistas der,
länge rest omkring i elände. Jag besvär dig vid Gud,
att du nu håller mig det villkor, du ålade mig genom
de två riddarne, jag skickade dig. Se här i mina armar
icke en, utan två dina söner, och se här din ring. Det
är således tid, att jag efter ditt eget löfte af dig
mottages såsom din hustru." Vid dessa ord råkade grefven
helt utom sig af förvåning, emedan han igenkände
ringen och äfven barnen, så lika voro de honom; dock sade
han: "Huru har väl detta tillgått?" Till stor förundran
för grefven och alla öfriga närvarande berättade då
grefvinnan ordentligt allt, som skett, och huru det händt.
Grefven, som fann, att hon talade sanning, och betänkte
hennes ihärdiga trofasthet och hennes förstånd och
derjemnte såg sina två vackra barn, aflade således sin

hårdnackade stränghet både för att hålla sitt gifna löfte och
för att göra sina män och damerna till viljes, hvilka
allesammans bådo honom, att han nu skulle mottaga och
ära henne såsom sin lagliga husfru. Han upplyfte
derföre grefvinnan, omfamnade och kysste henne och erkände
henne såsom sin rättmätiga hustru och barnen som sina.
Derpå lät han ikläda henne en drägt, som anstod hennes
stånd, och firade till största glädje för alla, som der voro,
och för alla sina öfriga underlydande, som fingo veta
detta, en härlig fest icke blott hela den dagen, utan
äfven flera följande; och från den dagen ärade han henne
alltid såsom sin maka och husfru och älskade och hade
henne högligen kär.


<h2>Tionde Berättelsen.</h2>

<b>Alibech blir eremit, och munken Rusticus lär henne
att skicka djefvulen tillbaka i helvetet; sedan
hemtas hon från honom och blir Neerbals hustru.</b>

När Dioneo, som uppmärksamt åhört drottningens
berättelse, märkte, att den var slutad, och att det blott
återstod honom att förtälja, begynte han utan att afbida
befallningen leende tala sålunda:

Hulda damer, I hafven kanske aldrig hört omtalas,
huru man skickar djefvulen tillbaka till helvetet, och
jag vill derföre berätta er det, utan att mycket aflägsna
mig från det ämne, om hvilket I hela dagen hafven talat.
Kanske kunnen I, när I fått lära det, till och med
rädda er själ; och I skolen äfven häraf finna, att, ehuruväl 
Amor hellre bebor de glada palatsen och de vällustiga 
gemaken än de torftiga hyddorna, han likväl någongång 
äfven öfvar sin kraft i de tjocka skogarne, på de
branta bergen och i ödemarkens hålor, hvadan man kan
inse, att allting är hans magt underdånigt.

För att således komma till saken säger jag, att i
staden Capsa i Barbariet lefde fordom en mycket rik
man, som bland andra barn hade en vacker och behaglig 
dotter, hvars namn var Alibech. Som hon icke var
christen, men hörde många christna, som voro i den staden,
högligen prisa den christna tron och Guds tjenande,
frågade hon en dag en bland dem, på hvad sätt man med
minsta besvär kunde tjena Gud. Denne svarade henne,
att de bäst tjente Gud, som mest flydde de verldsliga
tingen, såsom i synnerhet de gjorde, hvilka gått ut i den
thebaiska öknens enslighet.

Flickan, som var omkring fjorton år och mycket
enfaldig, begaf sig derföre, icke af förståndigt begär, utan
af en viss barnslig nyfikenhet, följande morgon helt
ensam, utan att låta någon veta det, i hemlighet på väg
till thebaiska öknen och ankom också efter några dagar
med stor möda till dessa ödemarker, under det alltjemnt
hennes åtrå fortfor. Här varsnade hon på långt håll en
hydda, gick dit och fann i dörren en from man, som,
förvånad öfver att se henne der, frågade henne, hvad
hon sökte. Hon svarade, att hon genom Guds ingifvelse
sökte tillfälle att få tjena Honom, äfvensom någon, som
ville undervisa henne, huru man borde göra detta. Den
redlige mannen, som såg hennes ungdom och skönhet,
fruktade, att djefvulen kanske kunde besvika honom, om
han behöll henne qvar; han berömde derföre hennes goda
uppsåt, gaf henne rötter af örter, vilda äpplen och
dadlar att äta och vatten att dricka och sade sedan: "Min
dotter, icke långt härifrån bor en from man, som är
mycket större mästare än jag i det, som du söker. Gå
derföre till honom;" och derpå visade han henne vägen.

När hon kom till denne och af honom fick samma
svar, gick hon vidare och anlände till en ung eremits
hydda, som var en ganska gudfruktig och god man och 
hette Rusticus; och till honom ställde hon samma fråga,
hon gjort de andra. För att nu anställa ett stort prof
af sin fasthet skickade han henne icke bort, såsom de
andra, utan behöll henne qvar i sin hydda, tillredde,
när natten var inne, en bädd af palmlöf och bad henne
lägga sig till hvila der. Men, när detta skett, dröjde
icke frestelserna länge att börja en strid med hans
krafter; och, som han fann sig mer än snart öfvergifven af
dem, vände han, utan att afvakta allt för många anfall,
fienden ryggen och gaf sig öfvervunnen. Han lemnade
derföre åsido de fromma tankarne, bönerna och späkningarna 
och begynte i minnet återkalla flickans ungdom
och skönhet samt öfverlade tillika, hvilket medel och sätt
han med henne borde använda, på det att hon icke
skulle märka, att han som en okysk menniska ernådde,
hvad han af henne åstundade. Han hörde sig således
först före med några frågor och fann, att hon aldrig
kännt någon man och var lika oerfaren, som hon syntes,
till följe hvaraf han beslöt, att, under sken af att tjena
Gud, förmå henne att uppfylla hans önskningar.

Han visade henne först med många ord, hvilken
arg fiende till Herren Gud djefvulen är, och lät henne
derpå förstå, att den tjenst, hvarmed man mest förvärfvar 
Guds behag, är att skicka djefvulen tillbaka i
helvetet, dit vår Herre bannlyst honom. Flickan frågade
honom då, huru detta gick till. "Det skall du strax få
veta," genmälde Rusticus; "gör endast detsamma, som
du ser mig göra." Derpå begynte han aftaga de få
klädesplagg, han bar, tills han var alldeles naken, och
flickan gjorde likaså; sedan föll han på knä, liksom för att
bedja, och lät henne knäfalla midt framför sig. Medan 
Rusticus i denna ställning mer än någonsin upptändes af
begär vid åsynen af hennes skönhet, skedde köttets
uppståndelse. Detta såg Alibech och sade förundrad:
"Rusticus, hvad är det der för något, som jag ser komma
ut på dig, och som jag icke har?" "Ack, min dotter,"
svarade Rusticus, "det är djefvulen, om hvilken jag talat
med dig. Ser du? Just nu gör han mig så stor plåga,
att jag knappt kan uthärda det." Då återtog flickan:
"Nå gudskelof, att jag ser, att jag är bättre deran än du;
ty jag har icke någon sådan djefvul, jag." "Det är
sannt," svarade Rusticus; "men du har i stället för den
här en annan sak, som jag icke har." "Ack, hvad då?"
återtog Alibech. "Du har helvetet," sade Rusticus; "och
jag säger dig, jag tror, Gud har sändt dig hit till min
själs räddning; ty, fastän den här djefvulen på detta sätt
oroar mig, kan du, om du vill ha medlidande med mig
och tillåta, att jag åter innesluter honom i helvetet, skänka
mig största vederqvickelse och göra Gud ett ofantligt nöje
och tjenst, i fall du eljest kommit till dessa nejder i den
afsigt, du säger." Flickan svarade helt godtroget: "Min
fader, eftersom jag har helvetet, må det så bli, om ni
önskar det." "Min dotter," återtog då Rusticus, "välsignad 
vare du! Välan, låt oss då gå och innestänga honom
så, att han sedan lemnar mig i fred." Och med dessa
ord förde han flickan till den ena af deras bäddar och
lärde henne, huru man skulle bära sig åt för att inspärra
den af Gud förbannade.

Flickan, som aldrig förr stängt någon djefvul i
helvetet, kände första gången någon smärta, hvarföre hon
sade till Rusticus: "Sannerligen, min far, djefvulen måste
vara en bra elak varelse och en riktig Gudsfiende; ty 
sjelfva helvetet, att icke tala om annat, gör ondt, när
han inspärras deri." "Dotter," svarade Rusticus, "det
skall icke alltid blifva så." Och för att laga, att detta
icke skulle hända, skickade de honom tillbaka dit sex
gånger, innan de uppstodo från bädden, så att de för
den gången togo stoltheten så ur hufvudet på honom, att
han gerna höll sig stilla. Men, då högmodet sedermera
ofta återkom, och flickan alltid var villig att betaga
honom det, skedde, att leken begynte behaga henne, och
hon sade till Rusticus: "Jag ser nu, att de gode
männen i Capsa hade rätt i, att Guds tjenande var en så
ljuflig sak; ty sannerligen jag erinrar mig hafva gjort
något, som skänkt mig så stor lust och njutning, som
det att skicka djefvulen tillbaka i helvetet. Derföre
anser jag hvar och en, som tänker på annat än att tjena
Gud, för ett dumhufvud." För denna orsaks skull kom
hon ofta till Rusticus och sade: "Min fader, jag har
kommit hit för att tjena Gud och icke för att gå sysslolös; 
låt oss stänga djefvulen in i helvetet." Under denna
förrättning sade hon ock understundom: "Rusticus, jag
vet icke, hvarföre djefvulen åter går ut ur helvetet; ty,
om han stadnade der lika gerna, som helvetet mottager
och behåller honom, skulle han aldrig lemna det."

Medan flickan sålunda ofta inbjöd Rusticus och
uppmanade honom att tjena Gud, hade hon smånigom så
plockat bomulln ur jackan på honom, att han ofta kände
köld, der en annan skulle svettats. Han begynte derföre
säga flickan, att djefvulen icke borde tuktas eller
inspärras i helvetet oftare, än då han af öfvermod upplyfte
hufvudet. "Och vi," sade han, "hafva med Guds nåd så
tilltygat honom, att han ber Gud att få vara i fred"; 
och på detta sätt bragte han henne stundom till tystnad.
Men, då hon såg, att Rusticus icke mera uppfordrade
henne att skicka djefvulen tillbaka i helvetet, sade hon
en dag till honom: "Rusticus, om ock din djefvul nu
är tuktad och icke mera plågar dig, så lemnar mitt
helvete mig ingen ro. Du gjorde derföre väl, om du med
din djefvul hjelpte till att kufva raseriet i mitt helvete,
liksom jag med mitt helvete bistått dig att drifva
stoltheten ur din djefvul." Rusticus, som lefde af växtrötter
och drack vatten, kunde blott illa besvara dylika anbud
och sade henne, att det behöfdes ganska många djeflar 
att lugna helvetet, men att han ville göra, hvad han
förmådde. Och sålunda tillfredsställde han henne då och
då, men så sällan, att det var som att kasta en böna i
lejonets gap, hvaröfver flickan, som icke tyckte sig tjena
Gud, så mycket hon ville, högt knotade.

Men, medan denna strid mellan Rustici djefvul och
Alibechs helvete för allt för stor åstundan och allt för
ringa förmåga ännu varade, begaf sig, att en eldsvåda
uppkom i Capsa, vid hvilken Alibechs fader med alla
sina barn och sin öfriga slägt omkom i sitt hus, så att
Alibech ensam blef arftagerska till all hans egendom.
En yngling vid namn Neerbal, som på ett kostsamt
lefnadssätt förslöst hela sin förmögenhet, begaf sig derföre,
då han hörde, att hon var i lifvet, på väg att uppsöka
henne, återfann henne, innan styrelsen indragit hennes
faders egendom, såsom den der dött utan arfvingar, och
återförde henne till Rustici stora belåtenhet, men mot
hennes egen vilja till Capsa, der han tog henne till
hustru och jemnte henne erhöll hennes stora fädernearf. 

Men, innan Neerbal ännu sofvit hos henne, tillfrågades 
hon af qvinnorna, hvarmed hon tjent Gud i öknen,
och svarade, att det varit genom att skicka djefvulen
åter i helvetet, och att Neerbal begått en stor synd i
att taga henne från en så vacker tjenst. Qvinnorna
frågade henne då: "Huru skickar man djefvulen tillbaka
i helvetet?" Flickan beskref dem det dels med ord
och dels med tecken. Häröfver råkade de i ett skratt,
som aldrig ville upphöra, och sade: "Var icke ledsen,
kära barn; det gör man ganska bra här också; Neerbal
skall nog på det sättet flitigt tjena vår Herre med dig."
Sedan omtalade den ena det för den andra i staden, så
att det blef ett allmänt ordspråk, att det behagligaste
sätt att tjena Gud är att skicka djefvulen tillbaka i
helvetet; och detta uttryck har sedan kommit hit öfver
hafvet och finnes ännu qvar.

Derföre bören I, mina unga damer, som behöfven
Guds nåd, lära er att skicka djefvulen åter i helvetet;
ty detta är både högligen behagligt för Gudi och nöjsamt
för parterna, och mycket godt kan deraf alstras och
komma i dagen.

*

Tusen gånger och än fler hade Dioneos berättelse
lockat de ärbara damerna till löje, så skalkaktiga och väl
lagda tycktes dem hans ord. Men, när han kommit till
dess slut, och drottningen insåg, att hennes herravälde
nu var ute, tog hon lagerkransen af sitt hufvud, satte
den med mycket behag på Filostratos och sade: "Nu
skola vi se, om vargen kan bättre valla fåren, än fåren 
hittills vallat vargarne." När Filostrato hörde detta, sade
han skrattande: "Om man lydt mitt råd, skulle vargarne
lärt fåren att skicka djefvulen tillbaka i helvetet, lika
bra som Rusticus gjorde det med Alibech; kallen oss
derföre icke vargar, då I icke varit får. I alla fall vill
jag styra mitt anförtrodda rike, eftersom det öfverlemnats 
åt mig." Härtill svarade Neifile: "Hör, Filostrato,
i stället för att undervisa oss, hade ni kunnat få lära
förstånd, såsom Masetto från Lamporecchio fick lära det
af nunnorna, och först återfått målet, när era ben lärt
hvissla utan läromästare." Filostrato, som insåg, att
de hade skäror till hands för hans pilar, upphörde
derföre med sitt skämtande och började sysselsätta sig
med styrelsen af det honom öfverlemnade väldet. Han
lät således kalla seneschalen till sig och ville af
honom erfara, huru allting stod; och derpå anordnade
han förståndigt för hela den tid, hans styrelse skulle vara,
allt, som tycktes honom passande och ländande till
sällskapets nöje. Sedan vände han sig till damerna och
sade: "Huldrika damer, till min olycka har jag alltid,
sedan jag kunnat skilja ondt från godt, genom skönheten
hos någon af ert kön varit Amor underdånig. Att jag
varit ödmjuk och lydig och i allt, hvad jag kunnat,
rättat mig efter hans vanor, har icke hulpit mig; tvärtom
blef jag först öfvergifven af en, och det har sedan gått
mig allt värre och värre, såsom jag också tror att det
lär gå mig till min död. Jag önskar således, att man i
morgon ej må tala om något annat ämne, än det, som
mest öfverensstämmer med mitt eget öde, nämnligen

<i>om dem, hvilkas kärlek fått olyckligt slut;</i>

ty äfven jag väntar mig i längden en ganska sorglig 
utgång af min, och derför har jag af en, som väl visste,
hvad han gjorde, fått det namn, vid hvilket I kallen 
mig." Sedan han så sagt, stod han upp och gaf en och
hvar orlof ända till aftonmåltiden.

Trädgården var så skön och angenäm, att ingen
fanns, som föredrog att lemna den för att annanstädes
finna större nöje. Tvärtom begynte några, emedan den
redan mildare solen icke besvärade dem, att springa
efter de rådjur, kaniner och andra djur, som der funnos,
och hvilka, medan de suto, mångfaldiga gånger kommit
hoppande midt bland dem och stört dem. Dioneo och
Fiammetta begynte sjunga om herr Wilhelm och frun
till Vergiù; Filomena och Pamfilo sysselsatte sig med
schackspel, och så förflöt tiden, medan den ene roade
sig med ett, den andre med ett annat, tills timmen för
aftonmåltiden, knappt väntad, inföll, då de, sedan borden
blifvit dukade kring den sköna källan, der spisade afton
med största lust. För att icke lemna den stråt, som
följts af de föregående drottningarna, uppmanade Filostrato,
så snart borden voro borttagna, Lauretta att begynna en
dans och sjunga en visa. Hon sade: "Min herrskare,
jag kan icke visor af andra och kommer icke heller ihog
någon af mina, som kan anstå ett så gladt sällskap; men,
är ni nöjd med dem jag kan, skall jag gerna sjunga en."
Konungen svarade henne: "Intet, som du gjort, kan
vara annat än skönt och behagligt; säg derföre en, sådan
du minnes den. Lauretta begynte då med ganska ljuf
röst, men något svårmodigt, besvarad af de öfriga, sålunda:

<poem>
Ej någon tröstlös har
<tab>Det skäl som jag att sörja:
<tab>Ty, ack, min kärlek finner intet svar!
</poem>

<poem>
Den Gud, som hvälfver himlen och dess stjernor,
<tab>Mig skapt sig till behag
<tab>Så älsklig, skön och huld bland jordens tärnor,
<tab>Att ge den tänkande en bild, fast svag,
<tab>Af all den skönhet höga,
<tab>Som evigt för Hans anlet visar sig;
<tab>Men menskors dårskap mig
<tab>Begrep likväl så föga:
<tab>Försmådd jag af ett vrångvist slägte var.

Dock förr en yngling fanns, som — ack hur härligt! —
<tab>Som ungmö än mig slöt
<tab>Uti sin famn och sina tankar kärligt
<tab>Och salighet i mina blickar njöt.
<tab>Den tid, som snabbt ses svinna,
<tab>Blott att min ynnest få använde han;
<tab>Så varmt jag brann
<tab>Och honom lät mig vinna.
<tab>Men ack, jag äger honom ej mer qvar!

En annan se'n sitt öga på mig sänkte,
<tab>Så stolt och anspråksfull:
<tab>Ty han sig adelig och tapper tänkte.
<tab>Han vaktar mig för falska tankars skull
<tab>Och, svartsjuk, qval mig våller.
<tab>Jag arma inom mig förtviflan bär;
<tab>Ty jag förvissad är,
<tab>Att en mig bunden håller,
<tab>Fast född till mångas ro jag blifvit har.

Förbanna må jag ödenas elände,
<tab>När, drägt att byta om,
<tab>Jag gaf mitt ja: mig glad och nöjd jag kände
<tab>Uti den mörka; se'n jag ljus bekom,
<tab>Mig lifvet sorg blott gifvit,
<tab>Och af förtalets uddar såras jag.
<tab>Ack, dystra brölloppsdag,
</poem>

<poem>
<tab>Att förr jag jordad blifvit,
<tab>Än att, som nu, din bitterhet jag bar!

O, dyre vän, den jag så högt som ingen
<tab>Tillförne älskat har,
<tab>Du, som nu dväljes ofvan stjerneringen
<tab>Uti Hans åsyn, som vårt upphof var,
<tab>Dig öfver mig förbarma,
<tab>Som ej dig glömma kan, och låt mig så
<tab>Den kärlek röna få,
<tab>Du skänkte förr mig arma,
<tab>Att på din bön mig Gud till sig upptar!
</poem>

Här slutade Lauretta sin visa, som af alla
öfvertänktes, men förstods olika. De funnos, som ville fatta
den efter det milanesiska ordspråket, att ett fett svin är
bättre än en vacker flicka. Andra åter funno i den en
högre, bättre och sannare betydelse, hvilken det dock
icke för närvarande är tillfälle att omtala. Härefter lät
konungen antända många facklor och afsjunga flera andra
visor i gräset och bland blomstren, tills alla stjernor,
som uppgått, redan begynte sjunka. Som det då tycktes
honom vara tid att sofva, befallde han med ett godnatt
hvar och en att återvända till sitt gemak.

*
</chapter>

<chapter name="Fjerde dagen">
<b>Här slutas tredje dagen af Decameron, och begynnes 
den fjerde, på hvilken under Filostratos
regimente talas om dem, hvilkas kärlek fått olyckligt 
slut.</b>

Dyraste damer, dels till följe af vise mäns ord, dem
jag hört, och dels äfven af de händelser, jag ofta sett
och läst, trodde jag, att afundens häftiga och förbrännande 
vind blott kunde drabba höga torn och trädens
högsta toppar; men nu finner jag mig bedragen i denna
min mening. Ty, medan jag undflyr och alltid sökt undfly
denna rasande storms vilda anfall, har jag alltid bemödat 
mig att följa icke blott slätterna, utan äfven de
djupaste dalar åt. Detta bör ganska tydligt visa sig för den,
som betraktar närvarande små berättelser, dem jag icke
blott författat på florentinskt folkspråk, på prosa och
utan att utsätta mitt namn, utan äfven i den
anspråklösaste och blygsammaste skrifart. Men oaktadt allt
detta har jag icke kunnat undgå att häftigt skakas af
denna vind, utan tvärtom blifvit nästan med rötterna
uppryckt och helt sargad af afundens bett. Häraf kan
jag således ganska tydligen inse, att det är sannt, som
de vise pläga säga, att blott uselheten här i verlden
undslipper afunden.



Somliga hafva nämnligen vid läsningen af dessa
små berättelser sagt, att I, förståndiga damer, allt för
mycket behagen mig, och att det icke är tillbörligt, att
jag finner så stort nöje i att behaga och uppmuntra er
eller, såsom andra än elakare yttrat, att berömma er.
Andra, som velat låta påskina ett mognare omdöme, hafva
ansett det mindre passande för min ålder att alltid
sysselsätta mig med dylika saker, nämnligen att ständigt
tala om damerna och söka vara dem till viljes. Många åter
visa sig mycket ömma om mitt rykte och påstå, att jag
gjorde förståndigare i att stadna hos Muserna på
Parnassen, än att med dylikt prat vistas bland eder. Äfven
finnas de, som mera föraktligt än eftertänksamt yttrat,
att jag handlade klokare i att tänka på, hvarifrån jag
skulle få bröd, än syssla med sådana dårskaper och lefva
af luft. Slutligen bemöda sig några andra att till skada
för mitt arbete bevisa, att de af mig fortalda händelserna
tilldragit sig på annat sätt, än jag för er framställer dem.
Af så många och hårda vindar, af så grymma och skarpa
tänder är jag således, I dygdädla damer, ansatt, oroad
och lifsfarligt genomborrad, medan jag tjenar hos eder.

Allt detta åhör och fördrager jag med lugnt sinne,
det må Gud veta; men, ehuruväl mitt försvar i dessa
saker helt och hållet tillkommer eder, har jag likväl
ingalunda för afsigt att spara mina krafter. Tvärtom vill
jag, dock utan att svara så mycket, som vederborde, med
ett kort genmäle göra mig af med mina motståndare, och
det ofördröjligen. Ty, om de redan nu, då jag knappt
medhunnit tredjedelen af mitt arbete, äro så många och
öfvermodiga, befarar jag, att de, innan jag kommit till
slutet, torde till den grad hafva förökat sig genom min

underlåtenhet att vederlägga dem, att de med ringa möda
kunde nedslå mig, utan att era krafter, ehuru stora,
skulle förmå göra motstånd. Men, innan jag begynner
med att gifva någon svar, vill jag till mitt rättfärdigande
förtälja icke någon hel berättelse, emedan det då skulle
se ut, som om jag ville inblanda mina berättelser bland
ett så berömvärdt sällskaps, som det jag för eder
beskrifvit, utan blott en del af en sådan, så att sjelfva
dess ofullständighet må visa, att den icke tillhör dessas
antal. Jag säger således mina angripare, att

I vår stad fanns för längesedan en borgare, vid
namn Filippo Balducci, en man af ganska ringa stånd,
men rik, väl uppfostrad och för sin ställning ganska
erfaren af verlden. Han hade till hustru en dame, som
han ömt älskade, liksom hon honom; de lefde ett lugnt
lif tillsammans och vinnlade sig icke så mycket om
något, som att fullkomligt behaga hvarandra. Nu begaf
sig, som det en gång händer med alla, att den goda frun
gick ur detta lifvet utan att efterlemna Filippo något
annat än en enda son, som hon födt med honom, och
hvilken var omkring två år gammal. Han blef öfver
sin hustrus död så otröstlig, som någon kan blifva öfver
förlusten af ett älskadt föremål; och, då han nu såg sig
beröfvad dens sällskap, han högst älskade, beslöt han
fast att icke vidare tillhöra verlden, utan egna sig åt
Guds tjenst och göra detsamma med sin lilla son. Han
skänkte derföre hela sin förmögenhet till allmosor, begaf
sig derpå ofördröjligen till Monte Asinajo och bosatte sig
der med sin son i en liten torftig hydda. Med honom
lefde han nu af allmosor under fastor och böner och
vaktade sig sorgfälligt att i hans närvaro tala om några

verldsliga ting eller låta honom skåda sådana, på det att
de icke skulle draga honom från det fromma lefvernet.
I stället talade han beständigt med honom om det eviga
lifvets härlighet, om Gud och helgonen och lärde honom
intet annat än böner; och vid detta lif höll han honom
i många år, lät honom aldrig lemna hyddan och aldrig
se någon utom sig sjelf.

Den redlige mannen plägade understundom gå in
till Florens, der han efter behof understöddes af några
Guds vänner, och återvände sedan till sin hydda. Nu
begaf sig, att, då ynglingen redan var aderton år, och
Filippo blifvit gammal, han en dag frågade sin far, hvart
han gick. Filippo sade honom det, och ynglingen
återtog: "Ni är nu gammal, min far, och har svårt för att
uthärda besvär. Hvarföre tager ni icke mig någon gång
med till Florens, så att jag, som är ung och bättre än
ni kan tåla ansträngningar, må, sedan ni lärt mig känna
Guds och era vänner, kunna hemta våra behof från
Florens, när ni vill, och ni qvarstadna här?" Den
hederlige mannen betänkte, att hans son redan var stor och
dessutom så van vid ett gudligt lif, att verldsliga ting
numera svårligen kunde locka honom till sig, och sade
vid sig sjelf: Han har rätt deri. Derföre tog han honom
med sig, när han nästa gång gick in.

När ynglingen fick se palatserna, husen, kyrkorna
och alla andra ting, af hvilka staden är uppfylld, begynte
han högligen förundra sig, då han icke, så vidt han
kunde minnas, någonsin sett sådant, och frågade sin far
om mycket, hvad det var, och huru det kallades. Fadren
sade honom det, och, när han hört det, var han nöjd och
frågade efter något annat. Medan sonen sålunda frågade,

och fadren svarade, mötte de händelsevis ett sällskap
unga, vackra och utsmyckade damer, som kommo från
ett bröllopp. Knappt fick ynglingen sigte på dem, förrän
han åter frågade sin far, hvad det var. Härtill svarade
fadren: "Min son, slå ned ögonen, betrakta dem icke!
Det är ett ondt ting." "Men huru kallas de då?" sade
sonen. För att icke i ynglingens sinnliga begär väcka
någon mindre gagnelig åtrå, ville fadren icke nämna dem
vid deras rätta namn, qvinnor, utan sade: "De heta
gäss." Men förunderligt! Han, som aldrig sett någon
qvinna, bekymrade sig hvarken om palatser, oxar, hästar,
åsnor, penningar eller något annat af hvad han skådat,
utan sade genast: "Min far, jag ber er, skaffa mig en
af de der gässen." "Bevars, min son, tig!" sade fadren.
"De äro ju ett ondt ting." Men sonen sade då frågande:
"Se väl onda ting ut på det sättet?" "Ja," svarade
fadren. "Jag förstår icke, hvad ni säger," återtog då
ynglingen, "ej heller hvarföre de äro onda ting: ty aldrig
i hela mitt lif tycker jag mig ha sett något så skönt
och behagligt, som de. De äro ju mycket vackrare än
de målade änglarne, dem ni så ofta visat mig. Ack, om
ni älskar mig, så laga, att vi få taga med oss dit upp
en sådan der gås, så skall jag gifva den föda." "Men jag
vill det icke," sade då fadren; "och du vet heller icke,
hvarmed man föder dem." Han insåg häraf strax, att
naturen hade mera kraft än hans förstånd, och ångrade
att ha medtagit honom till Florens.

Det må imellertid vara nog med hvad jag hittills
berättat af denna historia, och jag vänder mig nu åter
till dem, för hvilka jag omtalat den. Några af mina
vedersakare säga sålunda, att jag gör illa i att söka allt

för mycket behaga er, I unga damer, och att I alldeles
för mycket behagen mig. Båda delarne, att nämnligen
jag finner behag i er och önskar behaga er, bekänner
jag ganska öppet och frågar dem, om de väl häröfver
kunna förundra sig, när man (för att icke tala om,
att jag kännt de ömma kyssar, ljufliga omfamningar och
berusande kärleksfröjder, dem I, huldaste damer, ofta
skänken,) endast betänker, att jag sett och beständigt ser
era höfviska seder, er tjusande skönhet, ert prydliga
behag och dertill eder sannt qvinliga ärbarhet; och då en
menniska, som uppfödts, uppfostrats och uppvuxit på ett
vildt och ödsligt berg, inom en liten hyddas område,
utan annat sällskap än sin far, så snart han fick se er,
åstundade blott er, begärde blott er, fäste sin önskan
blott vid er. Kunna de väl tadla, håna, förtala mig, om
jag, hvars kropp himlen helt och hållet skapade till att
älska er, och hvars själ jag sjelf ända från min barndom
hängaf åt er, när jag känner kraften af era ögons ljus,
behaget i era håningsljufva ord och den låga, era ömma
suckar upptändt, — om jag finner behag i er och bemödar
mig att behaga er; i synnerhet om de betrakta, att I
framför allt annat behagat en eremit, en yngling utan
förstånd, ja, snart sagdt, ett vildt djur? I sanning, blott
den, som icke älskar er och icke åstundar att älskas af
er, emedan han hvarken erfar den naturliga
tillgifvenhetens nöjen eller känner dess kraft, blott den tadlar
mig så; men derom bekymrar jag mig föga.

De, som tala om min ålder, tyckes icke rätt känna,
att, fast purjolökens hufvud är hvitt, är likväl stjelken
grön; och dem vill jag, för att lemna skämtet åsido,
svara, att jag aldrig skall anse för en skam för mig att

ända till mitt lifs sista dag söka behaga dem, som Guido
Cavalcanti och Dante Alighieri redan vid framskridna år,
och herr Cino från Pistoja på sin höga ålderdom höllo
för en ära och glädje att vara till nöjes. Vore det icke
att frångå mitt vanliga framställningssätt, skulle jag
framtaga historieböckerna och visa, huru de äro uppfyllda af
exempel på forne hjeltar och män, som ännu i sin
senaste ålder bemödat sig om att behaga damerna. Veta de
icke detta, må de gå och lära det.

Att jag bör stadna hos Muserna på Parnassen, är,
det bekänner jag, ett ganska godt råd; men alltid kunna
hvarken vi vistas hos Muserna, eller de hos oss, och
derföre är det icke tadelvärdt, när det händer, att man
aflägsnar sig från dem och finner nöje i att betrakta
föremål, som likna dem. Muserna äro qvinnor; och, ehuru
damerna icke kunna förliknas vid dem, hafva de likväl
vid första anblicken något tycke af dem, så att, om de
också icke behagade mig för annat, borde de göra det
af detta skäl. Dessutom hafva damerna redan föranledt
mig att dikta tusentals verser, då Muserna aldrig ingifvit
mig en enda. Men väl hjelpte de mig och lärde mig
författa de der tusentalen; och kanske hafva de äfven
vid nedskrifvandet af dessa berättelser, så utan anspråk
de än må vara, då och då besökt mig, förmodligen till
ära och behag för den likhet, damerna hafva med dem.
Således aflägsnar jag mig vid dessa händelsers
författande icke från Parnassen eller Muserna så långt, som
månge kanske tro.

Men hvad skola vi säga till dem, som hysa så djupt
medlidande med min hunger, att de tillråda mig att
skaffa mig bröd? Det vet jag sannerligen icke; men

så mycket är visst, när jag eftersinnar, hurudant deras
svar blefve, om jag för nöds skull ville bedja dem derom,
att de nog skulle svara: "Gå och sök bröd hos dina
fabler!" Likväl hafva skalderna fordom vunnit mera af
sina "fabler", än många rika af sina skatter; och många
hafva under sysselsättningen med sina fabler tillbragt ett
lyckligt och sorgfritt lif, då deremot många andra genom
sitt sträfvande efter mera bröd, än de behöfde, omkommit
i elände och bekymmer. Hvad mera? Må dessa tadlare
bortjaga mig, om jag skulle be dem om bröd, fast jag
gudilof ännu icke behöfver det; och, om jag också skulle
råka i behof, vet jag, efter apostelens ord, att bära både
den goda dagen och den onda, och derföre må ingen
vara mera bekymrad om mig, än jag sjelf är det.

De slutligen, som säga, att händelserna ej tilldragit
sig, som jag berättar, skulle göra mig mycket förbunden,
om de lade i dagen dessas verkliga förlopp; och, i fall
detta icke öfverensstämde med hvad jag skrifvit, skulle
jag anse deras tadel för berättigadt och vinnlägga mig
om förbättring. Men, så länge intet annat än ord
kommer till syne, vill jag lemna dem i sin mening, men
sjelf följa min och säga om dem detsamma, som de
om mig.

Då jag för denna gång vill nöja mig med det sagda,
förklarar jag, att jag, tryggad af Guds hjelp och den,
hvilken jag hoppas af er, huldaste damer, samt beväpnad
med tålamod, vill gå framåt, vända ryggen åt
afundsvinden och låta den rasa; ty jag inser ej, att det kan
gå mig annorlunda, än det fina stoftet, som
hvirfvelstormen antingen icke rör från jorden eller, om den fattar
det, för upp i höjden och ofta nedfäller på menniskornas

hufvuden, på konungars och kejsares kronor, ja,
stundom på de höga palatsen och de uppskjutande tornen;
och, om det faller från dessa, kan det dock ej komma
lägre än till det ställe, hvarifrån det upplyftes. Om jag
således någonsin af alla krafter vinnlagt mig om att i
något vara eder till viljes, skall jag nu mer an förut
göra det, emedan jag inser, att ingen med skäl kan säga
något annat, än att jag och andra, som älska er, handla
i öfverensstämmelse med naturen. Att söka sträfva mot
hennes lagar, dertill fordras allt för stora krafter,
hvilka dock ofta användas icke blott förgäfves, utan äfven
till största skada för den, som försöker det. Dessa
krafter bekänner jag att jag hvarken äger eller för detta
ändamål önskar äga; och, äfven om jag hade dem, skulle
jag hellre låna dem åt en annan, än bruka dem för mig
sjelf. Må derföre lastarne tiga och, om de icke äro i
stånd att uppvärmas, lefva qvar i sin köld och sina
nöjen, eller snarare sina förderfvade begär, och lemna mig
mina fröjder under det korta lif, som är oss förunnadt.
Men det är nu tid, att, eftersom vi, sköna damer,
kringströfvat ganska länge, återvända dit, hvarifrån vi utgingo,
och fullfölja den begynta ordningen.

*

Redan hade solen från himlen förjagat alla stjernor
och från jorden nattens fuktiga skuggor, när Filostrato
stod upp och lät väcka hela sitt sällskap. De begåfvo
sig till den sköna trädgården och begynte der förlusta

sig; och, när mattiden var inne, spisade de frukost der,
hvarest de aftonen förut ätit qvällsvard. Sedan de stigit
upp från middagssömnen, medan solen ännu stod på
höjden af sitt lopp, satte de sig på vanligt sätt ned vid den
vackra springbrunnen, hvarpå Filostrato befallde
Fiammetta att begynna med berättelserna; och hon började
utan att afvakta vidare tillsägelse behagligt sålunda:


<h2>Första Berättelsen.</h2>

<b>Tancredi, furste af Salerno, dödar sin dotters älskare
och skickar henne hans hjerta i en guldbägare;
hon slår förgiftadt vatten öfver det, dricker detta
och dör.</b>

Ett sorgligt ämne har vår konung i dag gifvit oss att
tala öfver, om vi betänka, att vi, ehuru hitkomna för
att förnöja oss, skola förtälja om andras tårar, hvilket
man ej kan, utan att både berättares och åhörares
medlidande väckes. Måhända har han gjort det för att något
återhålla de förflutna dagarnes glädtighet; men, hvad än
må hafva förmått honom dertill, vill jag, då det ej
tillkommer mig att ändra hans godtfinnande, förtälja er en
beklaglig, högst olycklig och era tårar värd tilldragelse.

Tancredi, furste af Salerno, skulle varit en mycket
mild och godsint herre, om han ej på sin ålderdom
flackat sina händer i tvenne älskandes blod. Han hade
under hela sin lifstid blott en enda dotter och skulle varit
mycket lyckligare, om han ej ens ägt henne. Hon var
så ömt älskad af fadren, som någonsin en dotter kan
vara, och för denna ömma kärleks skull ville han,
emedan han icke kunde skiljas vid henne, ej bortgifta henne,

oaktadt hon med flera år öfverskridit den giftvuxna
åldern. Slutligen gaf han henne åt en son till hertigen
af Capua; men, sedan hon en kort tid lefvat med honom,
blef hon enka och återvände till sin far. Hon var till
gestalt och anlete så fager, som någonsin en qvinna
varit, och dertill ung, rask och förståndig, måhända mer
än för en dame var nödigt. Medan hon nu förlefde tiden
hos sin ömme fader som ett förnämt fruntimmer i
mycken prakt och yppighet och tillika såg, att denne för
den kärlek, han bar till henne, föga bekymrade sig om
att ånyo gifta bort henne, beslöt hon, då hon ej tyckte
det anstå henne att begära detta af honom, att, om
möjligt, i hemlighet skaffa sig en hurtig älskare. Hon
beskådade derföre månge både adelige män och andre,
hvilka plägade umgänge i hennes faders hof, såsom vi
se brukas vid hofven, och iakttog noga månges
uppförande och seder; men bland alla behagade henne mest en
ung tjenare hos hennes fader, hvars namn var Guiscardo,
en man af ganska ringa börd, men genom dygd och
höfviskhet adligare än hvar och en annan; och i honom,
som hon såg tidt och ofta, förälskade hon sig i
hemlighet på det häftigaste, medan hon alltjemnt fick högre
aktning för hans uppförande. Ynglingen, som sjelf var ej
litet skarpsynt, insåg äfven hennes böjelse och hade så
fästat hennes bild i sitt hjerta, att han vändt sina
tankar nästan från allt annat utom kärleken till henne.

Medan de sålunda på detta sätt i hemlighet älskade
hvarandra, och den unga damen ingenting högre önskade,
än att få råka honom, men dock ej ville förtro någon
sin kärlek, uppfann hon en fin list för att antyda honom
medlet till ett sådant möte. Hon skref ett bref, hvari

hon underrättade honom om, hvad han hade att göra
för att följande dagen träffa henne, och lade detta i ett
ihåligt rör, hvilket hon gaf åt Guiscardo, i det hon
skämtande sade: "Gör häraf i afton ett blåsrör åt
din piga, hvarmed hon kan tända upp eld." Guiscardo
mottog det; och, då han gissade, att hon ej utan afsigt
gifvit honom det med sådana ord, gick han derifrån,
begaf sig med röret hem till sig, och, sedan han betraktat
det och funnit det klufvet, öppnade han det. När han
nu hittat brefvet från henne deri, läst detta och väl
förstått, hvad han borde göra, var han den lyckligaste
menniska i verlden och började göra allt i ordning för
att kunna komma till henne på det sätt, hon visat
honom.

Nära intill furstens palats var en i berget urholkad
grotta, gjord lång tid tillförene, dit ett med
menniskokraft i berget hugget lufthål insläppte någon dager.
Denna öppning hade dock, emedan hålan var alldeles
öfvergifven, tilltäpts upptill genom der uppvuxna
törnbuskar och ogräs. Till grottan kunde man komma
genom en hemlig trappa, som gick från ett i palatsets
jordvåning beläget och af damen bebodt gemak, fastän
ingången var tillstängd med en stark dörr. Så alldeles
hade denna trappa fallit ur åtanke, emedan den ej sedan
långliga tider begagnats, att nästan ingen erinrade sig,
att den fanns der; men kärleken, för hvars ögon intet
är så förborgadt, att det ej blir uppenbart, hade återfört
den i den förälskade damens minne. På det nu ingen
måtte kunna varsna något, hade hon i många dagar haft
besvär, innan hon ensam med några verktyg lyckats öppna
dörren. Sedan detta skett, hade hon allena stigit ned

i hålan och fått se lufthålet, genom hvilket Guiscardo,
som hon tillskrifvit honom, skulle försöka nedkomma;
och hade hon derföre tillika angifvit den ungefärliga
höjden från detta till bottnen af hålan.

För att nu utföra hennes plan gjorde Guiscardo i
hast i ordning ett tåg med några knutar och yglor för
att kunna stiga ned derpå och klädde sig i en
läderrock, som skulle skydda honom för törnena, samt begaf
sig, utan att låta någon veta något derom, följande natt
till lufthålet. Här fastgjorde han väl den ena af tågets
ändar vid en trädstam, som vuxit upp nära vid hålets
mynning, släppte sig derpå ned i grottan och bidade på
damen. Hon låtsade följande dagen vilja sofva, instängde
sig, sedan hon bortsändt sina tärnor, ensam i gemaket,
öppnade derpå dörren och steg ned i hålan, der hon
fann Guiscardo, öfver hvilket möte de obeskrifligen
gladdes. De gingo sedan derifrån tillsammans upp i
gemaket och tillbragte en stor del af dagen i största
förnöjelse; och, sedan de öfverenskommit om, huru de skulle
förståndigt inrätta sin kärlek, på det att den måtte
förblifva hemlig, återvände Guiscardo till grottan, och hon
tillslöt dörren och gick ut till sina tärnor. Guiscardo
klättrade sedan följande natt upp på sitt rep och kom
ut genom samma hål, hvarifrån han nedstigit, samt
återvände hem. Och, sedan han sålunda lärt känna
denna väg, återvände han sedermera under tidens lopp
dit flera gånger.

Men ödet, afundsamt på så långa och så stora
fröjder, vände genom en bedröflig händelse de båda
älskandes glädje i sorgsen klagan. Tancredi hade för sed att
stundom komma helt ensam i sin dotters kammare, der

stadna hos henne och samtala en stund samt sedan gå
bort igen. En dag efter middagen, då damen, hvars
namn var Ghismonda, med alla sina tärnor var i sin
trädgård, kom han dit ned och gick in utan att ses eller
höras af någon; och, då han icke ville taga henne från
hennes nöje samt fann gemakets fönster tillslutna och
sängens förhängen nedsläppta, satte han sig i ett hörn
vid dess fötter på en pall, lutade hufvudet mot bädden
och drog förhänget öfver sig, liksom han med afsigt gömt
sig, samt insomnade i denna ställning. Medan han
sålunda sof, lemnade Ghismonda, som olyckligtvis den dagen
hade låtit Guiscardo komma, sina tärnor i trädgården
och inträdde helt tyst i gemaket. Sedan hon derpå
stängt detta utan att märka, det någon fanns der,
öppnade hon dörren för Guiscardo, som väntade henne.

Medan de nu, som de brukade, lade sig på sängen
och skämtade och förlustade sig tillsammans, skedde, att
Tancredi vaknade och hörde och såg, hvad Guiscardo
och hans dotter förehade. Öfver måttan vred häröfver,
ville han i förstone genast strängeligen förebrå dem, men
fattade sedan det beslutet, att vara tyst och, om möjligt,
fortfarande hålla sig gömd för att kunna mera försigtigt
och med mindre skam för sig utföra det, som redan
fallit honom i sinnet. De båda älskande stadnade länge
tillsammans, såsom deras sed var, utan att blifva
Tancredi varse; och, när det tycktes dem vara tid, lemnade
de bädden, Guiscardo återvände till hålan, och hon
gick bort ur gemaket. Tancredi, fastän gammal,
nedhoppade då från ett af fönstren ut i trädgården och
återgick, bedröfvad intill döden, till sitt gemak, utan att
hafva blifvit sedd af någon.


På af honom gifven befallning greps Guiscardo, som
i sina rörelser hindrades genom sin läderdrägt, vid
utgåendet ur lufthålet samma natt kring första sömnens tid
af två tjenare och fördes i hemlighet till Tancredi. Då
denne fick se honom, sade han, nästan rörd till tårar:
"Guiscardo, min välvilja mot dig hade ej förtjent den
skymf och skam, du nu tillfogat mig i hvad mig tillhör,
såsom jag i dag med mina egna ögon skådat." Härtill
svarade Guiscardo blott: "Kärleken förmår mycket mer
an både ni och jag." Tancredi befallde derpå, att han
i tysthet skulle bevakas i någon kammare derbredvid,
och så skedde.

När nu följande dagen kom, gick Tancredi, efter att
inom sig hafva öfvervägt olika och flerahanda förslag,
innan Ghismonda ännu fått veta något härom, efter
måltiden enligt sin vana till sin dotters gemak. Han lät
kalla henne, inneslöt sig med henne och sade under
tårar: "Ghismonda, då jag trodde mig känna din dygd och
ärbarhet, skulle det, ehuruväl det hade blifvit mig sagdt,
aldrig, om jag ej med egna ögon sett det, kunnat falla
mig i sinnet, att du var i stånd, jag vill ej säga, att
verkligen öfverlemna dig åt en man, som ej var din
make, men att ens tänka på något sådant. Att nu
likväl så varit, deröfver skall jag, i minnet af hvad som
skett, alltid under den ringa återstod af mitt lif, som min
ålderdom kan förunna mig, förblifva djupt bedröfvad.
Och gifve Gud, att du, då du kunde förmå dig till en så
vanärande handling, åtminstone valt en man, som anstått
din egen adliga börd! Men nu har du bland så många,
som vistas vid mitt hof, utsett Guiscardo, en yngling af
allra lägsta stånd, uppfostrad i vårt hus nästan af ren

barmhertighet från sin spädaste barndom allt intill denna
dag, och har härigenom försatt mig i största själsångest,
emedan jag ej vet, hvad utväg jag med dig skall taga.
Om Guiscardo, hvilken jag i natt, när han utkom ur
hålet, låtit gripa och håller fången, är mitt beslut redan
fattadt; men med dig, det må Gud veta, är det ej så.
Å ena sidan beveks jag af den kärlek, jag alltid burit till
dig mer, än någon fader till sin dotter; men på den
andra äggar mig min rättvisa förtrytelse öfver din stora
obetänksamhet. Den förra vill, att jag skall förlåta dig, och
den senare fordrar, att jag mot min natur skall
strängligen förfara med dig. Men, förrän jag fattar mitt
ändtliga beslut, åstundar jag höra, hvad du sjelf har att
säga härom." Och vid dessa ord sänkte han sitt anlete
och grät så högljudt, som ett hårdt agadt barn.

Då Ghismonda hörde sin faders ord och af dem insåg,
ej blott att hennes hemliga kärlek var upptäckt, utan
äfven att Guiscardo blifvit tillfångatagen, kände hon en
onämnbar smärta och var flera gånger nära att visa den
med klagoskri och tårar, som qvinnorna oftast göra. Men
hennes stolta själ öfvervann denna förnedrande svaghet, och
hon behöll med beundransvärd styrka sina anletsdrag
oförändrade, men beslöt inom sig, emedan hon tänkte, att hennes
Guiscardo redan var död, att hellre lemna lifvet, än bönfalla
om nåd. Derföre svarade hon, ej som en bedröfvad eller för
sitt fel bestraffad, utan som en obekymrad och beslutsam
qvinna, med torra ögon och öppet, ej i något drag förvirradt
anlete, sin fader sålunda: "Tancredi, jag är ej sinnad
hvarken att förneka eller afbedja något, emedan det ena
ej skulle gagna mig, och det andra ej får göra det.
Dessutom ämnar jag ingalunda till min fördel beveka din

mildhet eller kärlek, utan vill, i det jag bekänner
sanningen, tillika först och främst med grundade skäl
försvara mitt rykte och sedan genom de kraftigaste
gerningar ådagalägga min själs upphöjda tänkesätt.

Det är sannt, att jag älskat och älskar Guiscardo
och skall, så länge jag lefver, hvilket ej lär blifva
länge, älska honom och vill, om man, älskar efter döden,
ej återvända att göra det; men härtill har ej så mycket
min qvinnliga svaghet, som din ringa omtanke att
bortgifta mig och hans eget värde förledt mig. Det borde
vara dig, Tancredi, tydligt, att, då du sjelf är af kött
och blod, du äfven födt en dotter af kött och blod, och
ej af sten eller jern. Du hade bort och bör erinra dig,
fastän du nu är gammal, på hvad sätt och med hvad
styrka ungdomens nödvändiga kraf bestorma själen; och,
fastän du såsom man tillbragt en del af dina bästa år
med att öfva dig i vapen, borde du ej dess mindre känna,
hvad sysslolöshet och veklighet förmå öfver de gamla,
att ej tala om de unga. Jag är således af kött och blod,
såsom född af dig, och så långt ifrån utlefvad, att jag
ännu är en ung qvinna, samt genom det ena som det
andra full af sinnligt begär, som fått en ytterligare styrka
deraf, att jag genom mitt giftermål redan erfarit,
hvilken vällust det är, att tillfredsställa denna åtrå. Då.
jag nu ej kunnat motstå dessa begärens anfall, har jag,
både som ung och qvinna, beslutit mig för att göra det,
hvartill de ville förmå mig, och förälskat mig. Men för
visso har jag användt alla mina krafter till att, för så
vidt det stod i min magt, förhindra, att genom den
handling, hvartill naturens synd lockade mig, dig eller mig
måtte skam tillfogas. Härtill hade den medlidsamme

Amor och ett välvilligt öde utfunnit och visat mig en
ganska dold väg, på hvilken jag, utan att någon märkte
det, nådde målet för mina önskningar. Allt detta vill
jag ej förneka, hvem än må hafva underrättat dig derom,
eller huru du fått veta det.

Ej af en slump, som många göra, har jag tagit
Guiscardo, utan med öfverlagdt råd utvalt honom
framför alla andra, med betänksam försigtighet infört honom
till mig och under förståndig trohet å bådas vår sida
länge njutit mina önskningars fullbordan. Just detta,
utom mitt af kärlek vållade felsteg, tyckes du, häri dock
mera följande allmänna meningen än sanningen, med
mesta bitterhet förebrå mig, när du säger, att jag inlåtit
mig med en man af lågt stånd; liksom du ej skulle
vredgats, om jag härtill valt en adelig man. Härvid
märker du då ej, att du tadlar icke mitt, utan lyckans
fel, som rätt ofta högt uppsätter de ovärdige, men
lemnar de mest värdige qvar i ringhet. Men låt oss förbigå
detta och något litet betrakta tingens ursprungliga skick.
Du skall då finna, att vi alla hafva kropp af samma ämne,
och att allas våra själar af samme Skapare begåfvats
med lika förmågor, lika egenskaper. Först dygden
åtskiljer oss, som alla föddes och födas lika: de, som hade
och utöfvade henne i högre matt, kallades ädle, och de
öfrige förblefvo oädle. Och, ehuruväl ett motsatt bruk
sedermera undangömt denna lag, är han dock ännu
ej upphäfven ej heller utplånad i naturen eller från goda
seder. Derföre bevisar sig den, som utöfvar dygden,
uppenbarligen såsom ädelboren, och den, som kallar
honom annorlunda, han nedsätter ej den han så kallar,
utan sig sjelf. Se dig omkring bland alla dina

adelsmän, undersök deras dygd, deras seder och uppförande
och betrakta å andra sidan Guiscardos; och, vill du då
döma utan vrede, skall du kalla honom den adeligaste
och alla dessa dina adelsmän för ringa folk.

I afseende på Guiscardos dygd och värde har jag
för öfrigt ej förlitat mig på någon annan persons
omdöme, utan på dina ords och mina egna ögons
vittnesbörd. Hvem prisade honom så som du för alla de
berömliga egenskaper, hvilka hos en tapper man äro
lofvärda? Och detta visserligen ej med orätt: ty, hafva ej
mina ögon bedragit mig, skänktes honom af dig intet
loford, att jag ej sett honom i handling bevisa sig
förtjent deraf, och det i otroligt större mått, än dina ord
förmådde uttrycka. Men, om jag ock häri lidit af något
bedrägeri, är det likväl du, som bedragit mig. Vill du
det oaktadt säga, att jag förenat mig med en man af
ringa stånd? Du talar då ej sanning. Men vill du
måhända säga, att det dock varit med en fattig, då måste
man till din blygd erkänna, att du illa förstått belöna
en förträfflig man; men fattigdom betager ingen hans
adelighet, utan blott hans ägodelar. Månge konungar,
månge höge furstar hafva tillförene varit fattige, och
många af dem, hvilka bruka jorden och vakta boskapen,
voro och äro ganska rika.

Det sista tvifvelsmålet, du vidrörde, eller hvad du
skall göra med mig, det må du alldeles förjaga, om du
nu, på din höga ålderdom är benägen att göra, hvad du
ej som ung plägade, eller att handla grymt. Bruka hela
din hårdhet mot mig, som ej är sinnad att hos dig på
något sätt bönfalla, mot mig, såsom första orsaken till
detta fel, om det är ett sådant! Ty jag bedyrar dig,

att, om du ej gör mig detsamma, du gjort eller ämnar
göra med Guiscardo, skola mina händer verkställa det.
Och nu välan, gå att ibland qvinnor utgjuta tårar och
döda i din grymhet, om dig tyckes, att vi hafva sådant
förskyllat, med samma slag honom och mig!"

Fursten kände sin dotters själshöghet, men trodde
dock ej henne vara så fast besluten, som hon sade, till
det, hennes ord antydde. Derföre öfvergaf han, i det
han lemnade henne, hvarje tanke på att i någon mån
hårdt behandla henne sjelf, men beslöt att med den
andres förderf afkyla hennes brinnande kärlek, och befallde
derföre de två, som bevakade Guiscardo, att de utan
något buller skulle strypa denne följande natt, utrycka
hans hjerta och bära det till honom sjelf. Desse
utförde allt detta, såsom dem befallts. Då följande dagen
var inne, lät fursten hemta en stor och skön guldbägare,
lade deri Guiscardos hjerta och skickade den med en sin
förtrogne tjenare till sin dotter samt uppdrog åt honom
att, när han öfverlemnade den åt henne, säga: "Din
fader skickar dig detta för att trösta dig öfver det, som
du mest älskar, liksom du tröstat honom öfver hvad han
mest älskat."

Ghismonda, som ej ändrat sin hårda föresats, hade
imellertid, sedan fadren gått bort, låtit hemta giftiga
örter och rötter, kokat dem och sålunda tillagat ett
vatten för att hafva i beredskap, om det, hon befarade,
skulle ske. Då tjenaren kom till henne med furstens
skänk och ord, mottog hon bägaren med oförändrad
uppsyn och öppnade den; men, när hon såg hjertat och
hörde orden, insåg hon klart, att det var Guiscardos.
Derföre höjde hon anletet mot tjenaren och sade: "Ej

anstod en mindre dyrbar graf, än en gyllene, ett hjerta,
sa ädelt som detta: häri har min fader handlat
förståndigt." Och, nar hon så sagt, tryckte hon det till sina
läppar, kysste det och fortfor: "I allting och alltid ända
till denna mitt lifs sista stund har jag rönt min faders
ömmaste kärlek, men nu mer än någonsin. Bringa
honom derföre från mig för denna härliga skänk den sista
tacksägelse, jag någonsin skall gifva honom."

Efter dessa ord vände hon sin blick åter till
bägaren, den hon hårdt höll i sina händer, och sade,
betraktande hjertat: "Ack, ljufvaste hemvist för alla mina
fröjder, förbannad vare dens grymhet, som nu låter mig
skåda dig med dessa mitt anletes ögon! Det var mig
ju nog att hvarje stund se dig med min själs! Du har
fulländat och slutat ditt lopp, så långt ödet beskärde dig
det. Du har hunnit det mål, till hvilket vi alla skynda.
Du har lemnat verldens elände och mödor och af sjelfva
din fiende erhållit den graf, ditt värde förtjente. Intet
fattades dig för en fullständig likbegängelse, utom
hennes tårar, som du i lifvet så högt älskade; och, på det du
skulle få dem, ingaf Gud i min obarmhertige faders
sinne, att han skulle sända dig till mig. Jag skall gifva
dig dem, fastän jag beslutit att dö med torra ögon och
oförfäradt anlete; och, när jag skänkt dig dem, skall jag
med din hjelp låta min själ förena sig med den dyra,
du förr hyst. Och i hvilkens sällskap kunde jag väl mera
nöjd eller trygg resa till okända ställen, än i hennes?
Jag är viss om, att hon ännu är härinne och betraktar
skådeplatsen för hennes och mina fröjder; och, då jag
helt visst vet, att hon ännu älskar mig, väntar hon
säkert min, af hvilken hon är så outsägligt älskad." När

hon så talat, böjde hon sig ned öfver bägaren och
började, utan att höja några qvinnliga klagoskri, att gråta,
liksom hon i sitt hufvud haft en vattukälla, och utgjöt,
i det hon otaliga gånger kysste det döda hjertat, en
sådan flod af tårar, att det var underbart att skåda.
Hennes tärnor, som stodo rundt om henne, visste ej, hvems
hjerta det var, och hvad hennes ord ville säga, men
gräto alla, gripna af medlidande, frågade henne
deltagande, men förgäfves, om orsaken till hennes tårar och
bemödade sig än mer att, så godt de förstodo och
förmådde, trösta henne.

Sedan hon ändtligen gråtit nog, upplyfte hon
hufvudet, aftorkade sina ögon och sade: "O, du högt
älskade hjerta, all min pligt mot dig är nu uppfylld; intet
annat återstår mig, än att låta min själ förena sig med
din." Sedan hon så sagt, lät hon gifva sig den flaska,
i hvilken det vatten, hon dagen förut beredt,
förvarades, slog det uti bägaren, der hjertat, badadt af hennes
många tårar, låg, förde den till munnen utan bäfvan och
utdrack den hel och hållen. När hon gjort detta, lade
hon sig med bägaren i handen på sin bädd, antog den
värdigaste ställning, hon kunde gifva sin kropp, tryckte
sin döde älskares hjerta intill sitt eget och afbidade så,
utan att säga ett ord, döden.

Imellertid hade hennes tärnor, som sett och hört
detta, fastän de icke visste, hvad vatten det var, hon
druckit, sändt bud till Tancredi för att berätta
alltsammans. Befarande, hvad som händt, skyndade han ned
till sin dotters gemak, dit han anlände just i det
ögonblick, hon lade sig på bädden. Nu, då det var för sent,
ville han med smeksamma ord trösta henne, men började

ångestfullt gråta, när han såg, huru nära sitt slut hon
var. Då sade damen till honom: "Tancredi, spar dessa
tårar till en olycka, som du mindre önskat, än denna,
och skänk dem ej åt mig, som icke begär dem! Hvem
såg någonsin någon annan än dig gråta öfver det, han
sjelf velat? Dock, om en gnista af den kärlek, du
fordom bar till mig, ännu lefver hos dig, må du såsom en
sista gunst bevilja mig, att, ehuru det ej var dig till
behag, att jag tyst och i hemlighet lefde tillsammans
med Guiscardo, dock min döda kropp må med allas
vetskap hvila tillsammans med hans, hvart du än låtit
kasta den." Tårar och qval tilläto ej fursten att svara.
Derpå, då den unga damen kände, att hon nått sitt slut,
tryckte hon häftigt det döda hjertat till sitt bröst och
sade: "Lefven med Gud, ty nu går jag hädan"; hennes
ögon beslöjades, hon förlorade sansen och skildes så ur
detta smärtefulla lifvet.

Ett så sorgligt slut fick Guiscardos och Ghismondas
kärlek, som I nu hafven hört. Men Tancredi lät efter
många tårar, och sedan han för sent ångrat sin grymhet,
under allmän sorg bland Salernitanerne ärofullt nedsätta
deras lik i en och samma graf.


<h2>Andra Berättelsen.</h2>

<b>Broder Alberto inbillar en dame, att ängelen Gabriel
är förälskad i henne, och sofver flera gånger
hos henne i skepnad af denne. Slutligen
hoppar han af fruktan för hennes slägtingar ut
genom fönstret och flyr till en fattig mans hus,
hvilken följande dagen medför honom, förklädd
som en vildman, till torget, der han igenkännes
och af sina ordensbröder gripes och sättes i
fängelse.</b>

Den berättelse, Fiammetta förtalt, hade flera gånger fyllt
hennes väninnors ögon med tårar; men, då den var
fulländad, sade konungen med sträng uppsyn: "Ett ringa
pris skulle mitt lif tyckas mig för hälften af den lust,
Ghismonda njöt med Guiscardo; och ingen af er bör
förundra sig öfver, att jag så tänker, då jag lefvande
alltjemnt lider tusen dödar och likväl med allt detta ej
vinner den minsta lilla del af njutning. Men jag lemnar
nu mina öden derhän och önskar, att Pampinea fortfar
med de sorgliga berättelserna, som till en del likna min
olycka. Om hon då någorlunda följer det sätt, på
hvilket Fiammetta begynnt, kan jag säkert hoppas att känna

min glöd mildrad genom några droppar af dagg." När
Pampinea förnam den till henne ställda befallningen,
insåg hon af sin vänskap bättre sina följeslagerskors
önskan, än konungens af hans ord. Hon beslöt således, i
afsigt att hellre muntra dessa, än med undantag af
befallningen sjelf lyda konungen, att omtala en löjlig
händelse och begynte sålunda:

Folket har ett så lydande ordspråk: En bof, som
redelig hålles, han kan allt ondt begå, men tros väl af
hvar man. Detta icke blott lånar mig rikligt ämne att
tala öfver det, som blifvit mig förelagdt, utan äfven
tillfälle att ådagalägga, huru stort och djupt munkarnes
hyckleri är, hvilka med sina vida och långa kläder, med
sina med konst blekta anleten, med sin röst, som är mild
och ödmjuk, när de begära andras egendom, men
högljudd och häftig, när de förebrå andra sina egna laster,
eller när de föregifva, att de blifva saliga genom tagande,
men andra genom gifvande, ja, att de icke äro
menniskor, som liksom vi böra förvärfva paradiset, utan nästan
såsom dess innehafvare och herrar der förläna hvar och en,
som dör, ett mer eller mindre ypperligt rum efter den
summa penningar, han åt dem efterlemnat, — hvilka,
säger jag, med allt detta söka bedraga först sig sjelfva,
om de tro derpå, och sedan alla dem, som sätta lit till
deras ord. Finge jag blott i hänseende till dem
uppenbara allt, hvad som kunde sägas, skulle jag nog tydligt
visa många enfaldiga, hvad de förborga under sina vida
kåpor. Ja, gifve Gud, att det ginge dem alla med sina
lögner så, som en minoritmunk, som icke mera var ung,
men i Venedig gällde för en af de största casuister, och
hvars historia jag har synnerlig lust att berätta er, för

att måhända någorlunda genom skämt och skratt
vederkvicka era sinnen, som ännu äro uppfyllda af medlidande
öfver Ghismondas död.

I Imola fanns nämnligen, I dygdädla damer, en
man, som förde ett brottsligt och syndigt lefverne och
hette Berto della Massa. Men, som hans skamliga
gerningar voro väl kända af Imolesarne, kom det snart så
långt, att ingen i hans hemort mera ville tro honom,
till och med när han berättade sanning, för att icke tala
om lögn. Han insåg snart, att hans skurkstreck icke
mera gingo för sig i Imola, och flyttade derföre till
Venedig, allt afskums samlingsort, i hopp att här genom
nya medel finna bättre tillfälle, än hittills varit fallet,
att föröfva sina nedriga dåd. Till den ändan låtsade han
högligen ångra de dåliga handlingar, han tillförene
begått, ställde sig, som om en ytterlig ödmjukhet intagit
honom, blef den frommaste katholik i verlden, gjorde sig
till minoritmunk och lät kalla sig broder Alberto från Imola.
I denna drägt begynte han skenbarligen föra ett ganska
strängt lefnadssätt, berömde mycket botöfningar och
återhållsamhet och aldrig hvarken åt kött eller drack vin,
— när han icke hade något, som han tyckte om. Till
följe häraf märkte knappt någon, att han från tjuf,
kopplare, förfalskare och mördare plötsligt blifvit en stor
predikant, utan att han derföre öfvergifvit de förutnämnda
lasterna, när han hemligen kunde sätta dem i verket.
Dessutom hade han låtit viga sig till prest och begrät
alltid, emedan tårar kostade honom föga, när han ville,
Frälsarens lidande, då han läste messan, och många sågo
det. Kortligen, både genom sina predikningar och sina
tårar förstod han så fullkomligt vinna Venetianarnes

förtroende, att han insattes till trogen verkställare och
vårdare af nästan hvart testamente, som der gjordes, erhöll
i förvar mångas penningar och blef de flesta så mäns
som qvinnors biktfader och rådgifvare. Genom detta
uppförande hade han sålunda blifvit herde i stället för
varg, och håns rykte för fromhet var i dessa trakter långt
större än någonsin den helige Francisci var i Assisi.

Nu begaf sig, att en ung enfaldig och inskränkt
dame, som hette, fru Lisetta da ca Quirino, husfru till
en rik köpman, som med sina skepp rest till Flandern,
gick med andra damer för att bikta sig hos den fromme
munken. Då hon knäfallit för honom och på venetianskt
sätt (och alla Venetianare äro lättsinniga) omtalat för
honom en del af sina angelägenheter, frågade henne
broder Alberto, om hon hade någon älskare. Härtill
svarade hon med förtörnad uppsyn: "Men, herr pater, har
ni inga ögon i hufvudet? Synas er mina behag af samma
slag som andra qvinnors? Om jag ville, skulle jag ha
allt för många; men jag låter hvarken den ena eller
andra förälska sig i min skönhet. Huru många har ni
väl sett, hvilkas behag kunna förliknas med mina, jag, som
skulle vara skön i sjelfva paradiset?" Och utom detta
sade hon så mycket annat om sin skönhet, att det var
en leda att höra. Broder Alberto insåg genast, att hon
icke hade ondt af för mycken klokhet, och, då hon
tycktes honom vara en tacksam jordmån att plöja i,
förälskade han sig plötsligen och öfver måttan i henne. Dock
beslöt han att spara smicker till lämpligare tillfälle och
begynte denna gång, för att visa sig from, att förebrå
henne och säga, att detta vore fåfänga och annat dylikt.
Derföre sade damen honom, att han var ett dumhufvud

och icke förstod sig på, att en skönhet vore för mer än
en annan. Broder Alberto, som icke ville allt för
mycket förtörna henne, slutade då bikten och lät henne gå
med de andra.

Efter några dagars förlopp tog han med sig en
förtrogen kamrat och begaf sig hem till fru Lisetta; här
förde han henne afsides i ett hörn af salen, kastade sig,
osedd af andra, på knä för henne och sade: "Min fru,
jag ber er för Guds skull förlåta mig, hvad jag i
söndags, då ni talade med mig om er skönhet, sade er; ty
jag blef derför så hårdt slagen följande natten, att jag
icke förr än i dag kunnat stiga upp ur min säng." Då
sade den enfaldiga frun: "Hvem slog er då så ?" "Det
skall jag säga er," svarade broder Alberto. "Medan jag
under natten låg i bön, såsom jag alltid brukar, såg jag
plötsligt i min cell ett klart sken, men hann icke förr
vända mig om för att se efter, hvad det var, än jag
ofvanför mig varsnade en den skönaste yngling med en
stor påk i handen; han fattade tag i mig vid kåpan,
lade mig för sina fötter och gaf mig så många slag, att
jag blef alldeles sönderbråkad. Jag frågade honom
sedan, hvarföre han gjort detta, och han svarade:
"Emedan du i dag djerfdes smäda fru Lisettas himmelska
behag, hvilken jag näst Gud öfver allt älskar." Jag
frågade då: "Hvem är ni?" Och han svarade härtill, att
han var ängelen Gabriel. "Ack, min nådige herre," sade
jag, "jag ber er, att ni förlåter mig." Han svarade då:
"Det vill jag ock göra med det villkor, att du går till
henne, det första du kan, och anhåller om hennes
tillgift; men, i fall hon icke förlåter dig, skall jag återvända
hit och gifva dig så mycket stryk, att du aldrig skall

få en glad stund i all din lefnads dagar." Men, hvad
han sedan sade mig, vågar jag icke yppa för er, om ni
icke förlåter mig." Fru fårskalle, som var mer än
tillbörligt dum, blef helt glad vid dessa ord, ansåg allt för
sannt och sade efter en stund: "Jag sade er ju, broder
Alberto, att mina behag voro himmelska; men Gud skall
icke stå mig bi, om jag icke har medlidande med er,
och derföre förlåter jag er nu, på det intet ondt vidare
må er tillfogas, dock med villkor, att ni säger mig, hvad
ängelen sedan sade er." "Min fru," gentog då broder
Alberto, "eftersom ni förlåter mig, vill jag gerna yppa
er det; men om ett erinrar jag er, att ni, hvad jag än
må säga, vaktar er att omtala det för någon menniska i
verlden, om ni icke vill förderfva er sak; ty nu är ni
den lyckligaste dame, som finnes på jorden. Ängelen
Gabriel sade mig, att jag skulle för er nämna, att ni
behagar honom i så hög grad, att han flera gånger skulle
om natten hafva kommit att sofva hos er, om han icke
fruktat att skrämma er. Nu sänder han er genom mig
den helsning, att han vill besöka er en natt och blifva
hos er en stund; men, emedan han är ängel och, om
han behölle en ängels gestalt, ni icke skulle kunna
vidröra honom, så vill han er till nöje komma i
mansskepnad. Derföre begär han, att ni låter säga honom, när ni
önskar att han skall komma, och i gestalt af hvilken,
så skall han infinna sig; hvarföre ni kan anse er
lyckligare än någon annan qvinna." Fru pundhufvud sade
då, att det gjorde henne mycket nöje, om ängelen
Gabriel älskade henne; ty hon älskade också honom högt;
och det hände aldrig, att hon icke för honom tände ett
mattapanljus, hvar hon såg honom afmålad. Hvilken

timme han ville besöka henne, vore han välkommen och
skulle finna henne alldeles ensam i hennes kammare;
men härvid förbehöll hon sig, att han icke skulle
öfvergifva henne för jungfru Maria. Efter hvad man sagt
henne, tyckte han mycket om denna, och det såg äfven
så ut; ty öfverallt, der hon sett honom, låg han på knä
för jungfrun. För öfrigt berodde det på honom att
komma i hvad gestalt han ville, blott han icke skrämde
henne.

Då genmälde broder Alberto: "Min fru, ni talar
förståndigt, och jag skall nog med honom öfverenskomma om
hvad ni säger mig. Men ni kan bevisa mig en stor ynnest,
som icke kostar er något, och det är, att ni önskar, att
han kommer med min gestalt. Ni skall nu få höra,
hvarigenom detta blir en ynnest för mig. Han uttager
nämnligen min själ ur min kropp, försätter henne i paradiset
och ingår sjelf i mig; och, så länge han blir hos er,
får min själ sålunda vistas i paradiset." "Dertill
samtycker jag," sade fru enfald. "Jag önskar, att ni erhåller
den vederqvickelsen i ersättning för de slag, han gaf er
för min skull." Broder Alberto gentog: "Laga då så,
att han i natt finner porten till ert hus öppen, så att
han kan gå dit in; ty, då han kommer i mensklig
skepnad som nu, kan han icke komma in annat än genom
dörren." Damen svarade, att det skulle ske, och broder
Alberto tog afsked och lemnade henne i så ohejdad glädje,
att hon icke visste, på hvilken fot hon skulle stå, och
det tycktes henne tusen år, innan ängelen Gabriel kom
till henne.

Broder Alberto besinnade, att han om natten skulle
vara ryttare och icke ängel, och begynte derföre stärka

sig med bakverk och andra goda saker, så att han icke
så lätt skulle kunna kastas ur sadeln. Sedan han fått
orlof i klostret, begaf han sig derpå med en stallbroder
vid nattens inbrott till en väninnas hus, från hvilket
han redan förut ofta begynnt sitt lopp, när han gick på
spår efter qvinnor. När det syntes honom vara tid,
gick han derifrån förklädd till damens hus, förvandlade
sig, inkommen dit, till ängel med hvarjehanda narrverk,
som han medfört, gick upp och steg in i damens gemak.
När hon fick se den hvita skepnaden, föll hon på knä
för den, och ängelen välsignade henne, upplyfte henne
och tecknade, att hon skulle gå till sängs. Detta gjorde
hon, i sin ifver att lyda, ganska fort, och ängelen lade
sig sedan bredvid sin fromma tillbedjerska. Broder
Alberto var en välbildad och kraftigt byggd man, och benen
suto mycket väl vid hans kropp, hvarföre han, när han
befann sig hos fru Lisetta, som var frisk och finhyllt,
lät henne smaka andra nöjen, än mannen gjorde, och flög
många gånger på natten utan vingar, hvaröfver hon
betygade stort nöje; och dessutom förtalde han henne
mycket om den himmelska härligheten.

När dagen nalkades, och sedan de öfverenskommit
om hans återvändande, gick han bort med sina tyg
och begaf sig tillbaka till sin kamrat, hvilken husets
goda ägarinna hållit ett vänligt sällskap, på det han
icke skulle vara rädd ensam i bädden. När damen
spisat, tog hon strax sin tjenarinna med sig, gick till
broder Alberto och berättade honom nyheter från ängelen
Gabriel, hvad hon hört af honom om det eviga lifvets
salighet, och huru han var skapt, samt tillade till allt
detta de underligaste dikter. Härtill svarade broder

Alberto: "Min fru, jag vet icke, hvad som händt er
med honom, utan blott det, att han i natt, då han kom
till mig, och jag uträttat ert budskap, plötsligt bortförde
min själ bland så många blommor och rosor, att man
här i verlden aldrig sett en sådan mängd; och så
vistades jag på ett af de ljufligaste ställen, som finnas till,
ända till ottesången i morgse. Hvad som imellertid blef
af min kropp, det vet jag icke." "Har jag icke sagt er
det?" inföll damen. "Er kropp hvilade jemnte ängelen
Gabriel hela natten i min famn; och, vill ni icke tro
mig, så se efter under ert venstra bröst, der jag gaf
ängelen en så häftig kyss, att det skall synas märke
derefter ännu i några dagar." Då sade broder Alberto:
"Jag skall då i afton göra, hvad jag icke på lång tid
gjort, nämnligen afkläda mig för att se efter, om ni
säger sannt." Efter mycket annat prat återvände
slutligen damen hem till sig, och broder Alberto besökte
henne sedan många gånger i skepnad af ängel, utan att
stöta på några hinder.

Men en dag, då fru Lisetta var tillsammans med
en sin gudmoder, och de sins imellan tvistade om
skönheter, begaf sig, att hon, som icke just var så
synnerligt klyftig, för att bevisa sin skönhets företräde framför
alla andra, sade: "Om ni visste, hvem min skönhet
behagar, skulle ni i sanning tiga med de öfriga."
Gudmodern, som var nyfiken att höra detta och väl kände
hennes enfald, sade: "Min fru, ni kan möjligen hafva
rätt deri; men, då man likväl icke vet, hvem det är,
skall man icke så lätt ändra mening." Damen, hvars
fåfänga snart var uppväckt, sade då: "Gudmor, det får
icke yppas; men min käresta är ängelen Gabriel, som

älskar mig högre an sig sjelf, emedan jag, efter hvad
han sagt mig, är den skönaste qvinna, som finnes i
verlden och på kusten här." Gudmodern kände härvid stor
lust att skratta, men höll sig likväl allvarsam för att
förmå henne omtala mera och sade: "Vid Gud, min fru,
om ängelen Gabriel är er älskare och säger er detta,
måste det väl vara så; men jag trodde icke, att änglar
ha sådana der saker för sig." "Deri bedrar ni er,
gudmor," svarade damen. "Gud straffe mig, gör han det
icke bättre än min man, och han säger mig, att man
gör så äfven deruppe; men, emedan jag tyckes honom
skönare an någon i himmelen, har han förälskat sig i
mig och kommer rätt ofta på besök hos mig. Begriper
du nu?"

När gudmodern tagit afsked af fru Lisetta, visste
hon icke, hur snart hon skulle få tillfälle att omtala
allt detta för andra; och, då hon strax derefter besökte
en fest och befann sig i ett stort sällskap damer,
berättade hon dem omständligt hela händelsen. Dessa damer
sade det för sina män och andra damer, och dessa åter
för andra, så att på mindre än två dagar hela Venedig
icke talade om något annat. Men bland andra, till
hvilkas öron denna sak kom, voro äfven damens svågrar,
hvilka i all tysthet föresatte sig att taga reda på den
der ängelen och försöka, om han också kunde flyga; och
i denna afsigt stodo de flera nätter på lur.

Imellertid hände, att äfven broder Alberto fick
någon nys om förhållandet, och han begaf sig derföre en
natt till damen för att göra henne förebråelser; men
han hade knappt hunnit afkläda sig, förrän hennes
svågrar, som sett honom komma, stodo för dörren till hennes

sofgemak och ville uppbryta den. Broder Alberto, som
märkte detta och anade, hvad det var, steg upp och
öppnade, då ingen annan utväg fanns, ett fönster, som vette
ut åt stora kanalen, samt kastade sig derifrån i vattnet.
Bottnen var djup på detta ställe, och han kunde ganska
bra simma, så att han icke gjorde sig någon skada.
Han simmade öfver till andra stranden af kanalen, gick
hastigt in i ett hus, som stod öppet, och bad en
hedersman, som han träffade der inne, att för Guds skull
rädda hans lif, i det han uppdukade åtskilliga dikter
för att förklara, hvarföre han var der naken vid en
sådan tid. Den gode mannen bevektes till medlidande,
lät honom lägga sig i sin säng, emedan han sjelf måste
ut i göromål, och tillsade honom att blifva qvar der
ända till hans återkomst, hvarpå han instängde honom
och gick att sköta sina förrättningar. Damens svågrar
inträngde imellertid i gemaket och funno, att ängelen
Gabriel visserligen qvarlemnat sina vingar, men sjelf
flugit sin kos. Bedragne i sin förväntan, gåfvo de
derföre damen de svåraste tillmälen och lemnade henne
slutligen tröstlös samt återvände hem till sig med
ängelens redskap.

Under tiden blef det ljusan dag, och den ärlige
mannen, som stod på Rialto, hörde berättas, huruledes
ängelen Gabriel om natten gått att sofva hos fru Lisetta,
men öfverraskats der af hennes svågrar och af fruktan
för dem kastat sig i kanalen, utan att man visste, hvad
som sedan blifvit af honom. Han gissade strax, att den
han hade i sitt hus, vore densamme, gick hem och
förmådde broder Alberto att yppa sig samt bragte det efter
mycket talande slutligen derhän, att munken måste skaffa

honom femtio ducater, om han icke ville, att han skulle
omtala allt för damens svågrar; och så skedde äfven.
Men, när sedan broder Alberto önskade komma derifrån,
sade den redlige mannen: "Här finnes ingen utväg, om
ni icke vill samtycka till en. Vi fira i dag en fest, dit
den ene medför en man, utklädd som björn, den andre
en som vildman, den tredje på ett, den fjerde på ett
annat sätt. Derpå hålles på San Marcotorget en jagt,
efter hvars slut festen är till ända; och sedan går hvar
och en med den, han medfört, hvart han behagar. Vill
ni nu gå in på, att jag får leda dit er under någon af
de nämnda förklädnaderna, innan det blir utspejadt, att
ni är här, så kan jag sedan föra er, hvart ni önskar,
Annars ser jag icke, huru ni skall kunna slippa ut
härifrån; ty damens svågrar, som förmoda, att ni finnes
någonstädes i trakten häromkring, hafva öfverallt utställt
vakter för att fasttaga er." Ehuruväl det föll broder
Alberto svårt före att behöfva gå förklädd på sådant
sätt, samtyckte han likväl slutligen dertill af fruktan för
damens svågrar och sade till den andre, hvart han ville
blifva förd, och att han vore nöjd med hvilken förklädnad
som helst. Derpå öfversmorde mannen honom hel och
hållen med håning, strödde dunfjädrar deruti, satte en
kedja om hans hals och en mask för hans ansigte samt
gaf honom en grof påk i ena handen och på andra sidan
två stora hundar, som han hemtat från slagtarhuset.
Men tillika skickade han med äkta venetiansk redlighet
någon till Rialto för att utropa, att hvem som ville se
ängelen Gabriel, skulle komma till San Marcotorget.
Sedan detta allt var gjordt, tog han honom ut efter en
stund, lät honom gå framför sig och gick sjelf bakefter,

hållande honom vid kedjan, samt förde honom sålunda
under stort larm af många, som allesammans skreko:
"Hvad är det här? Hvad är det der?" till torget, dit en
ofantlig folkmassa samlats dels af dem, som följt efter
honom, dels äfven af dem, som hört tillkännagifvandet
och gått dit från Rialto. Anländ dit, fastband han sin
vilde man vid en pelare på en upphöjd plats och ställde
sig, som om han väntade på jagten; och under tiden
plågades den stackars munken, som var bestruken med
håning, på det häftigaste af flugor och bromsar. Men,
när den andre såg torget väl fyldt, låddes han, som
om han velat löskedja den vilde mannen, men afdrog i
stället broder Alberto masken, i det han sade: "Mina
nådiga herrar, eftersom galten icke kommer till jagten,
och det således icke blifver något af, vill jag, på det
I ej måtten ha kommit hit förgäfves, visa er ängelen
Gabriel, som om nätterna från himmelen stiger ned till
jorden för att glädja Venedigs damer." När masken var
borta, igenkändes genast broder Alberto af alla, och ett
allmänt skri upphofs mot honom, medan man sade
honom de skamligaste saker och de gröfsta skymford, som
någonsin en skurk fått höra, och dessutom kastade an
den ena, än den andra orenligheten i ansigtet på honom.
Så fortforo de en lång stund, tills händelsevis
underrättelsen härom ankom till hans ordensbröder, då ända
till sex af dem begåfvo sig till stället, kastade en kåpa
öfver honom, lösgjorde honom och, åtföljda af en
högljudt larmande hop, förde honom till sitt kloster, der
han sattes i fängelse och efter ett bedröfligt lif tros
hafva dött.


Så hölls denne för redlig och begick brott, men
troddes väl, tills han dristade skapa sig till ängelen Gabriel,
från detta förvandlades till vildman och slutligen blef
skymfad, såsom han förtjent, samt fick ehuru fåfängt
begråta sina begångna synder. Gifve Gud, att det ginge
alla andra hans likar sammaledes!


<h2>Tredje Berättelsen.</h2>

<b>Tre unge män älska tre systrar och fly med dem
till Creta. Den äldsta dödar af svartsjuka sin
älskare; den andra befriar henne från döden
genom att öfverlemna sig åt hertigen af Creta,
men hennes älskare mördar henne och flyr med
den första. Härför anklagas den tredje älskaren
och den yngsta systern; de gripas och bekänna
det på sig, men besticka, af fruktan för döden,
sina väktare med penningar och fly utarmade
till Rhodos, der de dö i fattigdom.</b>

När Filostrato hört slutet af Pampineas berättelse,
förblef han en stund tankfull och sade sedan till henne:
"Något dräglig och mig behaglig blef er berättelse mot
slutet; men dessförinnan fanns der för mycket löjligt,
som jag skulle önskat hade varit borta." Derpå sade
han, vänd till Lauretta: "Dame, fortsätt nu med en,
som om möjligt är bättre." Leende svarade då Lauretta:
"Ni är allt för grym mot de älskande, om ni blott
önskar dem ett olyckligt slut. Men för att åtlyda er vill
jag berätta en händelse med tre par, som alla slutade
lika illa, utan att länge hafva fröjdats af sin kärlek";
och, sedan hon så sagt, begynte hon:


Såsom I, unga damer, tydligt kunnen inse, händer
det lätt, att hvarje last länder till stor skada för den,
som utöfvar den, och mången gång äfven för andra;
men bland de öfriga tyckes mig vreden vara den, som
mest ohejdadt störtar oss i faror. Den är intet annat
än en plötslig och oöfverlagd själsrörelse, förorsakad af
en liden förtret, och som, efter att hafva förjagat all
besinning och med mörker höljt vår andes ögon,
upptänder vår själ till sjudande raseri. Och, ehuru detta
ofta händer med männen, och mer hos den ene än hos
den andre, har man likväl äfven märkt denna lidelse
hos qvinnorna, och det med vida skadligare verkningar,
emedan den hos dem lättare upptändes, brinner med
starkare låga och beherrskar dem med mindre undseende.
Detta är icke heller att undra öfver; ty, om vi vilja se
efter, skola vi finna, att elden till följe af sin
beskaffenhet fortare fattar i lätta och fina ting, än i hårda och
tyngre; och vi äro i alla fall (må männen icke taga
det illa) finkänsligare an de och mycket lättrörligare. Då
jag således ser, att vi af naturen äro böjda för detta fel,
och vidare betänker, huruledes vår mildhet och
vänlighet skänka stort lugn och nöje åt de män, med hvilka
vi hafva att umgås, liksom att å andra sidan vrede och
raseri orsaka stor ledsamhet och fara, så vill jag, på det
vi med än större kraft må utestänga denna känsla från
vårt bröst, med min berättelse visa er, huru tre unge
mäns och lika många damers kärlek, såsom jag förut
sade, genom vrede hos en af dem från lycklig blef högst
olycklig.

Den urgamla och hedervärda staden Marseille,
hvilken, såsom I veten, är belägen i Provence på

hafskusten, var fordom rikare på förmögna köpmän, än nu
för tiden är fallet. Bland dessa var en, benämnd
Narnaud Cluada, en man af lägsta härkomst, men väl trodd
och en hederlig köpman samt omätligt rik på gods och
penningar. Denne hade med sin hustru flera barn, af
hvilka tre voro flickor och i ålder gingo före gossarne.
Två af dem voro samfödda och femton år gamla, och den
tredje var fjorton. För att bortgifta dem afbidade deras
slägtingar intet annat än Narnauds återkomst, hvilken med
sina handelsvaror rest till Spanien. De två äldsta hette,
den ena Ninette och den andra Madelaine; den tredje
kallades Berthelle. I Ninette var en ung, men fattig
adelsman vid namn Restaignon på det varmaste förälskad,
liksom flickan i honom; och de hade förstått att så
bedrifva saken, att de utan någons vetskap njöto sin
kärleks belöning. Så hade de redan en god tid fröjdats af
den, då det begaf sig, att två unge vänner, af hvilka den
ene hette Foulques och den andre Huguet, förälskade sig,
den förre i Madelaine, den senare i Berthelle.
Restaignon, som till följe af Ninettes underrättelser märkte
detta, tänkte nu på ett medel att genom deras kärlek
söka förbättra sin torftiga belägenhet. Han gjorde sig
derföre förtrolig med dem och åtföljde än den ene, än
den andre och stundom bägge på besök till deras damer
och sin; och, när han tyckte sig hafva tillräckligt
förvärfvat deras förtroende och vänskap, kallade han dem
en dag hem till sig och sade till dem: "Käraste
vänner, vårt umgänge bör hafva förvissat er om, huru stor
den kärlek är, jag hyser för er, och att jag för er skulle
göra detsamma som för mig sjelf. Emedan jag nu
högligen älskar er, vill jag för eder yppa, hvad som fallit

mig i sinnet, så kunna vi sedan tillsammans fatta det
beslut, som synes oss bäst. Om era ord icke ljuga, och
äfven till följe af hvad jag genom ert förhållande så dag
som natt tycker mig hafva märkt, ären I upptände af
den mest glödande kärlek till de två unga flickorna,
liksom jag till den tredje systern. För denna kärlek
tilltror jag mig, om I viljen samtycka till mitt förslag, att
finna ett ganska ljuft och nöjsamt botemedel, som är
följande. I ären mycket rike unge män, hvilket icke jag
är: viljen I nu sammanslå era rikedomar till ett och
göra mig till tredje ägare af dem samt besluta, till
hvilken del af verlden vi skola begifva oss för att med dem
tillbringa ett gladt lif, så åtager jag mig att laga så, att
de tre systrarne jemnte en betydlig del af sin faders
egendom skola åtfölja oss, hvarthelst vi vilja färdas. Der
kunna vi sedan, hvar och en med sin älskarinna, lefva
som bröder och vara de nöjdaste menniskor i verlden.
Det beror således blott på eder att besluta, om I viljen
sätta er i besittning af denna lycka eller afstå från
densamma."

De båda unge männen, som voro öfver måttan
upptände, uppehöllo sig, när de hörde, att de skulle få sina
älskarinnor, icke länge med öfverläggningar, utan
svarade, att, om detta kunde ske, vore de beredda att göra,
såsom han sagt. När Restaignon fått detta svar af de
unge männen, stämde han få dagar derefter möte med
Ninette, till hvilken han icke utan stor svårighet kunde
komma; och, sedan han en stund varit hos henne,
berättade han henne, hvad han uppgjort med de unge
männen, och bemödade sig att med många skäl vinna henne
för planen. Detta var honom icke särdeles svårt,

emedan hon mycket ifrigare än han sjelf åstundade att få
vara tillsammans med honom utan att störas af
misstankar. Hon svarade honom således öppet, att företaget
behagade henne, och att hennes systrar nog skulle göra,
hvad hon ville, särdeles i detta hänseende, samt sade
honom, att han med det snaraste kunde anordna allt,
som behöfdes för detta ändamål. Restaignon återvände
derpå till de unge männen, som redan högligen
uppmanat honom att utföra, hvad han föreslagit dem, och sade,
att å deras älskarinnors sida var saken alldeles i ordning.
De andre, som sins imellan beslutit att resa till Creta,
sålde derföre några gods, som de ägde, under
förevändning, att de ville drifva handel med summan, vände
äfven alla sina öfriga ägodelar i penningar samt köpte
ett snabbgående skepp, hvilket de i hemlighet beväpnade
mycket starkt, medan de afbidade den utsatta tiden.
Å andra sidan förstod Ninette, som väl kände sina
systrars önskan, med ljufva ord så elda dem för denna
plan, att de knappt kunde afvakta ögonblicket för dess
utförande.

När nu den natt var inne, då de skulle stiga
ombord på skeppet, öppnade de tre systrarna en stor kista,
tillhörig deras fader, uttogo ur den en stor mängd
penningar och ädla stenar, lemnade derpå alla tre med dessa
efter träffadt aftal i tysthet huset och uppsökte sina
älskare, som väntade dem. Derpå gingo de alla
ofördröjligen ombord på fartyget, läto sätta till årorna och foro
bort samt ankommo, utan att det ringaste uppehålla sig
på något ställe, följande afton till Genua, der först de
nya älskande njöto sin kärleks fröjder. Sedan de här
intagit de förfriskningar, de behöfde, reste de vidare och

anlände sålunda från hamn till hamn inom åttonde dagen
utan någon olyckshändelse till Creta, der de köpte sig
stora och sköna gods och i närheten af Candia uppförde
präktiga och behagliga boningshus. Här begynte de nu
lefva med sina älskarinnor såsom förnäme herrar med
mycket tjenstefolk, med hundar, falkar och hästar, i
gästabud, gamman och glädje och voro de lyckligaste
män i verlden.

Men, medan de tillbragte sin tid på detta sätt,
begaf sig, (såsom vi hela dagen se, att, ehuru mycket än
en sak behagat, känner man likväl leda vid den, när
man får för mycket öfverflöd derpå,) att Restaignon, som
förut högligen älskat Ninette, nu, då han utan allsköns
misstanke kunde fritt njuta af hennes besittning, begynte
ledsna vid henne och följaktligen brista i kärlek mot
henne. Imellertid fattade han vid en fest största behag
till en ung och ädelboren dame der i landet, sökte med
all flit vinna hennes ynnest och anställde till hennes ära
härliga fester och bevisade henne mycken höfviskhet.
Detta märkte Ninette och öfverfölls så af svartsjuka, att
han icke kunde taga ett steg, utan att hon fick veta det
och sedan genom förebråelser och vresighet förbittrade
lifvet både för honom och sig sjelf. Men, liksom
öfvermätt af en sak alstrar ledsnad, så ökar förnekandet af
det åstundade begäret dertill; och sålunda underblåste
också Ninettes vrede glöden i Restaignons nya kärlek.
Huru det nu under tidens lopp hände, antingen
Restaignon vann den älskade damens vänskap eller icke, nog
af, Ninette var, hvem som än må ha berättat henne det,
fullt viss på, att så förhöll sig, och råkade häröfver i
djup sorgsenhet och derefter i vrede, som slutligen

öfvergick i sådant raseri, att den kärlek, hon bar till
Restaignon, förvandlades i bittert hat, och hon, förblindad
af sin vrede, beslöt att genom hans död hämnas den
skymf, hon ansåg vara sig tillfogad. Hon kallade
derföre till sig en gammal Grekinna, som var stor
mästarinna i att bereda förgift, och förmådde henne genom
löften och skänker att tillaga ett dödande vatten, hvilket
hon sjelf, utan att ändra beslut, en afton gaf den upphettade
Restaignon, som icke misstänkte något, att dricka.
Dryckens kraft var så stor, att den innan morgonen dödade
honom. När Foulques och Huguet och deras damer
erforo hans död, begräto de honom, utan att veta, att han
dött af förgift, bitterligen tillsammans med Ninette och
läto derpå ärofullt begrafva honom.

Men icke många dagar derefter begaf sig, att den
gumma, som tillblandat den förgiftade drycken åt Ninette,
blef gripen för något annat brott, och, lagd på pinbänken,
bland sina öfriga förbrytelser bekände äfven denna, i det
hon tillika fullkomligt angaf, hvartill giftet begagnats.
Hertigen af Creta lät derföre, utan att nämna ett ord
om saken, en natt i tysthet omringa Foulques' palats och
bortförde utan något larm eller motstånd Ninette som
fånge derifrån. Af henne fick han utan tortur genast
veta, hvad han ville, om Restaignons död. Imellertid
erforo Foulques och Huguet i förtroende af hertigen,
och deras älskarinnor af dem, hvarföre Ninette blifvit
gripen, hvilket storligen smärtade dem. De använde
alla möjliga medel för att befria henne från bålet, till
hvilket de trodde henne skola blifva dömd, då hon
mycket väl förtjente det: men allt tycktes vara förgäfves,

emedan hertigen stod fast i sitt beslut att förfara mot
henne med sträng rättvisa.

Då föll Madelaine, som var en skön ungmö och
länge rönt prof af hertigens kärlek, utan att hon
någonsin velat i något vara honom till viljes, på den tanken, att,
om hon gaf vika för hans begär, skulle hon kunna rädda
sin syster undan lågorna, och lät derföre genom en
försigtig budbärare underrätta honom, att hon i allt ville
uppfylla hans befallningar, om han lofvade henne två
saker i belöning: först, att hon återfinge sin syster fri
och oskadd, och för det andra, att detta aftal blefve
hållet hemligt. När hertigen förnam hennes budskap,
behagade det honom; han öfverlade väl länge inom sig,
om han borde göra detta, men samtyckte slutligen dertill
och sade, att han var beredvillig. Han lät derföre
enligt öfverenskommelse med damen en natt qvarhålla
Foulques och Huguet, liksom han velat af dera göra sig
närmare underrättad om brottet, och begaf sig derpå i
hemlighet bort att taga natthärberge hos Madelaine.
Dessförinnan hade han låtsat, som om han lagt Ninette
i en säck för att samma natt låta dränka henne i hafvet,
men förde henne i stället med sig tillbaka till hennes
syster och skänkte henne åt denna såsom belöning för
nattens njutning samt bad Madelaine vid afskedet om
morgonen att icke låta denna natt, som varit deras
kärleks första, blifva den sista. Dessutom ålade han henne
att skicka bort den brottsliga, på det att icke hennes
strafflöshet skulle lända honom till tadel, eller han
behöfva ånyo strängt förfara mot henne.

Följande morgon frigåfvos Foulques och Huguet,
sedan de fått höra, att Ninette om natten blifvit dränkt

i säck; de satte tro dertill och återvände hem till sig
för att trösta sina damer öfver deras systers död. Men,
ehuru mycket än Madelaine bemödade sig att dölja henne,
märkte likväl Foulques, att hon fanns hos dem; häröfver
förundrades han storligen, men fattade strax misstankar,
emedan han redan hört, att hertigen älskade Madelaine,
och frågade henne, huru det kom sig, att Ninette var
der. Madelaine uppdiktade en lång historia för att
förklara detta för honom; men han, som var slug, trodde
den föga, utan tvang henne att omtala sanningen, hvilken
hon också efter mycket omsvep ändtligen yppade.
Öfverväldigad af smärta och raseri, drog då Foulques sitt svärd
och dödade henne, som förgäfves anropade honom om
nåd. Men, fruktande för hertigens rättvisa vrede,
lemnade han derpå liket i gemaket, skyndade dit, der
Ninette var, och sade med förstäldt glädtig uppsyn till
henne: "Låt oss genast begifva oss dit din syster önskar
att jag skall föra dig, på det du icke åter må falla i
hertigens händer." Ninette trodde hans ord; och, då hon
i sin fruktan blott önskade få komma bort, begaf hon sig
i den redan inbrutna natten på väg jemnte Foulques,
utan att taga vidare afsked af sin syster. Sålunda gingo
de med den ringa penningesumma, Foulques kunnat
medtaga, ned till hafsstranden och stego ombord på ett
litet fartyg; och man har sedan aldrig fått veta, hvart
de togo vägen.

När Madelaine följande dagen blef funnen mördad,
voro några, som buro hat och afund till Huguet, snabba
att underrätta hertigen derom. Hertigen, som högt
älskade Madelaine, skyndade i lågande vrede till huset,
grep Huguet och hans älskarinna och tvang dem, som

ännu icke visste något om saken, nämnligen Foulques'
och Ninettes flykt, att bekänna, det de jemnte Foulques
vore skyldige till Madelaines mord. Då de till följe af
denna bekännelse med skäl fruktade att dömas till döden,
bestucko de med stor möda sina väktare, i det de skänkte
dem en summa penningar, den de för händelse af behof
gömt i sitt hus. De stego sedan jemnte vakterna
ombord på ett fartyg, utan att hafva fått tillfälle att
medtaga något af sin egendom, och flydde nattetid till
Rhodos, der de lefde en ej lång tid i fattigdom och elände.
Ett så olyckligt slut orsakade Restaignons dåraktiga
kärlek och Ninettes vrede både dem sjelfva och andra.


<h2>Fjerde Berättelsen.</h2>

<b>Gerbino anfaller emot sin farfaders, konung Wilhelms,
gifna löfte ett af konungens af Tunis skepp för
att bortröfva hans dotter. Hon dödas af dem,
som äro ombord derpå, hvarföre han ombringar
dem alla, men sedan sjelf halshugges.</b>

När Lauretta slutat sin berättelse, tystnade hon, och
bland sällskapet yttrade somliga sins imellan sitt
medlidande öfver dessa älskandes olycka, andra tadlade
Ninettes vrede, och sålunda sade den ene ett, den andre ett
annat, då konungen, liksom vaknande ur djupa tankar,
upplyfte anletet och gaf Elisa tecken att fortsätta
berättandet. Hon begynte undergifven

I väna damer, det finnes ganska många, som tro,
att Amor utsänder sina pilar, blott upptänd af ögonen,
och göra spe af dem, som vilja hålla möjligt, att
någon kan förälska sig efter hörsagor; men, att de förra
bedraga sig, skall ganska tydligt visa sig i en berättelse,
den jag nu har för afsigt att förtälja. I den skolen I
icke blott få höra, huru ryktet, utan att de älskande
någonsin sett hvarandra, uträttat detta, utan äfven klarligen
finna, att det föranledt bådaderas beklagliga död.


Wilhelm, Siciliens andre konung, hade såsom
Sicilianarne berätta, två barn, det ena en son vid namn
Ruggieri, det andra en flicka, benämnd Gostanza. Denne
Ruggieri, som dog före sin far, efterlemnade en son,
kallad Gerbino, hvilken af sin farfader uppfostrades med
omsorg och blef en mycket skön och för hurtighet och
höfviskhet berömd ung man. Hans rykte förblef icke
instängdt inom Siciliens landamären, utan genljöd i
åtskilliga delar af verlden och var i synnerhet lysande i
Barbariet, som på den tiden var skattskyldigt till konungen
af Sicilien. Bland andra, till hvilkas öron det härliga
ryktet om Gerbinos mannakraft och ridderlighet kom,
var äfven en dotter till konungen af Tunis, som, efter
hvad alla, som sett henne, sade, var en af de skönaste
varelser, naturen någonsin bildat, och dertill mycket väl
uppfostrad, ädel och storsint. Som hon gerna hörde
talas om tappre män, lyssnade hon med förkärlek till den
enes och andres berättelser om Gerbinos bedrifter och
fann sådant behag till dem, att hon i sin inbillning
skapade sig en bild af honom och häftigt förälskade sig i
honom, samt hellre talade och hörde talas om honom, än
om någonting annat.

Å andra sidan hade till Sicilien liksom annanstädes
det lysande ryktet om hennes skönhet och dygd anländt
och icke utan stort nöje samt ingalunda förgäfves nått
Gerbinos öron; tvärtom upplågade han af kärlek till henne
ej mindre, än den unga flickan upptändts för honom.
Derföre ålade han, öfver mattan längtande att få se henne,
tills en passande orsak kunde utverka honom tillstånd af
hans farfar att resa till Tunis, hvar och en af sina
vänner, som färdades dit, att efter förmåga på det sätt, som

syntes honom tjenligast, för henne yppa hans djupa och
hemliga kärlek samt till honom medföra underrättelser
från henne. En bland dessa vänner uträttade också med
mycken slughet uppdraget, i det han, som köpmän pläga,
bar till henne fruntimmerssmycken att beskåda och
imellertid fullkomligt för henne upptäckte Gerbinos låga samt
ställde honom sjelf och allt, hvad han ägde, till hennes
förfogande. Hon mottog med glad uppsyn både
budbäraren och budskapet, svarade honom, att hon brann af
lika kärlek, och sände Gerbino till bevis härpå en af
sina dyrbaraste ädelstenar. Gerbino erfor häröfver så stor
glädje, som man någonsin kan känna vid mottagandet af
den käraste gåfva, och skref sedan flera gånger till henne
genom samme vän samt skickade henne de dyrbaraste
skänker, hvarjemnte de sins imellan öfverenskommo att
se och omfamna hvarandra, om händelserna tilläte det.

Men, medan dessa angelägenheter gingo sålunda och
kanske något långsammare, än det varit behöfligt, då den
unga damen och Gerbino båda brunno af kärlek, begaf
sig, att konungen af Tunis bortlofvade henne till
konungen af Granada. Hon blef häröfver högst bedröfvad vid
tanken på, att hon nu icke blott genom ett stort afstånd
skildes från sin älskare, utan äfven nästan alldeles blef
honom beröfvad; och, om hon sett någon utväg, hade
hon gerna, på det att detta icke skulle hända, flytt från
sin fader och rest till Gerbino. Denne blef likaledes
djupt sorgsen vid underrättelsen om detta äktenskap och
beslöt inom sig att, om det vore möjligt, med våld
bortröfva henne, i fall hon skulle på hafvet färdas till sin
trolofvade make. Konungen af Tunis, som imellertid fått
någon underrättelse om detta kärleksförhållande och

Gerbinos afsigt samt var bekymrad för hans tapperhet och
magt, sände, när tiden var inne, att han skulle afskicka
henne, budskap till konung Wilhelm om sitt förehafvande
och förklarade derhos, att han ärnade verkställa det, blott
så vida han af konungen finge löfte om, att hvarken
Gerbino eller någon annan i hans ställe skulle lägga hinder
i vägen härför. Konung Wilhelm, som var en gammal
herre och icke hört något om Gerbinos kärlek samt
således icke anade, att denna försäkran söktes af den
anledningen, gaf den med nöje och skickade till underpant
deraf konungen af Tunis sin handske. När denne
erhållit löftet, lät han i Carthagos hamn utrusta ett stort och
skönt skepp och förse det med allt, som kunde behöfvas
för dem, hvilka skulle färdas derpå, samt utsmycka och
sira det för att dermed afsända sin dotter till Granada,
och afvaktade intet annat än gynnande väder.

Den unga damen, som visste och såg allt detta,
skickade imellertid i hemlighet en tjenare till Palermo och
uppdrog åt honom att å hennes vägnar helsa den sköne
Gerbino och säga honom, att hon inom få dagar skulle
resa till Granada, då det skulle visa sig, om han vore
så tapper, som man sade, och om han älskade henne så
högt, som han många gånger försäkrat. Den, som fått
detta sig ålagdt, uträttade mycket väl sitt ärende och
återvände derpå till Tunis. När Gerbino förnam detta
och fick veta, att hans farfader, konung Wilhelm, hade
gifvit den nämnda försäkran åt konungen af Tunis, visste
han icke, hvad han skulle företaga; dock skyndade han
snart, äggad af kärlek till följe af damens ord, och för
att icke synas feg, till Messina, lät der i största hast

utrusta tvenne galèrer, bemannade dem med tappert folk
och styrde med dem till Sardinien, emedan han
förmodade, att damens skepp skulle segla der förbi.

Hans förmodan dröjde icke heller länge att bekräfta
sig; ty han hade blott några dagar varit der, när
skeppet för sakta vind kom fram icke långt från det
ställe, der han låg och väntade. När Gerbino fick sigte
derpå, sade han till sina följeslagare: "I herrar, om I
ären så käcke, som jag anser eder för, förmodar jag, att
ingen ibland er finnes, som icke kännt eller känner
kärleken, utan hvilken, efter min tanke, ingen dödlig kan
inom sig hysa någon duglighet eller annat godt; och,
om I varit eller ären förälskade, skall det blifva er
lätt att fatta min belägenhet. Jag älskar, och kärleken
har förmått mig att inleda er i detta företag. Hon,
som jag älskar, finnes ombord på det skepp, I sen
framför er, och hvarest utom det, som jag mest åstundar,
finnes en mängd af de största dyrbarheter, dem vi, om
I ären tappre män, kunna med ringa möda förvärfva
genom manligt kämpande. Af denna seger vill jag dock
icke begära någon annan andel än ensamt den dame,
för hvars skull jag gripit till vapen: allt det öfriga
skänker jag er gerna från detta ögonblick. Låt oss således
med viss framgång angripa detta skepp; Gud, som
gynnar vårt företag, qvarhåller det åt oss genom att ej gifva
det vind."

Så många ord hade icke den sköne Gerbino behöft;
ty de rofgirige Messinesarne, som voro med honom,
utförde redan i tankarne det, hvartill Gerbino i ord
uppmanade dem. De upphofvo således vid slutet af hans

tal ett starkt bifallsgny och stötte i trumpeterna, grepo
till vapen, satte årorna i vattnet och anlände till
skeppet. När de, som voro på skeppet, på långt
håll sågo galèrerna komma, rustade de sig till
försvar, då de icke kunde röra sig ur stället.
Ankommen dit, lät den sköne Gerbino tillkännagifva, att de
skulle skicka skeppsherrarne ombord på galèrerna, om
de icke ville slås mot honom. Men, när Saracenerne
igenkände, hvilka de voro, och hörde, hvad de fordrade,
sade de, att de af dem anföllos mot konungens löfte;
till bevis härpå visade de konung Wilhelms handske och
nekade derhos bestämdt att utan slagtning gifva sig eller
utlemna något, som fanns på skeppet. Gerbino, som i
bakstammen sett damen och funnit henne ännu mycket
skönare, an han trott henne vara, upptändes af denna
anblick mer än förut och svarade vid handskens
uppvisande, att der för närvarande icke funnes några falkar,
och att således icke heller någon handske behöfdes.
Derföre borde de bereda sig på strid, om de icke ville
utlemna damen.

Derpå begynte också utan vidare uppskof båda
parterna att häftigt skjuta pilar och kasta sten på
hvarandra och stridde sålunda långe med ömsesidig förlust.
Slutligen tog Gerbino, som såg detta föga tjena till
något, en båt, som de medfört från Sardinien, satte eld på
den och dref den med sina båda galèrer intill fiendens
skepp. När Saracenerne märkte detta, insågo de, att
de måste antingen gifva sig eller dö, upphemtade derföre
på däck konungens dotter, som satt och grät nere i
skeppet, förde henne till framstammen, kallade på
Gerbino och dödade henne i hans åsyn, under det hon

förgäfves ropade om nåd och hjelp. Derpå kastade de
kroppen i hafvet och sade: "Tag henne nu: vi gifva
dig henne sådan, som vi kunna, och som din
ordhållighet förtjenar." Vid åsynen af deras grymhet lät
Gerbino, längtande att dö och obekymrad om pilar och
stenar, lägga till vid skeppet och besteg det till trots för
alla dem, som derpå voro. Liksom ett hungrigt lejon,
som påträffar en hjord af ungtjurar, dödar än den ene,
än den andre och med tänder och klor förr
tillfredsställer sin vrede än sin hunger, så träffade Gerbino med
sitt svärd i handen den ene efter den andre af
Saracenerne och drap i sitt raseri många. Imellertid ökades
elden i det antända skeppet, och han lät således sitt
folk derifrån till belöning taga, hvad de kunde, och
steg sedan ned från det, föga glad öfver den seger, han
vunnit öfver fienden. Derpå lät han ur hafvet upptaga
den sköna damens lik, grät länge och med strida tårar
öfver det och begrof det på återresan till Sicilien
ärofullt på Ustica, en liten ö, belägen nästan gent emot
Trapani, samt återvände slutligen hem, så djupt bedröfvad,
som någon kan vara.

När konungen af Tunis fick underrättelse om denna
händelse, skickade han svartklädda sändebud till konung
Wilhelm för att beklaga sig öfver, att dennes löfte
blifvit så illa hållet. Sändebuden berättade sakens förlopp,
hvaröfver konung Wilhelm mycket förtörnades; och, då
han icke såg någon utväg att neka dem den upprättelse,
de begärde, lät han gripa Gerbino. Emedan ingen af
hans baroner med böner sökte förmå honom att ändra
beslut, dömde han honom från lifvet och lät i sin egen

närvaro halshugga honom; ty han ville förr dö utan
sonson, än hållas för en löftesbrytande konung.

Så beklagligt funno således inom få dagar dessa
tvenne älskande en slem död, utan att hafva smakat den
ringaste frukt af sin kärlek.


<h2>Femte Berättelsen.</h2>

<b>Lisabettas bröder döda hennes älskare; han synes
för henne i drömmen och visar henne, hvar hans
tik blifvit jordadt. Hon uppgräfver i hemlighet
hans hufvud och lägger det i en basilikekruka.
Men, då hon hvar dag länge gråter öfver den,
taga hennes bröder den ifrån henne, och hon
dör snart derpå af sorg.</b>

När Elisa slutat sin berättelse, som något berömdes af
konungen, ålades Filomena att förtälja, och hon, ännu
uppfylld af medlidande med den arme Gerbino och
hans älskade, begynte efter en beklagande suck
sålunda:

Min berättelse, I huldrika damer, handlar ej om
folk af så hög ställning, som de, om hvilka Elisa förtalt,
men är måhända icke mindre ömkansvärd. Hvad som
ånyo förde mig den i minnet, var omnämnandet nyss
förut af Messina, der denna händelse tilldrog sig.

I Messina lefde nämnligen tre unge bröder, som
voro handlande och efter sin faders död, hvilken var
från San Gimignano, blifvit ägare af en ganska stor
förmögenhet. De hade en syster, kallad Lisabetta, en

mycket skön och väl uppfostrad flicka, hvilken de dock,
hvad skälet än må hafva varit, ännu icke bortgift.
Dessutom höllo de tre bröderne i sin salubod en ung man
från Pisa vid namn Lorenzo, som ledde och uträttade
alla deras göromål och dertill var ganska ståtlig till
utseende och mycket behaglig i sitt sätt. Då Lisabetta
flera gånger beskådat denne, hände, att han begynte
utomordentligt behaga henne; och Lorenzo, som gång
efter annan märkte detta, öfvergaf snart sina öfriga
kärleksförhållanden och vände likaledes sin hog till henne.
Och så skedde, att, då de båda lika högt behagade
hvarandra, icke lång tid förgick, förrän de begynte blifva
säkra och företogo, hvad hvardera ifrigast åstundade.

Medan de sålunda fortsatte sin förtrolighet och
tillsammans njöto glada dagar och stort nöje, kunde de
likväl icke bedrifva detta så hemligt, att icke en natt,
när Lisabetta begaf sig till Lorenzos sofrum, den äldste
af bröderne blef det varse, utan att hon märkte detta.
Denne, som var en förståndig ung man, blef visserligen
mycket bedröfvad öfver upptäckten, men fattade likväl
det passande beslut att icke yppa ett ord härom, utan
afbidade följande morgon under mångahanda
öfverläggningar beträffande denna sak. Men, när dagen var inne,
omtalade han för sina bröder, hvad han sett föregående
natt med hänseende till Lisabetta och Lorenzo, och
beslöt jemnte dem efter långt rådplägande, på det hvarken
för dem sjelfva eller deras syster någon skam skulle
deraf uppstå, att förbigå händelsen med tystnad och låtsa
icke alls hafva sett eller märkt något, ända tills ett
passande tillfälle erbjöde sig att utan skada och olägenhet
för dem sjelfva skaffa ur sin åsyn denna skymf, innan

den blefve än större. I denna föresats stadnade de,
pratade och skrattade med Lorenzo, såsom de voro vana,
men togo honom en dag med sig, under föregifvande,
att de ville gå utom staden för att förlusta sig.
Ankomna till ett mycket ensligt och aflägset ställe, ansågo
de ögonblicket lämpligt och dödade Lorenzo, som icke
anade något dylikt, samt nedgräfde kroppen, utan att
någon blef det varse. Derpå återvände de till Messina
och utspridde, att de i sina göromål sändt honom
någonstädes, hvilket lätteligen blef troddt, då de ganska
ofta brukade låta honom fara omkring.

Men, da Lorenzo icke återvände, och Lisabetta ofta
och med ifver frågade sina bröder efter honom, emedan
hans långa frånvaro ingaf henne oro, begaf sig en dag,
när hon ånyo enträget begärde underrättelser om honom,
att den ene af bröderne sade: "Hvad vill detta säga? Hvad
angår dig Lorenzo, efter du beständigt frågar efter honom?
Frågar du en gång till, skola vi gifva dig det svar, dig
tillkommer." Sorgsen och bedröfvad, råkade hon härför i
fruktan och ovisshet och upphörde med sina frågor, men kallade
honom många gånger vemodsfullt om natten, bad honom
återkomma och sörjde stundom under bittra tårar öfver
hans långa bortvaro samt bidade ständigt på honom,
utan att någonsin blifva glad igen. Då hände en natt,
när hon länge klagat öfver, att Lorenzo icke återkom,
och slutligen gråtande insomnat, att Lorenzo visade sig
för henne i drömmen, blek och med förvirradt hår samt
i sönderrifna och nedsmutsade kläder; och hon tyckte,
att han sade: "Ack, Lisabetta, du gör intet annat än
ropar mig, sörjer öfver min långa frånvaro och anklagar
mig hardeligen med dina tårar. Vet derföre, att jag

icke mera kan återvända hit till verlden, emedan dina,
bröder mördade mig den sista dagen, du såg mig." Han
betecknade derpå stället, der de nedmyllat honom, bad
henne icke mera kalla eller vänta sig och försvann.
Flickan vaknade, satte tro till synen och grät
bitterligen.

När hon om morgonen uppstigit, vågade hon icke
säga något till sina bröder, men beslöt att gå till det
angifna stället och se efter, om det, som synts henne i
drömmen, var sannt. Hon bad derföre om lof att få
lustvandra något utom staden, begaf sig till stället, så
fort hon kunde, i sällskap med en tjenarinna, som förr
varit hos dem och kände alla hennes hemligheter, och
gräfde, sedan hon borttagit några torra löf, som betäckte
platsen, der, hvarest jorden tycktes henne minst hård.
Hon hade ej heller gjort detta länge, förrän hon
påträffade sin olycklige älskares lik, som ännu icke skadats
eller multnat, hvaraf hon klart insåg, att hennes syn
varit sann. Öfver måttan bedröfvad häröfver, begrep
hon likväl, att det nu icke var tid att gråta, och skulle,
om hon kunnat, gerna medtagit hela kroppen för att
skänka den en tillbörlig begrafning; men, då hon fann
detta vara omöjligt, afskar hon, så godt hon kunde, med
en knif hans hufvud från bålen, insvepte det i en
handduk och gaf det, sedan hon åter kastat jord på den
öfriga kroppen, åt tjenarinnan att bära samt återvände
derifrån hem till sig, utan att hafva blifvit varsnad af
någon. Här inneslöt hon sig i sin kammare med detta
hufvud och grät öfver det så länge och bittert, att hon
helt och hållet tvådde det med sina tårar, medan hon
betäckte det med tusen kyssar. Sedan tog hon en stor

och skön blomsterkruka af det slag, der man sätter
mejram och basilika, lade det, inlindadt i en fin duk, deri,
bredde sedan jord ofvanpå och planterade i den några
stånd af den skönaste salernitanska basilika, dem hon
aldrig vattnade med annat an rosen- och orange-vatten
eller sina egna tårar. Hon hade dessutom tagit för sed
att alltid sitta i närheten af denna kruka och med
innerlig längtan betrakta den, emedan den gömde
hennes käre Lorenzo; och, sedan hon sålunda länge ömt
beskådat den, gick hon till den och begynte gråta öfver
den en så lång stund, att hon begjöt hela basilikan med
sina tårar. Så väl genom den långa och trägna skötseln,
som genom jordens af hufvudets förmultnande alstrade
fruktbarhet blef växten ganska skön och välluktande.

Då den unga flickan alltjemnt fortfor på detta sätt,
blef hon flere gånger bemärkt dervid af grannarne. Men
de sade till hennes bröder, som undrade öfver, att
hennes skönhet bleknade bort, och att hennes ögon så
insjunkit, att de tycktes alldeles försvunna ur ansigtet: "Vi
ha varsnat, att hon alla dagar gör så och så." När
hennes bröder hörde detta och märkte detsamma, förebrådde
de henne en och annan gång härför; men, då detta icke
halp, läto de slutligen i hemlighet borttaga
blomsterkrukan från henne. Då hon nu icke återfann den,
begärde hon den många gånger tillbaka med största
enträgenhet; men, när den icke återgafs henne, och hon icke
upphörde med klagan och tårar, insjuknade hon och
begärde under sjukdomen intet annat än sin kruka.
Öfver denna ifriga åtrå förundrades hennes bröder
storligen och ville fördenskull se efter, hvad den innehöll;
de utslogo således jorden, då de funno duken och i den

hufvudet, som ännu icke var så förtärdt, att de icke
på det krusiga håret igenkände det såsom Lorenzos.
Högst bestörta häröfver, fruktade de, att deras brott
kunde blifva bekant; de nedgräfde derföre hufvudet,
lemnade, utan att säga det för någon, försigtigt Messina och
begåfvo sig, sedan de anordnat om sin egendoms
förflyttning, till Neapel. Flickan, som icke upphörde att gråta
och endast bad om sin blomsterkruka, dog under tårar;
och så slutade hennes olyckliga kärlek. Sedan, då efter
någon tid denna händelse blef bekant för många,
sammansatte någon den visa, som ännu i dag sjunges och
lyder:

<poem>
Hvem var den slemme bofven väl,
Som stal min blomsterkruka ? o. s. v.
</poem>


<h2>Sjette Berättelsen.</h2>

<b>Andreuola älskar Gabriotto. Hon berättar honom
en dröm, och han en annan för henne,
hvarefter han plötsligt dör i hennes armar. Medan
hon med sin tjenarinna bär honom till hans hus,
gripas de af signoríans vakt, och hon berättar
sakens förlopp. Podestàn vill våldtaga henne,
men hon försvarar sig; detta får hennes fader
veta och befriar henne, som blifvit oskyldig
befunnen. Hon vägrar sedan bestämdt att längre
lefva i verlden och blir nunna.</b>

Den berättelse, Filomena förtalt, var damerna ganska
välkommen, emedan de rätt ofta hört den nämnda visan
sjungas, men aldrig oaktadt gjord efterfrågan kunnat få
veta, af hvad anledning den blifvit författad. Men, när
konungen hört slutet på densamma, ålade han Pamfilo
att fullfölja ordningen. Denne sade då:

Den dröm, som omtalades i den föregående
berättelsen, ger mig anledning att förtälja en sådan, i hvilken
två dylika omnämnas, som handlade om något
tillkommande, liksom den andra om en redan förfluten händelse,
och knappt voro berättade af dem, som haft dem, förrän

båda gingo i fullbordan. I bören nämnligen, älskvärda
damer, veta, att alla lefvande äro utsatta för att se
hvarjehanda ting i drömmen, som allesammans visserligen
tyckas den drömmande, så länge han sofver, ganska
sanna, men af hvilka han deremot, när han vaknat,
anser blott somliga för sanna, andra för sannolika och åter
en del för alldeles stridande mot all sanning, ehuru det
icke dess mindre befinnes, att många af dem slagit in.
Derföre sätta också många lika fast tro till hvarje dröm,
som till hvad de se i sitt vakna tillstånd, och nedslås
eller glädjas öfver sina drömsyner, allt efter som dessa
komma dem att frukta eller hoppas. Å andra sidan
gifvas de, som alls icke tro på någon sådan, förrän de
finna sig ha råkat i den förebådade faran. Af dessa
åsigter kan jag hvarken gilla den ena eller den andra,
emedan drömmarne hvarken alltid äro sanna eller alltid
falska. Att de icke alla äro sanna, det lär väl en
hvar bland oss ganska ofta hafva pröfvat; och, att de
icke heller alla äro falska, hafven I redan kunnat se
af Filomenas berättelse, och jag har äfven för afsigt att
bevisa er det i min, såsom jag förut nämnt. Jag anser
således, att man vid ett dygdigt lefverne och handlande
icke bör frukta för någon häremot stridande dröm eller
derigenom låta afskräcka sig från sina goda föresatser.
Likaledes må man vid elaka och brottsliga företag, ehuru
gynnsamma för dem drömmarne än synas, och huru de
än med lockande bländverk uppmuntra den drömmande,
likväl icke tro någon enda af dem; men åter under
ett motsatt uppförande sätta fullaste lit till dem alla.
Men låt oss nu komma till berättelsen.


I staden Brescia lefde fordom en adelsman, benämnd
herr Negro da Ponte Carraro, som bland andra barn hade
en dotter vid namn Andreuola, en ogift och mycket vacker
ung dame, hvilken händelsevis förälskade sig i en sin
granne, som hette Gabriotto, en man af ringa stånd, men
af berömvärda seder och skön och behaglig till gestalt.
Med biträde och hjelp af en husets tjenarinna förstod
hon också bringa saken derhän, att Gabriotto icke blott
fick veta sig vara älskad af Andreuola, utan äfven
upprepade gånger infördes i hennes faders präktiga trädgård
till största nöje för bada parterna. Och, på det intet
utom döden måtte kunna åtskilja denna deras fröjdefulla
kärlek, blefvo de i hemlighet man och hustru.

Medan de sålunda förstulet fortsatte sina
kärleksomfamningar, begaf sig, att den unga flickan en natt i
drömmen tyckte sig vara i sin trädgård jemnte Gabriotto
och hafva honom i sina armar till bådas innerliga
förnöjelse. Men, medan de ännu dröjde i denna ställning,
förekom det henne, som hon såge ur hans kropp
framkomma något mörkt och fasaväckande ting, hvars
skapnad hon icke kunde urskilja; och detta tyckte hon
fattade i Gabriotto och ryckte honom oaktadt hennes
motstånd med otrolig styrka ur hennes famn samt försvann
med honom under jorden, utan att hon kunde återse
någondera. Häröfver kände hon en djup och obeskriflig
smärta, af hvilken hon vaknade; och, fastän hon, när hon
var vaken, blef glad öfver, att hvad hon drömt icke var
verkligt, intogs hon icke dess mindre af fruktan för
den syn, hon haft. Derföre bemödade hon sig också,
då Gabriotto ville följande natt besöka henne, så mycket
som möjligt att afböja hans ditkomst för den aftonen;

men, då hon såg hans bestämda önskan, mottog hon
honom i sin trädgård, på det han icke måtte fatta
misstankar om något annat. Der plockade de många hvita och
röda rosor, emedan det var den årstiden, och derpå gingo
de tillsammans att sätta sig vid foten af en skön och
klar springbrunn, som fanns i trädgården. Efter det de
der länge dröjt under de lifligaste ömhetsbevis, frågade
Gabriotto henne, af hvad skäl hon föregående dagen
vägrat honom att komma. Flickan nämnde då om
drömmen, hon haft natten förut, och den sorgsna aning, den
hos henne uppväckt, samt berättade den för honom. När
Gabriotto hörde detta, skrattade han deråt och sade, att
det vore en stor dårskap att sätta någon tro till
drömmar, emedan de uppkomma af öfverflöd eller brist på
mat, och man alla dagar ser, att de äro utan betydelse.
Derpå sade han: "Om jag velat gifva akt på drömmar,
skulle jag nog icke ha kommit hit, icke så mycket för
din dröms skull, som för en, hvilken äfven jag haft
förliden natt. Jag tyckte nämnligen, att jag var på jagt i
en skön och angenäm skog och fångat ett så vackert och
älskligt rå, att man aldrig sett dess like. Hon var
hvitare än snö och blef inom kort så förtrolig med mig, att
hon icke skildes från mig. Likväl syntes mig, att jag
hade henne så kär, att jag, på det hon icke skulle lemna
mig, lagt ett guldhalsband om hennes hals och förde
henne vid handen med en gyllene kedja. Sedan tyckte
jag, att, när rået en gång hvilade sig och hade hufvudet
i mitt sköte, en kolsvart vindhund med ett hungrigt och
förskräckligt utseende framkom, jag vet icke hvarifrån,
och gick mot mig. Det förekom mig, som jag icke gjort

honom något motstånd, och som han med sin nos inträngt
i min venstra sida och der gnagt så länge, till dess han
kom till hjertat, som han utryckte och förde bort med
sig. Häraf kände jag en så häftig smärta, att min sömn
afbröts, och jag vaknande plötsligt förde min hand till
sidan för att känna, om intet fanns der; men, då jag
icke befann mig illa, gjorde jag narr af mig sjelf för det
jag kännt efter. Hvad betyder väl således detta? Dylika
och än mera fasaväckande drömmar har jag ofta sett,
utan att derföre den minsta olycka i verlden händt mig.
Bry dig fördenskull icke om drömmen, utan låt oss
endast tänka på att njuta af vår kärlek."

När den unga flickan, som redan var ganska
uppskrämd af sin dröm, hörde hans ord, blef hon det ännu
mera; men för att icke förorsaka Gabriotto någon
bedröfvelse dolde hon, så mycket hon kunde, sin fruktan.
Men, ehuru hon erfor nöje af att stundom kyssa och
omfamna honom och äfven af honom famntogs och
kysstes, var hon likväl ängslig utan att veta för hvad, såg
honom oftare, än hon brukade, i anletet, och blickade då
och då kring i trädgården för att se, om någon svart
skepnad skulle framkomma någonstädes ifrån. Medan de
ännu så suto, drog Gabriotto en djup suck, omfamnade
henne och sade: "O ve, mitt älskade hjerta, hjelp mig!
Jag dör!"; och vid dessa ord föll han tillbaka på ängens
gräsmatta. Nar flickan såg detta, lyfte hon åter upp
honom, lade honom i sitt sköte och sade nästan gråtande:
"Ack, min ljufve beherrskare, hvad fattas dig då?"
Gabriotto svarade icke, utan pustade blott under stark
svettning och skildes efter en kort stund ur detta lifvet.


Huru tungt och smärtsamt detta var för den unga
flickan, som älskade honom högre an sig sjelf, kan hvar
och en af eder föreställa sig. Hon begrät honom länge
och ropade honom ofta förgäfves; men, då hon ändtligen
icke kunde betvifla, att han var död, emedan hon kännt
öfverallt på hans kropp och funnit honom kall, gick hon,
villrådig om hvad hon skulle företaga sig, och så full af
ängslan och gråt, som hon var, för att kalla sin
tjenarinna, som var medvetande af denna kärlek; och för
henne yppade hon sin olycka och sin jämmer. Sedan
de en stund tillsammans under djup sorg fuktat den döde
Gabriottos anlete med sina tårar, sade den unga flickan
till tjenarinnan: "Eftersom Gud beröfvat mig honom,
vill jag icke längre dröja i lifvet; men, innan jag dödar
mig, skulle jag önska, att vi funne någon lämplig utväg
att bevara min ära och hemligheten af vår inbördes
kärlek, samt att denna kropp, från hvilken dess ljufva själ
skilts, blefve begrafven." "Min dotter," sade då
tjenarinnan, "säg icke, att du vill döda dig; ty, om du redan
här förlorat honom, skulle du genom ett sjelfmord äfven
mista honom i den andra verlden, emedan du då dömdes
till helvetet, dit jag är viss på att hans själ icke
kommit; ty han var en god yngling. Det är långt bättre, att
du söker trösta dig och tänker på att bistå hans själ
med böner och andra goda verk, i fall hon har behof
af dem till följe af någon begången synd. Hvad angår
hans begrafning, hafva vi ju medlet till hands här i
trädgården; och ingen menniska får någonsin veta det,
emedan ingen känner, att han kommit hit. Vill du icke
detta, så lägga vi hans lik utanför trädgården och låta

det der vara; det blir då i morgon funnet och buret hem
till hans hus, och hans slägtingar begrafva det sedan."
Oaktadt den unga flickans själ fylldes af smärta, och
hon fortfor att gråta, lyssnade hon likväl till tjenarinnans
råd och svarade, då dess första del icke behagade henne,
till den andra sålunda: "Gud förbjude, att en så
förträfflig yngling, den jag så högt älskat, och som var min
make, skulle med mitt samtycke begrafvas såsom en död
hund eller utkastas på gatan. Han har fått mina tårar,
och, så vidt på mig beror, skall han äfven erhålla sina
slägtingars. Jag har redan uttänkt, hvad vi för detta
ändamål böra göra."

Hon skickade henne derpå efter ett stycke sidentyg,
som hon hade i en kista; och, när tjenarinnan kommit
tillbaka, utbredde de det på marken och lade Gabriottos lik
derpå. Sedan stack hon en kudde under hans hufvud,
tillslöt under många tårar hans ögon och mun,
bekransade honom med rosor och öfverströdde honom hel och
hållen med de rosor, de plockat, samt sade till
tjenarinnan: "Härifrån till porten af hans hus är det icke
lång väg; derföre skola du och jag bära honom dit,
såsom vi smyckat honom, och lägga honom framför den.
Det dröjer icke länge, förrän det är dag, och han blir
då upptagen. Visserligen skall vår omsorg icke lända
hans anhöriga till någon tröst; men för mig, i hvars
armar han dött, skall det blifva en glädje." Och, när hon
så sagt, föll hon ånyo under de ymnigaste tårar öfver
hans anlete och grät länge. Ändtligen stod hon åter
upp, på ifriga uppmaningar af sin tjenarinna, och emedan
dagen började gry, drog den ring, genom hvilken

Gabriotto trolofvat sig med henne, från sitt finger, satte den
på hans och sade gråtande: "Min älskade herre, om
din själ nu skådar mina tårar, eller om någon insigt eller
känsla ännu efter skilsmessan från henne qvarblifver i
kroppen, så mottag ynnestfullt den sista gåfvan af henne,
som du i lifvet så högt älskade." Vid dessa ord föll
hon vanmägtig öfver den döda kroppen; men, sedan hon
efter en stund återfått sansen och uppstigit, tog hon
jemnte pigan uti tyget, på hvilket liket låg, hvarpå
de med det gingo ur trädgärden och togo vägen till
hans hus.

Medan de så gingo, begaf sig, att de påträffades
och jemnte liket grepos af podestàns vakt, som
händelsevis den timmen gick ute i något ärende. När
Andreuola, som hellre åstundade döden än lifvet, igenkände
signoríans vakt, sade hon frimodigt: "Jag känner, hvilka
I ären, och vet, att det icke skulle båta mig till något
att försöka fly. Jag är redo att åtfölja er till
signorían och der omtala, huru med detta förhåller sig; men
må ingen af er röra mig, så länge jag villigt följer er,
ej heller borttaga något från detta lik, om han icke vill
blifva af mig anklagad." Till följe häraf kom hon också
till stadshuset, utan att man dristade sig vidröra henne
eller skada Gabriottos lik. Da podestàn förnam detta,
stod han upp, lät införa henne i sitt gemak och gjorde
sig underrättad om hvad som händt. Han lät äfven
några läkare efterse, om den redlige mannen blifvit
dödad genom förgift eller på annat sätt; men de
försäkrade allesammans, att detta ej vore fallet, utan att en
böld i närheten af hjertat brustit och qväft honom.

Podestàn fick veta detta och insåg deraf, att hon vore
skyldig blott till ett ringa fel, men försökte likväl gifva sig
utseende af att skänka henne, hvad han icke kunde sälja
åt henne, och lofvade gifva henne friheten, om hon
ville samtycka till hans önskningar. Då dessa ord icke
hulpo, ville han mot all anständighet bruka våld; men
Andreuola, som, upptänd af harm, fick nya krafter,
försvarade sig manligt och afvisade honom med skymfliga
och stolta uttryck.

Men, när det blef ljusan dag, och dessa händelser
berättades för herr Negro, begaf han sig, djupt bedröfvad,
jemnte många af sina vänner till stadshuset; och, sedan
han der af podestàn gjort sig underrättad om
alltsammans, begärde han sorgsen, att hans dotter måtte honom
återgifvas. Podestàn, som ansåg bättre att sjelf anklaga
sig för det våld, han velat tillfoga henne, än att af henne
anklagas, berömde först den unga flickan och hennes
ståndaktighet och omtalade sedan, för att bevisa detta,
hvad han förehaft. När han såg henne vara så orubblig,
fortfor han, hade han fattat den högsta, kärlek till henne
och ville gerna, så vida han, som var hennes fader, och
hon sjelf samtyckte dertill, taga henne till sin husfru,
oaktadt hon förut haft en man af ringa stånd. Medan
de så samtalade, trädde Andreuola inför sin fader,
kastade sig gråtande ned för honom och sade: "Min fader,
jag tror icke det vara nödigt, att jag berättar er
historien om min djerfhet och min otycka; ty jag är viss om
att ni redan hört och känner den. Jag ber er derföre
på det ödmjukaste om förlåtelse för mitt fel, att jag utan
er vetskap tagit till man den, som mest behagade mig.

Jag ber er om denna nåd, icke på det att mitt lif må
mig skänkas, utan för att dö som er dotter och icke
som er fiende"; och vid dessa ord föll hon under tårar
till hans fötter. Herr Negro, som var gammal och
derjemnte till sinnet vänlig och kärleksfull, begynte gråta,
när han hörde sin dotters ord, upplyfte henne ömt
under tårar och sade: "Min dotter, visserligen skulle det
varit mig långt kärare, om du fått en man, som efter
mitt omdöme passat för dig; men, äfven om du tagit
en efter ditt behag, skulle det varit mig i lag. Att du
åter dolt ditt förhållande, smärtar mig för ditt ringa
förtroende till mig, men än mer, att jag ser dig förr hafva
förlorat din make, än jag visste något derom. Eftersom
det likväl en gång är så, vill jag göra den döde, hvad
jag dig till nöjes gerna skulle gjort den lefvande,
nämnligen bevisa honom den ära, som tillkommer min
svärson." Derpå vände han sig till sina söner och
slägtingar och befallde dem att for Gabriotto anordna en
högtidlig och ärofull begrafning.

Imellertid hade den unge mannens manlige och
qvinnliga slägtingar, som fått veta händelsen, samlat sig
dit, liksom nästan alla qvinnor och män, som voro i
staden. Liket blef derpå utstäldt i midten af gården,
liggande på Andreuolas tyg och smyckadt med alla sina
rosor, och begräts der offentligen icke blott af henne
sjelf och hans slägtingar, utan äfven af nästan alla
stadens qvinnor och ganska månge män. Sedan bars det,
icke såsom en ringa mans, utan såsom en hög herres,
från stadshusets gård på de ädlaste borgarenas skuldror
med största heder till grafven.


Några dagar derefter upprepade podestàn sin
anhållan, och herr Negro talade om saken med sin dotter;
men hon ville icke höra något derom, utan gjorde sig,
då hennes fader häri villfor hennes önskan, jemnte sin
tjenarinna till nunna i ett för fromhet ryktbart kloster,
der de sedan i lång tid förde ett ärbart lefverne.


<h2>Sjunde Berättelsen.</h2>

<b>Simona älskar Pasquino. Under det de äro
tillsammans i en trädgård, rifver Pasquino ett
salvieblad mellan tänderna och dör. Simona gripes,
och, då hon för att visa domaren, huru Pasquino
omkom, rifver ett dylikt blad mot tänderna, dör
hon likaledes.</b>

Pamfilo hade fullgjort sin berättelseskyldighet, när
konungen, utan att visa något medlidande med Andreuola,
betraktade Emilia och derigenom antydde henne sin
önskan, att hon skulle fortsätta att berätta efter dem, som
redan gjort det. Hon begynte också utan dröjsmål:

Älskade väninnor, Pamfilos berättelse föranleder mig
att omtala en annan, som i intet annat liknar hans, än
deri, att, liksom Andreuola förlorade sin älskare i en
trädgård, så gjorde äfven hon, om hvilken jag nu vill
förtälja; hon blef också liksom Andreuola gripen, men
befriades ifrån domstolen hvarken med våld eller genom
sin ståndaktighet, utan genom en plötslig död. Såsom
redan förut blifvit nämndt bland oss, försmår Amor,
ehuru han gerna bebor adlige herrars palatser, icke
derföre att herrska öfver de fattiges boningar, utan visar

tvärtom i dem stundom sina krafter i sådan mån, att
han just der gör sig fruktad af de rika såsom den
väldigaste herre. Detta skall, om ej alldeles, åtminstone
till stor del blifva tydligt genom min berättelse, med
hvilken jag vill återvända till vår stad, hvarifrån vi i dag
så långt aflägsnat oss, då vi under skiftande berättelser
öfver vexlande händelser ströfvat kring i olika delar af
verlden.

Det lefde nämnligen för icke längesedan i Florens
en ung, efter sitt stånd ganska vacker och behaglig flicka,
som var dotter till en fattig man och benämndes Simona.
Ehuru hon måste med egna händer förtjena det bröd,
hon ville äta, och uppehålla sig med ullspånad, hade
likväl icke fattigdomen så nedtryckt hennes sinne, att hon
icke dristade sig i sitt hjerta mottaga Amor, hvilken
länge visat sin önskan att dit ingå, förmedelst en ung
mans behagliga uppförande och ord, hvilken icke var af
förnämare börd än hon, och som gick till henne för att
från sin herre, en ylleväfvare, lemna henne ull att spinna.
Men, huru mycket hon än upptändts vid åsynen af den
vackre ynglingen, som hette Pasquino, och äfven älskade
henne, vågade hon dock oaktadt sitt varma begär icke
göra något vidare, utan drog vid hvarje ylletråd, som
lade sig kring spolen, tusen suckar, mera glödande än
eld, vid minnet af honom, som gifvit henne den att
spinna. Å andra sidan hade han blifvit mycket ifrig,
att hans husbondes ull skulle blifva väl spunnen, och
efterhörde oftare den, som Simona spann, än någon
annan, liksom om den ensam skolat fylla hela väfven.
Medan sålunda den ene påminte, och den andra gladdes
öfver att blifva påmint, hände, att han tog större

dristighet till sig, än han brukade, och hon förjagade en
stor del af sin eljest vanliga fruktan och blygsel, tills
de ändtligen förenade sig i njutandet af gemensamma
fröjder. Dessa behagade så högt bådadera, att de, långt
ifrån att den ene skulle afbidat den andres uppmaningar
härtill, i stället gingo hvarandra till mötes i inbjudningar
till deras upprepande.

Under det de på detta sätt fortsatte sina nöjen från
en dag till annan och allt mer upptändes under deras
förnyande, begaf sig, att Pasquino för Simona yppade
sin bestämda önskan, att hon på något sätt skulle söka
komma till en trädgård, dit han ville föra henne, på det att
de der måtte få vara tillsammans i större beqvämlighet
och med mindre fruktan. Simona sade, att hon samtyckte
härtill; och, sedan hon en söndag efter måltiden hos sin
fader föregifvit, att hon ville gå till San Gallo att söka
aflat, begaf hon sig jemnte en väninna, benämnd Lagina,
till den trädgård, Pasquino anvisat henne. Der fann hon
honom tillsammans med en kamrat, som hette Puccino,
men vanligen kallades Stramba; och, sedan en ny
kärleksförbindelse knutits mellan Stramba och Lagina,
begåfvo sig Pasquino och Simona till en del af trädgården
för att njuta sina vanliga nöjen och lemnade Stramba
och Lagina i en annan.

På det ställe i trädgården, dit Pasquino och Simona
gått, stod en stor och vacker salviebuske, vid hvars fot
de satte sig ned och en lång stund förlustade sig med
hvarandra. Medan de derpå länge samtalade om en
aftonvard, som de der ämnade i allsköns ro intaga, vände
sig Pasquino till den stora salviebusken och plockade ett
blad, med hvilket han begynte gnida tänderna och

tandköttet, under försäkran, att salvian ganska väl renade
dem från allt, som, efter det man ätit, blef qvar på dem.
Sedan han så gnidit dem en stund, förde han åter
samtalet på aftonmåltiden, om hvilken han förut talat; men
han hade icke länge fortfarit härmed, förrän hans anlete
började alldeles skifta färg, och efter denna förändring
dröjde det icke lång stund, förrän han förlorade syn- och
tal-förmågan och inom kort dog. När Simona varsnade
detta, begynte hon gråta och ropa och kallade Stramba
och Lagina. Dessa skyndade också genast till stället; och,
när de sågo Pasquino icke blott död, utan redan alldeles
uppsvälld och full af mörka fläckar i ansigtet och öfver
hela kroppen, utbrast plötsligt Stramba: "Ve dig,
brottsliga qvinna, du har förgiftat honom!" och gjorde ett så
häftigt larm, att många, som bodde i grannskapet af
trädgården, hörde det. Dessa lupo till vid detta oväsen;
och, då man fann Pasquino död och uppsvälld och hörde
Stramba jämra sig och anklaga Simona för att svekfullt
hafva förgiftat honom, äfvensom då hon sjelf, alldeles
besinningslös af smärta öfver den plötsliga olyckshändelse,
som beröfvat henne hennes älskare, icke förmådde
urskulda sig, så trodde alla, att det förhöll sig så, som
Stramba sade.

Man grep henne derföre och förde henne under
beständiga och häftiga tårar till podestàns palats. Här
yrkade Stramba och Atticiato och Malagevole,
allesammans vänner till Pasquino, som ditkommit, så ifrigt på
undersökning, att en domare ofördröjligen började ransaka
förhållandet; och, då han icke klart insåg, att hon häri
handlat af arghet och var brottslig, beslöt han i hennes
närvaro taga i skärskådande den döda kroppen samt det

ställe och dödssätt, hon för honom uppgifvit, emedan han
icke rätt förmådde fatta hennes blotta ord. Han lät
således utan allt buller föra henne dit, der Pasquinos lik
ännu låg uppsväldt som en tunna. Derpå begaf han sig
sjelf till stället och förundrade sig mycket öfver den
dödes utseende samt frågade henne, huru saken gått till.
Flickan omtalade då allt, hvad som tilldragit sig, och
gick derpå, för att göra honom händelsen fullkomligt
begriplig, till salviebusken samt gjorde liksom Pasquino
förut, i det hon nämnligen gned sig med ett af
salviebladen på tänderna. Hennes utsaga hånades i domarens
närvaro såsom fåfängt och tomt prat af Stramba,
Atticiato och Pasquinos öfriga vänner och kamrater; de
förnyade än ifrigare sina anklagelser mot henne och
yrkade ingenting mindre, än att hon med bålet måtte
bestraffas för sin illgerning. Men den arma flickan, som
var helt försagd och bäfvande af smärta öfver förlusten
af sin älskare och af fruktan för det af Stramba fordrade
straffet, träffades imellertid, derigenom att hon rifvit
salvian mot tänderna, af samma olycksfall, som förut
Pasquino, till stor förundran för alla närvarande. Lyckliga
själar, som på samma dag fingen den lotten att sluta eder
brinnande kärlek och detta jordiska lif! Än mer
lyckliga, om I tillsammans skyndaden till en gemensam
vistelseort, och öfversälle, om man älskar äfven i ett annat
lif, och I fingen älska hvarandra, såsom I här gjorden!
Men allra lyckligast var efter vår mening, vi som
stadnat i lifvet efter henne, Simona, emedan ödet icke tillät
hennes oskuld att duka under för Strambas, Atticiatos
och Malagevoles vittnesbörd, män, som voro ullkardare
eller an ringare folk, utan beredde henne en ärofullare

utväg, i det hon genom samma död som sin älskare
undandrog sig deras kränkande beskyllningar och följde sin
så högt älskade Pasquinos själ efter.

Domaren, hvilken liksom alla öfriga närvarande blef
helt bestört öfver händelsen, visste icke, hvad han skulle
säga, och förblef länge tyst. Slutligen kom han åter till
lugnare besinning och sade: "Det ser ut, som om denna
salvia är giftig, hvilket likväl icke annars plägar vara
händelsen med växten. På det hon nu icke må på samma
sätt kunna skada någon annan, skall man afskära henne
ända till rötterna och kasta henne i elden." Den, som
var trädgårdens vaktare, gjorde i domarens närvaro,
såsom han befallt; men knappt hade han fällt den stora
busken till jorden, förrän orsaken till de båda olyckliga
älskandes död blef synlig. Under denna salviebuske satt
nämnligen en padda af underbar storlek, af hvars giftiga
andedrägt man gissade att salvian blifvit förgiftad. Då
ingen vågade nalkas paddan, lade man rundtorn henne
ett väldigt bål och uppbrände henne tillika med busken,
hvarpå herr domarens undersökning om den olycklige
Pasquinos död slöts. Dennes och Simonas lik begrofvos,
uppsvällda som de voro, af Stramba, Atticiato, Guccio
Imbratta och Malagevole i kyrkan San Paolo, till
hvilken församling de aflidne i lifstiden hörde.


<h2>Åttonde Berättelsen.</h2>

<b>Girolamo älskar Salvestra. Nödgad genom sin
moders böner, reser han till Paris, men återvänder
och finner sin älskade gift. Han insmyger sig
hemligen i hennes hus och dör vid hennes sida,
hvarpå hans lik bäres till en kyrka, och
Salvestra nedfaller död bredvid honom.</b>

Emilias berättelse var till ända, när på konungens
befallning Neifile begynte sålunda:

Efter min tanke finnes det, I dygdädla damer,
somliga, hvilka tro sig förstå mer än andra menniskor, men
i sjelfva verket veta mindre. Derföre djerfvas de också
sätta sin klokhet icke blott mot andras råd, utan emot
tingens egen beskaffenhet, af hvilken förmätenhet redan
ganska stora olyckor uppstått, utan att någon lycklig följd
deraf någonsin visat sig. Emedan nu bland alla andra
naturliga känslor den, som minst tager råd eller låter
motverka sig, är kärleken, hvilken till följe af sitt väsen
snarare kan af sig sjelf förtäras, än utplånas genom några
försigtighetsmått, så faller mig i sinnet att berätta er en
händelse med en dame, som, medan hon sökte vara visare
än henne tillhörde, och hon verkligen var, samt ehuru

den sak, i hvilken hon bemödade sig att ådagalägga sitt
förstånd, icke det tillät, i sin tro att kunna ur ett
förälskadt hjerta rycka en kärlek, hvilken måhända
stjernorna der nedlagt, blott vann det, att hon ur sin sons
kropp på samma gång förjagade kärleken och lifvet.

Det lefde nämnligen i vår stad, såsom de gamle
berätta, en stor och rik köpman, vid namn Leonardo
Sighieri, som med sin hustru hade en son, benämnd
Girolamo, efter hvars födelse han snart gick ur detta
lifvet, sedan han förut ordentligt gjort sina sista
förfoganden. Den unge gossens förmyndare förvaltade
tillsammans med hans moder väl och redligt hans
angelägenheter. Gossen uppväxte jemnte andra grannars barn,
men blef mera förtrolig med en liten flicka af hans ålder,
dotter till en skräddare, än med någon af de öfriga der
i trakten. När de tilltogo i år, förvandlades denna
förtrolighet i en så djup och brinnande kärlek, att Girolamo
icke kände sig nöjd, utom då han såg henne: och
visserligen älskade hon honom icke mindre, än hon var
afhållen af honom. Ynglingens moder, som märkte detta,
bannade honom derför många gånger och straffade honom.
Men, när Girolamo likväl icke kunde afstå derifrån,
beklagade hon sig för hans förmyndare; och, då hon till
följe af sonens stora rikedom dåraktigt trodde sig kunna
förvandla en törnbuske till ett orangeträd, sade hon:
"Vår unge Girolamo, som ännu knappt är fjorton år, är
så förälskad i dottren till en skräddare, vår granne, vid
namn Salvestra, att, om vi icke skilja honom från henne,
han kanske en vacker dag, utan att någon vet det, tager
henne till hustru, hvarigenom jag sedan aldrig får en
nöjd dag mera. Om han åter får se henne gifta sig

med en annan, blir han alldeles förtärd af kärlek för
hennes skull. Derföre synes mig, att I, för att undvika
detta, borden skicka honom i handelsärenden till något
ställa långt härifrån; ty, om han aflägsnas från hennes
anblick, skall hon gå honom ur minnet, och vi kunna
sedan gifva honom någon ungmö af god härkomst till
maka."

Förmyndarne sade, att damen talade väl, och att de
efter förmåga skulle verkställa hennes förslag. De läto
derföre kalla ynglingen till sig i handelsboden, och den
ene af dem sade kärleksfullt till honom: "Min son, du
är nu snart fullvuxen, och det vore godt, att du
sjelf ville begynna sörja för dina angelägenheter. Det
skulle derföre vara oss till stort nöje, om du reste till
Paris och vistades der någon tid. Du finge då se, huru
en stor del af dina rikedomar omsättes, och blefve
dessutom mycket mera utbildad, höfvisk och manerlig
derstädes, än du här har tillfälle till, när du gåfve akt på
de månge höge herrar, baroner och adelsmän, som der
finnas; och, hade du då antagit deras seder, kunde du
sedan vända åter hit." Gossen åhörde honom
uppmärksamt, men svarade helt kort, att han icke ville göra
något af allt detta, emedan han trodde sig lika väl som
någon annan kunna blifva qvar i Florens. När de
hederlige männen hörde detta, förebrådde de honom i många
ord hans svar; men, då de af honom icke kunde få
något annat, omtalade de alltsammans för modren.
Häröfver blef hon svåra vred och sade honom hårda ord
icke för hans vägran att resa till Paris, utan för hans
kärleks skull. Sedan begynte hon åter med inställsamt
och blidkande tal smickra och ömt bedja honom, att han

måtte samtycka till det, som hans förmyndare önskade;
och hon förstod så väl öfvertala honom, att han
förklarade sig villig att resa till Paris och vistas der i ett år,
men icke längre; och så skedde äfven.

Girolamo afreste således till Paris med sin häftiga
kärlek inom sig och qvarhölls der, genom dag från
annan upprepade löften om att få återvända, i två hela år
Då han nu, mer förälskad än någonsin, kom tillbaka, fann
han sin Salvestra gift med en hederlig ung man, som
var tältmakare, och blef häraf öfver måttan bedröfvad.
Men, när han insåg, att det icke stod att ändra, försökte
han slutligen att finna någon ro för sin sorg. Han
utspejade derföre, hvar hon bodde, och begynte efter
förälskade ynglingars bruk gå förbi hennes hus, i tro, att
hon skulle lika litet hafva glömt honom, som han henne.
Men saken förhöll sig annorlunda: hon erinrade sig icke
honom mera, än om hon aldrig sett honom; och, om hon
än stundom tänkte på honom, visade hon likväl
motsatsen. Detta varsnade ynglingen inom ganska kort tid och
det icke utan största smärta. Icke desto mindre gjorde
han allt, hvad han förmådde, för att åter vinna insteg i
hennes hjerta; men, då det tycktes icke båta till något,
beslöt han, om han också skulle gifva sitt lif derför, att
söka få ett samtal med henne sjelf.

Han gjorde sig således af någon bland grannarne
underrättad om, huru hennes hus var beskaffadt, och
smög sig i hemlighet dit in en afton, när hon och hennes
man gått att vaka hos sina grannar, samt gömde sig i
hennes sofgemak bakom några tältväfvar, som der voro
upphängda. Sedan väntade han så länge, tills han, när
de återkommit och gått till sängs, märkte, att hennes

man var insomnad, då han gick till den sida af sängen,
der han sett att Salvestra lagt sig, lade sin hand på
hennes barm och sade sakta: "Ack, mitt ljufva hjerta,
sofver du redan?" Den unga qvinnan, som icke sof,
var nära att uppgifva ett rop; men ynglingen sade
hastigt: "För Guds skull ropa icke! Jag är din
Girolamo." Då hon hörde detta, sade hon helt darrande :
"Ack, för Guds skull, Girolamo, gå din väg! Den tid är
nu förbi, då vi såsom barn fingo vara förälskade i
hvarandra. Såsom du ser, är jag nu gift, och det anstår
mig således icke väl att akta på någon annan än min
make. Jag ber dig derföre vid den ende Guden, att du
begifver dig bort; ty, om min man märkte dig, skulle,
äfven antaget att intet värre blefve följden, åtminstone
jag aldrig mera kunna lefva i frid och ro med honom,
då jag nu i stället är honom kär och med honom
tillbringar ett lugnt och sorgfritt lif." Ynglingen
bedrövades djupt vid dessa ord och påminte henne om den
förflutna tiden och sin af frånvaron icke minskade kärlek,
men förmådde, oaktadt han använde både många böner
och stora löften, icke erhålla något af henne. Då bad
han henne slutligen, blott längtande efter döden, att hon
till lön för hans stora kärlek åtminstone måtte tillåta
honom att lägga sig ned bredvid henne en så lång stund,
att han kunde åter blifva varm, emedan han under
väntan på henne alldeles isats af köld. Derhos lofvade han
henne att hvarken säga ett ord eller vidröra henne samt
att åter begifva sig bort, när han en liten stund fått
värma sig. Salvestra, som kände något medlidande med
honom, medgaf honom det under de nämnda villkoren.
Ynglingen lade sig således vid hennes sida utan att röra

henne; och, då han på en gång betänkte den långvariga
kärlek, han burit till henne, hennes nuvarande hårdhet
mot sig och sina förlorade förhoppningar, beslöt han att
icke mera lefva. Han höll derföre tillbaka andedrägten
inom sig och dog så bredvid henne med sammanpressade
händer och utan att gifva ett ljud ifrån sig.

Efter en stund sade den unga qvinnan, som
förundrade sig öfver hans återhållsamhet och fruktade, att
hennes man kunde vakna: "Ack, Girolamo, hvarföre går
du icke bort?" Men, då hon icke fick något svar, tänkte
hon, att han insomnat. Hon utsträckte derföre handen
för att väcka honom och vidrörde honom, men fann
honom kall som is, hvaröfver hon högligen förvånades.
Hon skakade honom nu med större kraft; men han rörde
sig icke, så att hon slutligen efter flera upprepade
undersökningar insåg, att han var död. Häröfver blef hon
öfver måttan bedröfvad och visste en lång stund icke,
hvad hon skulle företaga. Ändtligen fattade hon det
beslut, att genom en berättelse om diktade personer
utforska, hvad råd mannen skulle gifva för
olyckshändelsen. Hon väckte honom således och förtalde, hvad som
händt henne sjelf, såsom om det inträffat med någon
annan, och frågade honom sedan, hvad utväg han ville
tillgripa, om detta skulle hända honom. Den redlige
mannen svarade, att efter hans mening borde man i all
tysthet bära den döde tillbaka till hans hus och der
nedlägga honom, utan att härför hysa någon
obenägenhet mot qvinnan, som icke syntes honom hafva felat. Då
sade den unga hustrun: "Vi måste då göra på samma
sätt", fattade hans hand och lät honom vidröra den döde
ynglingen. Helt bestört deröfver stod han upp, antände

ett ljus, iklädde, utan at vidare samtala med sin hustru,
hvars oskuld bistod henne, den döde hans egna kläder
och upplyfte liket ofördröjligen på sina axlar samt bar
det bort till porten af hans hus, der han nedlade och
lemnade det.

När dagen kom, och man fann ynglingen liggande
död utanför sin egen port, gjordes stort larm, i
synnerhet af modren. Man sökte och eftersåg öfverallt på
liket; men, då man fann hvarken sår eller stöt, trodde
läkarne allmänt, att han, såsom verkligen var
förhållandet, dött af sorg. Liket bars således till en kyrka, dit
den bedröfvade modren jemnte många qvinnliga
slägtingar och grannqvinnor begaf sig; och der begynte de,
efter bruket hos oss, att ömkeligen gråta och klaga öfver
honom.

Medan denna stora sorgeklagan varade, sade den
redlige mannen, i hvars hus han dött, till Salvestra:
"Kära du, tag på dig en mantel och gå till den kyrka,
dit Girolamo blifvit buren; blanda dig der bland
qvinnorna och hör efter, hvad man berättar om händelsen,
så skall jag göra detsamma bland männen, på det vi må
erfara, om man säger något emot oss." Härtill samtyckte
den unga qvinnan, som sent omsider erfor medlidande
och nu åstundade se den såsom död, hvilken hon,
medan han lefde, icke ens velat unna en enda kyss; och
hon begaf sig till stället. Underbart är det, när man
betänker, huru svår att utforska kärlekens magt är! Det
hjerta, som Girolamo i sitt lyckliga tillstånd icke förmått
upplåta, bevektes nu af hans olycka. Alla de forna
lågorna uppvaknade ånyo och förvandlades plötsligt i så
stort medlidande, när hon fick se den dödes anlete, att

hon insvepte sig i sin mantel, trängde sig fram mellan
qvinnorna och icke förr stadnade, än hon kommit till
liket. Der uppgaf hon ett högt rop och nedföll med
anletet öfver den döde ynglingen, hvilken hon dock ej
badade med många tårar, emedan redan vid första
beröringen smärtan beröfvade henne, liksom förut ynglingen,
lifvet. Qvinnorna sökte imellertid intala henne tröst
och bådo henne uppstiga, ehuru de ännu icke igenkände
henne; men, då hon icke stod upp, och de ville uppresa
henne, funno de henne orörlig, och, när de likväl
upplyfte henne, insågo de på samma gång, att hon var
Salvestra och död. Gripna af dubbelt medlidande, begynte
då alla qvinnor, som der voro, ånyo att upphäfva en
ännu större jämmer. Nyheten härom spridde sig snart
bland männen utanför kyrkan och kom äfven till hennes
mans öron, som stod bland dem, och hvilken nu länge
begrät henne utan att vilja höra någon tröst eller vänligt
tilltal af någon. Sedan omtalade han för många
närvarande, hvad som om natten tilldragit sig mellan
ynglingen och hans hustru, hvaraf alla klart insågo skälet till
bådaderas död och mycket bedröfvades. Man tog derpå
den unga hustruns lik och lade det, så smyckadt, som
det brukas med döda kroppar, på samma bädd bredvid
ynglingen, hvarefter de båda, sedan hon länge blifvit
begråten, begrofvos i en och samma graf; och så förenade
döden med oupplösliga band dem, som kärleken icke
förmått i lifvet sammanföra.


<h2>Nionde Berättelsen.</h2>

<b>Herr Guillem af Roussillon gifver sin husfru den af
honom dödade och af henne älskade Guillems
af Cabestaing hjerta att äta. Då hon sedan får
veta detta, kastar hon sig från ett högt beläget
fönster ned till marken och dör samt begrafves
jemnte sin älskare.</b>

När Neifiles berättelse, icke utan att hos alla hennes
väninnor hafva väckt stor medömkan, var slutad, begynte
konungen, då han icke ville kränka Dioneos
undantagsrätt, och ingen mera återstod att berätta, på följande
sätt:

I medlidsamma damer, jag kommer nu ihog en
berättelse, hvilken I, då I så djupt rörens af olyckliga
kärlekshändelser, säkert skolen skänka ej mindre medlidande
än den föregående; ty de, hvilka det, jag vill berätta,
hände, voro både högre uppsatta och drabbades hårdare,
än de, om hvilka man förut talat.

I bören nämnligen veta, att, enligt hvad
Provençalerne berätta, lefde fordom i Provence två ädle riddare,
som bägge under sig hade slott och vasaller, och hette
den ene herr Guillem af Roussillon och den andre herr

Guillem af Cabestaing. Som bådadera voro mycket färdige
i vapen, älskade de hvarandra högt och hade för sed att
alltid begifva sig till tornerspel, ringränningar eller
andra vapenöfningar tillsammans och i samma slags
rustning och färger. Ehuru de bodde i hvar sitt slott,
belägna väl tio miglier ifrån hvarandra, hände likväl, att
herr Guillem Cabestaing öfver måttan förälskade sig i herr
Guillem Roussillons sköna och behagliga husfru, oaktadt
den vänskap och förtroliga umgänge, som rådde dem
imellan. Också förstod han på mångfaldigt sätt
ådagalägga detta för damen; och, då hon kände honom som
en den hurtigaste riddersman, fann hon behag i honom
och begynte fatta så stor kärlek till honom, att hon icke
åstundade eller älskade något annat än honom och blott
väntade att blifva bedd om bevis af sin ynnest. Det
dröjde icke heller länge, förrän så skedde, och de
träffades flera gånger i stor ömsesidig kärlek. Då de likväl
mindre försigtigt plägade umgänge med hvarandra, begaf
sig, att hennes man blef det varse och erfor deröfver så
djup harm, att den stora vänskap, han hyste för
Cabestaing, vändes i dödligt hat. Detta förstod han imellertid
bättre hålla hemligt, än de båda älskande hade kunnat
dölja sin kärlek, men beslöt inom sig fullt och fast att
döda älskaren.

Medan nu Roussillon framhärdade i denna föresats,
inträffade, att ett väldigt torner förkunnades i Frankrike.
Derom underrättade Roussillon strax Cabestaing och
skickade budskap till honom, att han, om det behagade
honom, måtte komma till honom sjelf, så kunde de
tillsammans öfverlägga, om de borde fara dit och på hvad
sätt. Cabestaing svarade med glädje, att han ofelbart

följande dagen skulle spisa afton hos honom. När
Roussillon förnam detta, ansåg han tillfället vara inne att döda
den andre; han beväpnade sig derföre dagen derpå, steg
till häst jemnte några af sina tjenare och lade sig i bakhåll
omkring en miglio från sitt slott i en skog, der Cabestaing
skulle fara genom. Sedan han väntat en god stund, märkte
han honom komma obeväpnad och åtföljd af tvenne
tjenare, likaledes utan vapen, emedan han icke kunde
befara något sådant som ett anfall af honom. Knappt såg
han honom vara kommen till det ställe, han ville, förrän
han i rasande vrede och full af hämndlystnad red fram
mot honom med en lans i handen, under utrop: "Du
är dödens!"; och dessa ord och ett lansstyng genom
bröstet voro ett ögonblicks verk. Utan att kunna försvara
sig eller ens framföra ett ord föll Cabestaing,
genomborrad af lansen, till marken och dog kort derefter.
Hans tjenare, som icke igenkännt gerningsmannen, vände
om hästarne och flydde, det fortaste de kunde, tillbaka
till sin herres borg. "Roussillon steg imellertid af,
öppnade med en dolk Cabestaings bröst, slet med egna
händer hjertat derur och befallde en af sina tjenare
medtaga det, efter att hafva invecklat det i en lansfana.
Sedan han derefter påbjudit, att ingen skulle drista sig
nämna ett ord om händelsen, steg han till häst och
återkom, när natten redan inbrutit, till sitt slott.

Damen, som hört, att Cabestaing skulle komma till
aftonmåltiden, och väntade honom med största otålighet,
förundrades mycket, då hon icke såg honom anlända, och
sade till sin man: "Huru kommer det väl, herre, att
Cabestaing icke infinner sig?" Härtill svarade mannen:
"Hustru, jag har haft bud från honom, att han icke kan

komma hit förrän i morgon"; hvaröfver damen blef
något nedslagen. Imellertid hade Roussillon, när han stigit
af, kallat sin kock och sagt till honom: "Tag detta
vildsvinshjerta, laga deraf den bästa och smakligaste
rätt, du kan, och skicka det till mig i en silfverskål,
när jag satt mig till bords." Kocken mottog det,
hackade det och lade fina kryddor deri samt tillagade med
all konst och omsorg en läcker smakrätt deraf. När
tiden var inne, satte sig herr Guillem till bords jemnte
sin husfru. Rätterna kommo upp; men han upptogs af
tanken på den illgerning, han begått, och åt derföre föga.
Kocken skickade sedan upp smakrätten, hvilken han lät
sätta fram för damen, i det han låddes för aftonen sakna
matlust, men mycket berömde den för henne. Damen,
som åter var hungrig, begynte äta af rätten och tyckte
den vara god, hvarföre hon förtärde den hel och hållen.
Knappt hade riddaren sett, att hon uppätit allt,
förrän han sade: "Hustru, huru tyckte ni om den
rätten?" "Nådige herre," svarade damen, "den behagade
mig minsann ganska mycket." "Så sannt Gud hjelpe
mig," sade då riddaren, "tror jag icke det! Det
förundrar mig ej heller, om det, som lefvande mer än allt
annat älskades af er, äfven såsom dödt behagat er."
Damen studsade vid dessa ord, men sade sedan: "Huru?
Hvad är det, ni låtit mig äta?" Riddaren genmälde:
"Hvad ni spisat är sannerligen herr Guillem Cabestaings
hjerta, hvilken ni såsom en otrogen hustru så högt
älskade; och ni kan vara viss på, att det är detsamma,
emedan jag sjelf med dessa händer, nyss innan jag
återkom, ryckt det ur hans bröst." Om damen, när hon
hörde detta om den, hon höll kärare än allt annat, blef

bedröfvad, behöfver man icke fråga; men efter en stund
sade hon : "Ni har betett er som en trolös och nedrig
riddersman; ty, om jag, utan något tvång af honom,
gjort honom till herre öfver min kärlek och derigenom
skymfat er, så borde icke han, utan jag hafva uppburit
straffet derför. Men Gud förbjude, att jag någonsin
skulle njuta någon annan föda efter en så ädel rätt, som
hjertat af en så hurtig och höfvisk riddare, som herr
Guillem Cabestaing var." Derpå stod hon upp och
kastade sig utan vidare besinning baklänges ut genom
ett fönster, som var bakom henne. Fönstret låg högt
öfver marken, hvarföre damen icke blott afled, utan
nästan alldeles krossades genom fallet.

Herr Guillem blef högst bestört vid åsynen häraf
och tyckte sig hafva illa gjort; han lät strax sadla
hästarne och flydde sin väg, af fruktan för bönderne och
grefven af Provence. Följande morgon blef händelsens
förlopp bekant i hela nejden, hvarföre folket både från
herr Guillem Cabestaings och damens slott under största
sorg och klagan upptogo de båda kropparne och lade
dem i samma graf i det kapell, som tillhörde damens
slott. På grafven ristades sedan verser, som
tillkännagåfvo, hvilka i den vore begrafna, och sättet för samt
orsaken till deras död.


<h2>Tionde Berättelsen.</h2>

<b>Hustrun till en läkare lägger sin älskare, som fått en
sömndryck, men af henne hålles för död, i en
kista, hvilken två ockrare bära hem till sig
jemnte den insomnade. Han vaknar och gripes
som tjuf. Fruns tjenarinna berättar inför
signorían, att hon lagt honom i den af ockrarne
stulna kistan, och sålunda undslipper han galgen;
men de tvenne penninglånarne dömas till böter
för stölden af kistan.</b>

Pligten att berätta ålåg nu, sedan konungen slutat sitt
förtäljande, endast Dioneo, som också märkt detta och
redan af konungen fått befallning härom, samt derföre
begynte:

De olyckliga och ömkansvärda kärlekshändelser, som
förut berättats, hafva icke blott hos eder, I damer, utan
äfven hos mig så med sorg omtöcknat ögon och hjerta,
att jag på det högsta längtat, att det måtte lida till sluts
med dem. Nu, då de gudilof äro ändade, i fall icke jag
skulle vilja till detta olyckliga ämne göra ett sorgligt
tillägg, hvarifrån Gud bevare mig, vill jag, utan att
vidare uppehålla mig vid så bedröfliga föremål, begynna

tala om gladare och bättre och derigenom kanske gifva
ett godt uppslag till ämnet för det, som kommer att i
morgon berättas.

I bören således veta, skönaste unga tärnor, att det
för icke så längesedan lefde i Salerno en ypperlig läkare
i sårläkekonsten, som kallades mäster Mazzeo della
Montagna, och hvilken, oaktadt redan kommen till sin
yttersta ålderdom, tagit till hustru en skön och ädelboren
flicka i sin stad. Henne försåg han väl med präktiga
och dyrbara kläder, smycken och allt annat, som kan
behaga en dame, och det bättre än någon annan der i
staden; men också var hon mestadels förkyld, emedan
mästaren höll henne illa betäckt i bädden. Ty, liksom
herr Ricciardo från Chinziea, om hvilken vi förut
berättat, undervisade sin hustru om helgedagar, så
försäkrade denne sin, att man efter att ha sofvit hos en qvinna
behöfde, jag vet icke huru många, dagar för att
återställa sig, och dylikt prat, hvaröfver hon erfor ganska
ringa nöje. Men, då hon var förståndig och beslutsam,
föresatte hon sig, för att kunna spara husets förråd, att
lägga sig på stråtröfveri och tära af andras. Hon kastade
således ögonen på månge unge män och fann slutligen
behag i en, till hvilken hon satte allt sitt hopp, hela sin hog och
all sin lycka. Detta märkte den unge mannen; och, då hon
föll honom i tycket, vände han likaledes all sin kärlek till
henne. Han hette Ruggieri från Jeroli och var af
adelig börd, men förde en så klandervärd lefnad och var i så
låga omständigheter, att ingen slägting eller vän till
honom återstod, som ville honom väl eller ens ville se
honom. I hela Salerno var han illa beryktad för stölder

och andra brottsliga dåd, hvilket dock icke mycket
bekymrade damen, emedan han behagade henne för annat
ändamål; och hon förstod också med tillhjelp af en
tjenarinna laga så, att de träffades. Sedan de någon tid
bortåt förnöjt sig tillsammans, började damen förehålla
honom hans förflutna lif och bedja honom för hennes
skull afstå från dylika bragder; och för att gifva honom
tillfälle härtill understödde hon honom gång efter annan
med penningar.

Medan de på sådant sätt ganska hemligt fortsatte
sitt inbördes umgänge, hände, att i läkarens händer
anförtroddes en sjuk, som svårt skadat ena benet. Sedan
mästaren besett åkomman, sade han till den sjukes
slägtingar, att, om man icke uttoge en anstucken benknota
ur benet, måste den sjuke antingen låta afskära hela
benet eller ock dö; genom knotans uttagande åter kunde
han möjligen tillfriskna, men han ville blott mottaga
honom, såsom vore han fullkomligt utan hopp. Härpå
ingingo hans anhöriga och lemnade honom i hans vård på
det nämnda villkoret. Läkaren, som insåg, att den sjuke
hvarken skulle uthärda smärtan eller låta uttagandet
försiggå utan att döfvas genom en sömndryck, lät om
morgonen (emedan han till aftonen uppskjutit saken) på en
viss blandning afkoka ett vatten, som intaget skulle
försänkt den sjuke i sömn för så lång tid, som han ansåg
behöflig för skärningen. Detta lät han bära hem till sig
och satte det i sin kammare, utan att för någon nämna,
hvad det var. När imellertid aftonen var inne, och
mästaren skulle begifva sig till den sjuke, fick han bud
från några af sina bästa vänner i Amalfi, att han af
intet borde låta hindra sig från att genast komma dit,

emedan der varit ett stort slagsmål, hvarvid månge
blifvit sårade. Läkaren uppskjöt således benets skötande
till följande morgon, steg i en båt och for till Amalfi.

Damen, som visste, att han icke den natten skulle
återvända hem, lät derföre, såsom hon plägade, Ruggieri
i hemlighet komma till sig, gömde honom i sitt gemak
och inläste honom der så länge, tills åtskilliga andra
personer i huset gått till hvila. Medan nu Ruggieri
uppehöll sig i gemaket och väntade på damen, kände han en
brännande törst antingen af ansträngningar under dagens
lopp, eller för det han förtärt salt mat, eller måhända
också af vana att dricka; och, då han i fönstret varsnade
flaskan med det vatten, läkaren låtit tillaga för den sjuke,
satte han den för munnen, i tro, att det var vanligt
vatten, och utdrack den hel och hållen. Det dröjde icke
länge, förrän han öfverfölls af tung sömn och sjönk i
dvala. Damen begaf sig, så fort hon kunde, till
gemaket; och, då hon fann Ruggieri insomnad, begynte hon
stöta på honom och säga åt honom med sakta röst, att
han skulle stå upp; men detta båtade till intet: han
hvarken svarade eller gjorde en enda rörelse. Hon blef
deröfver orolig, skakade honom med större kraft och
sade: "Stig upp, din sjusofvare! Om du ville sofva,
borde du ha gått hem, men icke hit." Af denna
skakning föll Ruggieri ned från en kista, på hvilken han låg,
och visade icke mera tecken till känsla, än ett lik skulle
gjort. Något bestört häröfver ville damen försöka
upplyfta honom, skakade honom än starkare, nöp honom i
näsan och drog honom i skägget; men allt var fåfängt:
han hade fäst sin åsna vid en allt för stadig pinne.
Damen begynte nu frukta, att han var död, men fortfor

likväl ännu att hårdt knipa honom och brände honom
med ett antändt ljus; men det var och förblef utan
verkan, hvarföre hon, som icke var mycket läkekunnig,
oaktadt hennes man var läkare, ofelbart ansåg honom
för död. Då hon nu älskade honom öfver allt, behöfver
man icke fråga, om hon blef bedröfvad; men, som hon
icke vågade göra larm, grät hon i tysthet öfver honom
och beklagade sig öfver denna stora olycka. Men efter
en stund betänkte hon, i fruktan för att öka sin förlust
med skammen, att hon ofördröjligen måste finna en utväg
att skaffa den döde ur huset; och, då hon sjelf icke
visste sig någon råd, kallade hon helt tyst sin piga,
yppade sin olycka för henne och bad henne om hjelp.
Pigan förundrade sig mycket och drog äfven och nöp i
honom; men, då hon likväl fann honom utan känsel,
sade hon detsamma som damen, eller att han verkligen
var död, och rådde, att man borde bära bort honom ur
huset. Härtill sade damen: "Men hvart skola vi kunna
bära honom, utan att man, när han i morgon bittida
blifver funnen, fattar misstankar om, att han blifvit
utburen ur vårt hus?" "Min fru," gentog då tjenarinnan,
"jag såg sent nu i afton midtemot vår granne snickarens
verkstad en icke särdeles stor kista, som, om mästaren
icke åter tagit henne in till sig, kommer förträffligt till
pass för vårt behof. I henne kunna vi nämnligen lägga
honom, gifva honom två eller tre dolkstyng och sedan
lemna honom qvar. Jag vet icke, hvarföre den, som
finner honom der, skulle förr tro honom dit inlagd från
det här huset än från annat håll; tvärtom skall man
mena, att han, som var en illa känd ung man, befunnit
sig ute i onda afsigter, men blifvit dödad af någon fiende

och lagd i kistan." Tjenarinnans råd behagade damen,
utom hvad det angick att gifva honom något sår; ty
icke för allt i verlden, sade hon, kunde hon tillåta, att
det skedde. Derpå skickade hon henne att se efter,
om kistan funnes qvar, der hon sett henne, och hon
återvände och bejakade det. Pigan, som var ung och
kraftfull, lade derföre med damens bistånd Ruggieri på
ryggen; derpå gick damen förut för att se etter, om
någon skulle komma, och, när de anländt dit, der kistan
var, lade de honom i henne, tillslöto henne och lemnade
honom qvar der.

I samma dagar hade icke långt derifrån två unge
män flyttat in i ett hus, hvilka lånade på renta och ifrigt
åstundade vinna mycket och gifva ut litet. Då de
behöfde husgeråd och dagen förut sett den nämnda kistan,
hade de gemensamt beslutit att bära henne hem till sig,
om hon blefve qvar öfver natten. När nu midnatt var
inne, lemnade de sitt hus, funno kistan och buro henne
utan vidare undersökning, ehuru hon tycktes dem något
tung, skyndsamt till sitt hem. Här ställde de henne
utmed en kammare, der deras hustrur sofvo, men
bekymrade sig icke om att för tillfället sätta henne riktigt i
ordning, utan läto henne stå och gingo till hvila.

Ruggieri, som sofvit ganska länge och, sedan
drycken var smält, öfvervunnit dess inflytande, vaknade
imellertid nära morgonen. Men, ehuru hans sömn upphört,
och sinnena återfått sin kraft, qvarblef likväl i hans
hjerna en viss tyngd, som icke blott den natten, utan
äfven flera dagar derpå gjorde honom förvirrad. När
han nu öppnade ögonen, men icke såg något, kände han
sig för med händerna hit och dit och fann sig innesluten

i kistan, hvarföre han började söka reda sina tankar och
sade vid sig sjelf: Hvad är detta? Hvar är jag? Sofver jag,
eller är jag vaken? Jag kommer ju ihog, att jag i afton kom
in i min älskarinnas gemak, och nu tycker jag mig vara
i en kista. Hvad vill det säga? Skulle läkaren ha
kommit tillbaka, eller något annat inträffat, för hvars skull
damen gömt mig här, medan jag sof? Jag tror det; det
är säkerligen på det sättet. Till följe häraf höll han sig
stilla och hörde efter, om han skulle märka något. Men
när han en lång stund förhållit sig så, och som det icke
var särdeles beqvämt i kistan, hvilken var liten,
försökte han, emedan den sida, på hvilken han låg, gjorde
ondt, att vända sig på den andra, men bar sig härvid så
skickligt åt, att han med en stöt af ena höften mot en
sida af kistan, hvilken blifvit ställd på en ojemn plats,
först kom henne att vackla och sedan att fullkomligt
falla omkull. I fallet gjorde hon ett starkt buller, hvaraf
qvinnorna, som sofvo derbredvid, vaknade; men, då de
voro rädda härför, tego de. Ruggieri blef mycket
förskräckt öfver kistans nedfallande; men, som han märkte,
att hon härigenom gått upp, ansåg han det bättre att
vara ur än i den, i fall något skulle hända. Dels
emeden han icke visste, hvar han var, och dels äfven för
andra orsakers skull begynte han derpå trefva sig kring
i huset för att försöka, om han skulle kunna finna någon
trappa eller dörr och sålunda komma derifrån. Detta
trefvande märkte imellertid qvinnorna, som lågo vakna,
och sade: "Hvem är der?" Ruggieri, som icke
igenkände rösten, gaf intet svar, hvarföre qvinnorna begynte
ropa på de unge männen, hvilka dock, emedan de vakat

länge, nu sofvo tungt och icke hörde det minsta af allt
detta. Qvinnorna blefvo häraf än förskräcktare, stodo
upp, skyndade till fönstret och begynte ropa: "Ta fast
tjufven, ta fast tjufven!" Till följe af detta rop
skyndade flere af grannarne på olika vägar, somliga öfver
taket och andra från andra håll, in i huset, och de unge
männen, som väcktes af bullret, stego likaledes upp.
Ruggieri, som, när han märkte sig vara der, råkade
alldeles utom sig af förvåning och icke såg någon utväg
eller möjlighet till flykt, blef nu gripen och lemnad i
förvar åt ståthållarens vakt, som redan ditskyndat med
anledning af oväsendet. Han fördes derpå inför
ståthållaren, lades, emedan han af alla ansågs som en stor
förbrytare, ofördröjligen på pinbänken och bekände, att han
smugit sig in i penninglånarnes hus för att stjäla, hvadan
ståthållaren beslöt att utan allt för stort dröjsmål låta
upphänga honom.

Om morgonen spriddes öfver hela Salerno tidningen
om, att Ruggieri fasttagits under försök att stjäla i
ockrarnes hus. Då damen och hennes piga fingo höra detta,
uppfylldes de af så stor och stark förundran, att de voro
nära att öfvertyga sig om, att de icke gjort, utan drömt,
hvad de företagit föregående natt; och dertill kände
damen en så djup smärta öfver den fara, hvari Ruggieri
sväfvade, att hon nästan höll på att mista förståndet.
Imellertid återkom läkaren icke långt efter halfva tredje
timmen från Amalfi och begärde det tillagade vattnet,
emedan han nu ville bota sin sjukling; men, när flaskan
befanns tom, gjorde han ett förskräckligt larm öfver, att
ingenting i hans hus kunde få vara orördt. Damen, som
oroades af andra bekymmer, svarade förtretad: "Hvad

skulle ni val säga om en sak af vigt, mästare, när ni kan
hålla ett sådant väsen för det, att en liten flaska med
vatten blifvit utslagen? Finns det då intet sådant mera
qvar i verlden?" Härtill sade mästaren: "Hustru, du
tror, att det var vanligt vatten; men det förhåller sig
icke så: det var i stället ett vatten, som var tillagadt för
att sänka någon i sömn"; och derpå berättade han henne,
af hvilken orsak han tillredt det. Knappt hade damen
hört detta, förrän hon insåg, att Ruggieri utdruckit det
och derigenom förekommit dem såsom död, och hon sade:
"Mästare, det visste vi icke; låt derföre koka ett nytt."
Mästaren, som fann, att intet annat var att göra, lät
också bereda en ny sats.

Snart derpå återkom tjenarinnan, som på damens
befallning gått ut för att höra efter, hvad man yttrade
om Ruggieri, och sade: "Min fru, alla menniskor tala
illa om Ruggieri, och, så vidt jag kunnat märka, finnes
ingen vän eller slägting, som uppstått eller vill uppstå
för att hjelpa honom. Man tror derföre fullt och fast,
att brottmålsdomaren låter hänga honom i morgon. Men
derjemnte vill jag berätta er en nyhet, af hvilken jag
nästan kan förstå, huru han kommit in i ockrarnes hus.
Ni skall få höra den. Ni känner ganska väl snickaren,
midt emot hvilkens hus den kista stod, i hvilken vi lade
Ruggieri. Han var nu för en stund sedan i häftig tvist
med en, som tycktes vara kistans ägare; ty denne fordrade
betalningen för sin kista, och mästaren svarade, att han
icke sålt henne, utan att hon under natten stulits från
honom. Härtill sade den andre: "Det är icke så, utan
du har sålt henne till de två unge penninglånarne, efter
hvad de sjelfve sade mig i natt, då jag såg henne hos

dem, när Ruggieri blef gripen." "De ljuga," gentog då
snickaren: "jag har aldrig sålt henne åt dem; men det
är då säkert de, som förliden natt stulit henne från mig.
Låt oss gå till dem." Derpå kommo de öfverens och
gingo hem till ockrarne, och jag begaf mig hit. Jag,
liksom säkerligen äfven ni, förstår nu, att Ruggieri på
det sättet blef buren dit, der han fanns; men, hur han
der åter uppstod, det begriper jag icke." Damen insåg
imellertid då alldeles klart, huru hela saken hängde ihop,
omtalade för pigan, hvad hon hört af mästaren, och bad
henne ifrigt att medverka till Ruggieris räddning,
emedan hon, om hon ville, kunde på en gång bevara
Ruggieris lif och hennes egen heder. Tjenarinnan sade:
"Min fru, säg mig blott huru, och jag skall gerna göra
allt." Damen, som kände snaran på strupen, hade
imellertid snabbt uttänkt, hvad som vore att göra, och
meddelade detta utförligt åt tjenarinnan.

Denna begaf sig således först till läkaren och sade
gråtande till honom: "Herre, jag måste bedja er om
förlåtelse för ett svårt fel, som jag begått mot er." "Och
hvad är det?" sade mästaren. "Ack, herre," återtog
flickan, som icke upphörde att gråta, "ni vet, hvilken
menniska Ruggieri från Jeroli är; han har fattat tycke
för mig, och jag har nyligen dels af fruktan, dels ock
af böjelse måst blifva hans käresta. Nu fick han veta,
att ni icke var hemma i går afton, och bad mig så
enträget, att jag tog honom in i ert hus för att behålla
honom hos mig i min kammare öfver natten. Men, då
han blef törstig, och jag icke visste, hvarifrån jag skulle
få hvarken vatten eller vin, och icke ville låta er
husfru, som var i salen, se mig, så kom jag ihog, att jag

i ert gemak sett en flaska med vatten, och detta
skyndade jag efter, gaf honom det att dricka och satte
flaskan tillbaka dit, hvarifrån jag tagit henne. Häröfver
har ni nu här hemma, efter hvad jag hört, hållit ett
fasligt larm, och jag bekänner visserligen, att jag gjort
illa; men hvem finns väl, som icke begår ett fel någon
gång? Jag är mycket ledsen öfver att hafva gjort det;
ty, både till följe häraf och af hvad som sedan händt,
är nu Ruggieri nära att mista lifvet. Jag ber er således
på det ödmjukaste, att ni förlåter mig och gifver mig
tillstånd att gå bort och, så vidt jag förmår, bistå
Ruggieri." När läkaren, hörde hennes tal, svarade han,
ehuru förtörnad, skämtande: "Du har sjelf skaffat dig
aflat för ditt fel: ty, i stället för att du i natt trodde
dig få en ung älskare, som skulle riktigt ruska upp
pelsen på dig, hade du en sjusofvare. Gå derföre och
arbeta på din älskares räddning, men akta dig att för
framtiden taga honom in i huset; ty då skall jag betala
dig både för denna gång och nästa."

Pigan, som tyckte sig rätt väl ha lyckats i första
försöket, begaf sig nu, så fort hon kunde, till det
fängelse, der Ruggieri förvarades, och förstod der tala så
väl vid fångvaktaren, att han tillät henne samtala med
Ruggieri. Sedan hon derpå underrättat honom om hvad
han borde svara brottmålsdomaren, i fall han ville komma
undan, gick hon till denne senare och lagade äfven så,
att hon fick företräde hos honom. Som hon var frisk
och kraftig, fann domaren för godt att, innan han vidare
hörde henne, förut pejla djupet af den vackra
förebedjerskans godhjertenhet, till hvilket hon, i hopp om att
befordra framgången af sin anhållan, ingalunda nekade

Sedan denna undersökning väl var slutad, sade hon:
"Herre, ni har låtit gripa Ruggieri från Jeroli såsom
tjuf; men han är det verkligen icke." Och derpå
berättade hon honom om igen hela historien från början till
sluts: huru hon, Ruggieris väninna, fört honom in i
läkarens hus, huru hon ovetande gifvit honom en sömndryck
att dricka och sedan lagt honom såsom död i kistan.
Sedan omtalade hon äfven, hvad hon hört yttras mellan
snickaremästaren och kistans ägare, och förklarade honom,
huru Ruggieri förmedelst denna kommit in hos ockrarne.
Domaren fann, att det vore ganska lätt att undersöka,
om detta var sannt, och frågade derföre först läkaren,
om det verkligen förhölle sig så med sömndrycken, samt
fick veta, att det var sanning. Derpå lät han kalla
snickaren, ägaren till kistan och ockrarne samt utletade
ändtligen efter många omsvep, att ockrarne natten förut
stulit kistan och burit henne till sitt hus. Slutligen
efterskickade han Ruggieri och tillsporde honom, hvar han
hållit hus föregående afton. Han svarade, att han icke
visste, hvar han egentligen tillbragt natten, men väl kom
ihog, att han gått att sofva hos mäster Mazzeos piga, i
hvars kammare han hade druckit vatten till följe af svår
törst; men, hvad som sedan blifvit af honom, kunde han
icke säga, utom att han, när han vaknat i ockrarnes
hus, befann sig i en kista. När domaren förnam dessa
utsagor, blef han storligen glad öfver deras
sammanstämmande och lät pigan, Ruggieri, snickaren och ockrarne
flera gånger upprepa dem för sig. Derpå frigaf han
den oskyldig befunne Ruggieri och dömde ockrarne för
stölden af kistan att böta tio gulduns.


Ingen behöfver fråga, huru välkommen denna utgång
af saken var för Ruggieri; men äfven hans älskarinna
var öfver måttan glad deråt. Många gånger sedan
skrattade och skämtade hon deröfver med honom och sin
kära tjenarinna, som velat gifva honom dolkstyngen, och
fortsatte i lång tid deras inbördes kärlek och nöjen med
ständigt ökad lust. Jag skulle gerna önska, att detsamma
hände mig, men likväl utan att jag blefve lagd i någon
kista.

*

Om de första berättelserna bedröfvat de väna
damernas sinnen, så kom i stället denna sista af Dioneo,
och i synnerhet hans yttrande, att brottmålsdomaren
pejlat flickans godhjertenhet, dem att skratta så innerligt,
att deras löje väl kunde anses som en vederqvickelse
från den af de andra berättelserna uppväckta medömkan.
Men, när konungen såg, att solen började blifva guldfärgad
och att således slutet af hans herravälde var inne, ursäktade
han inför de sköna damerna i ganska artiga ord sitt beteende,
att nämnligen låta dem berätta om ett så sorgligt ämne,
som älskandes olyckor; och, sedan han gjort sitt
urskuldande, stod han upp, tog lagerkransen af sitt hufvud och
satte den, medan damerna nyfiket väntade, åt hvem han
skulle skänka den, behagligt på Fiammettas ljuslockiga
hufvud med de orden: "Med denna krans smyckar jag
dig, såsom den, hvilken bättre än någon annan skall

förstå att genom morgondagen trösta våra följeslagerskor
öfver den svåra, de i dag måst utstå."

Fiammettas långa, lockiga och guldgula hår nedföll
präktigt på de glänsande och finbildade skuldrorna;
hennes rundade anlete lyste af hvita liljors och rodnande
rosors lefvande färg i angenäm blandning; ögonen
liknade en otämd falks i klarhet, och den lilla näpna
munnens läppar tycktes vara ett par rubiner. Småleende
sade hon nu: "Filostrato, jag mottagar gerna din gåfva;
och, på det du än bättre må inse, huru illa du gjort,
vill jag och befaller nu, att en och hvar må bereda sig
på att i morgon berätta

<i>om den lycka, som tillfallit älskande efter sorgliga eller
vidriga händelser.</i>

Detta förslag behagade alla. Sedan lät hon kalla
seneschalen, öfverenskom med honom om behöfliga
anordningar och gaf derpå, efter det hela sällskapet stigit upp,
dem glädtigt orlof ända till måltidstimmen. De gingo
således, somliga uti trädgården, vid hvars skönhet man
icke så lätt kunde ledsna, andra till qvarnarne, som
arbetade utom densamma, den ene hit, den andre dit, och
förlustade sig sålunda på skilda sätt efter olika smak
ända till timmen för aftonmåltiden. Men, när denna
var inne, samlades alla såsom vanligt och åto med stort
nöje och väl betjenta afton nära den sköna källan. Sedan
de stigit upp från bordet, begynte de, som de voro vana,
att dansa och sjunga; och, medan Filomena anförde
dansen, sade drottningen: "Filostrato, jag har ej för afsigt
att frångå mina företrädares bruk, utan vill liksom de
låta en visa afsjungas. Men, öfvertygad, som jag är,
derom, att dina visor äro af samma slag som dina

berättelser, önskar jag, på det att icke flere dagar än denna
må störas genom dina olyckshändelser, att du nu för oss
sjunger en visa, hurudan den helst behagar dig."
Filostrato svarade, att han härtill vore villig, och begynte
utan dröjsmål sjunga på följande sätt:

<poem>
Jag gråtande vill visa,
<tab>Med hur stort skäl ett hjerta sorgset slår,
<tab>När trolöst kärleken bedragen står.

Då först, o Amor, i mitt bröst du ställde
<tab>Dens bild, som skuld till mina suckar är,
<tab>Och att jag hopplöst klagar,
<tab>Hon var så huld, så lydig dygdens lagar,
<tab>Att qval mig tycktes ringa och besvär,
<tab>Om, vunna af ditt välde,
<tab>De hennes skönhet gällde.
<tab>Men ack, jag klart min irring nu förstår
<tab>Och smärtas djupt af själens friska sår.

Jag insigt af min villa måste vinna,
<tab>När jag af den mig öfvergifven fann,
<tab>Som allt mitt hopp inlyckte.
<tab>Ty, då jag högst i hennes gunst mig tyckte
<tab>Och, om genkärlek viss, som varmast brann,
<tab>Hon, utan att besinna
<tab>De qval, mig måste hinna,
<tab>En annan kär uti sitt hjerta får
<tab>Och jagar mig derur och mig försmår.

Se'n jag af henne märkte mig förskjuten,
<tab>En djup förtviflan alstrats i min hog
<tab>Och ständigt der skall stanna.
<tab>Jag ofta dag och timme vill förbanna,
<tab>Då först den retande gestalt jag såg,
<tab>Af skönhets glans begjuten,
</poem>

<poem>
<tab>Med eld i blicken bruten.
<tab>Min tro, mitt hopp och kärleks ljufva vår
<tab>Min själ, som tynar bort, sig förebrår.

Hur svårt otröstligt jag mig måste harma,
<tab>Du, herre, af den klagan kan förstå,
<tab>Hvarmed jag högt dig kallar.
<tab>Af smärtors storm så vildt mitt inre svallar,
<tab>Att döden man för mindre ropar på.
<tab>Kom, död, och dig förbarma!
<tab>Mitt lif, det grymma, arma,
<tab>Du slute med ditt slag; ty, hvart jag går,
<tab>Dock mindre der än här mig qvalet når.

Ej någon annan tröst sig finna låter
<tab>För mina sorger än en önskad död.
<tab>Min längtan snart du mätte,
<tab>Och för mitt ve, o Amor, gräns du sätte!
<tab>Min själ befria från min jämmers nöd!
<tab>Ty aldrig ser jag åter
<tab>Den sällhet, jag begråter.
<tab>Skänk henne glädjen att se mig på bår
<tab>Till den, hon af din gunst re'n njuta får.

Min klagosång, att ingen vill dig lära,
<tab>Bekymrar mig ej, ingen ju förmår
<tab>Som jag ditt väsen lifva.
<tab>Ett uppdrag blott ännu jag vill dig gifva:
<tab>Sök Amor upp och, finner du hans spår,
<tab>För honom dig besvära,
<tab>Hur tungt mig är att bära
<tab>Mitt usla lif, och säg, hur jag åtrår
<tab>En bättre hamn, der evigt lugn blott rår.
</poem>

Denna visas ord ådagalade ganska klart Filostratos
sinnesförfattning och orsaken dertill; och kanske skulle

den än ytterligare förtydligats genom anblicken af en
bland de dansande damerna, om icke den infallna
nattens mörker dolt den rodnad, som uppsteg på hennes
anlete. Men, sedan han slutat sin visa, sjöngos många
andra, ända till dess timmen att gå till hvila var inne,
då på drottningens befallning hvar och en drog sig
tillbaka till sitt gemak.

SLUT PÅ FÖRRA DELEN.
</chapter>


<chapter name="Anmärkningar">
ANMÄRKNINGAR.


S. 1. <i>Boken, som kallas <sp>Decameron</sp> med binamnet
<sp>Kopplarefursten</sp>.</i> Förhållandet med namnen på
<sc>Boccaccios</sc> arbete har varit mycken tvist underkastadt,
särdeles i anledning af ett ställe i inledningen till
Fjerde dagen <i>(in prosa scritte per me e <sp>senza titolo</sp>)</i>,
hvilket några, ehuru orätt, velat förklara med <i>utan
titel</i> (jfr anm. v. d. st.). Såsom säkert kan anses,
att <sc>Boccaccio</sc>, en af grekiska språkets och
literaturens tidigaste kännare och befordrare i Italien, sjelf
gifvit sitt verk del grekiska namnet <i>Decameron,</i>
hvilket betyder: något i tio dagar varande. Mindre
troligt synes åter, att han skulle hafva velat med
ett ytterligare namn beteckna det och dertill ett
sådant som <i>Kopplarefursten (prencipe Galeotto)</i>. Alla
commentatorer äro ense om, att anledningen till denna
benämning är att söka i en vers af <sc>Dantes</sc> <i>Inferno</i>
(V, 137):

<poem>
<i>Galeotto fu il libro e chi lo scrisse.</i>
(Vår Galeot boken var och han, som skref den.)
</poem>

Francesca da Rimini omtalar nämnligen på detta
ställe, huru hennes och hennes svågers, Paolo
Malatestas ömsesidiga blyga kärlek yppades under läsning
af romanen om <i>Lancelot af Sjön,</i> i hvilken en viss
<i>Galealt</i> öfvertalar drottning Ginevra att skänka
Lancelot sin kärlek. Förmodligen har någon af

<sc>Boccaccios</sc> samtida häraf på skämt kallat hans arbete
<i>en riktig ärkekopplare</i> för att dermed antyda, att,
liksom boken om Lancelot och Galealt gaf Paolo
mod att ehuru darrande kyssa Francesca, så kunde
måhända <i>Decameron</i> locka andra älskande till
bekännelse af sin kärlek. Detta infall har sedan af
någon bland de första af bokens afskrifvare blifvit
antecknadt och sålunda öfvergått i alla kända
handskrifter och upplagor. 

<sc>Witte</sc> börjar sin öfversättning med ett "(förmodadt)
tillegningsbref af <i>Decamerons</i> tre första dagar till
<i>Francesco di Messer Alessandro de' Bardi,</i> florentinsk
köpman i Gaeta," hvilket ej tillhör arbetet, men likväl
för fullständighetens skull här meddelas efter hans
öfversättning, då originalet ej igenfunnits:

Enär de menskliga krafterna, om de icke då och
då vederqvicktes genom någon förfriskning, icke skulle
förmå uthärda en ihållande verksamhet, hvilken äfven
vi fattige rätt ofta, och mer än vi önska, måste
åtaga oss, utan i stället skulle duka under för
densamma, så icke blott tillstädja de vise, utan till och
med råda till, att vi, när vi blifvit uttröttade och
förtagna af arbete, böra stundom afbryta detta genom
anständig ro. Derföre aktade sjelfve Sokrates, som
dock i sin lifstid var en så allvarlig och framför
andra begåfvad forskare i både guddomliga och
menskliga ting, det icke för opassande att unna sin själ
en vederqvickelse från betraktelserna öfver naturens
djupaste hemligheter och rida omkring i huset på
käpphäst med sina små barn, liksom de gjorde; ty,
huru barnsligt än detta tidsfördrif var, gaf det likväl
den uttröttade anden en välkommen hvila. Äfven
Cornelius Scipio och Laelius, två den romerska ärans
lysande stjernor, af hvilka den ene fullkomligt, den
andre till en del hade förtjensten af att genom
klokhet och kraft störta Carthagos öfvermod, äfven de
blygdes icke, om man såg dem vid stranden af Gaeta

upplocka små stenar och musslor, dem hafsvågorna
kastat upp på land, och liksom barn gemensamt
förlusta sig med dem, sedan de nyss förut uppstått från
de många och mödosamma arbeten, hvilka de
underkastade sig för att uttänka och anordna, hvad som
kunde lända till statens bästa.

Så lär äfven du oaktadt din stora dygd, då du,
såsom vi förnummit, från olika sidor är öfverhopad
af mångahanda, till en del obehagliga göromål,
behöfva på förståndigt sätt söka någon vederqvickelse
i passande nöjen, som förmå åter upplifva de tröttade
lifsandarne. Måhända, har du på din nuvarande
vistelseort icke i tillräckligt mått till hands medlen för
en förströelse, som kunde muntra dig utan
ansträngning. Derföre skicka vi dig med detta bref ett litet
och lätt tidsfördrif, men som likväl skall förmå att
för någon gång skingra de ledsamma tankarne, och
bedja dig i största ödmjukhet, att du måtte läsa den
lilla boken med samma tänkesätt, hvarmed vi till vår
egen ro nedskrifvit den för dig.

Från Neapel den 15 Maj 1349.

S. 6. <i>Jag säger etc.</i> Denna förfärliga pest härjade hela
Europa och äfven (1350) vårt fädernesland, der den
benämndes <i>Digerdöden.</i> Man har allmänt och alltid
beundrat <sc>Boccaccios</sc> beskrifning för sin noggrannhet
och åskådlighet, men tillika ofta påstått den vara en
härmning af <sc>Thukydides</sc>' skildring af pesten i Athen
år 430 f. Chr. (II, 47—54 cap.). Men utom några
spridda drag, som i sjelfva verket vid dylika
händelser alltid torde förefinnas, visa båda beskrifningarna
ingenting gemensamt. Vid jemnförelse märker man
genast, huru den ene blott i förbigående omnämner
en för hans ämne oväsentlig tilldragelse, medan den
andre med vältalarens och epikerns hela förkärlek
skildrar en händelse, som utgör den basis, på hvilken
hans arbete ytterst hvilar. Dessutom (och detta är

det väsentligaste skälet) kan med all säkerhet
antagas, att <sc>Boccaccio</sc> alldeles icke kännt <sc>Thukydides</sc>'
arbete. <sc>Wittes</sc> förmodan, att snarare <sc>Lucretii</sc> i
slutet af sjette boken af <i>De rerum natura</i> lemnade
beskrifning föresväfvat författaren, dock utan att han
egentligen efterhärmat densamma, synes ganska
sannolik.

S. 14. <i>Deraf insåg man etc.</i> Denna mening anses af
commentatorerne för den svåraste i hela <i>Decameron,</i>
hvilket anmärkes för dem, som skulle finna
öfversättningen något dunkel.

S. 16. <i>Santa Maria Novella.</i> Kyrka i Florens med ett
dominicanerkloster, der den berömde Savonarolas cell
ännu i dag visas.

S. 17, 22. Man har flera gånger försökt att historiskt
bestämma, hvilka de sju flickorna och de tre unge
männen skulle vara; men säkerligen alldeles utan
skäl. Redan i författarens tidigare skrifter
förekommer en del af dessa namn t. ex. <i>Fiammetta, Pamfilo,
Filostrato, Dioneo.</i> Mera skäl för sig torde den
meningen hafva, alt <sc>Boccaccio</sc> i <i>Dioneo</i> velat skildra
sig sjelf.

S. 24. <i>Detta ställe låg etc.</i> Enligt gammal tradition
har författaren här skildrat <i>Poggio Gherardi,</i> en villa,
belägen knappa två miglier utom <i>Porta a Pinti.</i>

S. 26. <i>Seneschal</i> var under medeltiden hos förnäme
herrar en befattning, motsvarande våra hofmästare,
men med mycket högre rang.

S. 26. <i>när den tredje timmen slår.</i> För alt första
tidsbestämmelserna hos <sc>Boccaccio</sc> måste man veta, att
folket i Italien, i synnerhet i södra delen af landet,
räknar dag och natt från solens upp- och nedgång
samt indelar hvardera i fyra delar, kallade <i>terza, sesta,
nona</i> och <i>vespro (mattina</i> för natten). Tydligen blifva
dessa olika långa under olika årstider; men vid
vår- och höst-dagjemningen motsvara hvardera tre
timmar, på hvilken omständighet namnen antyda. Den

här angifna tiden är således omkring kl. 9 f. m.,
den s. 28 nämnda omkr. kl. 3 e. m. o. s. v. Vår
tidsindelning begagnas mest i norra Italien och
kallas <i>il conto francese</i> (den franska räkningen).

<b>Första Dagen.</b>

S. 30. <i><sp>Första Berättelsen</sp>.</i> <sc>Dino Compagni</sc>, en
samtida historieskrifvare, berättar om <i>Musciatto Franzesi,</i> att
han, sedan han blef rik, öfvergaf handeln och år 1300
åtföljde <i>Carl,</i> grefve af <i>Valois,</i> Filip den Skönes bror,
på hans expedition till Italien, dit han inkallats af
påfve <i>Bonifacius VIII.</i> Slägten <i>Cepperelli</i> från <i>Prato,</i>
hvilken berättelsens hjelte tillhör, utslocknade enligt
<sc>Manni</sc> i början af 18:de århundradet.

S. 32. <i>Chapelet</i> betyder: liten krans.

S. 35. <i>Dessa hundar till Lombarder etc.</i> Lombarder
benämndes då för tiden i Frankrike alla Italienare, men
särdeles sådana, som drefvo handel derstädes. Lorenzo
de' Medici, som i Frankrike och Nederländerna höll
många handelsfactorier, kallades allmänt <i>Le grand
Lombard.</i> Att taga renta på utlånta penningar
ansågs i medeltiden för en så svår synd, att kyrkans lagar
ur församlingens gemenskap uteslöto dem, som gjorde
sig skyldiga dertill.

S. 44. <i>Vigilia.</i> En i katholska länder öflig ceremoni,
bestående deri, att någon eller några andlige om
natten vaka vid ett lik under böner för den aflidnes
själ.


B. 47. <i><sp>Andra Berättelsen</sp>.</i> Den händelse, på hvilken
densamma grundar sig, berättas som verkligt
förelupen af <sc>Benvenuto da Imola</sc> i hans 1376 författade,
men aldrig fullständigt utgifna commentar öfver
Dante och finnes redan förut behandlad i <i>Avventuroso
Ciciliano</i> af <sc>Bosone da Gubbio</sc> (från 1311). Den
måste ha ägt rum före 1304, emedan påfvesätet detta
år flyttades till Avignon. Samma berättelse
förekommer äfven i <sc>Luther's</sc> <i>Tischreden</i> (34 cap.): "Von
einem Jüden, der sich wollt' täufen lassen, aber
zuvor gen Rom gehen", i <sc>Bebelii</sc> <i>Facetiae</i> samt i
<i>Schimpf und Ernst</i> (af <sc>J. Pauli</sc>), edit. af Frankf.
1563, fol. 61.

S. 53. <i><sp>Tredje Berättelsen</sp>.</i> Den parabel, som
ligger till grund för berättelsen, var ganska spridd
under medeltiden. <sc>Dunlop</sc> anför en judisk tradition af
liknande innehåll, som återfinnes i det dock först
omkring ett sekel efter <i>Decameron</i> författade hebreiska
verket <i>Schebet Judah</i> af <sc>Salomon Ben Virga</sc>.
<sc>Boccaccios</sc> omedelbara källa var troligast 72 ber. i
<i>Cento novelle antiche.</i> Berättelsen finnes jemnväl i den
ofvannämnda <i>Avventuroso Ciciliano,</i> i <i>Gesta
Romanorum,</i> den stora latinska samlingen af
medeltidsparabler, legender och sägner (89 cap.) och i <i>Schimpf und
Ernst</i> fol. 8. <sc>Manni</sc> anför en imitation på fransk
vers, som begynner:

<poem>
<i>Saladin est assez connu dans l'histoire
Par sa valeur, par ses victoires (etc.).</i>
</poem>

Sjelfva idéen är dessutom begagnad af <sc>Swift</sc> i <i>The
tale of a tub</i> och af <sc>Lessing</sc> i hans bekanta drama
<i>Nathan der Weise.</i>

Med anledning af denna novell ansågs <sc>Boccaccio</sc>
fordom, ehuru naturligtvis alldeles grundlöst, såsom
författare till den mycket omtvistade skriften <i>De</i>

<i>tribus impostoribus,</i> hvars tillkomst för alltid torde
förblifva outredd.

S. 57. <i><sp>Fjerde Berättelsen</sp></i> är hel och hållen af
författarens uppfinning.

S. 63. <i><sp>Femte Berättelsen</sp>.</i> Ämnet tros <sc>Boccaccio</sc>
hafva efterbildat en händelse, som <sc>Santorio</sc>,
ärkebiskop af Urbino, omtalar i sin <i>Historia regni
Neapolitani.</i> Den tilldrog sig med konung Manfred och
hans egen syster Siligaita, grefvinna af Caserta, men
slutade på ett mycket mindre ärbart sätt, än i denna
berättelse är fallet.

S. 64. <i>Philip den Enögde.</i> Någon fransk konung med
detta tillnamn känner icke historien, hvarföre här
troligen menas <i>Philip II</i> med tillnamnet <i>Augustus</i>
(1180—1223), som 1190, 1191 jemnte Richard
Lejonhjerta företog det tredje korståget.

S 67. <i><sp>Sjette Berättelsen</sp>.</i> <sc>Giovanni Villani</sc>
omnämner större delen af denna händelse i 12 bok.
57 cap. af sin historia och säger, att den
åsyftade minoritmunken var broder <i>Pietro dall' Aquila,</i>
som ursinnigt hatades af Florentinarne och år 1347
erhöll biskopsdömet Sant' Angelo i konungariket
Neapel.

S. 68. <i>cum gladiis et fustibus:</i> "med svärd och
stafrar"; ett anförande ur Nya Testamentets latinska
öfversättning <i>(vulgata).</i>

S. 68. <i>Conciglione</i> var namnet på en då för tiden
beryktad drinkare och blef sedan en beteckning för en
sådan i allmänhet.

S. 69. <i>Botkors:</i> ett kors, som bars på kläderna till
tecken af botöfning för någon synd. Detta straff ålades
fordom äfven af spanska inqvisitionen.

S. sida. <i>Santa Croce</i> är en af Florens större kyrkor.


S. 71. <i><sc>Sjunde Berättelsen</sc>. Can grande della Scala</i>
föddes 1291 och innehade herraväldet i Verona
1311—1329. Han var berömd för sin frikostighet,
tapperhet, verksamhet och öfriga utmärkta egenskaper,
hvarföre också <sc>Dante</sc> på flera ställen i sitt stora
skaldeverk med högsta loford omnämner honom och på ett
(<i>Inferno</i> I, 101 ff.) uttryckligen antyder hans hat mot
girighet och gnideri, dymedelst bekräftande, hvad
<sc>Boccaccio</sc> här omnämner i detta hänseende.

S. 72. <i>i synnerhet sådana etc. Uomini da corte</i> var
den gemensamma italienska benämningen för de
gycklare <i>(giullari, giocolatori)</i>, narrar <i>(buffoni)</i>,
sagoberättare och sångare <i>(trovatori)</i>, hvilka i sådan mängd
funnos under medeltiden, särdeles i Italien. De voro
i början ganska ansedde män och slogos till och med
stundom till riddare; men så smånigom urartade de
och sjönko ganska djupt, såsom man finner af
författarens beskrifning i följande berättelse.

S. 78. <i><sp>Åttonde Berättelsen</sp>. Guiglielmo Borsiere</i>
omnämnes af <sc>Villani</sc> såsom en mycket vältalig och
angenäm berättare; han förekommer äfven i 16
sången af <sc>Dantes</sc> <i>Inferno</i> och säges der hafva aflidit
kort tid före år 1300. Slägten <i>Grimaldi</i> hade
ättlingar i Genua ännu i medlet af förra århundradet.
Den här omtalade händelsen angifves som verklig af
<sc>Landino</sc>, en af Dantes commentatorer.

S. 82. <i><sp>Nionde Berättelsen</sp></i>. Den här omnämnde
konungen var <i>Guido af Lusignan,</i> som blef konung
öfver Cypern 1192. Ämnet är hemtadt från 48
ber. i <i>Cento novelle antiche,</i> hvilken här nedan i
öfversättning meddelas såsom betecknande för det sätt,
hvarpå <sc>Boccaccio</sc> gick till väga, när han lånade af
andra:

Det var en Gascogniska på Cypern, hvilken en
dag led en så grof förolämpning och stor nesa, att

hon icke kunde den fördraga. Hon stod derföre upp,
gick till konungen af Cypern och sade: "Nådige
herre, er har man redan tillfogat tiotusen
beskymfningar, men mig blott en enda. Jag ber er
fördenskull, att I, som fördragit så många, måtte lära mig
att bära min enda." Konungen blygdes för detta
tal och begynte att hämnas sina lidna oförrätter och
icke vilja tåla flera.

S. 84. <i><sp>Tionde Berättelsen</sp></i>. Den namnkunnige
läkare med namnet Alberto, som här förekommer, tros
vara <i>Alberto Zancari,</i> som enligt en samtida
historieskrifvares vittnesbörd verkligen njöt den stora
ryktbarhet, <sc>Boccaccio</sc> här tillägger honom.

S. 91. Denna visa <i>(canzone)</i> har liksom flera af de
följande dagarnes (i denna del den tredjes) ett slags
mystiskt-allegorisk betydelse, hvilken svårligen torde
kunna utletas och åtminstone för öfv. varit en
fullkomlig gåta. Han har imellertid sökt så troget som
möjligt återgifva innehållet utan anspråk på att blifva
klarare än urskriften.

<b>Andra Dagen.</b>

S. 94. <i><sp>Första Berättelsen</sp></i>. <sc>Giovanni Bonifacio</sc> i
sin <i>Istoria Trivigiana</i> lib. VIII berättar denna
händelse med den helige Henrik och nämner dervid
nästan samma namn som <sc>Boccaccio</sc> med undantag af
Martellinos och Stecchis, hvilka dock omtalas af många

samtida historieskrifvare såsom kända rolighetsmakare.
Berättelsen finnes öfversatt i <i>Schimpf und Ernst</i> fol. 9.

S. 98. <i>Podestà</i> (magthafvande) benämndes under en del
af medeltiden de högste styresmännen öfver flera af
de små italienska stadssamhällena. De inkallades ofta
från andra städer till undvikande af partiskhet vid
rättvisans skipande (jfr III dag. 5 ber.) och innehade
sin magt under en viss bestämd tid. Utsträckningen
af deras myndighet omvexlade betydligt efter olika
tider och ställen.

S. s. <i>lät domaren <sp>binda</sp> honom <sp>vid repet</sp> etc.</i> Ett
slags tortyr (vippa, hänga i vippgalge), som tillgick
så, att under deliqventens armar fastbands ett rep,
vid hvilket han medelst en särskild inrättning
uppdrogs i luften till en viss höjd och derifrån plötsligt
åter nedsläpptes.

S. 101. <i><sp>Andra Berättelsen</sp></i>. <sc>Manni</sc> tror, att
huvudpersonens namn bör läsas <i>d'Este,</i> och att han
tillhört en gren af denna ryktbara slägt, till hvilken
äfven den i berättelsen omnämnde markgrefve Azzo
af Ferrara räknas. — Berättelsen har lemnat ämne
för <i>Historia von dem beraubten Kauffman Rinaldo</i> af
<sc>Hans Sachs</sc>, <i>L'oraison de St. Julien,</i> en af
<sc>Lafontaine's</sc> contes (efterbildad i <i>Bönen till helgonet Saint
Julien eller Renaud d'Asts äfventyr,</i> af <sc>J. M.
Stjernstolpe</sc>. Sthm, 1821.) och för <i>Le talisman,</i> comedie
af <sc>Lamotte</sc>.

S. s. <i>den helige Juliani fader vår.</i> Detta helgon var
från början riddare, och en hjort spådde honom, att
han skulle döda både sin fader och moder, hvilken
förutsägelse också inträffade. Att försona sin
öfverilning grundlade han sedan ett präktigt härberge till
resandes förplägande, hvilka uppmanades att till
tacksamhet härför bedja för hans föräldrars själar. (Jfr
<i>Gesta Romanorum,</i> 18 cap. och <i>Legenda aurea</i> af
<sc>Jacobus de Voragine</sc>, 32 ber.). Häraf fick han sedan

anseende för att beskydda resande och förse sina
dyrkare med goda härbergen och bar äfven tillnamnet:
Den gode värden <i>(lo spedaliere, the gode herberjour)</i>.

S. 103. <i>dirupisti, de profundis</i>: latinska begynnelseorden
till tvenne af Davids psalmer, <i>intemerata</i> till en bön
till Jungfru Maria.

S. 110. <i><sp>Tredje Berättelsen</sp></i>. Det enda historiskt
säkra i denna berättelse är, att <i>Lamberti</i> och
<i>Agolanti</i> voro urgamla florentiska slägter.

S. 111. <i>Agolante</i> betecknar nålmakare.

S. 114. <i>en hvitklädd abbot</i>, således tillhörande
Benedictiner-orden, som hade och har denna färg på sin
drägt.

S. 122. <i><sp>Fjerde Berättelsen</sp></i> anses helt och hållet
uppfunnen af förf. Den är satt i vers af <sc>Hans
Sachs</sc>.

S. 130. <i><sp>Femte Berättelsen</sp></i>. Förra delen af
densamma, glädjeflickans bedrägeri, grundar sig
förmodligen på en gammal fransk berättelse, <i>Le fabliaus de
Boivin de Provins</i>, och samma äfventyr återfinnes
sedan i många noveller och romaner, t. ex. <sc>Lesage's</sc>
<i>Gil Blas</i> (II bok. 4 cap.). Den senare afdelningens
ämne åter är, såsom <sc>Campanile</sc> m. fl.
historieskrifvare hålla troligt, hemtadt af den omständigheten, att
Filippo Minutolo, ärkebiskop af Neapel, som dog 1301,
blef begrafven "<i>cum lautissimis ornamentis</i>" (med de
präktigaste prydnader). — Berättelsen återfinnes för
öfrigt i <i>Schimpf und Ernst</i> fol. 35.

S. 148. <i><sp>Sjette Berättelsen</sp></i>. <sc>Filiberto Campanile</sc>,
en neapolitansk slägtforskare, säger, då han
behandlar slägten <i>Capece</i>: "Arrighetto gjordes af konung
Manfred till vicekonung af Sicilien, hvilket rike han

styrde ända till denne konungs död. Han hade till
hustru Beritola Caraccioli, <i>om hvilken Boccaccio diktat
sin berättelse.</i>" Handlingen berör de båda historiska
händelserna slaget vid Benevento (1266) och
Sicilianska aftonsången (1282), men är för öfrigt säkert
uppfunnen, hvilket äfven bevisas af den erinring från
legenden om Genoveva af Brabant, som ligger i
äfventyret med rådjuret och dess ungar. —
Berättelsen har af <sc>Hans Sachs</sc> blifvit både episkt och
dramatiskt behandlad <i>(Historia von der edlen Frawen
Beritola, wie die ausz viel und grosser gefehrlichkeit
erledigt wurde</i> och <i>Ein Comedi, mit XVII Personen zu
agiern, Die edel Fraw Beritola, mit jhrem
mannichfeltigen vngelück,</i>. <sc>Mrs Aphra Behn</sc> har från densamma
hemtat en del af comedien <i>The rover</i>, liksom
<sc>Middleton</sc> i <i>Blurt, master Constable.</i>

S. 162. "<i>när de en glad etc</i>. Detta anförande utgöres
ord för ord af de två första verserna i 7 sången af
<i>Purgatorio</i>:

<poem>
<i>Poscia che le accoglienze oneste e liete
Furo iterate tre e quattro volte</i>, o. s. v
</poem>

S. 167. <i><sp>Sjunde Berättelsen</sp></i>. Enligt en af <sc>du
Méril</sc> anförd italiensk källa skulle grunden vara
historisk, hvilket dock med skäl kan betviflas. — Den
är behandlad af <sc>Lafontaine</sc> i <i>La fiancée du roi de
Garbe</i>.

S. 192. <i>den helige Cresci i Djupedal</i> (Val Cava). Det
qvicka i denna anspelning <i>(cresci</i> af <i>crescere</i> växa)
ligger deri, att ett kapell, helgadt åt <i>San Cresci,</i> är
beläget i dalen Val Cava i Toscana.

S. 196. <i><sp>Åttonde Berättelsen</sp></i> grundar sig troligen
ytterst på någon historisk händelse, ehuru denna nu
svårligen låter bestämma sig. Ingalunda är den,
såsom flere påstått, hemtad från <sc>Dantes</sc> helt

knapphändiga antydning af händelsen med Pierre de la
Brosse, Philip den djerfves gunstling (<i>Purg</i>., VI,
19 ff.). Flera erinringar af andra berättelser ingå
dessutom i densamma (jfr. <sc>Plutarchos</sc>' Demetrii
lefverne, 38 cap., <i>Gesta Romanorum</i>, 40 cap. m. fl.
enligt <sc>du Méril</sc>).

S. 202. marskalkar benämndes innehafvare af högsta
magten i krig eller de förnämsta ämbetsmännen i
konungahofven.

S. 217. <i><sp>Nionde Berättelsen</sp></i>. Ämnet är ofta
behandladt under medeltiden, men blott de
hufvudsakliga dragen, tvisten, vadet och det förrädiska
vinnandet af detsamma, återfinnas i bearbetningarna,
af hvilka <sc>Boccaccios</sc> kan anses som den yngsta (jfr
om dem <sc>Backström</sc>, <i>Svenska folkböcker</i>, I, 302 f.).
Dennas närmaste källa anses vara en af <sc>Lami</sc> (i
<i>Novelle letterarie</i> 1756) delvis utgifven handskrift. — Den
har blifvit dramatiskt behandlad af <sc>Hans Sachs</sc> i
<i>Comedi mit 9 Personen, die vndultig Fraw Genura</i>, af
<sc>Shakspeare</sc> i <i>Cymbeline</i> (som dock mot slutet
betydligt afviker från den ursprungliga berättelsen) och af
<sc>Heywood</sc> i <i>Challenge for beauty</i>. I novellform finnes
den i <sc>Sansovino's</sc> <i>Cento novelle scelte</i>, 1561, Giorn.
III, nov. 3, i <i>Schimpf und Ernst</i> fol. 10, i <i>Westward
for Smelts</i>, 1603 m. fl. Den har dessutom blifvit
folkbok och finnes som sådan utgifven i Tyskland,
Danmark och Sverige <i>(En skön och lustig historia om
fyra köpmän</i>, tryckt redan 1689 och sedan flera
gånger; jfr <sc>Bäckström</sc>, a. st. 265, 304).

S. 235. <i><sp>Tionde Berättelsen</sp></i> grundar sig måhända
på någon samtida händelse. <i>Paganino</i> har möjligen
tillhört den urgamla genuesiska slägten <i>da Mare.
Chinzica</i> är ännu namnet pa en gata i Pisa. <sc>Manni</sc>
nämner imellertid ett ställe ur <sc>Aristeneti</sc> bref, II
bok.: <i>Uxor causidici virum arguit neglectae rei uxoriae</i> och

tyckes böjd att antaga åtminstone slutet af
berättelsen hemtadt derifrån. — Den är efterbildad af
<sc>Lafontaine</sc> i <i>Calendrier des vieillards</i>.

S. 237. <i>qvatember (quatre-temps)</i> är en tre dagars fasta
under hvardera af de fyra årstiderna.

S. 242. <i>vigilier</i>. Dermed menas på detta ställe
helgedagsaftnar.


<b>Tredje Dagen.</b>

S. 249. <i>ett skönt och präktigt palats etc.</i> Enligt sägen
är detta <i>Villa Schifanoja</i>, efter ägarne benämnd <i>Villa
Palmieri</i>, utanför San Gallo-porten på vägen till Fiesole.

S. 254. <i><sp>Första Berättelsen</sp></i>. Ämnet påstås vara
lånadt från en äldre italiensk berättelse om en
grefvinna och hennes tärnor. — Den är behandlad af
<sc>Lafontaine</sc> i <i>Mazet de Lamporecchio</i>.

S. 263. <i><sp>Andra Berättelsen</sp></i>. Källan till den är
98 ber. i <i>Cento novelle antiche</i>. Likhet äger den ock
med 5 ber. i <i>Dolopathos</i> (<sc>Herbers</sc>' franska bearbetning
af <i>De sju vise mästare)</i>, en händelse i <i>Histoire du
très noble chevalier Berinus</i> samt tvenne noveller af
<sc>ser Giovanni</sc> <i>(Pecorone,</i> IX dag. 1 ber.) och
<sc>Bandello</sc> (I del. 25 ber.) — Den är efterhärmad i <i>Le
muletier</i> af <sc>Lafontaine</sc>.

S. 270. <i><sp>Tredje Berättelsen</sp></i> grundar sig
förmodligen på någon verklig händelse, så mycket mer som

<sc>Boccaccio</sc> uttryckligen säger sig känna, men förtiga
personernas namn. — Den är efterbildad af
<sc>Massuccio</sc> <i>(Novelle</i>, 30 ber.), <sc>Bebelius</sc> <i>(Facetiae)</i> och
<sc>Despériers</sc> <i>(Contes et nouvelles récréations</i>, 114 ber.).
<sc>Molière</sc> har derifrån hemtat ämnet till <i>Ecole des maris</i>,
der den unga Isabelle, genom att hos sin förmyndare
Sganarelle föra samma slags klagomål som hjeltinnan
i denna berättelse, inleder en kärlekshandel med sin
älskare och slutligen gifter sig med honom. Samma
idée återfinnes med större eller mindre förändringar
i <i>La femme industrieuse af</i> <sc>Dorimon</sc>, <i>Parasitaster,
or the fawn</i> af <sc>Marston</sc>, <i>The soldier's fortune</i> af
<sc>Otway</sc>, <i>La discreta enamorada</i> af <sc>Lopez de Vega</sc>
med flera.

S. 271. <i>de munkar etc</i>. Hon menar biktfäderne.

S. 283. <i><sp>Fjerde Berättelsen</sp>. Broder Puccio</i> var en
verklig person och lefde ännu i början af 1300:talet
enligt <sc>Mannis</sc> upplysningar.

S. s. <i>verldslig medlem</i>, tertiarie eller lekbroder kallades
den, som ingått i en munkorden, der fullgjorde
andaktsöfningar, och förrättade vissa tjenster, men
icke bodde i kloster.

S. 284. <i>laudes</i>: kort bön och sång imellan ottsången och
högmessan.

S. s. <i>Soparesamfundet</i>: någon förening för stränga
andaktsöfningar, fastor o. d.

S. 289. <i>första timmen</i> nämnligen efter solens uppgång.

S. 290. <i><sp>Femte Berättelsen</sp></i>. Enligt en pistojesisk
källa, anförd af <sc>Manni</sc>, skickades riddaren herr
<i>Francesco Vergelli</i> eller <i>Vergiolesi</i> såsom sändebud till
Paris 1313. Mera känner man ej rörande sanningen
af den här omtalade händelsen. — Berättelsen är
begagnad af <sc>La Fontaine</sc> i <i>Le magnifique</i> samt har
lemnat ämne till en scen i tvenne engelska lustspel:

<i>The devil is an ass</i> af <sc>Ben Jonson</sc> och <i>The
busybody</i> af mrs <sc>Centlivre</sc>.

S. 298. <i><sp>Sjette Berättelsen</sp></i>. Slägten <i>Minutolo</i> var
mycket ansedd i Neapel, såsom också författaren
här förmäler. — Berättelsen återfinnes i
<i>Hecatommithi</i> af <sc>Giraldi cinthio</sc>, IV decad. 4 ber. och i
<i>Richard Minutolo</i> af <sc>Lafontaine</sc>.

S. 310. <i><sp>Sjunde Berättelsen</sp>. Elisei</i> och <i>Palermini</i>
voro två mycket gamla florentinska slägter; för öfrigt
finnas hos historieskrifvarne inga spår till den här
omtalade händelsen.

S. 326. <i>signorían</i>: så kallades öfverstyrelsen i de
italienska städerna. I Florens utgjordes den under lång
tid af 12 <i>anziani</i> (äldste) eller <i>priori</i>, som i egenskap
af ett slags råd gingo podestàn till handa. På detta
ställe menas blott högsta styrelsens samlingsrum,
beläget i <i>il palagio</i> (stadshuset).

S. 332. <i><sp>Åttonde Berättelsen</sp></i> grundar sig till en
del på <sc>Marco Polo's</sc> berättelse i <i>Milione</i> om den s.
k. Gamle på Berget. Den äger för öfrigt likhet med
<i>Fabliaus du vilain de Bailleul</i> af <sc>Jehan de Boves</sc>.
— Den är begagnad af <sc>Bandello</sc> i <i>Novelle</i>, II, 17
ber., af <sc>Grazzini</sc> <i>(il Lasca)</i> i <i>Novelle</i>, II, sid. 117
(uppl. 1793) och af <sc>Lafontaine</sc> i <i>Féronde, ou le
purgatoire</i>. <sc>Southern</sc> har derifrån hemtat ämnet till en
del af comedien <i>The fatal mariage</i>.

S. 337. <i>ett pulver af underbar kraft etc</i>. Det bereddes
enligt uppgift af orientalisk hampa och lär
väsentligen ha varit detsamma som den s. k. haschischen,
hvilken ännu i Orienten användes som
berusningsmedel.

S 343. <i>miserere</i>. Så kallas den femtiondeförsta af Davids
psalmer, emedan dess latinska begynnelseord äro:
<i>Miserere mei, Domine</i>.


S. 345. <i><sp>Nionde Berättelsen</sp></i>. <sc>Giovanni Villani</sc>
omnämner i sin historia en Bertrand (<i>Beltramo</i>) af
slägten Roussillon, som var condottiere hos
Florentinarne. Måhända har förf. begagnat denna
omständighet och sammanbundit den med den händelse, som
berättas om <i>Philippe de Bourgogne</i>, grefve af <i>Artois</i>
(† 1346), och hvilken finnes behandlad i en gammal
fransk roman: <i>Le livre du très chevalereux comte
d'Artois et de sa femme</i>. — Berättelsen är dramatiskt
bearbetad af <sc>Bernardo Accolti</sc> i <i>La Virginia</i> 1513
och af <sc>Shakspeare</sc> i <i>All's well that ends well</i>. Den
senare har dock i fabeln gjort icke obetydliga tillägg,
hvilka likväl förekomma något obehöfliga för den
dramatiska utvecklingen. Berättelsen återfinnes dessutom
i <i>Schimpf und Ernst</i>, fol. 38, hvarur troligen den
danska och svenska folkboken härstammar. Den
sistnämnda, kallad <i>historia om en doctoris dotter</i> o. s. v.,
åtföljer upplagorna af den likaledes ur <i>Decameron</i>
hemtade <i>historien om Grisilla</i> (jfr anm. till X dag.
10 ber.), hvaraf den första kända upplagan är af
år 1644 (<sc>Backström</sc>, a. st).

S. 358. <i><sp>Tionde Berättelsen</sp></i> tros i sjelfva verket
ha föregått i grannskapet af staden Todi. Anledning
till denna förmodan lemnar åtminstone <sc>Franco
Sacchetti's</sc> 40 ber. af samma innehåll, men med ofvan
uppgifna ställe. — Den är efterbildad af <sc>Lafontaine</sc>
<i>(Le diable en enfer)</i> och <sc>Casti</sc> <i>(Novelle galanti</i> no. 14).

S. 366. <i>det namn etc. Filostratos</i> är ett grekiskt namn
och betyder: vän af strid och fejder.

S. s. <i>herr Wilhelm och frun till Vergiù</i>. Någon gammal
romans om händelsen med "la chastelaine de Vergi",
såsom hon i gamla franska dikter kallas, hvilken
tilldragelse var af liknande beskaffenhet med den här i
IV dag. 10 ber. omtalade.



<b>Fjerde Dagen.</b>

Om förordet fore denna dag jfr inledningen.

S. 369. <i>utan att utsätta mitt namn</i>. Urskriftens uttryck
<i>senza titolo</i> är det mest omtvistade ställe i hela
<i>Decameron. Deputati</i> (jfr inledningen), <sc>Fiacchi</sc> och
<sc>Fanfani</sc> förklara det så, som det här blifvit öfversatt, och
denna mening synes, att döma af alla de af de
förstnämnde anförda skälen, vara den mest hållbara. Det
må vara nog att upprepa de öfriga förklaringarna
utan anförande af deras grunder, som kunna läsas
hos <sc>Witte. Salviati</sc> tolkar: icke tillegnad någon,
<sc>Dionisi</sc>: af mångfaldigt innehåll, och slutligen har
<sc>Witte</sc> sjelf öfversatt: "<i>ohne weitere Bezeichnung</i>."

S. 371. Grunden till denna berättelse återfinnes redan
i en af parablerna i <i>Liber Barlaam et Josaphat</i>,
tillskrifven <sc>Johannes Damascenus</sc>, i <sc>Joh. Herolts</sc>
<i>Promptuarium exemplorum</i>, 24 ex. och i <i>Cento novelle antiche</i>,
13 ber. Den sistnämnda utgör förmodligen <sc>Boccaccios</sc>
omedelbara källa. — Den har blifvit efterbildad af
<sc>Cornazzano</sc> i <i>Proverbi</i>, 9 prov., af <sc>Hans Sachs</sc> och
af <sc>Lafontaine</sc> i <i>Les oies de frère Philippe</i>.

S. 375. <i>Dante Alighieri</i>, den store skalden; <i>Guido
Cavalcanti</i>, hans förtrogne vän och en af grundläggarne till
den nyare italienska skaldekonsten; förekommer här
i VI dag. 9 ber; <i>Cino</i> från <i>Pistoja</i>, likaledes en af
<sc>Dantes</sc> föregångare.

S. 379. <i><sp>Första Berättelsen</sp></i>. Enligt <sc>du Méril</sc> har
<sc>Lami</sc> (i <i>Novelle letterarie</i> 1755) utgifvit en
handskrift, som sannolikt innehåller källan till densamma.
Knappt någon af <i>Decamerons</i> berättelser är så mycket
bearbetad som denna. På <sp>latin</sp> öfversattes den af
<sc>Leonardo Aretino</sc> på prosa samt efterbildades af

<sc>Filippo Beroaldo</sc> på elegisk vers och af <sc>Micaële
Accolti</sc> i terziner. — På <sp>italienska</sp> berättades den
ånyo i prosa af <sc>Parabosco</sc> <i>(I Diporti</i>, 10 ber.),
sattes af <sc>Annibale Guasco</sc> i ottave rime och utgör
ämnet för fem sorgespel af <sc>Antonio da Pistoja, Ottavio
Asinari, Pomponio Torelli, Ridolfo Campeggi</sc> och
<sc>Girolamo Razzi</sc>. — På <sp>fransyska</sp> öfversattes den
på vers af <sc>Jean Fleury</sc> (Paris 1493) och sedan af
en onämnd 1520. —På <sp>engelska</sp> versifierades den
först af <sc>William Walter</sc> i <i>The amorous history of
Guiscardo and Sigismunde</i> (1532). Samma ämne
behandlades sedan af <sc>Dryden</sc> i hans skaldestycke
<i>Sigismunda and Guiscardo</i>, af fem onämnda författare i
dramat <i>Tancred and Gismunda</i> (1568) och af mrs
<sc>Centlivre</sc> i <i>The cruel gift</i>. — På <sp>tyska</sp> öfversattes
den af <sc>Niclas von Wyle</sc> och i <i>Schimpf und Ernst</i>
fol. 45 samt är af <sc>Hans Sachs</sc> dramatiserad i <i>Ein
klegliche Tragedi, des Fürsten Concreti</i> och af <sc>Bürger</sc>
begagnad i <i>Lenardo und Blandine</i>. — På <sp>svenska</sp>
finnes den öfversatt af <sc>Georg Scheutz</sc> (Sthm 1818)
och är den enda berättelse i <i>Decameron</i>, som före
närvarande öfversättning blifvit öfverflyttad till vårt
språk från urskriften.

S. 393. <i><sp>Andra Berättelsen</sp></i>. Bedrägerier af samma
slag som broder Albertos förekomma ofta i äldre
berättelser, äfven österländska. De grunda sig till stor
del på en af <sc>Josephus</sc> (<i>Antiqu. Jud</i>. 18 bok. 3 cap.)
omnämnd händelse, huru en romersk riddare Mundus
genom att uppträda såsom guden Anubis förförde
Paulina, Saturnini hustru. Möjligen kan här äfven
någon verklig samtida tilldragelse vara behandlad;
åtminstone ger <i>Manellis</i> anmärkning om Berto della Massa
<i>(Uomo pessimo e bugiardissimo ed in ogni vizio
eccellentissimo)</i> någon anledning att tro detta. Fall af
dylika anstötliga händelser saknas ej ens i nyare tider,

t. ex. det mycket beryktade äfventyret mellan pater
Girard och m:lle Cadière på 1730-talet. —
Berättelsen är efterbildad på italiensk vers af en okänd
<i>(Novella dell' angelo Gabriello)</i>, af <sc>Massuccio</sc> i <i>Novellino</i>,
I, 2 ber., och i <i>Cent nouvelles nouvelles</i>, 14 ber.

S. 396. <i>da ca Quirino</i>: venetianskt beteckningssätt,
förkortadt från <i>da casa</i> (af slägten); på vanligt språk
skulle det heta <i>dei Quirini</i>.

S. 398. <i>mattapanljus</i>. Mattapan var ett venetianskt mynt
om 4 soldi, infördt 1193 och afskaffadt i 15
århundradet.

S. 407. <i><sp>Tredje Berättelsen</sp></i>. Troligen alldeles af
förf. uppfinning.

S. 417. <i><sp>Fjerde Berättelsen</sp></i>. <sc>Jacopo Gaddi</sc>
omtalar i sin bok <i>De scriptoribus non ecclesiasticis</i>
händelsen såsom verklig. — Den är behandlad på vers
af en okänd författare i <i>Novella di Cerbino</i>.

S. 425. <i><sp>Femte Berättelsen</sp></i> grundar sig säkerligen
på en verklig händelse, hvilken äfven gifvit
anledning till den visa, hvars början anföres af <sc>Boccaccio</sc>,
och som fullständigt är intagen i noten till Fanfanis
upplaga I, 349. — Ämnet är af <sc>Hans Sachs</sc>
behandladt både episkt och dramatiskt i <i>Ein kläglich
Geschichte, von zweyen Liebhabenden, Der ermördt Lorentz</i>
och <i>Ein trawrige Tragedi mit sieben Personen zu spielen
von der Lisabetha, eines Kauffherren Tochter</i>, hvilken
anses för ett af hans bästa stycken. Äfven <sc>Andersen</sc>
har från denna berättelse hemtat en af sina
älskligaste sagor.

S. 431. <i><sp>Sjette Berättelsen</sp></i>. Enligt <sc>Manni</sc> omtalas
händelsen af den ansedde brescianske
historieskrifvaren <sc>Elia Cauriolo</sc> med någon skiljaktighet.


S. 433. <i>Carraro</i>. <sc>Manni</sc> i sitt arbete <i>Sigilli</i>, (Firenze
1739—86) I, 115 bevisar, att namnet bör vara <i>da
Ponte Carali</i>.

S. 442. <i><sp>Sjunde Berättelsen</sp></i> grundar sig på en
verklig tilldragelse, som enligt <sc>Manni</sc> skall ha ägt
rum omkring 1325. — Den är behandlad af <sc>Hans
Sachs</sc> i <i>Historia wie zwey Liebhabende von einem
Saluen Blat sturben</i>.

S. 448. <i><sp>Åttonde Berättelsen</sp></i>. Slägten Sighieri
fanns verkligen i Florens, hvilket bevisas af ett
Giovannone Sighieri's testamente af 1363. —
Berättelsen är efterbildad af <sc>Straparola</sc> i <i>Notte piacevole</i>,
IX natt. 4 fab., af <sc>Bandello</sc>, I, 20 ber. och af <sc>Hans
Sachs</sc> i <i>Ein kleglich Histori der Liebe, wie zwey
liebhabende Menschen vor Liebe sturben</i>.

S. 456. <i><sp>Nionde Berättelsen</sp></i> är den namnkunnige
provençalske skalden Cabestaings (<sc>Boccaccio</sc> kallar
honom <i>Guardastagno)</i> historia (jfr. <sc>Dunlop</sc>); men
liknande händelser förekomma i flera gamla franska och
engelska dikter och berättelser (<i>L'histoire du sire de
Coucy et de la dame de Fayel, le Lais d'Ignaures</i> af
<sc>Renaut</sc>, <i>the Knight of Courtesy</i> m. fl.). <sc>Petrarca</sc>
<i>(Trionfo d'amore</i>, cap. IV, v. 54) säger:

<poem>
<i>— — e quel Guglielmo
Che per cantar ha'l fior de' suoi dì scemo.</i>
</poem>

och antyder dermed, att det egentligen var genom
sin sång han förstod förföra Roussillons maka.

S. 461. <i><sp>Tionde Berättelsen</sp>. Mazzeo della
Montagna</i> tros vara densamme, som enligt neapolitanske
historieskrifvaren <sc>Mazzella</sc> lefde i Salerno och
mellan 1309 och 1342 författade <i>Pandecta medicinae</i>,

hvilken skrift öfversattes på flera språk. Han kallas
äfven af åtskilliga <i>Matthaeus Sylvaticus Mantuanus</i>
(felaktigt för <i>Montanus)</i>. — Berättelsen är efterbildad
af <sc>Parabosco</sc> i <i>I Diporti</i>, 4 ber., af <sc>Giraldi Cinthio</sc>
(III dec. 3 och 10 ber.) och af <sc>Hans Sachs</sc> i
<i>Comedia mit 8 Personen zu agiern, der jungling im
kasten</i>.

S. 464. <i>han hade fäst</i> etc. Ett ännu i vissa delar af
Italien brukligt talesätt för att beteckna en tung
sömn.
</chapter>

<chapter name="Förra Delens Innehåll.">
<b>Förra Delens Innehåll.</b>

<table>
<td> <td>sid.

<td><i>Öfversättarens förord</i> <td>V.

<td><i>Inledning</i> <td>IX.

<td><i><sp>Författarens Företal</sp></i> <td>1.

<td 2 c><b>Första Dagen.</b>

<td><i>Inledning</i>  <td>5.

<td><sc>Första Ber</sc>. Herr Chapelet bedrager med falsk bikt en munk
och dör, samt blir, ehuru han i lifvet varit en högligen
elak menniska, ansedd för helgon och kallad Sanct Chapelet. <td>30.

<td><sc>Andra Ber</sc>. Juden Abraham reser, på yrkande af Jeannot
från Chevigny, till Rom och återvänder, sedan han lärt
känna de andliges förderf, till Paris och blir christen <td>47.

<td><sc>Tredje Ber</sc>. Juden Melchisedech undgår en stor fara, som
Saladin beredt honom, genom en berättelse om tre ringar. <td>53.

<td><sc>Fjerde Ber</sc>. En munk befriar sig från ett svårt straff,
hvartill han gjort sig skyldig, derigenom att han på fint sätt
förekastar sin abbot samma förseelse, han sjelf låtit komma
sig till last <td>57.

<td><sc>Femte Ber</sc>. Markgrefvinnan af Montferrat afböjer genom en
af höns tillagad måltid och några fina ord konungens af
Frankrike dåraktiga kärlek till henne <td>63.

<td><sc>Sjette Ber</sc>. En lekman utskämmer genom ett qvickt infall
munkarnes arga hyckleri <td>67.

<td><sc>Sjunde Ber</sc>. Bergamino förebrår på fint sätt herr Can della
Scala ett plötsligt anfall af girighet, i det han berättar
honom en historia om Primasseau och abboten af Clugny. <td>71.
</table>

<table>
<td> <td>sid.
<td><sc>Åttonde Ber</sc>. Guiglielmo Borsiere bestraffar med qvicka ord
herr Ermino de' Grimaldis girighet <td>78.

<td><sc>Nionde Ber</sc>. Konungen af Cypern blir genom en dames från
Gascogne hån från en svag regent en kraftfull <td>82.

<td><sc>Tionde Ber</sc>. Mäster Alberto från Bologna bryr helt artigt
en dame, som ville förödmjuka honom för hans kärlek till henne <td>84.

<td 2 c><b>Andra Dagen.</b>

<td><sc>Första Ber</sc>. Martellino ställer sig lam och föregifver sig
blifva helbregda genom den helige Henriks kropp.
Bedrägeriet upptäcks; han blir slagen och insatt i fängelse och
är i fara att hängas, men kommer slutligen lös <td>94.

<td><sc>Andra Ber</sc>. Rinaldo från Asti kommer, utplundrad af
röfvare, till Castel Guiglielmo, der han af en enka
härbergeras och hålles skadeslös för sitt missöde, ooh återvänder
sedan frisk och sund hem <td>101.

<td><sc>Tredje Ber</sc>. Tre unge män förslösa sin egendom och blifva
fattiga. En systerson till dem återvänder utan
förhoppning hem och sammanträffar under vägen med en abbot.
Denne upptäcker sig som dotter till konungen af England,
tager honom till man och gör hans morbröder genom
ersättande af det förlorade åter välmående <td>110.

<td><sc>Fjerde Ber</sc>. Landolfo Ruffolo råkar i fattigdom och blir
sjöröfvare, men faller i genuesisk fångenskap och lider
skeppsbrott. Han räddar sig på ett skrin, fullt af dyrbara
ädelstenar, härbergeras på Korfu af en fattig qvinna och
återvänder rik hem till sig <td>122.

<td><sc>Femte Ber</sc>. Andreuccio från Perugia kommer till Neapel
för att köpa hästar och råkar tre gånger på en natt i
lifsfara, som han dock hvarje gång undgår, samt återvänder
hem med en rubin <td>130.

<td><sc>Sjette Ber</sc>. Fru Beritola förlorar sina båda söner, blir
funnen på en ö med två små rådjur och reser till
Lunigiana. Här träder en af hennes söner i tjenst hos hennes
herre, besofver hans dotter och insättes i fängelse.
Imellertid gör Sicilien uppror mot konung Carl, sonen
igenkännes af sin mor och äktar sin herres dotter; brödren
återfinnes likaledes, och båda blifva ånyo högtuppsatte män. <td>148.

<td><sc>Sjunde Ber</sc>. Sultanen af Babylon skickar sin dotter som
gemål till konungen af Algarbien; men hon råkar genom
</table>

<table>
<td> <td>sid.
<td>en följd af händelser under loppet af fyra år och på
särskilda ställen i händerna på nio män. Slutligen återföres hon
till sin fader och reser som föregifven jungfru till
konungen af Algarbien för att enligt första utsigten förmälas
med denne <td>167.

<td><sc>Åttonde Ber</sc>. Grefven af Antwerpen går, falskeligen
anklagad, i landsflykt och qvarlemnar sina båda barn på olika
ställen i England. Då han sedermera okänd återvänder
från Irland, finner han dem i lyckliga omständigheter; han
drager som trossknekt med konungens af Frankrike här,
hans oskuld uppdagas, och han återinsättes i sina förra
värdigheter <td>196.

<td><sc>Nionde Ber</sc>. Bernabò från Genua förlorar genom
Ambrogiuolos bedrägeri sin egendom och befaller, att hans
oskyldiga hustru skall dödas. Hon undkommer och tjenar i
mansdrägt sultanen. Sedan upptäcker hon bedragaren och
föranleder Bernabò att komma till Alexandria; den förre
straffas, och hon återvänder, ånyo klädd som qvinna, med
sin man rik till Genua <td>217.

<td><sc>Tionde Ber</sc>. Paganino från Monaco bortröfvar herr
Ricciardos från Chinzica fru. Denne får veta, hvar hon är,
reser dit, blir vän med Paganino och begär henne tillbaka
af honom. Han afstår henne, så vida hon sjelf samtycker;
men hon vill icke vända åter med sin man och blir efter
herr Ricciardos död Paganinos hustru <td>235.

<td 2 c><b>Tredje Dagen.</b>

<td><sc>Första Ber</sc>. Masetto från Lamporecchio ställer sig stum och
blifver trädgårdsmästare i ett nunnekloster, der alla
nunnorna täfla om att sofva hos honom <td>254.

<td><sc>Andra Ber</sc>. En stalldräng sofver hos konung Agilulfs
gemål. Denne varsnar detta i tysthet, finner den brottslige
och afklipper hans hår; men den klippte gör detsamma
med alla sina kamrater och undgår sålunda sin olycka <td>263.

<td><sc>Tredje Ber</sc>. Under sken af bikt och största
samvetsgrannhet förmår en i en yngling förälskad dame en sträng
munk att, utan att han sjelf förmodar det, förhjelpa henne
till hennes önskans förverkligande <td>270.

<td><sc>Fjerde Ber</sc>. Don Felice lär broder Puccio, huru han genom
en viss botöfning kan blifva salig. Broder Puccio
företager sig den, och don Felice förnöjer sig under tiden med
hans hustru <td>283.
</table>

<table>
<td> <td>sid.
<td><sc>Femte Ber</sc>. Zima skänker herr Francesco Vergellesi en
präktig ridhäst och får i utbyte med hans tillåtelse tala vid
hans fru; men, då hon tiger, svarar han sig sjelf i
hennes namn, och sedan följer allt i enlighet med hans svar. <td>290.

<td><sc>Sjette Ber</sc>. Ricciardo Minutolo älskar Filippo Fighinolfis
hustru. Då han får veta, att hon är svartsjuk, förmår
han henne genom den falska underrättelsen, att Filippo
följande dagen skall träffa hans egen hustru i ett bad, att
begifva sig dit; och, medan hon tror sig hafva varit
tillsammans med sin man, befinnes det, att hon öfverlemnat
sig åt Ricciardo <td>298.

<td><sc>Sjunde Ber</sc>. Tedaldo lemnar Florens till följe af en
brytning med sin dame. Efter någon tid återvänder han dit
i pilgrimsdrägt, talar med damen, bringar henne till insigt
af sin villfarelse, befriar hennes man från det dödsstraff,
han skall undergå, emedan det blifvit bevist, att han
ombragt Tedaldo, och försonar honom med sina bröder samt
fröjdar sig sedan försigtigt med sin älskarinna <td>310.

<td><sc>Åttonde Ber</sc>. Ferondo begrafves som död, sedan han
förtärt ett visst pulver. Abboten, som imellertid förlustar
sig med hans hustru hemtar honom ur grafven och sätter
honom i fängelse, men inbillar honom, att han är i
skärselden. Sedan uppväckes han och uppfostrar såsom sin en
son, som abboten födt med hans hustru <td>332.

<td><sc>Nionde Ber</sc>. Gillette från Narbonne helar konungen af
Frankrike för en fistel och begär som belöning Bertrand
af Roussillon till man. Denne äktar henne mot sin vilja
och reser af harm till Florens, der han söker vinna en
ung flickas ynnest; men Gillette sofver hos honom i
hennes ställe och föder honom två söner, till följe hvaraf han
får henne kär och ärar henne såsom sin hustru <td>345.

<td><sc>Tionde Ber</sc>. Alibech blir eremit, och munken Rusticus lär
henne att skicka djefvulen tillbaka i helvetet; sedan
hemtas hon ifrån honom och blir Neerbals hustru <td>358.

<td 2 c><b>Fjerde Dagen.</b>

<td><i><sp>Företal</sp></i> <td>369.

<td><sc>Första Ber</sc>. Tancredi, furste af Salerno, dödar sin dotters
älskare och skickar henne hans hjerta i en guldbägare;
hon slår förgiftadt vatten öfver det, dricker detta och dör. <td>379.

<td><sc>Andra Ber</sc>. Broder Alberto inbillar en dame, att ängelen
Gabriel är förälskad i henne, och sofver flera gånger hos
</table>

<table>
<td> <td>sid.
<td>henne i skepnad af denne. Slutligen hoppar han af
fruktan för hennes slägtingar ut genom fönstret och flyr till
en fattig mans hus, hvilken följande dagen medför honom,
förklädd som en vildman, till torget, der han igenkännes
och af sina ordensbröder gripes och sättes i fängelse <td>393.

<td><sc>Tredje Ber</sc>. Tre unge män älska tre systrar och fly med
dem till Creta. Den äldsta dödar af svartsjuka sin älskare;
den andra befriar henne från döden genom att öfverlemna
sig åt hertigen af Creta, men hennes älskare mördar henne
och flyr med den första. Härför anklagas den tredje
älskaren och den yngsta systern; de gripas och bekänna det
på sig, men besticka, af fruktan för döden, sina väktare
med penningar och fly utarmade till Rhodos, der de dö i
fattigdom <td>407.

<td><sc>Fjerde Ber</sc>. Gerbino anfaller emot sin farfaders, konung
Wilhelms, gifna löfte ett af konungens af Tunis skepp
för att bortröfva hans dotter. Hon dödas af dem, som
äro ombord derpå, hvarföre han ombringar dem alla, men
sedan sjelf halshugges <td>417.

<td><sc>Femte Ber</sc>. Lisabettas bröder döda hennes älskare; han
synes för henne i drömmen och visar henne, hvar hans
lik blifvit jordadt. Hon uppgräfver i hemlighet hans
hufvud och lägger det i en basilikekruka. Men, då hon hvar
dag länge gråter öfver den, taga hennes bröder den ifrån
henne, och hon dör snart derpå af sorg <td>425.

<td><sc>Sjette Ber</sc>. Andreuola älskar Gabriotto. Hon berättar
honom en dröm, och han en annan för henne, hvarefter han
plötsligt dör i hennes armar. Medan hon med sin
tjenarinna bär honom till hans hus, gripas de af signoríans
vakt, och hon berättar sakens förlopp. Podestàn vill
våldtaga henne, men hon försvarar sig; detta får hennes fader
veta och befriar henne, som blifvit oskyldig befunnen. Hon
vägrar sedan bestämdt att längre lefva i verlden och blir
nunna <td>431.

<td><sc>Sjunde Ber</sc>. Simona älskar Pasquino. Under det de äro
tillsammans i en trädgård, rifver Pasquino ett salvieblad
mellan tänderna och dör. Simona gripes, och, då hon för
att visa domaren, huru Pasquino omkom, rifver ett dylikt
blad mot tänderna, dör hon likaledes <td>442.

<td><sc>Åttonde Ber</sc>. Girolamo älskar Salvestra. Nödgad genom
sin moders böner, reser han till Paris, men återvänder och
finner sin älskade gift. Han insmyger sig hemligen i
</table>

<table>
<td> <td>sid.
<td>hennes hus och dör vid hennes sida, hvarpå hans lik föres
till en kyrka, och Salvestra nedfaller död bredvid honom. <td>448.

<td><sc>Nionde Ber</sc>. Herr Guillem af Roussillon gifver sin husfru
den af honom dödade och af henne älskade Guillems af
Cabestaings hjerta att äta. Då hon sedan får veta detta,
kastar hon sig från ett högt beläget fönster ned till
marken och dör samt begrafves jemnte sin älskare <td>456.

<td><sc>Tionde Ber</sc>. Hustrun till en läkare lägger sin älskare, som
fått en sömndryck, men af henne hålles för död, i en
kista, hvilken två ockrare bära hem till sig jemnte den
insomnade. Han vaknar och gripes som tjuf. Fruns
tjenarinna berättar inför signorían, att hon lagt honom i den
af ockrarne stulna kistan, och sålunda undslipper han
galgen; men de tvenne penninglånarne dömas till böter för
stölden af kistan <td>461.

<td><i><sp>Anmärkningar</sp></i> <td>481.
</table>
</chapter>

<chapter name="Rättelser.">
<b>Rättelser.</b>

S. 5, r. 10 u. <i>står:</i> på sin panna bär <i>läs:</i> begynner med.

S. 86 r. 7 u. <i>står:</i> Maigherida <i>läs:</i> Malgherida.

S. 288 r. 14 u. <i>står:</i> Benidicti <i>läs:</i> Benedicti.

S. 320 r. 10 u. <i>står:</i> klostrets <i>läs:</i> klostrens.

S. 402 r. 14 u. <i>står:</i> du <i>läs:</i> ni.
</chapter>

