



HEMMETS SOLSKEN

INTERIÖRER UR SVENSKA FOLKLIFVET

AF

BETTY.

ANDRA UPPLAGAN.

KÖPING

J. A. LINDBLADS FÖRLAG.

NORRKÖPING 1905.
JOHAN JÖNSONS BOKTYCKERIAKTlEBOLAG.


KAP. I.

En liten solstråle i mörkret.

Tornuret i den gamla kyrkan slog fem på
eftermiddagen, och det sakta bortdöende ljudet af
de långsamma slagen hann omsider ner till den aflägsna
Båthusgatan borta vid sjöstranden.

Denna föga besökta gata är glest bebygd med små
gammaldags trähus, hvaraf de flestas yttre väl på sitt
tysta språk berättar den gamla sorgliga historien om
armod och brist, men hvaraf äfven några bära prägel af
prydlighet och trefnad. En del af dem äro omgifna af
små trädgårdstäppor med sina planteringsland och
blomsterparterrer. Nu har dock frosten med obeveklig hand
tryckt dödens stämpel på «Floras vackra barn«; och allt
varmt, rörligt sommarlif har måst förblekna och dö för
dess isiga andedräkt. Marken är tillfrusen och hård, och
de stora gamla lönnarna, som under sommarens kvalm
skänkt skugga och svalka åt mången glad barnskaras
ystra lek, stå där kala och knotiga och liksom i
vredesmod piska hvarandra med de nakna grenarne. De frusna

löfven, förda af den bistra nordanvinden, tyckas vara
stadda i kapplöpning utefter de frusna vägarne. Här och
där i fönstren framtitta små runda barnansikten, nyfikna
att se den första snön, som i lätta och skarpa flingor
nedfaller från de gråa skyarne. Några barn, som varit
djärfva nog att begifva sig ut, springa stojande och
grälande efter hvarandra och synas icke så synnerligt
känsliga för den skarpa vinden, som dock på ett tämligen
synbart sätt satt färg på deras små ansikten. En liten
flicka, åtföljd af en ännu mindre gosse, nalkas med snabba
steg den lilla larmande skaran, och de båda små
vandrarne synas hafva brådtom att hinna målet för sin
vandring i den tilltagande skymningen. Flickan, som ser
ut att vara omkring nio eller tio år, har ett rundt, rosigt
litet ansikte, som, utan att vara egentligen vackert, dock
ser ut att kunna vinna hjärtan genom det uttryck af
hjärtats godhet och glad vänlighet, som hvilar däröfver.
Gossen, som med odeladt intresse tyckes följa hvarje rörelse
och ord af det stojande sällskapet på gatan, har starkt
syskontycke af flickan, ehuru hans hår och hans
tänkande ögon äro mörkare än hennes.

Att döma af de små vandrarnes klädsel och skick
tyckas de tillhöra en högre samhällsklass än deras
jämnåringar i den aflägsna stadsdelen, där de nu befinna sig.
Den lilla flickan får hafva mycket besvär med sitt ljusa hår,
som af vinden oupphörligt föres öfver hennes hvita panna,
och hennes vänstra hand, som måste vara i jämn rörelse
för att hålla de oroliga lockarne i styr, får icke många
ögonblick njuta af värmen i den lilla muffen, som hon
bär i ett band öfver halsen. I högra handen bär hon
försiktigt en liten grönmålad korg, hvars innehåll hon
ägnar en synnerlig omsorg. Då de hunnit helt nära

intill den högljudda gruppen, som nu stormat in på en
skräpig gård för att där fortsätta sina vilda upptåg,
stannade gossen helt tvärt och afhörde med häpen
uppmärksamhet de små ostyringarnes råa tillmälen. Då detta
observerades af hans syster, sprang hon hastigt några
steg tillbaka och ropade:

«Nej, men du, Julle! Hvarför stannar du? Vi hinna
ej hem, innan det blir nedmörkt, och mamma sade, att
Johanna ej hade tid att möta oss. Kom nu, så är Julle
snäll gosse!«

«Hvarför skall du nödvändigt ha följe? Du, som
är så stor, kunde allt gå ensam. Jag skall vänta dig här,
tills du kommer tillbaka. Men kvickt får det lof att gå!«

«Åh, nej, snälle Julle, kom med mig! Tycker du
ej det skall bli bra roligt att se, om den lilla sjuka
flickan blir mycket glad åt äpplena och bullarne? ... Tänk
— du, Julle — sådana saker får hon väl inte smaka
så ofta. ...«

«Så tråkigt att det skall vara en flicka! Det passar
icke alls att pojkar gå och titta till sjuka flickor — och
där har jag ju varit en gång, fast hon sof. Om det
vore en pojke i stället, så ...«

«Det är inte snällt af Julle att tala så«, sade systern
allvarsamt och trutade ut sin lilla röda mun. «Det är
väl lika synd om en sjuk flicka som om en sjuk gosse.
Och så vet jag ju ej, hvar jag skall gå in, jag — som
aldrig varit där förr.

Du skall gå in genom dörren, förstås! Det gjorde
jag, när jag var med mamma«, svarade Julius litet
retsamt.

«Det visste jag förut, att jag skall gå in genom
dörren, blott jag visste, i hvilket hus«, svarade flickan. «Jag

ämnar visst icke krypa in genom fönstrets tillade hon
med ett godmodigt leende. «Men skynda nu och visa
mig, hvar lilla flickan bor! Eljes är Julle ingen snäll
gosse!«

Julius, som alltjämt haft sina ögon efter de larmande
småttingarne, fann ej längre nöje af att se på dem,
sedan de alla skockat sig i en grupp och med så många
fingrar som möjligt i sina respektive munnar nyfiket
betraktade de nykomna, görande dessa till ett mål för sina
oförsynta speglosor. Han vände sig därför långsamt
efter sin syster, och snart voro de åter inne i den förra
raska farten. «Jag tror inte, att Gud tyckte om, att Julle
ville stanna hos de där barnen«, sade flickan efter en
stunds tystnad. «Hörde du inte, hur de svuro och sade
fula saker och kallade hvarandra allt möjligt ondt. Mamma
säger alltid, att vi skola fly ondt sällskap. — Det står i
bibeln.«

Lille Julius såg eftertänksam ut. «Edith«, sade han,
«älskar Gud icke barnen vid denna gata?«

Nu blef det Ediths tur att se eftertänksam ut.
Efter en stunds funderande svarade hon: «Gud älskar nog
äfven dessa barn, fast de äro stygga, ty Jesus har dött
på korset för alla syndare. Men det tror jag aldrig,
att de fått veta, ty då kunde de väl ej vara så elaka...«

«Men hvarför talade du ej om för dem, att Jesus
dött för dem? Om de finge veta det, så blefve de
säkert snälla tvärt!«

Julius fäste sina tankfulla ögon frågande på sin
syster.

Den lilla flickan saktade sina hastiga steg. Broderns
fråga tycktes gå henne nära in på lifvet.

«Kanhända jag borde hafva gjort det!« sade hon

tvekande. «Men det käns så svårt att tala med dem
jag aldrig sett förr — och så kanske de bara skrattat
åt mig. ...«

«Skratta åt den, som talar om den käre Herren
Jesus!« inföll Julius eldigt. «Nog har jag varit bra elak
många gånger, men skratta åt talet om frälsaren — nej,
vet du, Edith, så elak kan väl ingen liten gosse eller
flicka vara!«

«Ja, du, som har hört om honom, allt se'n du icke
var större än så ... men, ser du, dessa stackars barn
hafva säkert aldrig hört, hur god Jesus är och hur
mycket han älskar små barn.«

«Då är det synd om dem, tycker jag«, återtog
Julius med en myndighet i tonen, som bjärt kontrasterade
mot hans lilla korpus och det fina, barnsliga ansiktet.
«De kunna väl icke hjälpa, att de äro elaka, då de ej ens
veta, huru de skola blifva snälla. Kunde inte mamma
eller moster Helene gå hit och tala vid dem, då du
inte törs?«

De båda barnen nalkades nu målet för sin vandring.
Gossen, hvilken fungerade som vägvisare, vek nu af
gatan in på en liten brant gångstig, som slingrade
sig upp mellan kala berghällar, hvaremellan några
småväxta träd och buskar afbröto enformigheten. Här och
där framskymtade i halfdunklet små stugor, somliga gråa,
somliga röda, hvilka lågo spridda bland bergen utan
symmetri.

Julius stannade slutligen framför ingången till en
liten rödmålad stuga — en af de längst bort belägna
— och ropade triumferande: «Nu, Edith!«

Denna bostad hade ett vackrare läge än de flesta i
grannskapet. Man hade därifrån en ståtlig utsikt öfver sjön?

som om sommaren var så blå och vacker, men nu med
ett vredgadt rytande vildt rullade sina kalla, hvitgråa
böljor mot klippstranden där nedanför. Några större
träd stodo skyddande omkring den lilla hyddan, och
mången liten aflöfvad buske och frusen blomstängel
därinom bar vittne om, att invånarne ej saknade
skönhetssinne. Det hela, sedt på afstånd, tog sig rätt inbjudande
ut, och man tyckte, att en målare här skulle finna ett
tacksamt ämne för sin pensel. Men då man på närmare
håll fick se de kring förstugutrappan utkastade soporna,
de rännilar af smutsvatten, som från trappstenarne trögt
letade sig väg ned för den branta gångstigen, samt de med
smutsiga trasor igenstoppade söndriga fönsterrutorna,
fann man, att allt detta skulle hafva bildat allt för mörka
skuggor på den vackra taflan, och man insåg snart, att man
här stod ansikte mot ansikte med ett par af
mänsklighetens fulaste fiender: smuts och oordning.

Våra små vänner hade dock helt annat att bestyra
än göra dylika observationer. Inkomna i den lilla mörka
förstugan, öfverlade de lifligt fastän hviskande om, hvem
af dem som först skulle våga lyfta upp dörrklinkan och
träda in öfver den höga tröskeln.

«Du är störst, Edith, därför passar det bäst, att du
går före«, sade Julius, i det han lät sina ögon mönstrande
öfverfara de å väggarna uppklistrade fragmenten af
modeplanscher, karrikatyrer ur «Fäderneslandet«, teckningar ur
svenska historien m. m. dyl., som framskymtade i
skymningens dunkel.

«Åh nej, snälle Julle, gå först du, som varit här
förr!« bad Edith bevekande. «Om du går först bara
denna gång, så skall jag ständigt gå före sedan.«

Julius lyfte sakta upp dörrklinkan, men som den

tunga dörren trotsade hans små krafter, måste systern
fatta tag i grepen, och genom bådas förenade bemödanden
gaf hon slutligen vika och slog upp på vid gafvel med
ett gällt gnisslande.

«Är det du, Fina?« hördes en svag och späd
barnstämma inifrån det halfmörka rummet.

«Det är bara vi — Edith och Julius —« sade lilla
Edith brådskande och förlägen, i det hon med försiktiga
steg närmade sig det ställe, hvarifrån hon hörde den
svaga rösten.

«Mamma skickade oss hit med den här korgen —
där är något godt åt dig, sade mamma.«

Edith hade hunnit fram till träsoffan, hvari det sjuka
barnet låg. Ack, en sådan liten stackare! Knappt mera
än skelettet af en mänsklig varelse. Edith fick dock
icke mycket se af den sjuka, ty då hon närmade sig
soffan, drog den lilla stackarn det trasiga täcket öfver sitt
hufvud och höll ett säkert tag däri med sina små aftärda
fingrar. Men Edith hade redan sett nog; hennes hjärta
blödde af medlidande, och all hennes blyghet försvann
i hast.

«Var inte rädd för oss, liten vän! Vi ha kommit
för att sitta och språka med dig en stund. Vi äro så
ledsna öfver, att du ständigt skall ligga sjuk, och vi ville
gärna göra dig någon glädje, om vi kunde. Drag bort
täcket nu, så får du se, hvad som finns i den här
korgen!« sade hon med vänlighet och satte sig på
soffkanten.

Det sjuka barnet sköt långsamt bort täcket och
visade ett litet blekt, utmärgladt ansikte med ett par
onaturligt stora, mörka ögon, som lyste underligt i
halfdunklet.


Lilla Edith öppnade sin korg och framtog därutur
några färska, doftande bullar samt ett par stora, röda
äpplen och lade ofvanpå täcket, hvarunder den lilla
sjuklingens stora ögon med begärlighet följde alla hennes
rörelser. Hon vågade likväl ej taga något däraf, förr
än Edith satte ett äpple i hennes ena hand och en bulle
i den andra. Ett leende af outsäglig tillfredsställelse spred
sig likt ett solsken öfver det lilla insjunkna anletet, och
de mörka ögonen glänste af tacksamhet, ehuru ännu icke
ett ord kom öfver hennes läppar.

«Smaka nu därpå och säg mig, hvar jag kan få
lägga upp, hvad som ännu finnes kvar i min korg«,
sade Edith och strök den sjukas mörka, tofviga hår.

«Vet inte!« ljöd det otydligt framhviskade svaret.

Edith såg forskande omkring i det skumma rummet.
Midt emot den lilla sjuklingens bädd upptäckte hon ett
stort, gammaldags skåp, hvars båda dörrar stodo
halföppna. Men hon kände sig sakna dristighet att gå dit och
se efter ett lämpligt kärl, och plockade därföre upp korgens
rikliga innehåll på det breda slagbordet, som hade sin
plats under fönstret å stugans gafvelvägg. Sedan satte
hon sig åter på soffkanten och betraktade medlidsamt
det sjuka barnet.

«Hur gammal är du, lilla vän?« frågade hon
slutligen i afsikt att få ett samtal i gång.

Den lilla såg förstulet upp på sin unga välgörarinna,
men svarade intet. Edith frågade åter:

«Vill du inte säga mig, hur gammal du är?«

«Vet inte.«

Edith kände sig litet modfälld och tänkte gå, men
då kom hon ihåg sin moders ord: «Tala gladt och
vänligt med den stackars sjuka och sök att upplifva henne

en smula! Sök äfven öfvervinna din blyghet, eljes blir
den dig ett hinder, då du skall vara ett litet sändebud
från den käre barnavännen! Och tänk nu, att vid denna
sjukbädd är just den plats, där Gud vill, att ditt lilla
ljus skall lysa och värma ett litet förmörkadt hjärta.«
Lilla Edith, som mycket älskade sin frälsare och gärna
ville göra något för honom, hade lagt dessa sin moders
ord på sitt hjärta. Hon satte sig åter ned hos den sjuka,
tog den lilla tärda handen mellan sina, smekte den ömt
och sade:

«Nu skola vi inte leka främmande med hvarandra
längre! Jag är bara en liten flicka, jag som du, och vi
skola låtsa, som vi vore gamla bekanta. Så skall jag
tala om för dig, att mitt namn är Edith W—, och nu
skall du säga mig, hur du heter.«

Ediths mjuka röst tycktes leta sig väg till barnets
hjärta. Hon fäste sina ögon med frimodighet på hennes
ansikte och svarade med en munvighet, som man ej
kunnat tro henne om:

«Jag heter Evelina Maria Bellin, men de kalla mig
bara Nina, för se, jag kunde bara säga Nina, när jag
var liten — och se'n ha allihop kallat mig Nina. Men
pappa, han kallar mig sin lilla usling, för det att jag är
sjuk, och då är han riktigt god, när han säger så!«

«Du har ju en stor syster, som sköter om dig? Hvar
är hon nu, efter du ligger så ensam?«

«Fina är ute och letar efter pappa. Och hon grät
och var så ledsen, när hon gick, så ...«

«Har din pappa varit länge borta då?«

«Åh nej, inte längre än se'n i går afton, då han
följde med farbror Stor och några andra karlar till sjön.
Men sedan har han inte varit inne en enda gång, heller.«


«Kanske de ha drunknat«, undrade Edith med bäfvan.

«Åh nej, det ha de inte! De ha allt kommit
tillbaka och sålt fisken — de hade fått så vådligt mycket
fisk — och Lotten på Knatten sade, att hon såg dem
gå in till Rotbergskan, och där äro de nog ännu«, sade
lilla Nina betydelsefullt och suckade.

«Hvad gör han hos Rotbergskan så länge?« frågade
Edith menlöst.

«Han köper brännvin och super sig full«, svarade
Nina lugnt, liksom detta hade varit ett förhållande, som
icke kunde vara annorlunda.

«Och då är du väl mycket rädd för honom?«
frågade Edith med en lätt rysning.

Åh nej, mig slår han aldrig, men Fina och gossarne
få allt sina modiga slängar ibland, då de reta honom
— men han skriker och svär, så vi få inte sofva om
nätterna, när han har varit ute länge på kvällen.«

«Stackars lilla Nina«, hviskade Edith full af
medlidande och försjönk i tankar.

Julius, som vid spiseln slagit sig i sällskap med en
vacker, hvit och svart kisse, vände sig nu hastigt till de
båda flickorna. Han tyckte visst, att systern illa
fullgjorde sitt uppdrag som missionär, ty han frågade henne
i tillrättavisande ton:

«Edith, hvarför gör du inte, som mamma bad dig?«

Edith såg frågande på sin lille stränge broder.
Plötsligt tycktes dock en ljus tanke uppgå för henne. Hon
lutade sig ned öfver den sjuka och frågade halfhögt:

«Nina lilla, vet du, hvem Herren Jesus är?«

«Ja, det är frälsaren«, svarade Nina liknöjdt.

«Har någon talat med dig om den käre frälsaren?«

«Åh, gossarne läsa ju om honom i bibliskan och
katekesen, vet jag.«


«Och det tycker väl lilla Nina är roligt?« fortsatte
Edith.

«Roligt? Det tycker jag visst inte. De skrika så
förfärligt, och det gör så ondt i mitt hufvud«, sade den
lilla och förde den genomskinliga handen till pannan,
liksom för att bekräfta hvad hon sagt.

«Men vet du om, att Jesus älskar dig och vill göra
dig salig?« frågade Julius, som nu framträdde till bädden.

Nina fäste ett par förvånade ögon på honom.

«Det har aldrig någon sagt för mig«, sade hon
slutligen.

«Jo, ser du, Jesus han älskar alla människor och
barn med. Och vet du, Nina, när han var här nere på
jorden, så tog han de små barnen i sin famn och så lade
han händerna på dem, så här — och så välsignade han
dem. Och det är riktigt sanning, för det står i bibeln«,
försäkrade Julius ifrigt och drog efter andan.

«Men mig kan han väl inte älska, som är så sjuk
och så smutsig. Fina har så sällan tid att tvätta och
laga åt mig«, sade den lilla modfälld och sökte draga
den slitna linntygsärmen öfver sin stackars utmärglade
arm.

«Det bryr Jesus sig icke alls om, vet du, Nina! Han
älskar oss inte därför, att vi äro friska och hafva vackra
kläder, utan därför, att han har köpt oss med sitt blod!«

«Men mig har han då inte köpt, det jag vet«,
invände Nina.

«Ja se, det minns du slätt inte, ty då var du inte
född, Nina! Det är många, många hundra år, se'n Herren
Jesus dog på korset för våra synder, och då köpte han
alla människor med sitt blod, vet du, och om vi älska

honom, så få vi komma till honom i himlen, när vi
dö. Vill inte du älska honom, Nina? Han dog för dig.«

«Men hur skall jag göra då?« frågade Nina sorgset.

«Du skall bara tycka om honom och bedja, att han
tager dig till sitt barn 'för blodets skull'. Det är inte
konstigt alls.«

Lilla Nina drog åter täcket öfver ansiktet, och då
Edith med mildt våld drog det tillbaka, såg hon, att
stackars Nina grät.

«Hvarför gråter du, lilla Nina?« frågade hon
deltagande.

«Jag är rädd för Gud«, svarade Nina snyftande.

«Åh, Gud är inte alls farlig!« invände Julius med
värme; «Gud är kärleken, och han vill, att alla människor
skola varda frälsta och komma till sanningens kunskap.«

«Men Fina säger, att Gud blir ond på mig, då jag
inte är snäll, och jag orkar inte vara snäll, för att jag
är så sjuk.«

«Tror du inte, att Gud ser, att du är sjuk och inte
orkar vara snäll? Jo du, Nina, Gud ser och vet allting
— och han kan göra dig snäll med, bara du beder
honom.«

«Det kan jag inte!« fortfor Nina att snyfta.

«Men Jesus kan lära dig«, svarade Julius med
tillförsikt. «Han är här hos dig, han står kanske tätt
invid soffan här och tänker: 'Stackars lilla Nina, som är
sjuk och inte kan vara snäll och inte kan bedja! Nu är
jag här för att hjälpa henne och göra henne snäll!' Vet
du, Nina, det tror jag bestämdt, att Jesus tänker, för se,
han är kommen i världen att frälsa syndare.«

«Men då skulle jag väl se honom, då«, fortfor Nina

sorgset och såg sig omkring med vidöppna ögon, «men
det gör jag inte.«

«Nej, ser du, han är osynlig, han! Men det gör
aldrig ett dugg, att du inte ser honom, bara han ser
dig, och det gör han bestämdt.«

«Gråt inte du, Nina lilla!« sade Edith ömt. «Jag
skall lära dig en liten bön, som mamma lärde mig,
när jag bara var på andra året. Säg nu efter, som jag
säger före:

«Skapa i mig, o Gud, ett rent hjärta och gif i mig
en ny viss ande; två mig, att jag må snöhvit varda —
och Jesu Kristi, Guds sons, blod rene mig af alla
synder!« föresade Edith med sin ljufva röst.

Nina eftersade de sköna orden, afbrutna af
snyftningar, och då hon slutat, sade Julius:

«Nu får du nog ett rent hjärta, Nina, ty Gud gör
alltid det vi bedja honom om.«

«Gör han mig frisk också, om jag ber honom?«
frågade Nina lifligt och försökte resa sig upp i bädden.

«Det vet jag inte säkert«, svarade Julius tvekande.
«Kanske Gud hellre vill låta dig dö snart!«

Denna för den lille troende gossen mest ljusa och
sköna framtidsutsikt utöfvade dock på den sjuka en
verkan alldeles motsatt den, han åsyftade. Utom sig af
förskräckelse utropade hon:

«O, men jag vill inte dö! Jag törs inte dö! Jag
är så rysligt, rysligt rädd, så.«

«Men om du fått ett nytt hjärta, då du dör, så
kommer du till Jesus och till de vackra, hvitklädda
änglarne i himlen — och där är så ljust och härligt — och
där sjunga de och spela på guldharpor, och det får du
göra med och i himlen blir du aldrig sjuk mera —

och aldrig dör du — och Gud skall torka bort alla
tårar af dina ögon. — Är detta något att gråta öfver?«
frågade Julius, ifrig att trösta den bedröfvade flickan.

«Jag skall sjunga en sång om himlen för dig«, sade
Edith, fattad af en plötslig ingifvelse. Och hon började
sjunga med sin melodiska barnröst:


Det blir något i himlen för barnen att få,
För de barn, som i Herranom dö;
De få kronor af guld, de få harpor också,
De få kläder så hvita som snö.
Det blir något att få, det blir något att få,
Det blir något för barnen att få.
I den himmelska stad,
Där hvar tunga är glad,
Där blir något för barnen att få.

De få vandra omkring på de gator af guld,
De få sjunga med änglarne där,
De få skåda Guds Lamm, som borttog deras skuld.
De få se honom, såsom han är.
Det blir etc.


«Och nu, Julle«, sade Edith, sedan hon slutat sjunga,
«få vi allt skynda oss hem, ty det är alldeles mörkt,
och mamma är kanske orolig. Är du rädd att ligga
ensam, om vi gå nu, Nina?«

«Bara inte Gud är ond på mig — och om Jesus
är här för att göra mig snäll — och så, om jag får
min lille Pip till mig, så är jag inte rädd«, sade den
lilla, tröstad.

Edith tog katten från spishällen och lade honom
till Nina. Han öfverhöljde henne med de ömmaste
smekningar, hvarunder han lät höra ett högtidligt

spinnande. Därefter lade han sig på hennes arm, med sitt
mjuka hufvud mot hennes kind.

En synlig vän, som med trogen ömhet slöt sig till
henne, ägde dock den lilla ensamma sjuklingen i det
ödsliga hemmet.

«God natt med dig nu, lilla Nina! Vi komma snart
tillbaka! Bed din syster gifva dig ägg och smörgås till
kvällen, och kom ihåg, att Gud är hos dig«, sade lilla
Edith och tog sin korg.

«Och Edith och jag skola bedja Gud, att han
gifver dig ett nytt hjärta, så att du älskar Jesus nästa gång
vi komma hit«, tillade Julius allvarsamt.

Då de båda små missionärerna kommit ut på
förstugutrappan, höllo de på att blifva omkullknuffade af tvenne
pojkar, som stojande och larmande i alla möjliga och
omöjliga tonarter rusade i kapp uppför gångstigen.

Strax nedanför hördes ljudet af tvenne röster, en
manlig och en kvinnlig, hvilka tycktes vara i häftig
ordväxling med hvarandra. Edith och Julius gingo några
steg afsides från vägen för att ej möta de kommande.
De sågo då en mansperson, som med raglande steg
sökte taga sig uppför gångstigen, hvarvid han, under
oupphörliga slingerbultar, på alla sätt bemödade sig att
blifva kvitt en kvinna, som ej släppte sitt tag i honom,
oaktadt de gräsliga eder, han utöste öfver «allt hvad
kvinnfolk hette«.

«Skola vi ej bedja Gud gifva Ninas pappa ett nytt
hjärta också, du Edith?« frågade Julius, då de lyckligt
och obemärkt kommit förbi den rusige mannen och hans
ihärdiga ledsagerska.

«Det finns allt bra många människor här i sta'n,
som behöfva nya hjärtan«, suckade lilla Edith


Hemmets solsken. 2
förnumstigt. «Men nu springa vi af alla krafter, så mamma
slipper bli orolig!«

*

Sedan den stackars uttröttade dottern fört den
berusade fadern till sängs, fick hon ögonen på Ediths
gåfvor på det stora bordet. Hon vände sig frågande till
Nina, men denna hade stilla inslumrat vid sin ludne väns
sida. Hennes läppar rörde sig dock — och då Fina
lutade sig öfver den stilla slumrerskan, hörde hon henne
sakta hviska i afbrutna ord: «Kläder ... hvita som snö
... ett rent hjärta ... Skapa i mig ett rent hjärta ...
två mig ... hvit som snö ... hvit som snö ...«

Fina lyssnade förundrad till barnets ord och
betraktade den lilla uppmärksamt. Det lilla ansiktet hade fått
ett helt lyckligt utseende under sömnen. Aldrig hade
Fina sett ett sådant uttryck på detta bleka, lidande
anlete förr. Icke heller hade hon hört sådana ord af
barnets läppar.

«Aha — nu förstår jag — någon af de där
gudsnådliga läsarne, som söka vända upp och ned på
världen, ha väl varit inne hos Nina och satt i henne det
där och fört med sig läckerheterna på bordet«, tänkte
Fina mörk i hågen. «Säkerligen den här konstiga fru
W., som varit här en gång förut, och som lär hafva
mycket besvär och kostnad för att få namn af välgörande.«

Nu kommo pojkarne i vild fart inrusande och ropade
i korus:

«Hvad få vi till kvällen, Fina? Har du någon mat
åt oss? Vi äro så illa hungriga, så! Åh se — hvad är
det för godt? Gif oss smaka! Gif mig smörgås på
limpa! Får jag en bulle, Fina? Åh, sickna goa äpplen!
Gif oss hvar sitt! Hvad är det, du? Se, så godt det

ser ut! Låt oss smaka på detta, du Fina!« ropade de
om hvarandra och snodde omkring bordet, fingrande
och luktande på allt, hvad de kunde komma öfver, under
det att Fina med all makt sökte värna sina skatter för
deras tillgrepp.

«Tyst med er, pojkar!« halfhviskade hon till dem i
hvass ton. «Väck inte pappa och Nina! August, vill
du låta bli äpplena! Om du rör puddingen, Wille, så
tar jag och leder ut dig i mörkret, skall du få se! Se
så, här har du! Här, August! Ät nu, och gå se'n
och lägg er fort!«

Gossarne förtärde sina portioner, under det de
fnittrade och fnöso och hade allehanda puts för sig, men
på systerns i ännu skarpare ton förnyade uppmaning,
läto de slutligen 'maten tysta munnen', och snart voro
alla i stugan försänkta i djup sömn.

Men lilla Nina drömde vid sin väns sida om hvita
kläder och ett rent hjärta.





KAP. II.

Ett hem utan solsken.

Morgonsolen gjorde allt, hvad hon kunde för att
tränga sig in genom de små oklara rutorna i
fiskare Bellins lilla stuga. De bleka strålarne spredo sig
lekande öfver de sofvandes anleten, liksom för att väcka
dem till den nya dagen och på sitt tysta men vältaliga
språk påminna dem om, att 'Herrens nåd är hvarje
morgon ny'. Men ännu hade detta icke lyckats för de små
vänliga budbärarne — om icke med den enda vakna
inne i det tysta rummet, nämligen lilla Nina, som redan
länge af sin svaghet och sina krämpor hållits vaken.

Hennes mörka, drömmande ögon voro nu fästade
på de underliga figurer, som takdroppet bildat i det
fordom hvita, nu nedrökta taket. Det utgjorde den lillas
yppersta, ja nästan enda förströelse att ligga och betrakta
dessa oregelbundna droppfläckar. Huru många långa
och glädjelösa dagar hade hon ej tillbragt på sitt hårda
plågoläger, ofta ensam i den ruskiga stugan! Då var
hennes enda sysselsättning den att ligga och stirra i

taket och där, i fantasien, söka reda på de länder, städer,
sjöar och berg, hvarom hon hörde sina bröder läsa i
geografien, och som de äfven på hennes lifliga begäran
någon gång visade henne på kartan. — Den stackars
lilla hade icke sett mycket af Guds sköna värld, ty hon
hade aldrig varit utom fiskarstugans väggar. Men hvad
hon aldrig hade tillfälle att se i värkligheten, kunde hon
stundom få höra talas eller läsas om, och genast var
hennes lifliga fantasi i verksamhet för att gifva färg och
gestalt åt det afhörda. Då hennes bröder med ljudelig
röst lärde sina lexor, hade de i sin sjuka syster en
uppmärksam åhörarinna, och hennes goda minne bevarade
troget de skildringar, händelser, personer, namn och
orter, som afhandlades i deras läroböcker. På så sätt
hade Nina inhämtat ett fragmentariskt kunskapsförråd,
som var henne en kär tankesysselsättning under de
enformiga dagarne och de långa nätterna, då hon ej kunde
få en blund i sina ögon eller ro för sin tärda utmattade
kropp. Det stackars barnet hade aldrig smakat en
moders kärlek och ömma vård. Hennes moder — en
tänkande, själfull, men vek och sjuklig kvinna — hade
genom sitt giftermål med Henrik Bellin fått en alltför tung
börda att bära. Men då hon gifvit lifvet åt Nina, hade
hon fått afkasta denna, för att frigjord och jublande ila
i sin frälsares famn i den gyllne staden, där inga
krossade hjärtan, inga svikna förhoppningar, ingen värk och
inga tårar finnas. Nina fick då till vårdarinna den äldre
systern, som vid modrens död endast var ett barn och
hade mer än nog för sina svaga krafter af omsorgen om
den supige fadren och de ostyriga gossarne jämte alla
hussysslorna. Den lilla blef till följe häraf mycket
lämnad åt sig själf, och hon hann ej blifva många månader

gammal, innan hon blef offer för en sjukdom, som,
tillföljd af fadrens liknöjdhet och Finas oförmåga, fick
utveckla sig i förfärande grad, och blef så den lilla
varelsen en krympling, för hvilken man tid efter annan väntade
döden. Men ännu, då det arma barnet redan i åtta år
varit bundet vid plågolägret, hade ej döden kommit och
befriat henne från hennes vedermöda, hvarför man nöjde
sig med att anse hennes sjukdom som ett oundvikligt
ondt och lät saken bero därmed, att man gaf henne
nödtorftigt uppehälle och vård. Hon låg nu, som sagdt,
ensam vaken och lät den tankfulla blicken enligt gammal
vana irra omkring mellan fläckarne i taket, men tankarnes
snabba flod hade lämnat den gamla strömfåran och lopp
nu i en helt annan riktning än förut. Hvad brydde hon
sig nu om 'Davids strid med Goliath, tåget öfver Bält,
världsdelen Afrika, ögruppen Spetsbergen', och hvad de
hette hennes gamla bekanta där uppe i taket? Nej, högre
upp hade lilla Nina satt sina tankars mål — himlen hade
nu blifvit brännpunkten för hennes lilla hjärnas rastlösa
värksamhet — och äfven för hennes hjärtas längtan.

«O, hvad det måtte vara vackert i himlen!« tänkte
Nina, «mycket vackrare än här om julen, då Fina klädt
julgranen och satt opp gardiner för fönstren. Där äro
gatorna af guld, sjöng den lilla fröken, och där finns
små barn, som få spela på harpa och bära guldkronor.
Jag kommer så väl ihåg melodien, och om jag bara
tordes för Fina, så skulle jag sjunga lite:


'Det finns något i himlen för barnen att få,
För de barn, som i Herranom dö'.


I Herranom dö! ... I Herranom dö.' Hvad betyder
det att i Herranom dö? ... Om jag dör snart — månne
jag dör i Herranom? Kanske det blott är sådana fina
barn som den lilla fröken, som hade en så'n vacker
rödrutig klädning, och den lilla herregossen, som sade, att
Jesus tycker om mig och är här vid soffan! Ack, att
han vore det ändå! Jag skulle tycka så mycket om
honom — mycket mer än om Johan och pappa —
eftersom han kan älska sådana små sjuka trasiga barn som
mig.«

Barnets tankegång afbröts här af ett doft grymtande
från fadrens bädd. Halfvaken satte han sig opp, såg sig
omkring med dufven blick och ref sig i håret. Då han
såg solen vara ett godt stycke uppe, uttalade han en
grof ed och ropade:

«Fina! Fina! Opp tös, och det kvickt ock! Är du
rätt klok, du, som inte lagar dig opp och ställer med
ungarne och frukosten, då det är stora, ljusa dagen! Mor
din, hon hade allt ordning på sig, så hon visste gå
opp, innan solen stod midt på himlen, hon ...«

Den stackars flickan spratt hastigt opp, kastade sig
ur bädden och klädde sig skyndsamt. Med en röst, som
darrade af sinnesrörelse, svarade hon:

«Jag vågar undra, jag, hvem som är minst klok,
den, som bär det lilla han förtjänar till krogen och sen
förstör nattron för hela huset, eller den, som får träla
och släpa natt och dag och är utsliten till både själ och
kropp ...«

«Se så, se så, lilla'silipa'! Gamla visan igen! Den
kan jag utantill, vet du, från början till slut. Hvem bad
dig dessutom gå och snoka efter mig i kvälls, liksom
Henrik Bellin inte kunde reda sig utan att ha ett
kvinnfolk i hälarne på sig jämt?«

«Den gamla visan«, utbrast Fina med bitterhet, «ja
den visan är sannerligen gammal — lika gammal som
jag själf — ja till och med äldre. Men slutet ha vi ej
hört än, och väl vore, om icke det blefve värre än
början.«

«Jojo — jag kunde tro du skulle börja 'spela på
lipen' igen! Det är visst det roligaste du vet. Se, så
Fina, tag reson och bråka inte, utan gör nu opp eld
ock koka oss kaffe, så är du min tös!« sade fadren
försonligt.

«Jag skulle ha något att göra opp eld med då«,
svarade flickan i lika vresig ton som förut. «Aldrig en
vedpinne finns huggen i boden, och ingen kan väl
begära, att jag skall vara vedhuggare, då det finns karl i
huset, och jag har bägge mina händer fulla, så lång
dagen är.«

«Hvem ber dig hugga ved då? Kan inte pojkarna
— stora slynglarna — hugga litet ved på fristunderna?
Opp nu, Wille! Laga dig ut och hugg lite ved åt
syster din, innan du går till skolan!«

«Kan inte August göra det? Jag kan inte lexan än!«
svarade Wille surmulet och satte sig upp i bädden.

«Ska' inte August till skolan han också, ditt nöt«,
röt Bellin och sände ett dufvet ögonkast bort åt den
ännu sofvande gossen.

«Han kan väl inte gå barfotad i snön heller!«
genmälte Fina, i detsamma hon tog den sotiga kaffekitteln
och fyllde den med vatten.

Henrik Bellin, som ej gjort sig någon brådska med
uppstigandet, reste på sig helt makligt och kikade ut
genom fönstret.

«Ja verkligen, ha vi inte fått en smula snö i natt!
Låt se, i går. —«


«Jaha — i går kväll började det snöa, fastän pappa
hade en alltför viktig sysselsättning för att göra dylika
simpla observationer«, yttrade Fina spetsigt och sände
sin fader en blick full af förakt.

«Jaja, gossen skall nog få på fötterna snart, det är
väl inte så fasligt länge han varit utan.«

«Skolläraren var rasande i går, för det att August
inte varit i skolan på hela veckan«, upplyste Wille.

«Och det får han bli många gånger, innan August
kommer dit, om inte jag räknar allt för galet. Skynda
dig, Wille, och skaffa mig något på elden, om du eljes
vill ha någon frukost, innan du går till skolan! Jag kan
ju inte koka kaffe utan eld!«

«Jag kommer för sent till skolan och får 'sitta
öfver' igen«, klagade gossen utan att röra sig ur fläcken.

«Det får du gärna för mig — ja, om du också
finge sitta där tills i morgon. Det är inte mer än rätt
åt dig, då du inte ids röra på dig. Och en odåga är
du, det skall jag upplysa dig om, som aldrig vill göra
den ringaste nytta«, yttrade systern häftigt, drog fram
en yxa under soffan och skyndade på dörren.

«Vänta flicka, jag skall väl gå och hugga lite ved
åt dig«, sade Bellin, som nu ändtligen hunnit blifva
klädd. Men Fina låtsade ej höra honom, utan skyndade
ut och smällde hårdt igen dörren efter sig. Om en stund
återkom hon med litet bränsle på armen, och snart
lågade en liten munter brasa i den rökiga spiseln och
spred med sitt lifligt fladdrande sken en viss trefnad
öfver det ostädade rummet.

Lilla Nina låg helt tyst under denna morgonscen,
som hon visst icke fann ovanlig. Hennes ögon voro
med längtan fästade vid kaffekitteln, som muntert sjöd
öfver den lilla brasan. Hon hade legat vaken så länge,
och bullen och äpplet hade varit så välkomna att stilla
hennes hunger på kvällen. Men lilla Ninas erfarenhet
var den att 'tiga är guld', hvarför hon teg och tålde,
tills hennes tur kom.

Då Bellin och gossarne under frukosten läto Ediths
gåfvor till Nina sig väl smaka, frågade Bellin sin äldsta
dotter, hvarifrån kalaset kom. Fina svarade ej, men lilla
Nina fick nu tillfälle lossa på sin rörliga tunga och
berättade lifligt om de båda 'herrskapsbarnens' besök och
deras godhet emot henne.

«Jaså, det är du, ditt lilla pyre, som fägnar pappa
och syskonen i dag!« sade fadren med ett vekt tonfall
i den sträfva rösten. «Du är alltid snäll du! Var det
inte synd, Fina, att ta och äta opp det hon fått för sin
del?« fortsatte han, vänd till den äldre dottern.

«Ja, hvad skall jag väl göra, då det ej finns en
brödbit i huset? Mat viljen I nog ha allesammans,
antingen vi ha något att köpa för eller ej, och pappa vet
andra utvägar för sina förtjänster än köpa mat åt barnen.
Men jag skall ha skulden för allt, förstås ...«

Fadren låtsade ej höra henne utan fortfor att smeka
den lilla sjuka sägande:

«Du är alltid snäll, du!«

«Jag tycker om min pappa, fast han super sig full
ibland och är ute om nätterna«, sade lilla Nina och slog
sina smala armar om fadrens hals.

«Och jag tycker om dig, din lilla usling, fast du
är sjuk och skral, så en kan räkna hvartenda ben i din
kropp! Du har ögon så lik mor din, så såg hon på
mig också. Det var 'redig' kvinna det, skall jag säga
er. Ingen surlimpa, som gick och lipade och hängde

hufvudet för allt- och ingenting! Se så, se glad ut nu,
lilla trollunge, för se, när du visar tänderna, då är du
lik pappa din — det säga alla människor — och han
skämdes inte för sitt utseende på sina unga dar!«

Barnet log, och sällan såg man ett angenämare
leende på ett människoanlete.





KAP. III.

Ett hjärta utan solsken.

Längre fram på dagen kom brefbäraren in och
lämnade Bellin ett bref. «Från Johan, ser jag?«
sade han med förnöjd min. «Det är gosse, som kan
skrifva, det!«

«Från Johan! O, hvad skrifver Johan?« utropade
Fina med glänsande ögon, hvarvid en skär rodnad — en
sällsynt gäst på detta bleka, trötta ansikte — färgade
hennes kinder. «Joho, han har slutat sin kurs på hösten
— skrifver han — och har fått sig en bra plats; men
innan han tillträder den, ämnar han göra en titt hem på
ett par veckor. Han längtar att se oss alla, säger han,
och — hm! — hva — hvar — Det var mig en baddare
— Jo, det skall bli skönt att få hem en tocken! — Ja,
ja ...«

«O, får jag se på brefvet pappa!« ifrade Fina,
darrande af otålighet.

«Nej, se det blir ingenting utaf, för då finge du
vatten på din kvarn, och den mal allt flitigt nog ändå.

Men, hvad de också ha satt för dumheter i honom
däroppe — en präktig pojke är han — det är säkert. Ja,
det skall jag säga er, töser«, fortsatte han i högre ton
och antog en stoltare hållning, «finare pojke såg jag
inte i hela Stockholm, när jag hälsade på där i somras.
— Var han inte fin som en kammarduksnål. — Och
skickar sig gör han som en herremansson, det kan ingen
se på den, att han är son till en fattig fiskare. Och
sköter sina 'rosranserier' och drifbänkar, och hvad alla de
där grejerna heta, det gör han som en hel karl! Ja, ja;
gossen är lik mor sin, för se, när hon gick här i världen,
då hade Bellin rosor ute och rosor inne, ända som
schangtilt folk — och den fagraste rosen var hon själf, det var
hon! Jaja, pojken likas inte ur släkten. Far hans skämdes
inte för sitt utseende, han heller, på sina unga dar, skall
jag säga er«, tillade han med ett själfbelåtet leende. Och
verkligen måste man medgifva, då man betraktade
Henrik Bellin på närmare håll, att hans omdöme om sig
själf icke innebar ett tomt skryt. Hans gestalt,
medelmåttigt hög och tämligen undersätsig, var välbildad och
symmetrisk. Hans ljusa hår var väl ej så särdeles
vackert numera, då dess starka böjelse att krusa sig gjorde
en närmare bekantskap med kam, borste och sax
nödvändigare än Henrik Bellin fann bekvämt att besvära sig
med, men säkert hade det varit vackert, då han som ung
vårdade sitt yttre. Hans ögon hade en vacker blå färg
och ett uttryck af en viss skälmaktig vänlighet. Hvad
som dock mest karaktäriserade hans utseende, var det
särdeles angenäma leendet, som likt ett solsken upplyste
hans väderbitna ansikte och visade en rad tänder, jämna
och hvita som pärlor. Man kunde se, att han i sin

ungdom och innan han hängaf sig åt dryckenskapens
hemska slafveri haft ett intagande utseende. — Hon tyckte
väl så, hon, den fina, ståtliga Evelina Eld; eljes hade hon
visst aldrig kunnat besluta sig att blifva maka åt den simple,
obildade mannen, som, oaktadt han kände hennes
öfverlägsenhet och på sitt vis uppskattade hennes rika natur,
dock aldrig kunde ingifva henne någon sympati, aldrig
göra henne lycklig.

Sedan Bellin gömt sonens bref, vände han sig till
lilla Nina.

«Är du inte glad nu, pullan min? Nästa vecka
kommer John hem, och då ska väl småtöserna ute hos
Kaggens få ondt i magen, för det att Nina Bellin har en
så fin och fager bror!«

Nina såg dock ej synnerligen glad ut. Hon såg
betydelsefullt på sitt slitna smutsiga linne och sin
ruskiga bädd och sade med bedröfvad ton:

«Kanske Johan inte vill bry sig om mig — han,
som är så fin. Pappa, hur fin är en kammarduksnål?«

Barnets ord syntes träffa en öm punkt i systerns
sinne. En mörk skugga drog sig plötsligt öfver hennes
ansikte och med en ton af sårad själfkänsla utbrast hon
häftigt:

«Om Johan har blifvit en sådan förnämitet, vore det
bäst han stannade där han är! Det blir då bara en plåga
mer att ha honom här, och en plåga för honom att
vara bland oss, stackars plebejer!«

«Nu pratar du bredvid mun, fröken 'läpelätt'! Tror
du min son har blifvit en sådan högfärdsblåsa, att han
skäms för släkten, då det är hederligt folk? Det går
väl an att vara schangtil utan att högfärdas öfver det.
Och du, hjärtekornet mitt, du skall nog få bättre på dig

och i bädden, tills Johan kommer, det lofvar jag - och
Henrik Bellin är vittne han!«

«Då får väl jag stöflar med, pappa?« frågade August
i ifrig ton.

«Det behöfdes mycket nytt här i huset för att taga
emot hemfrämmande«, sade Fina med en djup suck.

«Åh ja, barn, bara jag nu får bra med fisk — laken
börjar gå till vid detta laget — så ska' det bli råd till
något af hvarjes sade fadren uppmuntrande.

«Ja, och om då pappa, som vanligt, bär pengarna
till krogen, så blir det så bra det brukar vara«, tillade
Fina.

«Är du nu på den tråden igen! Du tölar då värre
än gamla jämmer-Sara i lifstiden. Men du skall få se
du näbbgädda, att Henrik Bellin kan låta bli att ta sig
en tår — om han vill.«

Arme Henrik Bellin! du vet ännu icke, att du
är såld under synden. Du tror dig vara fri att göra
hvad du vill, och känner ej, att du är bunden med de
nesligaste band. Du vill icke erkänna, att du med kropp
och själ sålt dig i en grym slafägares våld, hvilken med
oinskränkt välde härskar öfver dig, och som slutligen
vill löna din förfärliga trohet med döden — döden i
tvåfaldig bemärkelse.

Då Fina efter faderns utgång med förströdd min
stökat litet i ordning i rummet, ställde hon sig vid spiseln
med den dystra blicken fästad vid den småningom
utslocknande glöden.

«Fina«, hviskade nästan ohörbart lilla Nina, som
under tiden mycket tänkt men ingenting sagt.

«Fina, Fina«, upprepade hon flera gånger; dock. så
tyst, som om hon fruktade att blifva hörd af den

tilltalade. Slutligen uppfattades den lilla darrande
hviskningen af systern, som hastigt vände sig om och frågade:

«Hvad är det nu igen?«

«Jag ville bara fråga, om du vet, hurudant ett rent
hjärta är«, återtog den lilla litet modigare.

Fina ryckte till och såg bestört ut. «Hvar har du
fått det ifrån?« frågade hon något hvasst.

«Fröken Edith lärde mig att bedja Gud om ett rent
hjärta, och se, det ville jag så gärna ha.«

«Åh, du behöfver inte bedja om ett rent hjärta, som
aldrig har gjort något ondt«, svarade Fina med en knyck
på nacken.

«Tror du, att jag har ett rent hjärta då?«

«Ja, det hoppas jag både du och jag hafva med Guds
makt.«

«Kanske Gud har gifvit både Fina och mig nya
hjärtan, fast jag bara sade mig«, tänkte den lilla för sig själf
och fortsatte sitt tankespel.

«Fina« — hördes åter efter en stunds tystnad den
bäfvande rösten — «Fina.«

«Än sen då?«

«Tror du, att jag får dö i Herranom, om jag dör
snart?«

«Plåga mig ej med dina frågor, när du ser, att jag
har så mycket att göra«, svarade systern otåligt. Nina
hade icke observerat, att Fina förstulet torkade bort den
ena tåren efter den andra, under det nya oupphörligt
banade sig väg utför hennes bleka kinder. Hon hade ej
heller sett, att systern efter fadrens utgång försiktigt
genomsökt den låda i den gamla dragkistan, där han hade
sina viktigaste bref och papper förvarade, samt att hon
fann, hvad hon sökte — det ödesdigra brefvet från

broren, hvilket hon med allt mera stegrad uppmärksamhet
läste. Följaktligen gaf Nina ej heller akt på det uttryck
af djup oro, som därvid utbredde sig öfver systerns
drag, eller den skugga, som kvarstannade där efter slutad
läsning. Ack, lilla Nina, som först för ett tolftal af
timmar sedan börjat tänka på, hur det skulle blifva med
henne efter döden, anade ej, att hennes syster i nästan
lika många år kämpat med tvifvel och oro i samma
fråga. Detta bekymmer — den djupaste skuggan på
hennes mörka väg, som hon inom sig själf kallade det
— väcktes först vid moderns dödsbädd, då denna arma,
kämpande själ af ett Herrens sändebud blef förd till
«brunnen mot synder och orenhet«. Den döende hörde,
så att hennes själ fick lefva, och badade sig med jubel
i hälsoflodens purpurvåg, men icke så den döendes unga
dotter. I hennes hjärta, där den tidiga romanläsningen
spridt sina giftiga fläktar och där framkallat ett hejdlöst
fantasispel, fanns ej rum för den törnekrönte och
korsfäste själavännen och hans rena ljus. Där blef nu endast
oro och strid, och månget «om« och «men«, månget
«huru« och «hvarför«, ja månget trotsigt «nej!« mot de
allvarliga sanningar, hon uppsnappade af samtalet, blef
den sorgliga frukten af detta hörande. Hon ville ej
gifva Gud rätt i sitt ord men kunde ej längre känna sig
lugn och säker. Bibeln var ännu för henne en
förseglad bok, hvars djupa men enkla språk, så olikt den
mänskliga diktens rafflande framställningar, ej ägde något
tilltalande för henne. Arma barn! Ingen glädje i Gud
och ingen glädje i världen, utom det sinnesrus, hvari
romanläsningen försatte henne och hvaråt hon hejdlöst
skulle hafva öfverlämnat sig, om hon fått följa sin
böjelse. Fina bar sitt svidande sår i hemlighet och tillät

ingen blicka in i det frätande djupet däraf eller gjuta
någon droppe af Gileads balsam däruti. Det lyckliga
folk, «hvilkets Gud Herren är«, hade ej hos henne
vunnit den minsta sympati. Tvärtom voro de «fanatiska
läsarne«, som hon tyckte om att kalla dem, föremål för
hennes paniska fruktan, och hon skydde dem som
pestsmittade, emedan hon föreställde sig deras ord såsom
nya, hvassa taggar i det blödande såret, hvarför hon
på det sorgfälligaste undvek att komma i någon
beröring med dem. Af sin moder hade hon, jämte en späd
och vek fysik, fått i arf en brinnande håg för
intellektuella sysselsättningar men saknade nästan totalt hennes
praktiska duglighet inom hus, hvilket gjorde de dagliga
plikterna i hemmet till hennes plåga. Och då allting i
huset med snabba steg gick sin undergång till mötes,
såg hon därpå med en hopplös blick men tyckte aldrig
det lönade mödan att försöka förekomma förfallet, utan
tvådde sina händer, sköt hela skulden på fadern och lät
allting gå som det gick.

Men kände Fina sig ej skyldig, så kände hon sig
så mycket mera olycklig. Och underligt var det ej, att
vattnet i grytan, påsatt till tvätt, icke hann blifva
uppvärmt på tvenne hela timmar, ty den stackars tvätterskan
stod där stödd mot spiselstöttan, som hon omfattat med
sina båda händer, fördjupad i sina egna tröstlösa tankar
— medan elden brann ned.

Några ord i den älskade brödrens bref hade med
eldskrift brännt sig in i hennes hjärta, och dessa ord
ljödo åter och åter för hennes upprörda själ. «Den,
som ej af Guds ande blifvit född på nytt till ett
andligt lif, har ej ett grundadt hopp om salighet«, och
längre ned hette det: «Den, som ej älskar Jesus — ej

har smakat och sett, huru ljuflig han är — vet ej, hvad
det är att vara lycklig.« Dessa ord, jämte mycket
annat i samma anda, som utgjorde grundtonen i brefvet;
den unge mannens glada bekännelse, huru han nyss
blifvit förd från mörkret till ljuset, från satans makt till
Gud; samt slutligen hans allvarliga uppmaning till fader
och syskon att öfvergifva det osaliga lifvet i otro och
ogudaktighet och vända sig till Jesus, hade på det
högsta upprört Finas sinne. Det nya lif, som genomandades
broderns bref, kändes för henne blott som en dödsfläkt,
som kom för att göra hennes lif mörkare och kyligare
än förut. Huru hade hon ej törstat efter att känna sig
lycklig! Huru många ljusa framtidsbilder hade ej
hägrat för hennes inbillning, för att åter och åter
tillintetgöras af verklighetens järnhand! Huru ofta hade ej den
bleka afunden marterat henne, då hon jämförde sin lott
med dessa unga vackra kvinnor ur det högre
samhällslifvet, hvilka gjort till sin lifsuppgift att leka, njuta och
behaga. I hvilket rosenskimmer framstod ej deras
lyckliga lif för hennes bländade öga! Hvarför voro de så
lyckliga och hon så olycklig? Hvarför skulle hvarje
skymt af lefnadsfröjd fly från hennes väg? Att
kristendomen, hvars läror föreföllo henne så ensidiga och
trångbröstade, skulle kunna skänka henne någon lycka — en
sådan tanke kunde ej ens falla henne in. Att bibeln,
hvars enkla och på sak gående språk föreföll så
oaptitligt för hennes förskämda smak, skulle kunna blifva henne
en källa till tröst och frid, var för henne en fullständig
paradox — hon blef ju alltid mera fridlös och olycklig,
då hon kände sig berörd af någon sanning däri. Och
nu säger ju hennes egen broder, som förr alltid tänkte
så lika med henne, att ingen kan vara lycklig, som ej

äger lif i Jesus! Lif i Jesus? Hvad menade han väl
med detta? ... Att Jesus var hennes frälsare så väl
som alla andras var ju klart — tyckte Fina — och hon
skulle känna sig högst förorättad, om någon sagt, att hon
ej ägde det i honom, så länge hon lefde blott efter
naturen. Men förnam hon endast en häntydning på det
där innerliga förhållandet mellan Jesus och hans trogna
— det fördolda lifvet i och med honom — som utgör
deras salighet redan här, tyckte hon sig stå ansikte mot
ansikte med «svärmeri och fanatism« och alltsammans
väckte hennes ovilja på samma gång, som hon kände
sig orolig och upprörd. «Det var ju, i alla dar, blott
de här 'läsarne' som svärma så där, och hvem vet icke,
att dessa, de tråkigaste af alla människor, äro skrymtare,
bedragare eller bedragna.«

Likväl störde åtanken af dessa underliga människor
hennes lugn, eller rättare hennes säkerhet och ett: «Tänk
om de ändå hafva rätt!« blef alltid ett skär, hvarpå hennes
öfvertygelses farkost strandade, då den för fulla segel,
förd af otrosvinden ville styra ut på den allmänna
meningens världshaf.

Men att blifva så där underlig och olik annat folk,
vore dock höjden af olycka, tyckte Fina. Måste hon
träda in på den vägen, då — bort med alllifvets glädje,
bort med allt framtidshopp! För sådana människor,
som begått något brott eller drabbats af någon stor
olycka kunde väl läseriet vara en slags nödhamn, men
för dem, som lefvat «som man bort« hela sitt lif,
behöfdes ju ej denna dystra ankarplats — för dem stod nog
himlen öppen ändå«. Denna slutsats hade ofta gjort
henne stark mot den uppstigande själsoron. Men nu!
«Hennes egen Johan«, «hennes ögons lust«, ljuspunkten

i hennes lif, «hemmets solsken« han hade nu med lif
och själ omfattat dessa glädjefientliga och kärlekslösa
åsikter.... O, hvarför kunde han ej fortfarande
förblifva den gladaste och älskligaste bland människor?
«Den, som ej blifvit född på nytt, kan ej hafva något
grundadt hopp om salighet«, ljöd åter det obevekliga
svaret från broderns bref. «Att blifva född ofvanefter
— är väl detta detsamma som att blifva läsare?
Åtminstone tycktes Johan mena det så. O, måste jag gå den
vägen för att blifva salig? Måste jag nödvändigt blifva
läserska för att icke blifva fördömd? Skulle Gud, som
är kärleken, vara så obarmhärtig och fördöma alla dem,
som ej vilja eller kunna omfatta läsarnes trånga lärosystem?
Skulle han handla så hjärtlöst mot mig, som alltid haft
det så svårt i lifvet? Skulle han icke fästa det minsta
afseende vid min sedliga renhet, min fläckfria vandel,
min djupa afsky för lasten?« Sådana tankar och
känslor svallade liksom störtsjöar genom Finas sjuka hjärta.
Men ännu ej en suck därutur om hjälp och ljus
ofvanifrån. Nej, djupare ned i det egna hjärtats tröstlöshet
och mörker sänkte sig hennes blick i stället för att höja
den till den «korsfäste, som lifvet oss ger«.

Försjunken i sig själf hade Fina ingen tanke, ingen
blick för sin omgifning. Lilla Nina hade visst blifvit
glad, om systern vändt sig om, så att hon vågat bedja
henne om en droppe vatten, men lille Pip tyckte nog
hon gärna kunde stå där och fundera, så länge han i
allsköns ro fick följa sin oskyldiga lust att från flickans
sybord draga ned den gamla gulnade duken — för lång
tid tillbaka virkad af Evelina Elds konstfärdiga fingrar.
Hans ifriga bemödanden härvidlag hindradas dock af Finas
syklump, men den stackars gamla duken gapade i stället
upp med det ena hålet större än det andra, allt, som
det syntes, till Pips stora fägnad.

Nu var äfven elden utslocknad och spiseln lika mörk
som Finas egna tankar. Hon vände sig nu om och såg
sig omkring med en förströdd blick. Stackars Fina! Om
hon ändå finge öfvergifva alltsammans och fly — hon
visste ej hvarthän. Upptröttad var hon vid det
mödosamma och glädjelösa lifvet i hemmet och rädd för
att träffa sin broder. I stället för hans lefnadsglada
infall och muntra skratt, skulle hon nu blott få lyssna till
talet om bättring och omvändelse eller straff och
fördömelse — en dödsringning öfver hennes enda
lefnadsglädje. I stället för värmen ur dessa vackra, mörka
ögon skulle hon nu blott få känna kylan af hans dystra
blickar och hotande miner. Ack, ack! I Finas fantasi
hade «hemmets solsken« förbytt sig i ett hotande
åskmoln. Och hennes hjärta var: «Ett hjärta utan solsken...«






KAP. IV.
"Ack, att där blott funnes en remna
för ljuset!"

Dagen därpå fram på eftermiddagen fick Nina
höra något, som kom hennes hjärta att spritta
af glädje. Det var Edith W—s silfverstämma, som ljöd
ute i förstugan, och i sällskap med sin mamma och
bror Julle trädde den lilla fridsbudbärerskan med leende
ansikte in i rummet. Fru W. vände sig först med en
vänlig hälsning till Fina, som stod vid spiseln sysselsatt
med sin tvätt. Den unga flickan besvarade på ett
trumpet och afmätt sätt denna hälsning och visade tämligen
genomskinligt med min och åtbörder, att besöket ej föll
henne i smaken.

Med den genomvåta klädningen släpande i det på
golfvet utspillda smutsvattnet och den tjocka, blonda
hårflätan till hälften upplöst nedefter ryggen var hon ett
bjärt motstycke till den fina, leende fru W., som
oaktadt sin enkelhet ägde ett anslående utseende af finhet
och elegans. Efter att hastigt och oförmärkt hafva sett
sig omkring i rummet, där de trasiga tapeterna och de

nedrökta gardinerna sågo ut, som de skulle skämmas
inför hennes blick, gick hon fram till Ninas bädd, där
de båda barnen slagit sig ned på en pall bredvid, ifrigt
samtalande med Nina, som de nu ansågo som en
gammal bekant.

«Nina,« sade Julius, «har du fått ett nytt hjärta
än?«

«Jag har allt bedt Gud därom fyra, fem gånger,
men jag vet inte säkert, om jag fått det ännu. Men nu
är jag inte rädd för Gud längre; och inte skall jag vara
rädd för att dö heller — bara jag visste, att jag finge
i Herranom dö«, svarade Nina med ett blygt leende.

«Ja, har du bedt Gud om ett rent hjärta, då tror
jag, att du fått det, Nina, och då är du tvagen i
Lammets blod och får allt i Herranom dö med«, försäkrade
Julius med orubbligt allvar.

«Men jag vet inte, hvad det vill säga att i Herranom
dö«, sade Nina och fästade de bruna ögonen frågande
på Julius.

«Jo, ser du Nina, de, som höra Jesus till, få komma
till honom i himmelen, när de dö. Om du tror på
honom, så skickar han en ängel med stora hvita vingar
efter dig, då du dör, och han flyger till himmelen med
dig, och där blir du klädd i hvitt och skinande silke
och får gå på gator af guld....«

«Ack ja, jag vill allt höra Jesus till och blifva
tvagen i Lammets blod, så jag får komma till himlen, när
jag dör! Men få inga stora människor höra Jesus till
och få nya hjärtan och hvita kläder?«

«Jo, jo men! Pappa och mamma och moster Helene
och gamla Johanna och många andra stora höra Jesus till«,
svarade Julius.


Den lilla suckade djupt och utbrast:

«Ack, om Johan hörde Jesus till ändå!...«

Fru W., som hittills tyst afhört barnens samtal,
observerade, att Fina skiftade färg vid Ninas sista ord.
Hon vände sig till Nina och frågade:

«Hvem är Johan?«

«Han är 'hemmets solsken'«, sade den lilla med ett
skalkaktigt leende.

«Är han din bror?« frågade Edith.

«Ja — och han kommer hem nu snart och är så fin
som en kammarduksnål, säger pappa.«

«Är han stor eller liten?«

«Stor är han — mycket större än Fina — ja lika
lång som pappa, fast han inte är så tjock, och mycket
snällare, för se, han super sig aldrig full.«

«Hvarför kallar du honom 'hemmets solsken'?«
frågade Edith förundrad.

«Fina kallar honom så, och hon säger, att det blir
ljust i rummet, bara Johan kommer in, och så klappar
hon honom och tittar honom in i ögonen.«

«Nina, du skall inte ligga där och prata dumheter
för herrskapet!« ljöd det barskt där bortifrån spiseln.

«Jungfru Fina älskar väl sin bror bra mycket, då
hon gifvit honom en så betecknande benämning!« inföll
fru W. leende och vände sig mot den unga flickan.

«Ja, svarade Fina med tonlös röst, och fru W. såg
ett par tårar hastigt droppa från flickans ögon ned i
tvättbaljan.

«Det är godt att hafva en kär, jordisk broder, som
sprider solsken öfver vårt hemlif, men ännu lyckligare är
det, om vår himmelske broder Jesus, som är
rättfärdighetens sol, får spida ljus och värme i våra hjärtan, lilla

Fina«, sade fru W. med värme och reste sig från stolen
för att närma sig Fina.

Fina svarade ej utan knöt hastigt ett smutsigt
bomullskläde på sig, tog ämbaret med tvätten och skyndade
på dörren.

«Hvarför kunde ej dessa lyckans skötebarn sitta
hemma och njuta och låta andra fattiga stackare vara
olyckliga i fred«, tänkte hon. Men fru W. hade helt
andra tankar. I hennes hjärta, där Guds kärlek var
utgjuten genom den helige Ande, var det rum för andras
sorger och fröjder, och den unga flickans svåra,
glädjelösa hemlif samt hennes trötta och nedslagna utseende
hade på detta varma, medlidsamma hjärta gjort ett djupt
intryck. «Käre Fader i himmelen, låt mig få hjälpa till
att bära detta stackars barns tunga börda! Låt mig få
bära ljuset till hennes förmörkade sinne!« Detta hade
varit den ädla kvinnans ihärdiga bönesuck, alltsedan hon
första gången såg Josefina Bellin och fick göra en inblick
i hennes pröfvande lefnadsförhållanden, och med denna
bön i hjärtat bad hon sina små stanna en stund hos
Nina och gick ut i förstugan, där Fina stannat för att
befria sig från lille Pip, som hoppat upp på hennes
nacke. Fru W. hjälpte henne leende härmed och
fattade sedan flickans lilla grofva hand och sade med en
hjärtlighet i tonen, som var henne egen:

«Mitt kära barn, jag ser och förstår så väl, att du
ej är lycklig! Du har fått en dryg del af detta lifvets
vedermöda att draga, och den rätta kraften att bära din
börda — kraften af höjden — saknar du ännu. Är det
ej så, lilla Fina?« fortsatte Fru W. och såg den unga
flickan ömt i ögonen. «Vill du ej öppna ditt trötta
hjärta för en vän, som har ett verkligt deltagande för
dig och en innerlig önskan att hjälpa dig bära någon
del af din börda? Säg, Fina lilla...«

Flickan kunde ej längre emotstå den värme, som
framlyste ur den vänliga kvinnans ord och blickar. Den
isborg, inom hvilken hon förskansat sina förut upprörda
känslor, smälte hastigt och utgöt sig i en ymnig
tåreflod.

«O, jag är visst icke lycklig,« snyftade hon. «Så
långt, långt — ifrån — lycklig. Men jag tror inte det
tjänar mycket till — att frun — som ingen erfarenhet
har af hvad fattigdom, sjukdom, skam och sorg vill säga,
får blicka in i detta elände. Frun skulle bara känna
vämjelse vid alltsammans. Nej, låt mig behålla det för
mig själf! Det är nog att mitt eget hjärta sönderslites,
om ej andra skola betungas därmed — frun kan ändå
ej hjälpa mig därifrån. Och dessutom är det så mycket
inom mig, som jag tror ingen människa kan fatta eller
förstå sig på...«

«Du torde nog hafva rätt däri, lilla kära barn, att
jag ej mycket förstår, ej heller mycket förmår för att
hjälpa dig. Men jag vill då säga dig, att du har en
Fader i himlen, som älskar dig med trofast kärlek, och
han förstår sig så väl på dina sorger och lidanden, och
han kan och vill hjälpa dig, blott du betror honom att
göra det. Ja, hvem vet, kära Fina, om han ej kan lära
mig något sätt att bringa dig hjälp och tröst. Men
jag vill ej uppehålla dig längre, då du har att göra.
Jag följer dig ned till sjön, så språka vi under vägen.«

Mot sin vilja fann sig Fina öfvervunnen af fru W—s
uppriktiga deltagande. Hennes förbehållsamhet gaf till
en del vika, och hon kände det snart som en vällust
att få utgjuta sitt hjärtas sorg och bekymmer för sin nya
deltagande vän, och nu blef hennes lifs pinohistoria med
tårarnes och bedröfvelsens vältalighet framställd af den
unga flickan. Fru W. afhörde Finas berättelse med
djupaste intresse, men då hon sökte visa den stackars
gråterskan, att bakom dessa mörka sorgemoln dolde sig
en ljus gestalt med den trofasta handen utsträckt efter
henne; att han måste på detta sätt jaga det förlorade
fåret in bland törnena för att kunna fatta tag däruti, blef
Fina lika sluten och förbehållsam som förut. Sitt andliga
obestånd ville hon för ingen del blotta, allraminst för
den hon hört vara «den värsta läserska i staden«.

Med bedröfvelse såg fru W., att den unga
kvinnans hjärta var helt tillslutet för Herren. Hon kom då
att tänka på, hur det gick den gudsmannen Moses, då
han af Jehova fick i uppdrag att framföra frälsningens
budskap till det under svår träldom suckande Israel: «De
hörde honom intet för andens ångests skull och för hårdt
arbetes skull.« «På samma sätt är det måhända med
detta stackars barn«, tänkte fru W., «säkert skulle
någon hjälp i det öfverhandtagande lekamliga betrycket
göra henne tillgängligare för hennes frälsnings Gud.«

Hon sade nu Fina ett hjärtligt farväl och återvände
till hyddan, där hennes kära små ej funnit tiden lång.
De hade fröjdat sig åt Ninas fröjd, då hon ur Ediths
lilla arbetsväska fick framplocka den ena vackra saken
efter den andra: En docka, en bilderbok, en
porslinsbild med flera dyrbarheter. Och icke mindre lycklig
fann sig den lilla, då hon med sina små genomskinliga
fingrar fick öppna ett paket innehållande några små
linnen och dylikt, som Edith vuxit ur. «Nu blir jag ren
och fin, tills Johan kommer hem, men däråt är jag inte
hälften så glad, som att jag får komma till Jesus, när
jag 'i Herranom dör'«

Men fru W. tänkte under hemvägen i sitt sinne:
«Ack, att ljuset finge stråla in i Fina Bellins hjärta! Ack,
att där funnes en remna för ljuset!«





KAP. V.

Ett hem med solsken.

Med snabba steg skyndade fru W. och hennes
glada barn mot hemmet. Detta hem var ett
sådant i ordets skönaste bemärkelse, ty det belystes af
rättfärdighetens sol, som har salighet under sina vingar.

Någon har sagt, att «våra hem äro små världar, i
hvilka Gud satt oss att verka«, och dessa små världar
måste ju då taga uttryck af den ande, som råder där
inne. Så var det i sanning med Esther W—s hem.
Samma ljusa, fridfulla ande, som gaf uttryck åt hennes
anlete, lyste äfven den inträdande till mötes i hennes hem.
Där såg man ingen ståt och lyx, men en enkel och
smakfull prydlighet parad med ordning och trefnad logo en
till mötes ur hvarje vrå. Man kände sig så hemmastadd
där inne, och med patriarken Jakob blef man böjd att
utbrista: «Här bor visserligen Gud, och här är
himmelens port!«

Josefina Bellin ansåg fru W. vara ett lyckans
skötebarn, men hon visste ej själf, huru träffande denna
benämning var. Esther W. var verkligen ett lyckans
skötebarn, ty hon hvilade tillitsfullt vid sin trofaste
himmelske Faders löften, och hennes ande hämtade ljus och
styrka af hans kärlek äfven under trycket af Kristi kors
och de jordiska vedermödornas tyngd. Hon var äfven
lycklig i sitt äktenskap, ty hennes make var en varm
kristen samt en intelligent, bildad och behaglig man, och
deras båda barn voro små lofvande plantor i den store
Herrens vingård. Men af det förgängliga guldet, hvilket
i Finas tanke måste vara den säkraste grunden för all
jordisk lycka, hade ej så synnerligen mycket fallit på
deras lott, att det motsvarade deras samhällsställning.
Esther W. fick icke föra ett bekvämt och makligt
dagdrifvarlif, som många af hennes likar, utan måste genom
trägen flit, sparsamhet och ordentlighet söka bringa
inkomster och utgifter i likställighet, och då detta ej
förslog, fick hon underkasta sig hvarjehanda försakelser, som
skulle bringat mången kvinna i hennes ställning i
förtviflan. Men Esther hade tidigt börjat sätta i praktik
Jesu bud: «Söken först efter Guds rike och hans
rättfärdighet, så faller eder ock det öfriga till«, och hon fann
alltid, att hans ord voro att lita på. Ett Jesu vittne
säger: «Gud begagnar sig helst af de kärl, han har närmast
till hands«, och ett sådant kärl var Esther, ty ingen
kunde med villigare hjärta och lättare fjät löpa på Guds
ords stigar, eller med gladare mod skynda att utföra
hans uppdrag till lidande medåterlösta än hon.

«Se, där står Johanna och väntar på oss! Skynda
Edith, så springa vi i kapp!«

De båda barnen kilade i väg af alla krafter, så att
de snart hade ett betydligt försprång för sin moder, men
de små snabba fötterna slunto ofta på den glatta
uppkörda snön, och andtrutna och rödblommiga saktade de
småningom farten.

«Se, så vackert vårt hem är!« ropade Edith och
betraktade med glada blickar ett hvitt envåningshus med
veranda och frontespis, beläget i en tämligen stor
trädgård och omgifvet af höga lärkträd samt en och
annan svensk gran, som i sin yppiga, mörkgröna mantel
såg ut att medlidsamt betrakta sina kamrater, som
mistat sin beklädnad, just då den kunde tyckas bäst
behöfvas. «Jag tycker aldrig det ser så bra ut, som när
jag varit och sett de där små fula stugorna nere på
Båthusgatan.«

«Jag undrar, hvarför vi skola ha ett så mycket
vackrare hem och bättre kläder än lilla Nina«, sade Julius
tankfull. «Inte äro vi väl så mycket snällare än hon?
Hvarför gifver Gud icke lika goda hem åt alla
människor, tror du Edith? Jag kan inte känna mig riktigt glad
öfver att bo vackert, då jag ser många ha så mörka,
smutsiga och fula hem.«

«Jag tror inte, att vi barn kunna förstå, hvarför Gud
delar så olika«, svarade flickan efter att en stund hafva
tagit sin lille broders ord i betraktande, «men orätt kan
det icke vara, ty det står i bibeln, att intet orätt är i
honom.«

«Då är det väl därför, att Ninas pappa super, som
hon bor i ett så fult rum och har en så dålig bädd —
det gör inte vår pappa. Edith, kunna de rika icke hjälpa
de fattiga mer än de göra? Tror du icke, att det är
därför Gud gifver somliga människor mer pengar än
andra. Kunde inte vi göra något?«

«Vi äro inte rika, säger mamma«, svarade Edith
sakta.

«Men mycket rikare än Nina ändå«, ifrade Julius.
Jag har bra många pengar i min sparbössa — till och
med silfverpengar — och du har säkert lika många; kunde
vi inte ta och köpa en filt åt Nina, så hon sluppe ha
det där trasiga och smutsiga täcket?«

«Åh, så barnsligt Julle talar!« sade Edith med ett
leende af öfverlägset förstånd. «Tror du, man skulle
kunna få en filt för några slantar? Men om pappa och
mamma ville hjälpa oss, så ginge det nog. Jag vill gärna
gifva mina slantar.«

Alltså blef det beslutadt, att de båda barnen skulle
söka skaffa Nina en filt, och Julius kände sig glad som
en segervinnare, då han på trappan omfamnade sin gamla
sköterska och svängde rundt omkring med henne.

«Nej, men käre Julle då! han slår rakt ikull en
gammal stackare!« ropade den goda gumman halft allvarsamt,
halft skrattande. «Kommen nu in i barnkammaren bägge
två, så fån I se, om inte Johanna har en treflig brasa
och en god aftonvard att bjuda på!«

«Inte förr än mamma hunnit hem. Vi skola köpa
en filt åt Nina för våra sparpenningar, vet hon, Johanna,
— om blott pappa och mamma vilja hjälpa till!«

Modern steg nu upp för trappan och fick genast
del af det högviktiga beslutet. Hon log gillande och
lofvade göra, hvad hon kunde för att fylla bristen.
Julius hade, snabb som tanken, hämtat de båda sparbössorna
ut i farstun, oaktadt Johannas uppmaning att vänta med
penningräkningen, tills de kommit in. Men innan hon
hunnit tala ut, hade Julius räknat upp två kronor och
några ören i sin, och något mera i Ediths sparbössa.

«Aldrig har jag hört maken!« utropade Johanna.

«Hur skall det då gå med den nya, vackra kälken, Julle
skulle ha?«

«Det blir lika roligt att åka på den gamla, fast han
är litet ful. Hvad tänker Johanna det vore för roligt
att ha en ny, fin kälke, då jag visste, att Nina skulle få
ligga under ett så dåligt täcke?«

«Och jag skall be moster Helene hjälpa mig att göra
en sylåda af papp, tills jag får råd att köpa mig en«,
sade Edith.

«Kära hjärtans, han I råd att ta edra sparpengar
och hjälpa Bellins tösunge med, så har väl gamla
Johanna råd till en krona, hon med!«

«Hurra för Johanna och hennes krona! Det blir fem
kronor och tjuguåtta öre. Mamma, hur mycket kostar
en filt? Hur mycket få vi af mamma?«

«Nej gulle söte Julius! Han sliter kläderna af både
mamma sin och mig! Kom nu in och ät, så får han
tala med mamma om denna filten sedan!«

Johanna tog nu saken på allvar och sköt sina bägge
gunstlingar med mildt våld före sig in i barnkammaren.

Esther skyndade med lätta steg in i sin mans
arbetsrum. «God afton Georg!« hälsade hon glädtigt och
lade sin lilla hand på hans axel. «Så fördjupad i
arbetet som du är, har du väl icke väntat mycket på mig,
eller hur?«

«Jo, det skulle visst löna mödan att sitta och vänta
på en sådan liten kringstrykerska! Det är bara förargligt
att jag icke kan låta bli att finna tiden lång, då du ej
är hos mig«, sade mannen och såg henne leende i
ögonen. «Jag trodde i början, att du var borta och fick
den omtalade nya hatten — det behöfs verkligen ett
sådant här leende, rosigt ansikte som min gummas för att
taga sig väl ut i den där urmodiga hatten, du aldrig har
hjärta att lägga af.«

«Vänta litet, Georg, tills jag kostat ny klädsel på
min gamla hatt, och du skall få se, att jag kan bära den
ännu en vinter utan att genera mig.«

«Nej, nej, bort med den! Tror du jag blifvit så
öfverdrifvet sparsam nu, att jag skulle neka dig en
sådan nödvändighetssak?«

«Nej, det är jag, som är sparsam, ty de där
penningarne, som hatten skulle kosta, får du ändå icke
behålla, dem vill jag ändtligen hafva.«

«Ämnar min gumma börja göra insatser i
sparbanken?« frågade herr W. leende.

«I Guds sparbank ja — ja, det ämnar jag verkligen.
Vet du, jag vill hellre behaga min himmelske Herre i
min gamla hatt, än min jordiske herre i en ny.«

Esther tog upp sin virkning och satte sig bredvid
sin man. Hon berättade för honom, huru hon funnit
sakerna stå inom Bellinska familjen och visade med äkta
kvinnlig värme och vältalighet, huru mycket bättre
penningarne behöfdes där i huset än till en ny hatt åt henne
själf; hvarvid hon äfven omnämnde barnens frivilliga
offer af sina under lång tid hopsamlade slantar.

Herr W. såg upp från sitt arbetsbord, strök det
rika, blonda håret från pannan och fäste en varm blick
på sin hustru. «Ädlare än pärlor«, sade han leende och
lade en tiokrona i hennes hand.

Esther lämnade sin man med ett litet glädjerop, och
en stund därefter inträdde hon i sin systers rum med
några gardiner på armen. Det var ett soligt och ljufligt
rum detta lilla hörnrum med utsikt öfver de i
aftonrodnadens röda sken belysta snöfälten och de blå höjderna
i fjärran, och det liknade så mycket en himlens förgård
som en mänsklig boning här på jorden kan göra det.
Där doftade nu inga blommor i de höga fönstren, men
doftet af en evighetsblomma, som höll på att mogna
och utveckla sig för omplanteringen i «hemlandets« jord,
smög sig på ett ljufligt och högtidligt sätt in i den
inträdandes ande. Den unga, bleka fröken Helene satt i
gungstolen med Cloris i knä och en bok i handen.
«Snälla Helene, vill du hjälpa mig med dessa gamla
gardiner, så de kunna duga att sätta upp? Se, så vackra
de äro, där de äro hela! Men se här, och se här, hur
Cloris har rispat upp dem under sin vilda flugjakt —
ett sådant litet skadedjur! Tror du, det gifves en
möjlighet att få dem någorlunda hela? Jag skall hjälpa till,
så mycket jag hinner.«

«Det är väl ingen annan råd än att försöka, ehuru
det ser nästan hopplöst ut«, svarade den unga fröken.
Men då det är min egen favorit, som gjort skadan, får
jag väl göra mitt bästa att bota den. Åhjo, det går nog,
de komma att taga sig bra ut, då de bli uppsatta, blott
de blifva nätt lagade. Hvar skall du hafva dem? Inte
för egna fönster gissar jag!«

Esther fick åter berätta sin historia och yppa sina
små planer för ett deltagande öra, medan hon och
systern suto flitiga som myror vid sitt arbete. Det var
ett tråkigt och tidsödande arbete, men det ena hålet
efter det andra slöt sig för de små, hvita fingrarne, som
så kvickt rörde sig upp och ned, och hvarje styng var
taget af kärlek till honom, som sade: «Hvad I hafven
gjort en af dessa minsta, det hafven I gjort mig.«

Där Herren Jesus får vara den medelpunkt, kring
hvilken alla tankar och krafter kretsa, där är alltid
solsken i hemmet.

*

«Nu trodde väl frun, att jag ämnade bli borta hela
natten? sade Johanna i hviskande ton, då hon trädde in
i barnkammaren, där fru W. nyss hjälpt sina små i säng
och bedit med dem. «Jaså, de sofva redan, hjärtungarne!«

«Ja, de ha nyss somnat. De ville för ingen del
somna ifrån Johanna, men John Blund tog herraväldet
till slut. Nåå, du var välkommen, hoppas jag?

«Ja, den lilla sjuka flickan, hon blef glad, må frun
tro! Aldrig har jag sett maken till glädje. Men hon hade
inte råd att breda på sig filten, förr än bror hennes
kommer, sa' hon.«

«Tyckte du, jungfru Fina var nöjd med ditt besök?«

«Ja, om jag det vet, frun! Den stackars flickan ser
ut att ej kunna vara nöjd med någon ting. Hon såg
allt sur ut, då jag kom, men se'n jag lämnat henne alla
sakerna med hälsning ifrån frun och barna, klarnade hon
upp litet och gick och kokade kaffe åt mig. Och medan
hon gick ut och köpte kaffebröd, passade jag på och
satte upp gardinerna och — aldrig kan frun tro, så grannt
det blef i stugan, för se de gamla voro kolsvarta och
bara trasorna — ja, du stora värld!«

«Snälla du, säg inte så! Låt världens barn så där
åkalla sin Gud, men icke höfves detta den himmelske
Fadrens barn!«

«Detta har frun sagt mig förr, och ändå glömmer
jag mig! Men så är det, gamla vanor slå djupa rötter i
gamla hjärtan, ja men, göra de det! När jag då druckit
kaffe och var färdig att gå, lagade Fina sig till att skura
golfvet men suckade och pustade öfver far sin, som var
ute och söp. Då tyckte jag, det var synd om trollet,
vet frun, och då sa' jag till'na: Gå hon ut, jungfru Fina,
och sök rätt på sin stackars pappa! golfvet skall allt vara
rent, tills hon kommer tillbaks, tyckte jag, och så var
det med, för jämnt som jag vridit upp skurtrasan och
slagit ut vattnet, kom hon dragande med den gamle
fyllbulten, — stackars troll! Se, därför hann det bli rena
natten, innan jag kunde gå ifrån dem. Men nu hafva
de både rent i huset och mat — och så många tacker och
hälsningar, som både den stora och den lilla tösen
skickade frun, kunde jag icke bära med mej, en gång!«





KAP. VI.

Hemmets solsken.

»Dessa äro de, som re'n i unga år
Funnit sin Jesus och som i hans spår
Rönte, hvad hans nåd förmår,
Tvagne i Lammets blod.»

Så hörde Esther W. halhögt sjungas af en melodisk 
mansröst inne i Bellins stuga, då hon i förstugan
skakade de fina glittrande snöstjärnorna af sin kappa. 
Hon öppnade dörren och inträdde i rummet. En ung
man med smärt och fin växt, mörkt vågigt hår och
mörka, tankfulla ögon reste sig upp från stolen framför
Ninas bädd och besvarade med en lätt bugning den
vänliga fruns hälsning.

«Nu är Johan hemma, frun — min Johan!« jublade
Nina mot den inträdande, och det lilla magra ansiktet
med de stora ögonen lyste af glädje. «Detta är min
Johan, som är hemmets solsken nu igen, och han älskar
Jesus — just som jag trodde, vet frun!«

«Är ni verkligen en Jesu vän?« frågade Esther och

fäste en forskande blick på den unge mannen, som vid
Ninas öppenhjärtiga meddelande lätt skiftade färg.

«Ja, Gud vare lof! Jag är lycklig att kunna säga:
Ehvad jag lefver eller dör, så hörer jag min Herre och
mästare till.«

«Måtte ni då bli ett verkligt solsken i edert hem,
herr Bellin!« sade fru W. med värme och räckte den
unge mannen vänligt sin hand. «Men du har ej sagt
din bror, hvem jag är«, tillade hon, vänd till Nina.

«Det är frun, du Johan, den snälla frun, som skickat
oss de granna gardinerna och så mycket godt, och hon
har en liten fröken, som lärt mig att bedja Gud om ett
rent hjärta, och en liten fin gosse, som sade, att Jesus
står här vid soffan.«

«Mitt namn är Esther W.«, sade frun leende åt
den lillas ifver.

«Jag gissade det. Jag kände igen fru W. på
Ninas beskrifning, och jag är glad få säga eder mitt varma
tack för er myckna godhet mot mina systrar.«

«Det är ingenting att tala om. Det är ju nåd af
Gud att få göra något åt honom, och jag är glad, att
han kan använda mig till någon nytta.«

«Kristi kärlek har tvingat eder, fru W.! Ni har
på er själf erfarit sanningen af vår dyre mästares ord:
Saligare är gifva än taga.«

Esther satte sig på den stol, unge Bellin satte fram
åt henne, och betraktade Nina med välbehag. Hon låg
nu så hvit och ren på sin snygga bädd, och öfver det
lilla tärda anletet låg ett uttryck af fröjd, som tycktes
äga förmåga att meddela sig åt andra.

Nina visade sin snälla fru några vackra blomsterkort
samt en bild af den korsfäste, som hon fått af sin bror,

«Älskar du honom mycket, lilla Nina! Honom på
korset här?«

«Ja, o ja!« svarade lilla Nina med strålande blick.
«Han borttog ju min skuld!«

«Hur gjorde han väl då, du, Nina?«

«Vet inte frun det? frågade Nina med ögonen
vidöppna af förvåning.

«Jo«, svarade Esther leende, «jag vet det nog,
men det är så kärt för mig att höra det om och om
igen, ser du.«

«Han har väl tagit bort fruns skuld också, eller
kanske frun ingen skuld hade?«

«Jo, Nina lilla, jag hade en stor skuld, och den
har han tagit bort på samma sätt som din.«

«Ja frun, Herren kastade alla våra synder på honom,
när han dog på korset. Och nu har han tvättat bort
alla mina synder i sitt blod; och så har han klädt mig
i hvita kläder, så nu är jag så ren, så ren, ja, hvitare
än snön, säger Johan — och så tager han mig till
himlen, när jag i Herranom dör.«

Lilla Nina låg tyst en stund och lät de stora mörka
ögonen irra omkring rummet.

«Är det mycket vackrare i himlen än här, frun?«
frågade hon plötsligt och vände ögonen till fru W.

«Ja, lilla vän, mycket vackrare än här. Mycket
vackrare än lilla Nina kan tänka sig!«

«Men nu tycker jag allt, att här är fint också, se'n
den snälla moster Johanna satte opp de granna
gardinerna, som frun gaf Fina. Och Fina hon tvättade
fönsterna och smetade spisen ensam, vet frun, och lagade
duken, som lille Pip ryckte sönder. Och moster
Johanna, hon skurade golfvet, och Wille han torkade, han,

Fru W. tyckte äfven, att rummet blifvit fint mot
förr. Hennes gamla gardiner togo sig helt ståtligt ut
mot de klara fönstren, och det rena golfvet beströdt med
finhackadt, doftande granris såg så trefligt och landtligt
ut. Hon ämnade just säga Nina sin tanke härom, då
dörren öppnades och Fina inträdde med en liten korg
på armen, innehållande strutar från kryddboden. Äfven
på hennes bleka ansikte låg en glimt af solsken. Hon
såg nätt och fin ut i sin rena, fastän urblekta
bomullsklädning och det ljusa förklädet. Hennes rika hår var
ordentligt uppfästadt, och den smärta, spensliga gestalten
rörde sig med mera liflighet. Då hon såg, hvad
främmande hon hade, lyste en liten stråle af glädje ur
hennes blå ögon, och hennes hälsning gränsade i dag till
hjärtlighet. Med mjuk och ledig tunga uttryckte hon
sin tacksamhet för fru W—s oförtjänta godhet, och ord
fattades henne icke, då hon i lifliga drag målade «sin
förvåning öfver att finna ett sådant verksamt deltagande
hos ett fruntimmer i fru W—s samhällsställning, då
hennes förra erfarenhet var den, att de högre stånden i
allmänhet betraktade det lägre folket mera som bättre
organiserade arbetsdjur, än som människor. Men nu hade
fru W. visat sig vara ett aktningsvärdt undantag från
denna regel, och därför satte Fina dubbelt värde på
hennes godhet — mera för bevekelsegrunden än själfva
gärningen.« Det såg nästan ut, som Finas spökrädsla
för läsarne fått dödsstöten, sedan hon gjort den
erfarenheten, att de i verkligheten voro glada, vänliga och
varmhjärtade människor, då de förut för hennes fantasi
spökat i de hemskaste skepnader af dysterhet och
kärlekslöshet.

Sedan Fru W. språkat en stund med de båda
syskonen, om hvad som möjligtvis skulle kunna göras för
att lindra och motverka lilla Ninas lidande, gjorde hon
sig i ordning att gå, då tunga och osäkra steg hördes
i förstugan, och Henrik Bellin själf med buller och bång
inträdde i stugan.

«Hå, se! Ha vi inte våran fru här igen!« utropade
han, något sväfvande på målet, och räckte fram sin breda
näfve med ett godmodigt skratt. «Det är en galant
människa det, som inte skäms för att titta in till fattigt folk
och räcka dem en hjälpsam hand! Det är hand som
duger, detta«, fortsatte han, i det han fasthöll Esthers
lilla mjuka hand i sin, så att hon satt som i skrufstäd,
oaktadt de fåfänga försök hon gjorde att slita sig lös.
«Den har burit ut många sorger och burit in mycken
glädje i fiskargubbens stuga, — och det har hon väl
gjort efter gammal vana, tänker jag. Ja, en sådan fru
skulle en sätta i glasskåp — om en bara hade något —
för se, maken till 'na tror jag inte di har i sta'n, sen
min Lina dog ifrån mig. För se, hon var en sådan
galant människa hon, som frua, ska ja säga 'na, frua
lilla! Ja, se här, frua, är då son min, och är inte han
så lik mor sin som ett bär! Men se, nu är det lite på
tok med honom, ska frun veta, för di har satt i honom
däroppe i Stockholm, att han skall vara så helig och
sekterlig, och nu unnar han inte farsgubben att ta sig
en sup, ha, ha, ha! Men ser hon frua. Henrik Bellin,
han super när han vill, och låter bli, när han vill! Ja,
gör han inte så, frua!«

«Ja, sade Esther, jag har med glädje hört, att er
son öfvergifvit synden och blifvit en Jesu Kristi lärjunge,
och detta är en evig lycka, hvaröfver äfven ni, hans egen
fader, borde vara glad. Äfven jag räknar som min
största lycka att vara en af dessa, ni kallar heliga. Och
ni, käre Bellin, kan också blifva så lycklig. Jesus väntar,
att äfven ni skall tröttna i syndatjänsten, och inse edert
behof af frälsning.«

«Nej så aldrig heller, frua! Aldrig i lifvet gör I
mig till läsare, om både frua och pojken här predikade
natt ock dag — ja ursäkta mej, frua! jag visste inte, att
frua var med läsarne. Men som sagdt, Henrik Bellin
tar sitt glas, så länge han tycker, och så kan han sluta
opp, när han tycker, och därmed punktum!«

«Men tänk nu, Bellin, om Gud skulle behaga att
kalla er själ hädan, innan ni tycker tiden vara inne att
sluta supa! Ni har väl hört ur Guds bok, att drinkare
ej skola ärfva Guds rike?«

«O, pappa! då får du icke i Herranom dö!« utbrast
Nina ångestfullt.

«Tycker frua, att Henrik Bellin ser ut att dö snart?«
frågade han, och rättande ut sig i hela sin bredd ställde
han sig midt framför henne och såg på henne med en
skälmaktigt plirande blick.

«Nog ser ni ut att vara frisk och stark, käre vän!
Men lita ej på denna styrka, ty det finns en starkare
däruppe, som på ett enda ögonblick kunde göra er
svagare och hjälplösare än ert lilla sjuka barn här — ja,
äfven kalla er in i evigheten före henne. Ni tycker det
går an att lefva utan Gud, men hur tror ni det går att
dö utan Gud.«

«Mitt lilla pyre, hon är allt dålig, hon«, yttrade
Bellin, i det han med en viss oro vände sig bort från
Esthers forskande och allvarliga blickar. «Och så ha di
lärt henne med att kälta på pappa. Ja, ja, gulle, se inte
så på pappa du! Pappa ska allt sluta opp med supinga
endera dagen.

En djup skugga hade under detta samtal lägrat sig
öfver «hemmets solsken«.





KAP. VII.

Solskenet sprider ljus och värme.

Vi följa åter vår kära fru W. på en af hennes
«hemlighetsfulla utflykter«. Besöket gällde denna
gång en ung arbetare, som blifvit illa skadad vid en
större byggnad och nu låg döende i sin fattiga moders
hydda. Försedd med sådan medicin, som «den store
Läkaren« föreskrifvit för alla själssjuka, anträdde Esther
sin vandring. Äfven denna gång hade den
uppfinningsrika kärleken funnit utväg till medel för lindrande af den
lekamliga nöden. Då hon inträdde i det lilla trånga
men snygga sjukrummet, såg hon Johan Bellin sitta
nedlutad öfver dödsbädden och med blickar fulla af sorg
och deltagande betrakta den döendes bleka, vanställda
ansikte. Den halföppna bibeln i Johans hand vittnade
om ämnet för de båda unge männens samtal.

«Ja«, rosslade den döende, «det är ingen konst för
dig, Johan, att tro, att Gud är nådig. Du har alltid
varit en stadig och beskedlig pojke, du. Men jag, ja,
det vet du väl, Johan. Jag har varit med i allt, som

ondt är. Gud kan nog bli trött med mindre än så.
Det är inte roligt för en sådan som mig att ligga och
dö?...«

«Här är ingen åtskillnad; allesamman äro vi
syndare och hafva intet att berömma oss af inför Gud«,
invände Johan. «Och låt vara, att jag i det yttre visade
mig mera anständig än du, Adolf, så var dock mitt
hjärta lika fördärfvadt, lika långt borta ifrån Gud, som
ditt.«

«Men du vet icke allt, du Johan! Du vet bara, att
jag drack och slogs och var oregerlig, men att jag i
smyg tog pengar till brännvin ifrån min fattiga mor.
Nej, det trodde du mig inte om, Johan! O, hur skall
det gå med en sådan?«

«Hör, Adolf, hvad den barmhärtige och
sannfärdige Guden säger dig i sitt ord: 'Si jag utstryker dina
missgärningar för min skull; och kommer dina synder
intet mer ihåg'.«

«Men detta är inte allt, nej, det är allt värre än
detta, Johan; hvad skall du säga, när du får veta, att
jag var med...« stönade den döende ångestfull och
gjorde ett häftigt försök att resa sig upp i bädden,
oaktadt skadorna och smärtorna i den sargade kroppen.
— «Ingen annan än de där såg, att jag var med, då,
då Pelle Brand dog... blef ihjälslagen.... Ingen
visste, att min hand«, hväste han, under det kallsvetten
pärlade på den dödsbleka pannan och han tungt nedföll
på kuddarne.

Äfven Johans klara panna vardt blek. Men han
fattade den skälfvande handen mellan sina och sade med
en röst, som vibrerade af sinnesrörelse:

«Om edra synder äro blodröda, så skola de varda

snöhvita.« «Därför bekänner jag dig min synd och
förskyler icke min missgärning. Jag sade: Jag vill bekänna
för Herren min öfverträdelse; då förlät du mig min synds
missgärning.« «Gör så, Adolf! bekänn din missgärning,
och den barmhärtige Guden skall förlåta dig, och dina
blodröda synder skola varda snöhvita!«

Den döendes flämtande andedräkt blef lugnare. Ljuft
och stilla letade sig de gudomliga orden till hans hjärta,
och han rörde sina läppar likasom i tyst bön. Men åter
började hans bröst våldsamt höja och sänka sig, det
sårade hufvudet kastades af och an, och den oroliga elden
glödde åter i hans blickar.

«Johan«! utbrast han, «om du visste hur jag
smädat Gud och gjort narr af alla, som tro på honom!
Om du visste allt det onda, jag sagt om både dig och
alla andra, som jag tror vara af det folket — huru jag
förbannat dem och önskat dem till helvetet, hvad skulle
du säga då?«

«Jag skulle säga, att jag hade alldeles samma sinne,
då jag var främmande för Gud, fastän det ej fick bryta
ut i ord. Men vill du ej hellre höra, hvad Gud säger
om dig, Adolf?«

«Jag minns, hur det står i katekesen, att han skall
säga till de ogudaktige: 'Gån bort ifrån mig, I
förbannade, uti evinnerlig eld' — och det är väl jag, det«,
rosslade den sjuke med sakta jämmer och lade handen
på det flämtande bröstet. «Jag tycker redan det brinner
härinne....«

Johan öppnade sin bibel och läste: «Mig som
tillförene var en hädare, förföljare och våldsverkare; men
mig är barmhärtighet vederfaren, emedan jag har gjort
det ovetande, i otro.« «Ser du, Adolf, den store aposteln
Paulus hade före sin omvändelse samma sinne som du,
och samma synder bekänner han sig hafva gjort som
du; tror du icke, att samma barmhärtighet, som
vederfors honom, äfven står öppen för dig?«

Åter en stunds tystnad. Men återigen flammade
oron upp i den döendes blick, och den feberheta
handen famlade efter Johans.

«Johan du!«

«Ja, Adolf! Vill du höra mera, af hvad Gud
säger?«

«Nej, vänta, det är inte endast detta, det kommer
så mycket för mig, så många synder. O, med mig blir
det aldrig väl! Det är som det vore så fullt, fullt ikring
mig här — alla möjliga synder!«

«Alla synder, säger du, Adolf!«

«Ja, jag tror inte det finns någon synd, som jag ej
varit med om. — Alla möjliga synder!«

«Så vill jag å Guds vägnar säga dig, Adolf, att Jesu
Kristi, hans sons, blod renar dig af alla synder — alla
möjliga synder.«

«Om jag hade lyssnat till dig, sist du talte med mig,
Johan! Om jag hade brytt mig om det, medan jag var
frisk, men jag har aldrig sett förr än nu, hvilken
förfärlig syndare jag är!«

«Du har icke heller förr än nu sett, att Jesus
Kristus är kommen i världen att frälsa syndare. Han säger
själf, att han icke är kommen att kalla de rättfärdiga utan
syndare till bättring.«

«Men för mig är det säkert för sent!« flämtade
Adolf. — «Jag känner att jag redan är förtappad! Jag
tycker det känns så. Månne jag inte är det, du Johan?

«Jo, det är du nog, men just därför behöfver du

en sådan Frälsare, som är kommen att uppsöka och frälsa
det, som förtappadt var.«

«Är det mig det, du Johan? Ack, det är väl aldrig
så väl!«

«Du sade ju, att du är förtappad?«

«Ja, det är nog inte bättre, det.«

«Då är Jesus kommen att uppsöka och frälsa dig,
Adolf, just dig!«

«Gud ske lof för det! Gud ske lof! Men om
jag ändå icke hade gjort så mycket ondt — det är som
det skulle ligga så tungt här.« Och han lade den
skälfvande handen på bröstet, under det han vred och vände
på sig, liksom sökte han undkomma en tryckande tyngd.
«O, det svider långt värre i min usla själ än i min
krossade kropp.«

«Sannerligen, han bar vår krankhet och lade uppå
sig vår sveda. Han är sargad för våra missgärningars
skull och slagen för våra synders skull; näpsten ligger
uppå honom, på det vi skulle hafva frid, och genom
hans sår äro vi helades sade Johan med ljuft allvar.
«Den store Läkaren, han som dött för dina synder, är
dig nära. Låt honom få sköta om dina själaskador!
Han kan hela dem alla med Gileads balsam. Låt honom
säga till dig som till synderskan och den borttagne:
Dina synder förlåtas dig!«

«Tror du, han vill göra det med mig, Johan? Tror
du, han vill göra det nu? Om han ej gör det strax,
blir det för sent — det känner jag.«

«Det är icke Jesus, som dröjer med hjälpen; det är
du, Adolf, som dröjer att taga emot frälsningens gåfva.
Skynda och fatta uti den utsträckta handen — och du
är frälst!«

«Och jag är frälst — jag är frälst. — Ja, det måste
vara så — jag är frälst — jag ser det nu — tror det
nu. — Tack, o Jesus, att du ville frälsa — en sådan —
som mig!«

«Lofva Herren min själ och allt det uti mig är, hans
heliga namn! Lofva Herren, min själ — den dig alla
dina synder förlåter och helar alla dina brister!« sade
Johan sakta och halfhögt och lutade sig närmare den
döende, som med ett leende af stilla frid slöt sina ögon
i en lugn sömn.

Ändtligen varseblef Johan fru W., som tyst och
ohörbart slagit sig ned på en stol bakom hans — en osedd
åhörarinna af de båda unge männens samtal. Han steg
upp och hälsade henne vördnadsfullt, yttrande sin fägnad
att återse henne i en nödens och lidandets boning.

«Är den unge mannen skadad?« frågade Esther.

«Ja, dödligt. Han har säkert icke många timmar
kvar, innan Herren kommer. Gud vare lof, att han fick
tillräcklig tid att taga emot frälsning — såsom en brand
ryckt ur elden. Vi ha varit kamrater i synden, allt se'n
vi voro små, intill dess jag reste till Stockholm, och nu
återser jag honom döende.«

Johan kunde ej hindra ett par klara tårar att falla
ned på den döendes hand, som han ännu höll sluten i
sin, fast han själf visst tyckte det vara omanligt.

«Hvar är gumman, hans moder?«

«Hon gick nyss till apoteket. Stackars gamla moster
Thorman! Hon hoppas, där intet hopp är.«

«Arma moder! Arma moder!« sade Esther lågmäldt
men med djup rörelse, och, betraktande den slumrandes
dödsbleka ansikte, fortsatte hon: «Han var sin moders
ende son, och hon var änka. Ack, att Herren finge säga
till henne som till änkan i Nain sitt: 'Gråt icke!' Men
känner jag henne rätt, så har hon visst icke mycket
förtroende för Guds heliga ord.«

«Nej, ack nej! Hon är alltför förnuftig att tro på
bibeln«, svarade Johan. «Hon är rationalist, och min
stackars syster Josefina har af henne insupit mången fördom
mot det heliga ordet. O, att de finge öppna ögon att
se, huru detta ord håller att både lefva och dö uppå!«

«Herr Bellin«, sade Esther efter en kort tystnad,
«har icke Rättfärdighetens sol börjat skina in i edert hem än?«

«Jo, Nina badar sig i det klaraste solsken«, svarade
Johan leende, «men för de andra är solen ännu dold
bak mörka skyar.«

«Er äldsta syster synes mig mera vänlig och
tillgänglig än förr; men det är väl glädjen öfver er
hemkomst, som så där lyser fram?«

«Jag hoppas, att Josefina ej är så otillgänglig för
Guds ord, som hon låter påskina«, svarade Johan något
tvekande, «men hon har fått tänka för mycket på egen
hand, min stackars syster. Frälsningens väg genom tron
på den korsfäste synes henne allt för enkel, och i stället
för att tro och vara lycklig, resonnerar hon och är
olycklig. Detta i förening med hennes stora känslosamhet,
som allt hitintills flödat i en falsk strömfåra, håller henne
borta ifrån hennes frälsnings Gud. Dock, den högstes
högra hand kan allting förvandla! Jag känner mig nästan
viss, att hon, trots alla hinder, skall blifva frälst, dock
såsom genom en eld!«

«Det gör mig glad att höra er säga så, herr Bellin.
Hon har gjort ett djupt intryck på mig, och jag har fått
henne på mitt hjärta! Men er far då, är han lika stark
i sin säkerhet ännu?«

Johan vände hastigt sitt ansikte åt sidan, men fru
W. hade redan observerat den djupa rörelse, som
afspeglade sig däri vid hennes fråga.

«Min stackars fader lefver allt ännu efter den gamla
naturen. Han försökte visa sig lite mera städad de första
dagarne af min hemmavaro, men nu är det åter på det
gamla viset. Men, rusig eller nykter, söker han aldrig
förarga mig eller hindra mig att läsa Guds ord. Min
enda förhoppning har dock sitt fäste däri, att Jesus frälst
mången drinkare, lika djupt sjunken som han.«

Detta, i låg ton hållna samtal, afbröts nu genom
madam Thormans inträde i sjukrummet. Hon hastade
fram till sängen, i det hon sände de båda främmande
ett misstänksamt ögonkast. Där stod hon nu, med
blicken häftad vid det där bleka ansiktet, där döden redan
börjat breda sina djupa skuggor, och vred sina händer
i tårlös smärta.

Fru W. uppsteg från sin stol och närmade sig
vänligt den tröstlösa modern, som blott skakade sitt
hufvud åt de tröstens ord, som sades henne af den
varmhjärtade kvinnan. Med en suck vände fru W. sig till
unge Bellin:

«Ni lämnar honom väl icke, förr än Herren kommer,
herr Bellin?...«

«Johan Bellin«, ropade en darrande och förtviflad
röst, «låt mig nu se, om du har så ömt hjärta, som du
har vackra ord i munnen! Orkar du med att lämna
mig ensam med den här?«

Hon gömde sitt ansikte i sina händer under ett sakta
men hjärtslitande jämrande.

«Jag stannar här hela natten, moster Thorman«,
svarade Johan och lade sin hand på gummans axel, i det
hans mörka ögon glänste af varm rörelse. «Och
antingen ni tror Guds ord eller icke, så är dock er Adolf
frälst och skall i dag vara med sin Herre och Frälsare
i paradiset!«

«Du säger det, du Johan. Ja, det skulle väl inte
jag missunna honom.«

Esthers tårar runno ymnigt, då hon sade den
sörjande kvinnan farväl, på samma gång hon tryckte några
silfvermynt i dennas darrande hand.

En timme senare fick Adolf Thormans frigjorda ande
lämna den blödande och sargade stofthyddan och gå in
genom portarne i den gyllne staden, tvagen i Lammets
blod.




KAP. VIII.

Ljus af hans ljus.

Den heliga hvilodagen nalkades sitt slut. Den
nedgående solens sista, röda strålar drogo sig
dröjande från de hvita hustaken, de i rimfrost glittrande
trädtopparne och de snötäckta bergspetsarne i fjärran,
liksom älskade hon att så länge som möjligt lysa och
värma den jord, där så mycken synd, köld och smärta
fäst sin boning. Kära sol! hvilken skön och talande
bild är du ej af Rättfärdighetens sol, som uppgick öfver
den under förbannelsens tyngd suckande jorden och lät
hela ljuset af sin sanning, hela värmen af sin kärlek stråla
ned öfver det folket, som i mörkret vandrade, för att
lysa dem vägen till den ljusa staden, där intet mörker,
ingen synd och ingen död mera finnes.

Dörrarna till stadens nya, prydliga missionssal
öppnades, och ut strömmade en böljande människoskara,
som där inne hört lifvets ord om en korsfäst frälsare.
Gamla gubbar och gummor med grånade hår och
skrynklade kinder, iklädda sina hälgdagskläder; kraftfulla

män ur arbetsklassen med grofva, väderbitna ansikten;
medelålders kvinnor i torftig dräkt, med magra,
bekymrade anleten; raska, välklädda ynglingar; jungfrur med
själfkärt utseende och väldiga lösflätor, små gossar och
flickor med glada, rosiga ansikten, en del i bättre, en
del i sämre kläder; en och annan dam ur den högre
klassen med svajande plym och förnäm ansiktsmin, ja
till och med en och annan herre med lorgnett och
kindskägg — alla dessa trängdes om hvarann i brokigt
virrvarr vid dörren för att skynda tillbaka till sina hem.
För en fysiognomist skulle här varit ett vidsträckt fält
till intressanta observationer. En sådan skulle i mångas
ögon spårat återskenet af en stilla, allvarlig glädje — den
fullkomliga glädje, som endast Jesus kan gifva, men som
världen hvarken kan gifva eller taga, då han däremot i
andras ansikten kunnat se förakt och hån lysa fram.
Hos en och annan kunde man få se tårade ögon och
nedstämd uppsyn, som vittnade om, att den
genomstugna handen ej klappat förgäfves på hjärtats dörr, men
hos de flesta lästes blott liknöjdhet och köld. Här
var ett stort åkerfält besådt med oförgänglig säd — en
fyrahanda sädesåker. Huru många ädla sädeskorn hade
ej fallit på den trampade vägen, på den obrutna klippan,
i den törniga tegen! Huru många hade väl fallit i den
djupa, goda jorden? Denna fråga är icke endast en
tidsfråga, den är af evighetsnatur.

Bland de ståndspersoner, som vågat blanda sig med
den «gemena hopen«, för att få med af lifvets vatten,
var herr W. och hans kära maka. Edith och Julius hade
hunnit ett godt stycke före sina föräldrar, då Julius
afbröt det lifliga samspråket genom att vända sig om och
ropa;

«Mamma! där borta går lilla Ninas bror och syster!
Skola Edith och jag kila fatt dem och höra, hur Nina
mår? Ingen ifrån oss har varit hos henne sedan i
förrgår!«

«Springen!« ljöd moderns glada svar, under det
hennes ögon vändes åt det håll, dit barnens små snabba
fötter buro dem. «Men skall jag tro mina ögon! Är
det icke Henrik Bellin — han och ingen annan, som
går där nere vid Josefinas sida? Finns det någon i
staden med så breda skuldror som Henrik Bellin?«

«Såg du honom icke inne i salen?« frågade hennes
man förvånad. «Jag för min del såg honom mer än
nyttigt var — jag höll på att göra förluster för Bellins
skull.«

«Förluster? Du talar gåtor, Georg! Han var väl
icke öfverlastad? Han ser ut att gå med nästan lika
spänstiga steg som sonen.«

«Nej, denna gång var visst den första jag sett Bellin
riktigt nykter, men jag hoppas, det icke var den sista!«

«Ack, Georg, om dina förhoppningar vore en
profetia! Men du talade om förluster, och du såg
honom mer än nyttigt var — tyd mig denna gåta, min
käre vän!«

«Jo, ser du Esther, jag blef verkligen så upptagen
af att se på Bellin, att jag höll på att gå miste om
mycket af min andel i ordet. Jag hade följt med min herde
ett godt stycke ut på den gröna ängen och kände mig
må godt af det friska betet. Guds ord blef mig så
underbart stort och ljufligt, och jag kunde ej afhålla mig från
att kasta blickarne ut öfver den lyssnande skaran framför
mig i en nästan omedveten afsikt, att med ögonen vilja
uppfatta verkan af den andeutgjutelse, jag inom mig

kände vara på färde. Jag fick då se ett ansikte, hvars
lifligt växlande uttryck återgaf hvarje växling i
predikantens framställning. Då predikanten talade om, huru
ulfven bortrycker och förskingrar fåren, då mulnade det
där ansiktet, men då där blef tal om, huru den gode
herden går efter de vilselupna, till dess han finner dem,
då klarnade ansiktet upp, och jag kom på mig, att jag
log med åt detta ansiktes glada leende. Och var det
något mera djupgående ställe i predikan, som det ej
kunde återgifva, ja, då har jag gått detsamma förlustig.
Detta ansikte tillhörde stadens privilegierade drinkare,
Henrik Bellin. Detta, mitt väna vif, är lösningen på
gåtan, men icke vågar jag därför taga för afgjordt, att
allt redan är väl för Bellin.«

«Det var likväl en god lösning, ja, i sanning god«,
sade Esther, och hennes ögon glänste varmt under de
fina ögonbrynen. «Det är redan mycket vunnet därmed,
att han går och hörer Guds ord, och det i nyktert
tillstånd. Jag tycker vi äga rättighet att hoppas det bästa
redan. Det var kanske både vinst och förlust för mig
i dag att vara närsynt!«

«Vi få hoppas och vi få bedja: 'Hvad två af eder
komma öfver ens på jorden, hvad ting det helst kan
vara, som de bedja om, det skall dem vederfaras af min
Fader, som är i himlen'.«

«Ja«, svarade Esther, låtom oss bedja och icke
förtröttas! Men nu tror jag vi stanna och invänta våra
små, innan vi vika om hörnet. De komma där borta
— jag känner igen min lilla trulsa på hennes röda kjol.
Vi ha säkert roliga nyheter att vänta«, tillade hon leende,
då hon såg sina båda barn under lifliga åtbörder och
ifrigt samspråk närma sig. Och hennes moderliga

skarpsinne kom ej på skam. «Mamma!« ropade Edith med
högröda kinder, «vi ha träffat Hulda och Jenny Gran
och Anna och lilla Beth, och de äro så höfliga och
städade nu mot förr, så man kan knappt känna igen
dem. Du kan ej föreställa dig, hur stygga barnen vid
Båthusgatan varit förr, då vi gått förbi dem.«

«Ja, och gossarne Nillén och Kalle Yster — en
stor, elak pojke, som blängde så ondt på oss under
luggen — de kallade Edith för 'tippa fåfäng', och mig
kallade de 'morsgris' och 'kruka' mer än en gång«,
upplyste Julius.

«Kalle Yster? Heter han icke så, den där långe,
mörke gossen med de plirande ögonen, som alltid är
färdig med så riktiga svar?«

«Jo, pappa! Moster Helene kallar honom alltid
'min snälle Karl', men han var långt ifrån snäll, han,
innan han började gå i söndagsskolan! Vet pappa, hur
han gjorde, när Edith första gången frågade, om han
icke ville följa med sin lilla syster till söndagsskolan?
Han tog af sig mössan och slog henne i backen och
bugade sig alldeles dubbel, och så sade han: 'Tackar
aldra ödmjukast, min heliga fröken, att hon bjuder en
så stor syndare som mig! Jag skall komma, bara jag
får hälften med af sockergrisarne i julgranen, och så blir
jag ett helgon på köpet', sade han och vände utin på
ögonen och suckade, så de andra gossarne höllo på att
kikna af skratt. Har du hört så elakt?«

«Stackars barn! han visste icke bättre, han gjorde
det ovetande i otro.«

«Men nu vet han bättres sade lilla Edith. «Han
har sagt för sin syster Anna, att det var illa gjordt och

att han aldrig skulle hafva burit sig så åt, om han vetat,
att moster Helene är så snäll och vänlig.«

«Och så vardt Kalle Yster en snäll gosse, är det så,
Edith?«

«Åh«, svarade Edith dröjande, «han är just inte snäll
ständigt, han kan allt vara stygg ibland nu med, men
jag tror han försöker att vara snäll för det mesta —
och det går nog till slut, fast det icke går så fort —
det är jag säker om.

«Hur kan liten Edith vara så säker därpå?« frågade
hennes mamma och såg henne i de af glad ifver strålande
ögonen.

«Jo, ser du mamma, han beder. Hans stora syster
har sett honom falla ned och bedja till Gud, då han
trott sig vara ensam.«

«Vill frun ha någon fisk i dag?« frågade morgonen
därpå en näpen jungfru, i detsamma hon gläntade på
fru W—s sängkammardörr.

«Hvad för slags fisk, Lotten?«

«Lake, frun, och den som är stor och grann också!
Skall jag säga, att frun vill ha den?

«Jag kommer genast, Lotten — men se här, tag
med den här lilla yrhättan till köket, medan jag är ute.
Se, hur hon left med mitt zefirgarn! Fy, Cloris!«

«Sockergrynet får inte trassla bort fruns vackra garn«,
sade Lotten varnande och hotade den ystra och smidiga
favoriten med lyftadt finger. «Hon får i stället komma
med till köket och spisa lake, hör hon!«

«Sockergrynet« lät ej säga sig detta två gånger.
Med ett ledigt hopp var hon uppe på flickans axel,
bearbetande af alla krafter hennes kind med sitt mjuka,
runda hufvud.


«Go moron, go moron, frua lilla!« ropade en
väldig, men vänlig basröst emot fru W., innan hon ännu
fått den hälsande i ögonsikte.

«God morgon, käre Bellin! Och ni är ute själf och
säljer fisk i dag? — Se, sådana sköna lakar! Huru
mycket väga de?«

«Ja, se om jag det vet! Nej frua, låt betsmanet
hänga, där han hänger, för se, hur mycket fisken väger,
så är han för lätt ändå. Det är jämt det! Jaa, titta på
mej hon, frua lilla! Nu ser hon Henrik Bellin nykter
för första gången kanske, och det han nu säger, det
säger han inte i fyllan och villan! fisken är för lätt, hvad
han än väger.«

«Men, käre Bellin.«

«Ja, ta hon fisken, frua lilla, och känn, om det inte
smakar lite tacksamhet af den ändå! Det är bara ett
litet bevis, att det finns en smula erkänsla i den gamle
fyllbultens själ för allt, hvad frua har gjort för mig
och ungarne där hemma. Fisken är för lätt, det är
säkert det!«

«Snälle Bellin, den är för tung. Jag kan ej taga
den«, sade Esther med tårar i ögonen.

«Se så, se så! Jag har något roligt att tala om
för'na och därför så tog jag de här fisksnärtarne som
förevändning, och bli nu inte ledsen på den gamle
fiskarbussen, utan ta emot fisken, om inte för annat, så för
lille kissens skull — se på, se på, kissen förstår allt
gubbens mening han! Ja, gulle frua!«

Det låg så mycket vänligt öfvertalande i Bellins blick
och röst, att Esther ej längre kunde afslå den erbjudna
gåfvan. Hon tackade hjärtligt, och som hon gärna ville
höra det där «roliga«, bad hon honom stiga in i salen

och dricka en kopp kaffe, medan de samspråkade.
Hennes fina, kvinliga skarpsinne sade henne, att hvad han
hade att omtala, var en bönhörelse från honom, som
sagt: «Hvad två af eder komma öfver ens på jorden,
hvad ting det helst kan vara, som de bedja om, skall
det vederfaras dem af min Fader, som är i himlen.«
Här var visserligen något af dessa underverk på färde,
hvarpå vår tid, så rik på Andens blåsande, har att
uppvisa det ena glädjande exemplet efter det andra, men
som dock de andligen blinde lika litet se, som deras
likar på Jesu tid i den anspråkslöse timmermannen från
Nasaret sågo Guds härlighets sken och hans väsens rätta
beläte. Hon behöfde icke länge skärskåda sin gäst för
att finna honom så helt annorlunda mot förr. För första
gången på de tio år, hon varit bosatt på platsen, såg
hon Henrik Bellin stå stadigt på sina ben. Den
godmodiga humor, som alltid stämplat hans väderbitna
ansikte, äfven under hans djupaste förnedring under rusets
förslafvande välde, var visserligen kvar, men syntes nu
paradt med djupt allvar. De blå ögonen hade ett helt
olika uttryck mot förr. Där lyste nu någonting, som i
Esthers tycke var likt ett återsken af den frid, som icke
världen kan gifva; och ehuru hans tal var lika högljudt
och bullrande som förr, var dock hans uppträdande
städadt och sansadt.

«Bellin hade ju något roligt att tala om för mig?«
sade fru W., då de inkommit i salen.

«Joo, ser frua, nu kan Henrik Bellin också sjunga:
'Snaran är sönder, och fågeln är fri!' Ja, det kan han,
frua, och Herren vare evigt tack och lof för det!«

«Och till den sången vill jag sjunga amen halleluja«,
svarade Esther med bäfvande fröjd. «Men säg mig nu,
hvilken snara ni menar?«

«Jo, jag menar djäfvulens snara, frua lilla. I den
snaran har jag setat fången, alltse'n jag lärde minnas.
Min stackars mor gick på den breda vägen, frua — far
har jag aldrig haft — och mig drog hon med på samma
väg, så snart jag blef så pass, att jag kunde synda. Så,
när jag blef en attan, nittan år, kom jag i
brännvinssnaran, och i den tjänsten har jag varit satan trogen allt
intill blods, frua. Och min stackars hustru och de
fattiga ungarne där hemma, de ha fått betala kalaset med
både hälsa och lycka, de«, fortsatte han med den starka
stämman vibrerande af djup rörelse, under det ymniga
tårar droppade från hans ärliga ögon. «Men nu är det
slut med den tjänsten, vet frua, och nu får den frigifne
fången sjunga om igen — ja, in i själfva döden: 'Snaran
är sönder och fågeln är fri!'«

«Hur gick snaran sönder? Låt mig höra det!« bad
Esther, som nu vågade lämna glädjen allt större rum.

«Jo, ser frua, jag fick se så klart, som jag ser frua
stå där — sätt sej frua, för jag går inte, förr än jag
talat om alltihopa för'na, och det är en hel lång ramsa,
ska' jag säga na', — ja, jag fick se, att jag var en
förtappad syndare, som det varit rätt åt att Gud kastat till
helvetet. Ja, om nånsin en människa på jorden varit värd
att heta den förnämligaste af syndare, så var det väl
den uslige Bellin. Men den välsignade Jesus — Guds
Lamm, som bär världens synder — han tyckte inte, att
Bellin var för usel att bli frälst eller att hans synder
voro för tunga att bära bort, han, utan han kom och
tog hela den tunga bördan och vräkte ned den i
nådehafvets djup och med samma strök han ock ut hela det

femtiårs långa syndaregistet med sin blodiga och
genomstungna hand, och det blef så stort för mig, frua,
att han gifvit sitt heliga lif och blod för en stackars
försupen fiskares frälsning. Tänk ändå en så'n underlig
Gud, som vill ha en tocken en in i himlen, som inte
herrarne här i stan vill se i köket engång. Men han
har många fiskare där förut, frua, han förstår sig på
tocke folk, han, och att han trifs lika bra med fattiga
fiskare som med fint och lärdt folk, det kan jag se, när
jag läser om Petrus och de andre lärjungarne, som
brukade sitta på sjön och kanka och lägga ut nät och ryssjor
just som Henrik Bellin — och då känner jag mig riktigt
lite stor i hågen öfver att vara fiskare, vet frua!«

«Får jag höra, hur och när Gud fick öppna edra
ögon«, bad fru W. leende.

«Ja, ser hon, frua lilla, det gick inte i ett tag det!
Jag försökte nog hålla igen dem, så länge jag kunde,
till dess Gud blef mig för stark. När jag fick det första
brefvet från Johan — gossen min — där han skref, att
han blifvit Guds barn, så blef jag allt lite konstig, men
det gick då snart öfver, när jag kom ut med
supkamraterna. Så kom han hem, pojken själf — som frua vet
— och han visade mig med både ord och exempel, att
jag var på den breda vägen. När jag då såg, hur
annorlunda han blifvit mot förr, han, som ändå alltid varit
en bra gosse — lik mor sin, frua, lik mor sin som ett
bär — och när jag hörde honom läsa och be till Gud
så innerligt för sin stackars fulle far — för se, full var
jag till det mesta, frua — och när han se'n talade så
bevekande om Jesu kärlek till mig, fattige syndare, så
kunde jag inte vara lugn och säker i synden längre utan
tänkte som så: 'Henrik Bellin, du får allt sluta upp att

supa nu, eljest super du dig ner i helvete'! Och så
skulle jag bums sluta, tänkte jag — det skulle gå som
en olja det. Men, ser frua, det var stopp det! Henrik
Bellin tänkte sig att bygga ett torn, men hade icke
öfverräknat bekostningen.

«Och så fick ni se, att er älsklingssats var falsk,«
inföll fru W.

«Nu förstår jag inte, hvar frua är hemma!«

«Ni brukade säga så här: 'Henrik Bellin super, så
länge han vill, och låter bli, när han vill'«, påminde fru
W. «Detta påstående fann ni nu vara falskt.«

«Nej, se det var det det inte var, ser frua! Det var
det sannaste jag sagt under hela min otrostid.«

«Nu förstår inte jag, hvar ni är hemma, Bellin!«

«Det förstår allt frua, som så länge varit lärd af
Gud, om hon tänker närmare på saken. Är det inte så,
frua, att så länge vi äro sålda under synden, ha vi ingen
riktig vilja att bli lösa, utan vi äro bundna till både
viljan och gärningen. Och så länge det var så med
mig, så ville jag bara supa, fast det ibland sved som en
eld i själen. Men se'n, när Gud kom och löste mig
från syndabojan, då verkade han i mig både vilja och
gärning efter sitt goda behag. Och nu vill inte Bellin
supa längre och nu slipper han också. Har jag inte
rätt, frua?«

«Ifrån den synpunkten sedt har ni utan tvifvel rätt.
Jag såg saken från en annan sida. — Men berätta nu,
hur det gick med er 'tornbyggnad'!«

«Jo, som sagdt, det skulle gå som en olja det.
Men då, ser frua, då fick Bellin erfara, hvad det ville
säga att vara såld under synden. Då fick han se,
hvilken herre han tjänte och hvilken lön han hade att vänta.

'Då tog synden tillfälle af budordet och uppväckte i mig
all begärelse' och jag vardt död, jag — inte mer och
inte mindre.«

«Och lyckligt var det för er att få erfara, att det
icke går att blifva kvitt synden i egen kraft....«

«Nej, det gick icke på den vägen. Om morgonen,
innan jag gick till sjös, tänkte jag som så: I dag tar du
inte en enda sup, Bellin! Men, frua! Jag kom aldrig
längre än midt för krogen, förrän satan hviskade inom
mig: En sup gör dig inte till svin, Bellin! Och så tog
jag en, och så kom en kamrat och bjöd mig på den
andra, och så undan för undan, tills jag var storm full.
Men se, Gud hade rört vid Bellins samvete, och nu
orkade det inte tiga längre utan pep och kinkade jämt,
som ett litet sjukt barn, som man vill söfva — jag minns
väl, hur det var med min Nina, när hon var späd, vi
fingo aldrig nattro för henne — och se, då försökte jag
söfva samvetet med det ena glaset efter det andra; och
så gick det utföre med mig dag efter dag en hel vecka.
Till slut trodde jag bestämdt, att det redan var för sent
för den kraken, Henrik Bellin, att bli frälst, och att Gud
ämnade kasta mig i det yttersta mörkret. Och då var
det inte roligt för'n att lefva, må frua tro! Jag önskade
mer än en gång, att ett sådant nöt som jag aldrig blifvit
födt till världen, ja, det gjorde jag!«

«Och er så ståtligt påbörjade tornbyggnad ramlade
ner intill sista stenen«, invände Esther leende. «Det går
nog den vägen, då man arbetar på att omvända sig själf.
'Då budordet kommer, får synden lif.' Men er son
talade väl vid er under denna tid?«

«Ja, det var det han gjorde, frua! — Gud välsigne
min gosse! - han teg inte. Och då han icke talade

med mej om Gud, så talade han vid Gud om mej.
Och det tog värre det, frua! Gud, han kunde göra det,
som Bellin icke kunde, han. Och Nina se'n! Hon
kältade sent och bittida, att jag skulle gifva Jesus mitt
hjärta, 'annars får jag gråta i himlen, när jag i
Herranom dör, för att jag aldrig får se min pappa där', sade
hon, det lilla trollet!«

«Nå, lilla Fina då, hvad säger hon?«

«Ja, Fina, stackare, hon har tölat i åratal, hon! Men
se, det har inte nummit det minsta det, fast hon haft
rätten på sin sida, för, se frua, hon har inte talat i
samma anda, som när Johan och Nina sätter till!«

«Och nu är hon glad, att farsgubben är nykter,
inte sannt?«

«Ja, se om jag förstode mig på'na, frua! Nog
tycker hon om, att far hennes är nykter och ordentlig och
icke längre bär förtjänsten till krogen, förstås. Men ser
hon inte ut, som om det stora jättekastet däroppe på
knatten låge henne på hjärtat. Hon har ingen glädje
och trefnad i Guds ord, som vi andra, stackars tös!
Och se, det är den enda malörtsdroppen i glädjekalken
det, frua, att det fattiga trollet, som alltid fått bära
tyngsta bördan af farsgubbens elände, inte ska' kunna bli
lycklig och glad, då den uslingen, som gjort henne lifvet
så surt, nu får vara drucken af Guds huses rika håfvor.
Se, detta är en sorgeknut, det, som sitter så hårdt i
hjärtat, så det käns ända utanpå.«

«Den knuten skall väl Gud lösa, käre Bellin! Äfven
hennes stackars förfrusna hjärta skall uppvärmas af
strålarne från Rättfärdighetens sol. Men vi hafva kommit
från er egen historia! Jag fick ej höra, hur ni blef fri.«

«Jo, ser frua, en kväll kom jag hem, full och

eländig som ett svin, men lite tidigare än vanligt, för se,
samvetet det stortjöt inom mig, och jag hade inte ro i
mej att bli kvar på krogen, fast Rotbergskan plira med
ögonen och nöp på mun det sötaste hon kunde; hem
måste jag, fast jag väntade heta dustar där. Fina, hon
var då fnurrig, som alltid, när jag kom hem på tre
kvart, men Johan, han var vänlig, han, och hjälpte den
uslige gubben till sängs. Men under tiden såg jag, att
han var så genombedröfvad, som om han burit på en
tung sorg — och det gjorde han, förstås. Men, så full
jag var, så kunde jag inte somna. Johans bedröfvade
ögon stodo alltjämt för mig, och jag tyckte mig se min
stackars Linas ögon, när hon såg på mig sista gången
här i lifvet. Innan barnen kröpo till kojs, läste Johan
som vanligt och bad till Gud. Det han läste var Uppb.
20, och då han läste den sista versen — den versen
kan Bellin utantill, vet frua, fast han aldrig varit frack i
läsning, ty den där versen tryckte Gud djupt in i hjärtat
den där kvällen — han låter så här, som frua vet: 'Och
den där icke vardt funnen skrifven i lifsens bok, han
vardt kastad i den brinnande sjön', ja, då gick det
som en eld igenom märg och ben på mig. Sedan bad
han till Gud, att om möjligt ingen af hans närmaste
skulle vara bland dessa olyckliga. Men då skall jag
säga'na, frua! då var det som om jag hade blifvit kastad
i den brinnande sjön med både kropp och själ, och det
kändes så som om sängkläderna hade lågat ikring mig
och brännt mig, där jag låg. Jag visste så klart, som
att jag låg i sängen, att jag icke hade mitt namn
inskrifvet i lifsens bok. Och nu fick jag se, att supinga icke
var den enda synden. Nej, det var en synd det
och förfärlig — men där bredvid stack den ena synden

efter den andra opp ett hemskt grinande ansikte. Och
där blef nu ett sådant öfverflödande af alla möjliga
synder, att jag tyckte mig vara en enda stor, förskräcklig
syndmassa, som låg där och brann i eldsjön. Och nu
var inte Bellin full längre — jag var spik nykter, men
aldrig ett ord sade jag, och ungarne trodde nog, att jag
sof. De gingo då och lade sig allesammans, och jag
låg och hörde, hur den ene efter den andre somnade,
men i mina ögon kom aldrig en blund — och jag blef
så hemsk till mods, vet frua, då jag blef ensam med
mina synder i mörkret, att jag kände hur håren reste
sig på mitt hufvud. Så låg jag där länge utan att våga
röra på mej — bedja Gud, det hvarken kunde eller
tordes jag — då jag fick höra, att Johan talade halfhögt
där inne i kammaren. Jag kände mig då litet lättare
till mods och orkade sätta mig upp i sängen. Johan
fortfor att tala så där, och jag smög mej opp, så tyst
jag kunde, och lommade af till kammardörren. Då fick
jag höra, frua, hur min gosse där på knä anropade Gud
för sin usle faders själ. 'Han ville icke släppa Gud',
tyckte han, 'förrän han fått den välsignelse, han bad om,
frälsning för en förtappad syndaträl. Han ville inte gå
till hvila', sa' han, 'förr än han fått visshet om, att Gud
hade hört hans bön. Det var min faders synder', sa'
han, 'som du offrade i din lekamen på trädet! Det var
af kärlek till honom du lät genomborra dina heliga
händer och fötter. Af förbarmande, med honom har ditt
hjärta brustit, och för honom står det ju ännu öppet!
Det är efter hans odödliga, men i synd nedsölade själ
dina sårade händer ännu i denna natt äro utsträckta!
Äfven han, min olycklige och förnedrade fader får ju
hafva förlossning i ditt blod, nämligen syndernas

förlåtelse. Då, frua, då stod jag inte ut längre. Opp med
dörrn i rykande rappet — och fram till gossen min —
kastade jag mig på knä bredvid honom och ropade och
bad, så taket kunnat lyfta sig — och tårarne strömmade
ur mina ögon. — Ja, nu grät den stenhårde, förhärdade
Henrik Bellin som ett risadt barn — jag som inte fällt
en tår, alltse'n de buro bort min Lina — och nu kunde
också jag ropa till Gud, att han skulle höra min sons
bön och frälsa min själ. Då, må frua tro, blef det lif
i Johan! I stället att gråta och be, började han nu att
tacka ock prisa Gud, och ögona — han har tockna ögon
han, som mor sin — di riktigt lyste som stjärnor af bara
glädje. Och hur det gick till vet inte jag, men ett, tu
tre var Henrik Bellin med på den versen han också och
tackade och lofvade Gud, så det gaf eko i väggarne.
Och grät gjorde jag nu med, men rena, klara glädjetårar
var det jag grät! Och syndabördan — ja, den var och
förblef borta — jag tyckte mig just se, hur den där
genomstungna handen löste mig ur syndabanden och
kastade alla mina synder bakom sig. 'Se, jag utstryker dina
missgärningar för min skull och kommer dina synder
intet mer ihåg!' Dessa ord hviskade Gud till mig genom
Johans mun, när vi stego opp från bönen, och de ha
stannat kvar i mitt hjärta alltsen dess. Jag hör dem, när
jag somnar och när jag vaknar, och är det icke som om
vågorna skulle sjunga dem för mig, när jag sitter där
ute på sjön och kankar. Och nu är jag så lycklig, frua!
Min själ är frälst och tvagen i Lammets blod, och min
kropp är så lätt, som när jag var en liten pys och
hoppade och rännde som en ekorre. Och nu är inte den
gamle fyllbulten Bellin sämre, han, än David! Han kan
stämma in och sjunga, han med: 'Min kropp och själ

fröjdar sig i lefvande Gud!' Ja, så glad var jag inte en
gång, när jag var brudgum, fastän jag fick den
grannaste och bästa flicka di hade i hela sta'n. Ja, 'Gud
vare tack för hans outsägliga gåfva!'«

«Så är då glädjesången i himlen sjungen öfver ännu
en syndare, som omvändt och bättrat sig!« sade fru W.,
i det hon borttorkade ett par tårar ur sina ögon. «Och
äfven för Guds barn på jorden är en själs frälsning det
rikaste glädjeämne. Ni har nu funnit den kostliga pärlan,
käre Bellin! Ni är i besittning af en skatt, som är mera
värd än hela världen! Men behåll nu det ni hafver, att
ingen tager er krona! Frestelser skola anfalla eder både
in- och utifrån. Fienderna skola ansätta er från alla
sidor för att frånröfva eder den stora skatten! Vaka
därför och bed, att ni icke faller i frestelse!«

Henrik Bellin såg litet bestört ut. Efter några
ögonblicks begrundande svarade han:

«Det lär väl allt bli på det viset som frua säger.
Fienderna skola nog inte unna Henrik Bellin att äga en
sådan skatt, och den stackarn kan nog inte hålla igen,
så starka armar han än har. Men jag vet hvad jag gör,
frua! Utbrast han med triumferande min. «Jag ber Jesus
taga vara på skatten, och där är den nog i säkerhet för
djäfvulen och hela hans anhang. Jag litar på Jesus, ja,
det gör jag, frua. Och när jag tänker rätt på saken«,
sade han efter ett ögonblicks begrundande, «så är väl
min käre Frälsare själfva storskatten, och då blir det inte
Bellin, som håller vara på skatten, utan det blir allt
skatten, som får hålla vara på Bellin.«

«Rätt så, käre vän! Jesus är den stora skatten, den
kostliga pärlan, och i och med honom hafva vi de andra
skatterna: syndernas förlåtelse, lif och salighet, barnaskap

och arfsrätt samt allt, hvad till lif och gudaktighet tjänar.
Lita nu på honom, Bellin! Han är rädd om sin
arbetslön! 'Ingen skall rycka mina får utur min hand', säger
han, och med Guds — icke med vår egen — makt
bevaras vi genom tron till salighet.«

«Men säg mig nu en sak, kära frua, så skall jag väl
inte uppehålla frua längre: Får inte Guds barn alltid vara
glada i sin Gud?«

«Den frågan är ej så lätt att besvara på stående fot,
emedan den behöfver skärskådas från flera sidor«,
svarade Esther leende och satte sig åter ned i gungstolen,
«och hvarje dess sida behöfver belysning från Guds ords
ljus. Där hafva vi ju t. ex. sådana uppmaningar som
dessa: 'Fröjden eder i Herren alltid!' 'Varen alltid glade!'
'Fröjd i Herren skall vara eder starkhet.' 'Fröjda dig
och var glad, du innebyggerska i Sion', m. fl. dylika
ställen och däraf se vi, att Guds barn alltid hafva orsak
att glädjas och alltid få vara glada. Men vi få icke se
bort från den sanningen, att korsets väg är en smal och
törnig väg och att vi genom mycken bedröfvelse måste
ingå i Guds rike. 'Den Herren älskar, den agar han och
näpser', och 'all aga synes nu icke vara till fröjd, utan
till ångest' o. s. v. Ja, af Davids psalmer och af andra
Guds heligas historia se vi, att de icke alltid kunde
fröjdas, och detsamma säger oss Guds barns dagliga
erfarenhet i våra dagar. Stundom kunna de med David
'sjunga om seger i de rättfärdigas hyddor' och säga:
'Mitt hjärta jublar öfver din hjälp.' Men så få de äfven
med honom klaga: 'Mina tårar äro min spis dag och
natt; mitt hjärta ängslas i mitt lif, och dödens fasor hafva
fallit öfver mig; hela dagen går jag sorgsen', o. s. v. Jag
har mycket funderat öfver dessa skenbara motsägelser,

och efter min enfaldiga uppfattning tycker jag mig finna,
att Guds barn alltid få fröjdas i tron och hoppet men
kunna ej alltid vara glada i känslan.«

«Ja, ja; jag tror allt, att frua har rätt! Hon har
gått länge i Guds skola, hon, och jag har inte långt
hoppat ännu. Men, ser frua, det känns så för mig, som
om jag aldrig skulle kunna bli ledsen mera nu, se'n jag
sluppit lös ur satans klor och kommit ända in i
himmelriket, där det är bara roligt, alltihop. Jag har därför
grunnat, om detta inte är rätt, då jag sett andra, som jag
vet äro snälla i Gud, för jämnan gå och se bedröfvade
ut. Till exempel madam Törne, som en gammal erfaren
kristen. Det är därför jag frågar, ser frua!«

«Madam Törnes naturlynne och
lefnadsomständigheter äro sådana, att hennes väg för det mesta går genom
'den mörka dalen'! Och fast den gode herden äfven
där är när henne, är där oftast så skumt, att hon icke
får fröjdas i hans ansiktes ljus. Och detta, tillsammans
med törnena på vägen, gör, att hon för det mesta får
tro utan att se, men salig är hon likväl. Och hvad er
beträffar, käre vän, så är ni just nu uppe i
bröllopsglädjen, och — hur kan bröllopsfolket sörja, så länge
brudgummen är när dem, men de dagar skola komma, då
brudgummen skall tagas ifrån dem, och då skola de sörja«.

«Ja, ja, min fastetid tör väl komma den också, fast
jag nu har goddagar. Men välsignadt är det i alla fall,
frua lilla, att brudgummen icke tages ifrån oss på fullt
allvar, utan att det bara ser så ut för oss. Ja, 'salige
äre de, som icke se och dock tro'! Det är allt visst det!
Och när det bär alltomkring, så har allt Henrik Bellin
sina duster nu också. Alltse'n jag blef vaken, har hustrua
min jämt hängt mig i tankarne. Hon hette Evelina Eld,

vet frua, och var den grannaste kvinna jag nån'sin sett
för mina ögon — och den bästa med, fast jag då inte
förstod mej på'na. Hon hade varit värd att dansa på
rosor, hon, men hon visste inte bättre än räcka snöhvitan
hand åt det nötet Henrik Bellin, och han plockade bort
hvarendaste ros från hennes väg och beströdde den med
de hvassaste törnen.« Bellin lutade vid dessa minnen
det krusiga hufvudet i händerna, och tunga tårar
droppade hastigt från hans ögon. «Då för tiden tänkte jag
icke mycket därpå«, fortsatte han om en stund, «men
nu står det så lefvande klart för mig, hvad hon skulle
lida och svida för sin usling till man; och när jag går
och grunnar därpå, så är det ackurat, som hennes sveda
skulle taga sig tag här inne i hjärtat. Hon hade ögon,
vet frua, som gick tvärtigenom hjärtat på mej, och jag
tycker, jag ser, när jag vill, hur hon såg på mig, när
hon dog.«

«Dog hon i tron på Jesus?« frågade Esther intresserad.

«Jaa, frua, det är jag säker om, för det sista hon
sade var: 'Tvagen i Lammets blod — lif i döden'. Jag
minns det så väl, fast jag inte ville förstå eller tänka
därpå. Men jag är så glad ändå och det känns, som jag
skulle bli brudgum på nytt, när jag tänker därpå, att jag
skall få se min Lina hemma hos Gud. Då skall jag
slippa se henne badande i tårar, och hon skall slippa bli
sjuk af förskräckelse, när hon får se gubben sin, ty äfven
han är nu tvagen i Lammets blod, fast han väl aldrig
kommer att skina så klart som hon. Så har jag flickan
min — den stora förstås — hon har inte haft för rolig
ungdom heller, skall frua veta, och detta är också min
skull. Och den lilla tösas sjukdom ligger äfven tungt
på mitt samvete. Hade jag varit en bättre far, så vore

det väl ej så dåligt med henne heller.« Då Bellin
yttrade detta, var det just icke glädje, som skimrade i hans
ögon.

«Se där ja! Där ser ni huru nåd och nöd, glädje
och sorg, ljus och mörker måste följas åt. Men allt det
där gamla är ju förlåtet, utstruket som ett moln och en
dimma nu, Bellin! Det gamla är förgånget, och si, allt
ting är nytt vordet!

«Ja, ja! Herren vare tack och lof, det är det! Men
ser frua, märkena sitter kvar — och det få de väl göra,
så länge jag lefver — och fula äro de som stryk. Nina
får det väl snart godt hos Jesus, tänker jag, men svårt
känns det att bära ansvaret för hennes vedermöda, och
inte orkar jag just känna mig glad öfver skilsmässan
heller.«

«Hvem vet, hvad Gud ämnar göra med henne!«
svarade Esther tankfull. «Trons bön skall hjälpa den
sjuka«, säger Guds ord. Och hvad Josefina beträffar, så
är hon säkert ett föremål för mången brinnande bön.
Ett så många böners barn kan ej gå förloradt. — Och
edra gossar?!«

«Ja, gossarne, de små slarfvarne, dem tror jag
bestämdt Gud snart får tag i! Johan håller lite
söndagsskola med dem och Nina och ett par andra pojkvasar,
och det var det roligaste de varit med om hela sin tid,
tycka de; och jag ber, jag, frua.«

«Och Herren hörer bön!«

«Det gör han! Han är man att stå vid hvad han
sagt. Ja, farväl me'na nu, kära frua! Gud löne henne
för allt godt hon bevisat mig och mitt hus i både ord
och gärning! Orden, frua har sagt, voro spjut och
naglar, och gärningarna voro hammarslag på spikarne.

Nej, be mej gå, frua lilla! Ursäkta den talträngde
gubben! Men ett vill jag ha sagdt, innan jag går: 'Hvad
I hafven gjort en af dessa minsta, det hafven I gjort
mig!' så räknar Jesus, och han vet, hvad han säger.
Guds frid, frua!«

*

«'Trons bön skall hjälpa den sjuka.' Hm — står
det så i bibeln? Står det där, så har Gud sagt det,
och har Gud sagt det, då håller det att hänga sig på.
Tänk, om jag skulle ta honom på orden«, tänkte Henrik
Bellin på hemvägen.




KAP. IX.

Solen bakom moln.

Om du vill, käre läsare, så följas vi åter uppför
den branta stigen, som leder till vår vän Bellins
lilla hydda. Denna gång få vi dock nöja oss med
hvarandras sällskap, ty våra bekanta från det vackra hvita
huset framför de stora lärkträden, som om sommaren
vifta så mjukt med sina befransade grenar, men nu stå
afklädda och liksom sörjande, äro nu samlade en famille
och njuta tillsammans glädjen af ett helgadt familjelif.

Du och jag anträda således vår vandring utefter de
öde gatorna, där tystnaden endast afbrytes af det glada
men aflägsna stojet af en yster barnskara, som på
söndagseftermiddagen roar sig med åkning i en af stadens
mest omtyckta kälkbackar. Här och där i gathörnen
tåga vi förbi små grupper af samtalande stadsjungfrur i
utstyrda söndagskläder, under det en och annan ensam
vandrares steg genljuder mot stenläggningen, hvaraf ekot
småningom bortdör i fjärran. Det vackra hvita
snötäcket har mjukt och skyddande svept sina rika glittrande
våder öfver åkrar och ängar, öfver kullar och dalar, öfver

trädgårdar och torg; ja äfven öfver sjöns milsvida yta
har det spänt sin rena, glänsande duk, hvilken i
aftonsolens strålar skimrar och blixtrar, som vore den fullsatt
med diamanter i milliontal.

Vi inträda åter i den välkända förstugan och öfver
den höga tröskeln. Ser du, min käre följeslagare, att
det äfven inom fiskar Bellins väggar kan se snyggt och
inbjudande ut, fastän det icke går så lätt att utplåna alla
spår af armod och oordning! Det synes tydligt, att
Henrik Bellin ej längre bär sina förtjänster till krogen
utan låter dem stanna i hemmet, där en ordnande hand,
som ej längre ser allt sitt sträfvande förgäfves, öfver allt
röjer sig i den lilla varma stugan. Bellin själf är ej
hemma på söndagsaftonen. Då han dagen förut i
sällskap med sin yrkesbroder och förre supkamrat kommit
från sjön med sitt fiskförråd, blef han af denne ifrigt
inbjuden till gumman Rothberg för att där uppvärma sig
med hennes nektar. Bellin var bestämd af sig, då han
sade nej härtill, men anmodade i stället Petter Stor att
gå med till Guds hus dagen därpå «för att uppvärma
sitt kalla hjärta vid Guds ords lefvande vatten«. Vännen
skrattade försmädligt och lofvade följa Bellin till bönen,
om blott denne ville lofva att därifrån följa med till
Petters hem, hvilket förslag Bellin biföll. Han
tillbringade således dessa timmar hos Petter Stor, en bit väg
utom staden.

Solens sista strålar blickade så vänligt in genom
fönstret i den lilla kammare, där Johan Bellin satt med
armbågen stödd mot bordet och hufvudet lutadt i
handen. En gyllene stråle lekte i hans mörka, vågiga hår
och ilade sedan genom den öppna dörren snedt öfver
stugans golf och sedan upp i lilla Ninas bädd, där han

ömt kysste den bleka slumrerskans slutna ögonlock. På
en pall vid Johans fötter satt Fina och vaggade sig fram
och åter, under det hennes ögon med ett oroligt uttryck
spejade ut genom fönstret och höjde sig till spetsen af
berget, på hvars krön det stora jättekastet befann sig,
tätt invid den gamla knotiga furan, där hon och Johan
lekt sin barndoms gladaste lekar. Huru roligt hade de
icke haft där, på denna platå, jämn som ett förmaksgolf
och omgifven af högre och lägre klippterasser, hvilka
erbjödo så bekväma sittplatser och så behändiga hyllor
för de porslins- och glasbitar, som utgjorde deras
husgeråd. Nu var dock hela platsen insvept i höga
snödrifvor och såg ut som en gigantisk bäddad säng, där
det stora jättekastet var förvandladt till en rund och mjuk
hufvudkudde, hvaröfver furans snöhöljda grenar hängde
ned som sparlakan. På bordet invid fönstret låg lille
Pip med halfslutna ögon och såg helt filosofisk ut,
under det hans taktmässiga spinnande tillkännagaf, att lille
Pip fann sin värld ganska angenäm.

Johans mörka ögon voro forskande fästade vid
systerns ansikte.

«Läs opp det där språket än en gång«, bad Fina.

Johan upptog sin bibel, som låg stupad på hans
knä, och läste: «Sannerligen säger jag eder: utan I
omvänden eder och varden såsom barn, skolen I icke
inkomma i himmelriket.«

«Ja, det är som jag säger, om det ändå icke voro
så många motsägelser i bibeln, skulle jag med större
lust kunna läsa den.«

«Hvad finner du för motsägelser i denna vers?«
frågade brodern.

«Jo, där talas ju om bättring, omvändelse, ny födelse

och helgelse, med mera dylikt, och sedan säges det oss,
att vi skola vara såsom barn för att kunna komma in i
himlen. Hur mycket, i allan dar, förstår ett barn af
dessa saker?«

«Men ett barn kan lita på ett löfte, som det fått af
en person, till hviken det har förtroende, till exempel
fader eller moder; och barnet tror helt enkelt, hvad
denne person säger utan att resonnera däröfver. Och
detta af det skäl att barnet litar mera på denne person
än på sitt eget lilla förnuft.«

«Mycket förbunden för upplysningen! Jag förstod
nog piken. Skada blott, att den sigtade så högt öfver
målet, att den ej träffade! Nej, min bror, min
erfarenhet af hvad en faders ord och löfte kan vara värdt, är
af den beskaffenhet, att din bild ej det ringaste förmår
att inverka på mitt tänkesätt.«

«Låt vara«, svarade brodern med en lätt skugga af
missnöje öfver de fina ögonbrynen, «att din erfarenhet
i den saken hittills varit sorglig nog, hädanefter hoppas
jag det blir annorlunda. Men minns du vår moder,
Fina, minns du, om du någonsin hade skäl att tvifla på
hennes löften, eller om du hos henne märkte brist på
sannfärdighet?«

«Nej, ack nej — aldrig! Hon var sanningen själf.«

«Eller tror du, Nina skulle draga i betänkande att
anse som sanning, hvad jag eller fru W. till exempel
säga henne?«

«Kommer aldrig i fråga!« yttrade Fina, under det
en fin ironi lekte på hennes läppar och i kindens gropar.
«Hur skulle hon våga sig till något sådant som att
betvifla, hvad hennes båda orakel finna för godt att säga

henne, om ni äfven sade, att korpen vore hvit och
svanen svart.«

«Men detta är något, som vi aldrig komma att säga
henne«, sade Johan med saktmodigt allvar. «Hvad vi
säga henne är, hvad Gud förut har sagt. Men du gillar
ej någon annan auktoritet än mamma. På hennes ord
kunde du obetingadt lita; huru mycket större skäl har
du då icke att lita på honom, som är sanningen själf.
Men det är ej endast i förlitande på löftena vi skola
likna barnen; vi böra äfven likna dem däruti, att vi utan
motstånd låta den trofasta fadershanden leda våra
stapplande steg, hvarthän hon för godt finner.«

Fina fortfor att vagga fram och åter med blicken
på den lågande aftonhimlen, under det den ena djupa
sucken efter den andra arbetade sig fram ur hennes bröst.

«Och när skall väl solen gå ned öfver den dag, då
jag får se min lilla 'sensitiva' se glad ut?« sade Johan
smekande, i det han fattade Finas lilla bleka ansikte
mellan sina händer och blickade henne ömt i de blå
ögonen.

«Det blir väl aldrig det, du Johan! Gud har nog
ingen glädje öfver åt mig«, svarade den unga flickan med
tårad blick.

«Hvaraf drager du en så tröstlös slutsats?« frågade
brodern allvarsamt.

«Jag behöfver inte draga några slutsatser alls«,
svarade Fina, «endast se tillbaka, på hvad jag haft att gå
igenom under både barndoms- och ungdomsdagarne.
Jag är minsann inte bortskämd hvad glädje beträffar!
Nej, vet du, Johan«, sade hon med upprörd röst, i det
hon häftigt reste sig upp från pallen och började gå af
och an i det lilla rummet, «jag har sörjt och sörjt, och

gråtit och sörjt hela mitt lif igenom. Mitt lifs gyllne
ålder, min ungdoms blomma har blifvit dränkt i
tårarnes flod, och nu känner jag, att mitt hjärta hädanefter
icke längre är mäktigt af någon annan känsla än sorg!
— sorg! — sorg! —«

Johans allvarliga öga följde med uppmärksamhet alla
hennes rörelser under detta känsloutbrott.

«Att du haft en svår ungdom och att bekymmer
och möda ännu följa dig, känner jag väl till, min
stackars syster, men jag vill säga dig en sak: Det gör mig
verkligt bedröfvad att se dig ännu fängslad i den
själsmördande romanläsningen — jag såg det till min
häpnad, då jag kom hem från eftermiddagsbönen — och
undrar, om icke de idéer, du hämtar där, hjälper dig
att se alla dina lefnadsförhållanden i djupare skuggor
än nödigt är.«

«Jaså! ditt skarpsinne låter dig göra den upptäckten,
att det blott är en romanidé att min moder dog och
lämnade mig ensam med oräkneliga svårigheter?« afbröt
Fina honom med högröda kinder. «Är det romanidéer
att min far är en drinkare och Nina en krympling?«

«Du talar sofismer, lilla syster«, återtog Johan med
orubbligt lugn. «Du vet mer än väl, att jag ej påstår
romanläsningen vara upphofvet till dina svårigheter. Men
att den underblåser missnöjet med din ställning och gör
dig mer eller mindre olämplig för de praktiska bestyr,
verkligheten fordrar af dig, tror jag mig utan öfverdrift
kunna påstå.«

«Detta vill väl säga ungefär detsamma, som att jag
är en odugling i ditt tycke. Men har du icke något
mera att tillvita mig? Det är inte värdt att sticka under

stol med något sårande tillmäle! Jag är inte van att
blifva skonad för någon som helst förödmjukelse...«

«Jag vill ej tillfoga dig något nytt sår, kära syster!«
svarade Johan mildt, «men om jag kunde, så ville jag
draga giftet ur ett redan förut befintligt sår, som blifvit
dig tillfogadt genom romanläsningen.«

«Nåå, börja på då, herr operatör!« yttrade Fina med
ett försök att le, under det ett oupphörligt färgspel
jagade öfver hennes ansikte. «Tag de hvassaste
instrument du har — jag skall försöka att icke vara blödig
— jag har redan fått känna udden af ett af dem.«

«Nåväl, Fina, eftersom du liknar mig vid en läkare,
vill jag söka fullständiga likheten därmed, att jag icke
allenast söker upptäcka sjukdomens orsak och
undanrödja densamma, utan ock visar på det enda ofelbara
läkemedlet därför. Att framställa grundorsaken till alla
andliga sjukdomar och missförhållanden, nämligen
synden, det ingår icke denna gång i min plan; vi veta ju
i alla fall, att den är orsaken till allt det onda på jorden.
Jag vill nu blott framställa en af dess härjande
utgreningar — och icke den minst fördärfliga, nämligen
romanläsningen och dess skadliga verkningar.«

«Jag måtte vara en mer än vanligt inskränkt varelse,
som ännu icke kunnat upptäcka en enda af dessa rysliga
vampyrer du ser i sådan massa. Månne du inte ser
spöken midt på ljusa dagen, min käre broder? Men
låt höra nu, hvad gör romanläsningen egentligen för
ondt?«

«Det skulle taga för mycken tid att uppräkna allt
det onda den åstadkommer. Skadorna däraf kunna sägas
vara oberäkneliga. Men så mycket vill jag säga, att så
länge romanläsningen öfvas och försvaras, så länge

sinnet är fylldt med dess giftiga och förrädiska gyckelbilder
får och kan Guds helige ande icke utföra sitt verk att
pånyttföda och helga hjärtat. Man är under denna
lögnens gyllene boja alldeles oskicklig att tänka i allvarliga
ämnen, med ett ord, att gifva sanningen rätt.«

«Du öfverdrifver, tvärt emot din egen försäkran
nyss!« sade Fina efter att en stund hafva öfvervägt
broderns ord. «Ingen har kunnat tänka mera i allvarliga
ämnen, än jag har gjort, och när dessa tankar ha blifvit
mig outhärdliga, har det varit mig en verklig lisa att
hafva en god roman såsom afledare för de mörka
tankarne. Jag har då, för en stund åtminstone, glömt, huru
hårdt ödet alltid handskats med mig.«

Johan lade handen öfver sin bleka panna och syntes
en stund vara försänkt i smärtsamma tankar, hvarefter
han återtog:

«Hvad du nyss sade, min egen syster, bevisar mer
än alla mina skäl, huru falska föreställningar
romanläsningen skapar, i synnerhet då det gäller Gud och
gudomliga ting. Att kalla en kärleksrik och nådig Gud för ett
hårdt öde, att finna tankarne i allvarliga ting mörka och
outhärdliga är efter min ringa insikt en rätt giftig frukt
af romanläsningen. Och att söka tröst och lisa i denna
läsning tyckes mig vara ungefär sak samma, som att en
stackars drinkare söker glömska af sitt elände i
brännvinsglaset.«

«Dina bilder och liknelser blifva allt mer och mer
smickrande för mig. Jag förstår nu, att jag i ditt
omdöme står precis på samma ståndpunkt som pappa
ja, hvarför icke ännu ett steg lägre?«

«Min afsikt var heller icke att tala smickrets utan
sanningens språk«, genmälde brodern allvarsamt, «och

därför tillägger jag, att det vore i sanning lyckligt för
dig, om du själf ville ställa dig på denna ståndpunkt.
Om vi själfva dömde oss, så vorde vi icke dömda. Men
blif ej ledsen, dyra syster!« fortsatte han, då Fina med
sårad min vände bort sitt ansikte. «Du känner nog, att
det är kärlek i mina ord, fast de smaka bittert för den
ömtåliga naturen. 'Om döden är i sanningen — döden
för köttet — så tager jag hällre döden med sanning än
lifvet med lögn, säger en gammal lärare. Gör så äfven
du, min egen syster, och det skall bekomma dig väl.
Nå väl, Fina, hör mig nu med tålamod! Du har tyckt,
att vår far gjort mycket orätt, då han förspillt tid och
penningar på krogen: men tror du, att du handlar
fullkomligt rätt, då du förspiller din tid och din
själsverksamhet i en värld af personer och händelser, som blott
kommit till i en utsväfvande, ofta oren fantasi, i stället
för att använda den dyrbara tiden till nyttigare
sysselsättningar, till exempel att göra hemmet trefligare, barnen
snyggare och dylikt. Nej, min älskade syster, drag ej
bort din hand! Det är icke af klandersjuka jag talar så.«

«Fortsätt du med dina paralleler mellan mig och en
drinkare! Roligt blir att höra, hvar jämförelserna komma
att stanna. Men en sak anhåller jag få upplysa dig om:
den nämligen, att jag aldrig förspilt ett öre på mitt 'rus'.«

«Du menar att du icke köpt någon sådan bok?«

«Just så menar jag; men naturligtvis anser du denna
simpla omständighet icke väga det minsta i den
rättvisans vågskål, hvarpå du väger mina och pappas
försyndanden!«

«Det beror på huru du kommit i besittning af dessa
böcker. Du har naturligtvis fått låna dem, men af
hvem?«


«Om jag måste underkasta mig ett rättsförhör i
denna min brottmålshistoria, så måste jag erkänna, att
jag fått låna dem af fru Lyréns jungfru, Karin — en
snäll och vänlig flicka — ingen slarfva.«

«Men hon läser romaner och har råd att köpa
sådana?«

«Intet af delarne; men hennes matmor har ett helt
bibliotek af bara skönlitteratur: romaner, skaldeverk och
dramatiska arbeten.

«Och hon tillåter sin jungfru att låna ut dessa åt
dig?«

Fina rodnade inför broderns forskande blick.

«Om Karin har lof att låna ut dem, har jag aldrig
frågat; men hvad jag vet är, att hon har tillstånd att
läsa så mycket hon vill. Frun såge mycket hällre sin
jungfru sysselsätta sig med bildande läsning, än att hon
sällskapar med lättsinniga kamrater, och jag tror visst
icke, att hon nekar Karin att låna ut en och annan till
den, som kan akta böcker. Men Karin har ingen lust
att läsa, hon.«

«Vet du, Fina, det där sättet att skaffa dig böcker
är efter min åsikt vida sämre, än om du köpte dem för
egna pengar. Lägg då därtill den tid du använder till
läsningen, som, om den blifvit använd på dina sysslor
i hemmet, skulle hafva gjort detta angenämare för både
pappa och barnen, och låt din rättskänsla själf fälla
utslagets sade Johan med nästan sträng ton.

«Jag väntade just få höra en straffpredikan för lånet
af böckerna, och sanningen att säga, så har jag själf
redan funnit det vara orätt att låna böcker af en, som ej
äger dem, ehuru jag är viss, att frun själf gärna lånade
mig, om jag bad henne. Men hvad den andra

anklagelsepunkten beträffar, så får jag upplysa dig om, att
jag sällan läser om dagen — utom söndagsaftnar —
utan jag sitter uppe, sedan de andra lagt sig.«

«Och medan pappa på krogen berusade sig med den
giftiga alkoholen, satt hans dotter hemma och fyllde sin
fantasi med det berusande romangiftet. Så går du till
sängs trött till kroppen och uppskakad till själen och
får en orolig och otillräcklig sömn. Så stiger du
måhända senare upp än du borde, trött och olustig, och
finner de simpla sysslorna i ett fattigt hem enformiga
och motbjudande. Du finner verkligheten odräglig i
jämförelse med den inbillningens värld, i hvilken du
lefver med din själ. Hvarje förhållande i ditt hemlif
tyckes dig vara ett missförhållande, och du förlorar både
mod och kraft att gripa dig an och ställa till rätta
därmed. Är det icke så, syster min?« sade han och såg
henne så varmt och trohjärtadt i ögonen, att hon måste
nedslå dem.

«Du öfverträffar dig själf uti att draga de
skarpsinnigaste slutsatser«, svarade hon slutligen. «Men allt detta
är icke en följd af romanläsningen, det påstår jag, som
väl i alla fall bäst kan bedöma den saken. Och
dessutom är icke innehållet i alla romaner så dåligt, som du
tyckes tro. Där får man lära sig känna människorna
just sådana som de äro, somliga med karaktärer så ädla,
så storslagna, att man känner sig stolt öfver dem; andra
åter så låga och nedriga, att man nästan kan blygas att
vara människa; där får man se, att dygden segrar till
slut och att lasten däremot bär dödsfröet i sitt eget
bröst.«

«Det är visst och sannt«, återtog Johan småleende
åt sin systers ifver, «att romanerna tala om allt detta och

det mera än nyttigt är. Men är du säker, Fina lilla,
att detta allt är framställdt i sanningens ljus? Och för
det andra, behöfver du veta allt detta?«

«Tycker du, att människokännedom är en sådan
öfverflödsvara?«

«Den nödigaste människokännedom är att känna sig
själf, och den får man ej på annat ställe än i Guds ord.
Får Guds ande lära oss rätt fatta Romarbrefvets tredje
kapitel, så få vi tillräckligt lära känna oss själfva och
äfven vår nästa. I bibeln har allt fått sin rätta färg och
sin plats. Där framställes människonaturen just sådan
den blifvit genom syndafallet; där se vi lasten,
orättfärdigheten och all slags synd i deras rätta, osminkade
gestalt. Där se vi ock upprättelsen genom Jesus Kristus
skildrad i sanningens ljus.«

«Ja, hvem har någonsin velat jämföra romanerna
med bibeln?«

«Ja, säg det du, Fina! Ingen annan än den
uppenbare fritänkaren vågar väl öppet gifva romanen företrädet
framför bibeln, men lägg handen på hjärtat och fråga
dig ärligt, hur du själf gör. Jag vill hjälpa dig på väg:
Huru många gånger har du läst igenom den bibel du
fick efter vår moder?«

Fina måste åter slå ned sina ögon för Johans
genomträngande blick.

«Jag har verkligen ej hunnit igenom den riktigt
ännu.«

«Den har dock varit i din ägo i åtta år. Men säg
mig, om du kan, huru många romaner du hunnit med
under dessa år?«

«Kära du, tror du jag har ett sådant hästminne, att
jag kan veta, hur många böcker jag läst på åtta år?«


Den obeveklige brodern fortfor:

«Jag räknade till fem sådana där böcker inne i
byrålådan i går. Har du hunnit med alla dem, säg, Fina
lilla?«

«Det kan du väl veta, att ingen lånar böcker för
att låta dem ligga obegagnade.«

«Och hur länge har du nu haft dem?«

«Sedan midsommar, tror jag ...«

«Således har du läst dem på mindre än ett halft
år. Nå, har du läst lika många på hvart halfår förut?«

«Åh ja, det kan väl hända.«

«Det blir således, minst taget, tio på hvarje år, det
gör summa summarum åttio romaner på åtta år, men
bibeln — Guds egen bok — har du ej på denna tid
hunnit läsa igenom. — Och då du fått tag i en sådan
där romanbok, kändes det icke då, som hela ditt inre
stått i eld och lågor af bara otålighet att få börja
läsningen?«

«Vidare!« sade Fina och böjde på hufvudet som
tecken till samtycke.

«Om nu någon tagit romanen ur din hand och
räckt dig bibeln, hade du väl tagit denna med samma
brinnande intresse?«

Fina satte båda händerna för ansiktet men svarade
icke.

«Du har nu själf uppsatt en måttstock, som visar,
hvilket du mest älskar, antingen Guds ord eller
människodikt. Och vill du, kära syster, så skall jag säga
dig orsaken till det ringa intresse, du har för Guds ord!«

«Ja, men svara nu du på min fråga, Johan! Har
inte äfven du varit road af den här himmelsskriande
romanläsningen? Jag tycker mig minnas, att Johan Bellin

som elementarist emellanåt glömde sina läxor både i
grammatikan och katekesen bara för de här usla
romanerna. Det hörs åtminstone på ditt resonnemang, som
du hade egen erfarenhet.«

«Mycket riktigt! Jag har varit hårdt fjättrad i denna
satans snara. Men nu tackar jag min trofaste frälsare,
'som nådigt lossat de hårda banden'. Men de bittra
frukterna däraf får jag nog smaka så länge jag lefver.
Och nu tvingar mig Kristi kärlek att söka uppenbara
faran för dig, innan det blir för sent. Eller säg, Fina!
om en person, som af våda störtat ned i ett bråddjup
och där blifvit sargad till blods, men blifvit hulpen
därutur, såge en annan nära att nedstörta på samma sätt,
handlade han ej obarmhärtigt, om han ej ropade och
varnade? Eller om den andra redan fallit och tagit
skada, vore det ej grymt att låta honom ligga där och
förgås?«

«Naturligtvis! och hvem var så barmhärtig och
hjälpte dig upp ur ditt så kallade bråddjup?«

«Det gjorde Gud själf utan något synbart medel.
Du höjer på axlarna, men hör, skall jag berätta dig hela
förloppet: Jag hade en gång kommit öfver en berättelse,
som hette 'Professoren', af en engelsk författarinna, som
kallar sig Currer Bell. Jag hade förut läst ett större
arbete af henne, som hette 'Jane Eyre', och var alldeles
betagen i de fängslande skildringarna och det angenäma
framställningssättet. Det var en söndagsafton jag
började boken, och jag hade kommit ungefär midt i
berättelsen, då mina kamrater gingo till hvila. Men min
nyfikenhet på utgången tillät mig ej att följa deras
exempel. Jag hade en så brinnande romanfeber, att jag ej
kunde förmå mig att bortlägga boken, innan jag sett
slutet. Med flygande pulsar och svidande ögon satt jag
där vid den slocknande spiselden och sträfvade igenom
sida efter sida, blad efter blad, tills jag ej mer kunde
urskilja ett ord. Jag gick då in i en vedskrubb och gräfde
fram så många vedflisor, som fanns därinne; lade en
och en i sänder på elden och fick ofta afbryta min
läsning för att blåsa upp elden i de små stickorna, och
vid denna osäkra men flämtande belysning knogade jag
mig igenom min bok trött och hufvudyr. Men under
hela tiden höjde sig en varnande röst i mitt inre mot
denna nattliga kropps- och själsförstörande läsning.
Denna röst förekom mig synnerligt efterhängsen och
besvärlig, och jag sökte med alla möjliga skäl att nedtysta
den. Men rösten blef allt mer och mer högljudd och
enträgen, och jag — i stället att hörsamma den — läste
på allt flitigare och ifrigare, tills jag hunnit nära slutet,
då den varnande stämman åter höjde sig i mitt inre
högre än förut: 'Om du skulle dö i natt eller om
Herren komme till doms i denna stund, skulle du då våga
möta honom med denna bok i handen?' Denna
närgående fråga genomisade hela min varelse, men boken
släppte jag ej ändå innan jag läst slutet. Hvems röst
månne det var, du Fina, som så angeläget sökte förmå
mig att afstå från en skadlig sysselsättning, om ej den
trofaste Gudens, som talade genom mitt samvete.

Men då jag efter slutad läsning satt och tänkte öfver
mitt handlingssätt, måste jag gifva rösten rätt och
erkänna, att jag hade fåfängligheten kär och älskade lögnen.
Ehuru jag icke var vaken öfver mitt själstillstånd för
öfrigt, blef det dock nu fullkomligt klart, att denna
läsning tillfogade mig blott själsskada och aflägsnade mig
allt längre från Gud. Jag gjorde då ett högtidligt löfte
att aldrig mera läsa romaner, och detta löfte har Herren
hulpit mig att hålla. Men aldrig kan jag se någon
annan närma sig denna blomsterhöljda afgrund utan att
jag måste ropa: Akta dig, du förer dig i olycka! Lek
icke med elden, du bränner dig! Smaka ej på giftet,
du dör!«

Fina suckade. «Ja«, sade hon slutligen, «det vore
nog godt att vara lik dig, men det är icke allom gifvet.«

«Däri misstager du dig, syster lilla! Du behöfver
ej önska dig lik någon människa utom 'den människan
Jesus Kristus', hvilken vi få iklädas genom tron. Och
härifrån är ingen utesluten: 'Hvar och en som vill' —
hör Fina! — 'hvar och en som vill.'«

«Ja, det förstås; nog vill jag, det kan du väl veta,
men inte kan jag hjälpa, att jag inte förstår bibeln eller
har intresse för den. Språket förefaller mig på många
ställen så plumpt — jag vet du blir ledsen — men
jag finner detsamma ofta så sårande för både smak och
känsla, att jag tycker det är bättre låta bli att läsa och
erfara motvilja för alltsammans. Om bara
framställningssättet vore mera lämpadt efter tidens och den bildade
smakens fordringar!«

«Uppriktighet är en god sak«, sade Johan efter att
en stund hafva låtit blicken med vemodigt allvar hvila
på detta älskade bleka ansikte, hvars uttryck stod i
fullkomlig harmoni med de nyss uttalade orden. «'Jag ville
hellre att du vore antingen kall eller varm än ljum',
säger Herren själf — och nu äro vi åter tillbaka på den
punkt, där du afklippte tråden med din fråga. Att du
finner bibelns språk plumpt och sårande för din smak
och känsla, undrar jag ej på, huru mycket det än
smärtar mig att höra dig tala så, ty 'den naturliga människan

förnimmer intet af det Guds ande tillhörer, ty det är
henne en galenskap och hon kan icke begripa det,
emedan det måste andligen förnimmas och dömas'. För det
andra, så förundrar det mig icke heller, att du ej finner
dig tillfredsställd med sanningens enkla och närgångna
språk, emedan du vant ditt sinne vid diktens konstlade
framställningssätt. De enfaldiga och osminkade
berättelserna i Guds egen bok uppjaga icke din fantasi och
föra dig icke in i en förförisk drömvärld, såsom den
mänskliga dikten gör. Den största skadan af
romanläsningen är alltså den, att den tillsluter hjärtat för Gud
och hans ord, på samma gång den gifver våra åsikter
en falsk riktning. Med ett ord: Den kvarhåller oss i
den andliga sömnen och gör oss oemottagliga för Guds
nåd, såsom jag visst förut sagt. Detta är min
erfarenhet, och jag tänker, att den äfven är din, blott du vill
vara ärlig inför dig själf. Du får ej vara ledsen på mig
nu, kära syster, därför att jag talat, hvad Guds ord och
samvetet bjuder mig säga.«

«Det är inte värdt för mig att vara ledsen. Om
jag skall ligga och vaka och gråta hela natten, så är det
icke första gången — och säkert icke sista heller. Och
hur det är, så orkar jag inte bli ledsen på dig, Johan,
hvad du än säger. Du har alltid varit solskenet på min
mörka väg. För all den sorg, som sargat mitt hjärta
och ryckt hvar enda liten glädjeblomma från min
ungdomsstig, har du dock aldrig gjort mig sorg förr än —«

«Säg ut, Fina; du behöfver icke frukta att såra
mig.«

«Jag kan icke säga, att jag har någon sådan fruktan.
— Den tiden är nog förbi, då mina ord vägde så
mycket i ditt omdöme, att du skulle kunna känna dig sårad

af dem. Men det lönar så litet, att jag yttrar min
mening, ty jag vet, att du i öfverlägsen klokhet kommer
att kasta alla mina skäl öfverända. Dock — efter som
du nyss tyckte, att uppriktighet är en god sak, skall
äfven jag vara uppriktig. Jag kan ej neka, att det kan
des bittert, bittrare än döden, då ditt bref upplyste mig
om, att du bytt om tro och slutit dig till «läsarne«,
med respekt sagdt. Hade du varit en sådan som pappa,
men du, som alltid i mitt tycke varit ett mönster för
unge män, sedig, nykter och samvetsgrann, ja, med ett
ord, så fullkomlig som en dödlig kan vara det, mitt
hjärtas stolthet och glädje.«

«Och likväl, med alla dessa rättfärdigheter, som i
Guds ögon äro orena trasor, utan Gud och
evighetshopp, lik mannen i bröllopssalen, utan bröllopskläder;
lik de ovisa jungfrurna, utan olja i min lampa. Säg,
Fina, tyckte du mer om, att din broder var en fiende
till Kristi kors, än att han blifvit en Jesu vän och
lärjunge?«

«Jag hade i min enfald aldrig trott, att vår Herre
skulle låta muta sig däraf, att en människa började läsa,
sjunga och taga sig en myndig ton emot andra stackare.
Jag kan icke få i mitt hufvud, att detta behagar honom
mera än en ädel och högsinnad karaktär.«

«Den tanken vill jag för ingen del sätta dig i
hufvudet, ty den sitter icke i mitt«, svarade Johan halft
leende. «Att med läsande, sjungande och en myndig
ton mot andra söka behaga honom, som rannsakar
hjärtan och njurar, vore just detsamma som att söka sätta
ihop en passande bröllopsdräkt af orena trasor. Men
hurudan ser väl den ädla och högsinnade karaktären ut
i strålarne af Rättfärdighetens sol? Hör, Fina: 'Den är

icke till, som rättfärdig är, icke en; ingen är ock den
som förståndig är; ingen är, som aktar Gud. Alle hafva
afvikit! allesammans äro onyttige vordne; ingen är, som
godt gör, icke en. Allesammans äro de syndare och
hafva intet att berömma sig af för Gud.' Ser du, syster,
så ser den vackraste karaktär ut i Guds ögon!«

«Men du berömmer dig ju likväl af att vara Guds
barn, fast du är en så förskräcklig syndare?«

«Ja, Gud vare evigt lof! det gör jag, ty då Guds
ande visat mig, att jag var en förtappad syndare, visade
han mig äfven, att Människans Son är kommen att
uppsöka och frälsa det, som förtappadt var. Och alla dem,
som honom anamma, gifver han makt att blifva Guds
barn. Då hafva vi förlossning och rening i hans blod,
nämligen syndernas förlåtelse, samt delaktighet i Guds
natur och äro inympade i Kristus såsom grenen i
vinträdet. Se, på detta sätt allenast kunna vi få en hög
och ädel karaktär och bli täcka och behagliga i Guds
ögon.«

«Ja, jag hör dig säga så, och jag hör den där
predikanten säga detsamma, men — men i verkligheten, i
lifvet — hur är det där?«

«Du har således aldrig sett en sådan förändring,
som uppkommit genom omvändelsen till Gud?«

«Det är just detta jag icke kan säga, ty i mitt tycke
var du täck och behaglig förut; och Nina, som ju också
är Guds barn, har aldrig varit så synnerligt elak, fastän
hon pjunkade mera än nu, förstås!«

«Ser du ingen förändring hos vår far heller, Fina?
Har väl ett större nådesunder kunnat ske, än du ser hos
honom? Jag har icke sett många så djupt sjunkna i

dryckenskapens afgrund som han, men så har jag heller
icke sett många, som så fröjdat sig öfver sin räddning
som han.«

«Godt och väl! Men jag hade lust att bedja pappa
glädjas lagom, så finge han glädjas flere gånger. Jag
tänker den glädjen blir inte så lång.«

«Och jag beder och tror, att den skall blifva
evighetslång, ehuru den utan tvifvel mången gång kommer
att störas af frestelser och andra jordlifvets vedermödor«,
sade Johan med öfvertygelsens värma.

«Inbillar du dig verkligen, att pappa för alltid
upphört att dricka? Då besitter du icke synnerligt stort
mått af skarpsinne och människokännedom; men jag
känner honom, jag, och hans opålitliga sinnelag väntar bara,
tills du rest, så tar väl glädjen ett snöpligt slut, och allt
blir på det gamla viset igen.«

«Jag håller gärna med om, att du har mera
skarpsinne än jag och äfven mera kännedom af vår fars
sinnelag. Men jag känner min himmelske Faders trofasta
sinnelag, och jag tror, att han, som begynt ett godt verk
i en arm syndares själ, också är mäktig att fullborda
detsamma. Gud är mäktig att göra vår far beståndande,
tror du icke det, syster?«

«Den som lefver får se«, sade Fina och skakade
tviflande på hufvudet. «Det skulle vara mer än
underligt, om en sådan glädje blefve mig förunnad.«

«Du tror således fullt och fast, att Gud icke unnar
dig någon glädje, Fina?« frågade Johan.

«Jag tror icke annat, än det jag ser, hör och erfar,
och mina erfarenheter ha icke många ljusa dagrar att
lysa med«, sade Fina, i det hon steg upp från pallen
och tände den lilla lampan.


«Du tror icke annat, än det du ser, hör och erfar,
och dina erfarenheter äro ej af den gladaste sorten? Ja,
dyraste syster, så länge du tror mera på dina
erfarenheter, ditt tycke och din känsla än på Guds kärlek,
uppenbarad i hans ord, kan ditt lif icke blifva annat än
glädjelöst. Men se och hör här, hvad Herren säger om
dig, och måtte ditt hjärta få erfara sanningen af dessa
hans ord«, sade Johan och slog upp Jerem. 9: 11. «Se
här, Fina; detta gäller dig!«

«Läs upp det du!« bad Fina.

Johan läste: «'Ty jag vet väl, hvad tankar jag hafver
om eder, säger Herren, nämligen fridens tankar och icke
ofärdens', och i 1 Tim. 2: 4 se vi, att Gud vill, att
alla människor skola frälste varda och till sanningens
kunskap komma. Ser du icke här, kära syster, hurudant
hjärtelag den käre, misskände Guden har emot dig?«

«Ja, nog ser jag, att det står, att Gud vill hafva oss
frälsta, och denna sak har jag just icke betviflat, men
besynnerligt ser det ut med en kärlek, som yttrar sig
på ett sätt, som om det dagliga lifvets erfarenheter aldrig
skulle kunna blifva nog bittra.«

Johan fäste en lång, sorgsen blick på sin syster.

«Fina«, sade han allvarligt, «jag fruktar, att ditt eget
sinne, ditt sätt att uppfatta din ställning i lifvet gör dina
erfarenheter bittra! Huru mycket af denna öfverklagade
bitterhet skulle icke bytas i sötma, om du blott ville
öfverlämna dig åt din Frälsare och af honom mottaga
frälsningens gåfva! Gjorde du detta, så skulle äfven du
få smaka och se, huru ljuflig han är, och då finge du
vara glad och lycklig midt i bedröfvelsen. Endast den,
som är frälst, vet, hvad verklig hjärtefröjd har att
betyda.«


«Frälsta äro vi väl alla«, menade Fina. «Frälsaren
har ju lidit och dött för oss alla, men icke äro alla glada
för det. Lifvet är i alla fall fullt af sorger, missräkningar
och vedervärdigheter af alla slag, och man behöfver inte
öfvertala sig själf, att det är så.«

«Tror du verkligen, att alla människor äro frälsta?«
frågade Johan.

«Kanhända du, Johan, betviflar, hvad som står i
bibeln — det vore väl märkvärdigt!«

«Nej«, svarade Johan, «jag tror, att Gud vet, hvad
han sagt, ty han är själf sanningen, men jag har icke
på något ställe i bibeln funnit, att alla människor äro
frälsta.«

«Jaså, står det icke, att Gud är alla människors
frälsare? Står det icke där på något ställe, att Gud icke
skonat sin egen son, utan gifvit honom ut för oss alla?
Så mycket vet till och med jag.«

«Ja, Gud vare lof, det står verkligen så i den heliga
boken, och mycket mera i samma syfte! Stode där icke
'alla', så hade jag aldrig vågat tro, att jag var
medräknad där. Men det torde dock icke vara samma sak att
vara erbjuden frälsning och vara i besittning däraf. Eller
hur, Fina? Om en person erbjöde dig sin hand och
sitt hjärta och därtill alla sina ägodelar, men du afsloge
anbudet, skulle du likväl kunna säga: han är min
trolofvade, min brudgum, och allt hans goda hörer mig
till?«

«Det vore ju höjden af dumhet och
ogrannlagenhet! Fullt så dum är jag dock icke, och ingen vettig
människa kunde väl göra så. Men nu vet jag mig
aldrig hafva afslagit den erbjudna frälsningen. Huru skulle
jag kunna göra om intet en sak, som redan är afgjord

för mer än 1,800 år tillbaka. Jag har alltid vetat och
trott, att Jesus frälste mig så väl som alla andra, då han
dog på korset.«

«Då vår dyre Herre och Frälsare dog på korset,
krossade han ormens hufvud, d. v. s. öfvervann han vår
själafiende djäfvulen och tillintetgjorde hans makt, på
samma gång han öppnade fängelsedörren för de i
djäfvulens fjättrar fångna människobarnen; erbjöd dem
rening från synden i sitt blod samt lofvade föra dem
säkert hem till Fadrens hus. Och denna nåd står öppen
för allt, hvad människa heter. Vägen är fri och öppen
för hvar och en, som vill. Men se omkring dig, Fina,
tror du på allvar, att alla dessa, som du ser lefva efter
köttet och sinnet — ett lif blott för denna världen, —
verkligen äro på väg till himlen? Skulle du kunna peka
på gumman Rothbergs svärjande och raglande kunder och
säga: desse äro frälste?«

Fina satt där med hårdt slutna läppar. Slutligen
yttrade hon med darrande röst:

«Enligt ditt förmenande får man väl ej tro någon
annan vara frälst än de, som äro lika dig, det vill säga
läsarne. Jag har nog förstått, hvarthän du velat komma.
Hvarför icke så godt först som sist sjunga rent ut?«

«Jag har sjungit ut hela tiden, och jag ämnar
fortsätta därmed, men icke efter mitt förmenande, utan efter
Guds tydliga och klara ord. Han säger: 'Den sonen
hafver, han hafver lifvet; den icke hafver Guds son, han
hafver icke lifvet.' 'Hvar och en som synden gör, han
är syndens träl. Men trälen blifver icke i huset
evinnerligen; Sonen blifver evinnerligen. Om Sonen gör
eder fria, så ären I rättsligen fria!' Och till Judarne,
som  icke trodde på honom, oaktadt de räknade sig till

hans egendomsfolk, sade Jesus: 'I ären icke af mina får,
ty mina får höra min röst, och jag känner dem, och
de följa mig, och jag gifver dem evinnerligt lif.' Och
vidare: 'Jag är vinträdet, I ären grenarne; den, som
blifver i mig och jag i honom, han bär mycken frukt; men
hvilken som icke blifver i mig, han skall bortkastas
såsom en gren och förtorkas.' Och på ett annat ställe:
'I viljen icke komma till mig, att I måtten få lif!' Ser
du, dyra syster: Ingen annan än den, som, lik publikanen
i templet, synderskan i Simons hus och röfvaren på
korset, burit sin syndabörda till Jesus och af honom
fått förlåtelse, lif och frid, kan sägas vara frälst. Du får
gärna kalla oss läsare, om du vill, ty det är nog genom
hörande och läsande af Guds eviga frälsningssanningar
vi hafva kommit i denna lyckliga ställning.«

«Du har gjort dig mycken möda för att visa, att
du icke anser mig vara frälst«, sade Fina, under det
tårarne droppade från hennes ögon.

«Ja, hvad säger ditt eget hjärta och din erfarenhet?
Kan du med den blindfödde bekänna: 'Ett vet jag, att
jag var blind och ser nu?' Eller med Petrus tacka Gud,
som för sin stora barmhärtighet har födt dig på nytt till
ett lefvande hopp, så att du i sanning kan säga: 'Jag
vet, att jag är förd ifrån döden till lifvet'? Fråga dig
själf, käraste min syster: Är Jesus mitt lif, mitt hjärtas
tröst och min del? Är han mig dyrbarare och
oumbärligare än allt i världen? Eller pröfva dig efter det
största och yppersta budet: 'Du skall älska Herren din
Gud af allt ditt hjärta, af all din själ, af alla dina krafter
och af all din håg. Klema icke med din ömtåliga känsla,
utan låt dessa frågor tränga ner i djupet af ditt hjärta.
Svara, men svara ärligt: Gör du detta?«


«Jag har försökt göra Guds vilja, så vidt jag
förstått den«, svarade Fina efter en stunds eftertanke. «Jag
har alltid varit rädd för att göra Gud emot, och jag vet
då visst, att jag lefvat bättre än många andra...«

«Detta var visserligen icke ett direkt svar på min
fråga«, svarade brodern, sedan han en stund tigande
väntat, att systern skulle fortsätta; «men låtom oss följas
åt ett stycke på sidan af min fråga; just din tankegång
leder min. Jag vill då säga dig, kära syster, att du gjort
som de judar, om hvilka Paulus säger, att de foro efter
att upprätta sin egen rättfärdighet och voro så icke Guds
rättfärdighet undergifne. Men nu säger Guds ord: 'Icke
af gärningar (blifva vi frälste), på det ingen skall
berömma sig!' och åter: 'Intet kött kan af lagens gärningar
varda rättfärdigt för Gud.'«

«Huru skola vi blifva rättfärdiga utan att göra det,
som är rätt och godt då?« frågade Fina.

«Vi varda rättfärdiga utan förskyllan af hans nåd,
genom den förlossning, som i Kristus Jesus skedd är.
Och är det nu af nåd, så är det icke gärning; annars
vore nåd icke nåd. Vi hafva förlossning i hans blod,
nämligen syndernas förlåtelse. Och medan vi nu äro
vordne rättfärdige af tron, hafva vi frid med Gud
genom vår Herre Jesus Kristus. Detta är vägen, Fina!
Helt enkelt så här: Tro på Herren Jesus, så varder du
frälst!'«

«Blott man säger sig tro på Jesus, så blir man frälst,
hur dåligt man lefver, är det så?« frågade Fina och bet
sig i läppen.

«Så är det icke«, svarade Johan med lugnt allvar,
«men i Guds bok står det så här: 'Så är nu ingen
fördömelse för dem, som äro i Kristus Jesus, de som icke

— märk — icke vandra efter köttet, utan efter anden.
Ty, om I lefven efter köttet, så skolen I dö, men om I
döden köttets gärningar med anden, så skolen I lefva!'
O, att Guds ande finge visa dig, huru ohållbar din
andliga ståndpunkt är, så skulle det blifva din högsta
angelägenhet att lära känna vännen framför andra vänner.
Det skulle blifva så godt för min stackars syster att få
hvila det trötta, kämpande hjärtat vid det lifsvarma hjärta,
som brustit af förbarmande med syndare och som
allena förmår att gifva frid och ro«, tillade han med ömt
allvar.

Fina satt en god stund och kämpade med sin
öfverhandtagande rörelse. Slutligen brast hon i tårar och
grät, som om hjärtat velat brista.

«Johan«, sade hon, sedan hon något lugnat sig,
«jag vill försöka vara uppriktig emot dig, ehuru jag har
svårt att blotta mitt inre för ett dödligt öga. O, du
anar icke, hur mitt hjärta har blödt och kämpat, allt
sedan vår moder låg på dödsbädden. O, jag minns den
stunden, som om den varit i går, så klart står
alltsammans för mitt minne. Fastän jag knappt kunde se
mammas kära ansikte för tårar, observerade jag dock, hur
hennes stora, mörka ögon irrade hit och dit, som om
de sökt en hvilopunkt utan att finna en sådan, och huru
hon kastade sig af och an på ett oroligt sätt. Då kom
en gammal man med en bokpacke in och frågade om
jag ville köpa en bibel. Då han fick ögonen på mamma,
trädde han genast fram till bädden och frågade, huru
det stod till med henne. 'O, jag vet knappt' — svarade
hon — 'jag vet blott, att jag står nära evighetens port,
-och sedan'? Då frågade han henne, om hon trodde, att
det finns en Gud och ett lif efter detta, hvarpå hon

svarade: 'Ja, det finns en Gud, jag vet det — jag känner
det — och att icke allt är slut med detta lifvet, det
känner jag.' Han frågade henne vidare, om hon var
viss om att komma till himlen, då hon finge sluta detta
lifvet, hvarpå hon till min förvåning och bestörtning
svarade: 'Jag har sökt så godt jag förmått uppfylla mina
plikter i detta lifvet, men nu känner jag, att detta icke
är nog. Jag fruktar, att Herren skall säga till mig, då
jag träder inför hans ansikte: Jag känner dig icke, jag
vet icke, hvadan du är, och detta gör mig fridlös och
ängslig!' 'Stackars kvinna', svarade den gamle mannen,
'ni har icke byggt på den rätta grunden, men kom i dag
som en förtappad syndare till Jesus, och han skall taga
syndabördan ifrån er och gifva er frid.' De samtalade
länge och mycket, som jag ej minns, men jag tyckte,
det var förfärligt att höra detta. Att min egen mamma,
som alltid var så stilla och tålig, så mild och vänlig,
så flitig och omsorgsfull, minns du, Johan, hur ofta hon
förmanade oss att vara snälla och lydiga? — att hon
ändå skulle frukta att blifva bortvisad från Guds ansikte,
och att han, den där mannen, som alls inte kände henne,
skulle säga, att hon byggt på orätt grund och kalla
henne, som var så mycket bättre än alla jag kände, en
förtappad syndare. Då gubben gått, såg mamma glad
och stilla ut, och jag minns, att hon halfhögt yttrade
för sig själf: 'Gud vare lof! jag slipper att blifva
bortvisad, mina synder äro borta, jag får se Guds ansikte'!
Det gjorde mig godt att se min dyra moder vara lugn
och lycklig i sin sista stund, men ack, hur min egen själ
var sargad och söndersliten! Jag kände en förlamande
fruktan, för att äfven jag stod på en osäker grund, och
lika mycket fruktade jag att blifva hulpen på så sätt, som

den gamle läsaren framställde hjälpen för mamma; en
sådan oöfvervinnelig motvilja kände jag för hans i mitt
tycke dystra och trånga åsikter. Allt sedan har jag känt
mig såsom en, som utan fotfäste sväfvar öfver en
afgrund och hvars enda fäste är en svag tråd, som hvar
stund är färdig att brista, och jag har fasat för döden,
tills jag varit hardt när förtviflan. Jag har känt, att det
ej stått väl till med min själ och att jag ej kunnat älska
Gud öfver allt ting. Jag har försökt att älska honom,
men hans handlingssätt emot mig har då som en mörk
skugga ställt sig emellan honom och mig och framkallat
en hård och kärlekslös bild af honom.«

Johan afhörde systerns berättelse med spänd
uppmärksamhet, ända till snyftningarna hindrade henne att
fortsätta. «Och denna börda har du burit i så många
år och icke yppat något därom ens för mig!« utbrast
han slutligen.

«Nej, jag trodde, att du icke skulle förstå mig. Jag
trodde icke, att någon människa varit i sådan nöd. Och
ser du, såret var så ömt; det sved vid minsta vidrörande,
och jag hoppades, det skulle så småningom läkas under
tystnadens förband, men det kunde icke läkas — där
satt en hulling i såret, som jag ej mäktade draga ut,
och den sitter där ännu. Och då ser du, broder min,
fick romanläsningen blifva en lindrande balsam.«

«Som göt gift i såret i stället för att läka det. Men
den där hullingen var nog en salighetspil, som den
kärleksfulla fadershanden riktade mot ditt hjärta, och Gud
vare lof, att det icke lyckades dig draga ut den! Den
kommer nog att gifva döden åt den gamla naturen, men
den innesluter ock i sig den läkande balsam, som gifver
lif och frid åt ditt hjärta, blott du låter den store läkaren

taga hand om dig. Då skall du inse, huru högt du är
älskad och ansedd af Gud, och då skall du slippa
försöka att älska honom, emedan du icke kan låta bli att
göra det.«

«Det blef som jag trodde, du förstår mig icke,
Johan.«

«Jag tror, att jag förstår dig bättre, än du förstår
dig själf, du kära tviflerska, ty jag har erfarit mycket
liknande det du förtrott mig, ända till dess syndabördan
blef mig för tung, så att jag måste bära den till korset,
där jag för alltid miste henne. Men jag tackar Gud,
att du icke nämnde något därom för mig, medan jag
lefde efter naturen, ty då hade jag nog i ungdomligt
lättsinne sjungit vaggvisor för ditt sjuka samvete. Men
säg mig, hvad du tror, att jag icke förstår af din
berättelse?«

«Jo, till exempel: Du säger, att jag skall inse, huru
högt Gud älskar mig. Och jag tycker mig finna, att
han alls icke bryr sig om mig. Om han någon gång
gifvit mig ett bevis på sin kärlek, skulle jag kunnat tro,
att han älskar mig. Skulle han icke kunnat tända en
ljusstråle i mitt mörker och låtit mig smaka sin huldhet
då min nöd har känts så öfvermåttan bitter!«

«Men, kära barn, du har ju med flit släckt det ljus,
den trofaste Anden tändt åt dig, och du har stött ifrån
dig den hugsvalelsekalk, han räckt dig, då du föraktat
hans ord och lagt det å sido. David kallar Guds ord
ett ljus på sin väg och en lykta för sina fötter, och
aposteln Paulus säger efesierna, att Guds ord var deras
salighets evangelium, och därtill duger det nog äfven för
dig, blott du vill använda det i detta syfte. Så beder
jag dig få påpeka ett stort misstag: Du vill först smaka

Guds kärlek och sedan tro därpå, då Herren likväl säger:
'tro, så varder du frälst'. Och hvad den punkten
beträffar, att du aldrig rönt ett bevis på hans kärlek, så
vill jag fråga dig: Hvad var det väl, som bevekte Gud
att utgifva sin egen son i korsets blodiga död, för att
du måtte slippa dö? Var detta ej kärlek?«

«Detta vet jag nog, men detta hade han väl gjort,
om Fina Bellin aldrig varit till.«

«Utan tvifvel, men nu ingick det i hans allvisa
rådslut, att Fina Bellin skulle blifva till och blifva en af
dem, för hvilka Jesus dog, och jag tror för min del, att
om Fina Bellin vore den enda syndaren på jorden, som
behöfde frälsning, så hade Gud utgifvit sin son endast
för henne.«

«Då måtte det väl vara så, att jag är värre syndig
än alla andra syndare, efter han nödgas behandla mig
med så mycken hårdhet.«

«Säg ut, Fina!«

«Nog är det bra underligt. Pappa, som druckit
och lefvat vildt i synden nästan hela sitt lif igenom och
icke varit till annat än plåga för de sina, han är nu så
glad, som om han aldrig gjort annat än godt, då
däremot jag, som sökt lefva så oklanderligt som möjligt
samt slitit och släpat som en slaf för att hålla huset vid
makt, jag får gå där och sörja och vet ej, hvad glädje
vill säga.«

Den unga flickan gömde ansiktet i sina händer och
snyftade våldsamt.

Johan slog upp Lukas' 15:de kapitel och läste
berättelsen om den förlorade sonen och hans
hemmavarande broder.


«Känner du icke igen dig här, syster?« frågade han,
då han läst till slut.

Fina satt länge med hårdt sammanpressade läppar,
och Johan fortfor:

«Tycker du ej, att den förlorade sonens historia
passar in på vår fader?«

«Och den hemmavarande sonens på mig, menar du.
Kan väl vara, jag vill ej reservera mig däremot. Men
är detta ock rättvist? Det är just detta, som
sönderbråkar och förvirrar mitt förstånd, att det skall finnas så
många orimligheter och motsägelser i bibeln.«

«Det är just, emedan du sätter ditt förnuft till
domare öfver Guds ord, som du finner motsägelser och
orimligheter, syster lilla! Den naturliga människan
förnimmer intet af det Guds ande tillhörer, ty det är henne
en galenskap, och hon kan icke begripa det; ty det måste
andligen dömas. Ville du blott taga ditt förnuft till
fånga under Kristi lydnad, skulle alla de orimligheter och
motsägelser, du finner i bibeln, upplösas och förbytas i
de liffullaste sanningar.«

«Hvad menar du med att taga sitt förnuft till fånga
under Kristi lydnad? Sådana där uttryck begriper jag
inte.«

«Helt enkelt hvad jag nyss sade, att icke sätta sitt
arma förnuft till domare öfver Guds visdom, utan låta
Gud hafva rätt, så väl då han uttalar fördömelsens som
frisägelsens dom öfver syndaren.«

«Jag förmår icke följa din tankegång! Det hörs,
som du ville påstå, att Gud fördömer och frisäger samma
människa.«

«Ja, Fina, så menar jag verkligen.«


«Och icke heller detta finner du vara motsägelser?«
frågade Fina med en åtbörd af otålighet.

«Se här, i Romarbrefvets 3: 23 står i ett språk, som
jag visserligen redan anfört, men som dock ännu en
gång skall få belysa vår fråga med sitt stadiga ljus:
'Allesammans äro de syndare och hafva intet att berömma
sig af inför Gud och varda rättfärdige utan förskyllan
af hans nåd.«

«Nog vet jag så väl som du, att alla människor äro
syndare«, afbröt honom Fina, «men du medger väl i
alla fall, att det kan vara en himmelsvid skillnad på
syndare och syndare?«

«Åter igen ett snedsprång från ämnet!« sade Johan
leende. «Men vi komma väl dit ändå. Jag medger
gärna, att det gifves en stor skillnad på syndare och att
det gifves grader i ondskan. Men då det blir fråga om
Guds frälsningsråd, så är det lika visst att alla, de bäste
så väl som de eländigaste, äro värde fördömelsen, som
det är visst att alla äro i lika mått föremål för Kristi
kärlek och blifva rättfärdiggjorde i hans blod, då de fly till
honom.«

«Du vill påstå, att mördare, tjufvar, drinkare och
skökor hafva samma anseende inför Gud som nyktra,
ärliga och sedliga människor? Så orättvis kan Gud icke
vara.«

«Jag vill icke påstå något, men jag vill se efter,
hvad Gud påstår, och hans ord lär icke kunna jäfvas:
1 Matt. 21: 31 säger Jesus till de fromme och ärbare
fariseerne: 'Sannerligen säger jag eder, att publikaner
och skökor skola ingå i himlen förr än I.' Och här, i
Luk. 7, läsa vi — ja läs denna berättelse högt!«

Fina tog bibeln och återgaf med sin mjuka, sorgsna

stämma den sköna berättelsen om synderskan i
Simons hus.

«Nå, Fina, hvem af dessa båda hade största
skulen?«

«Synderskan, naturligtvis.«

«Och hvem af dem blef frisagd af Herren?«

«Också hon.«

«Du tycker väl, att detta var mycket orättvist
handladt af Herren?«

Fina rodnade.

«Det var allt orätt af mig att säga så«, hviskade hon,
«men mina begrepp äro så förvirrade, att jag ofta icke
vet, hvad jag skall tänka.«

«Det är därför att du vill rådfråga dig med tycke
och känsla i stället för Guds sanna ord. Men säg,
hvarför fick synderskan förlåtelse, men icke fariseen?«

«Därför att hon sörjde öfver sin synd, men fariseen
icke, eller hur?«

«Jo, nu börjar det klarna i frågan. Publikaner och
skökor äro vida lättare att öfvertyga om sin synd än de
själfrättfärdige fariseerne, och då detta skett, finna de
ingen frid, förrän de blifvit rentvagne i Lammets blod.
'De helbrägde behöfva icke läkare, utan de kranke.'
Men vi återgå till hufvudfrågan, huru Gud kan fördöma
och frisäga samma människa, hvarvid vi som ledtråd
vilja följa den nyssnämnda berättelsen. Det står, att
hon vätte hans fötter med sina tårar. Hvarför grät hon,
tror du?«

«Hon sörjde väl däröfver, att hon var så djupt
sjunken i synden«, svarade Fina och började se en smula
lifvad ut.


«Och om Gud handlade med henne efter förtjänst,
hvad lön hade hon att vänta af synden?»

«Syndens lön är döden», svarade Fina efter en stunds
begrundande.

«Och hvem har väl afkunnat en sådan dom?«
frågade brodern åter och fäste en forskande blick på sin
syster.

«Gud själf, naturligtvis... «

«Så är det, och denna Guds dom hvilade öfver
henne, så länge hon sorglös och gudsförgäten fortsatte
sitt syndalif. Men då hon i Guds ords ljus fått se, i
hvilken afgrund synden störtat henne, och hon
förkrossad och gråtande tog sin tillflykt till Jesu fötter,
stadfäste han väl öfver henne denna dom: Syndens lön är
döden?«

«Nej, han sade: 'Synderna förlåtas dig. Din tro
hafver frälst dig; gå med frid.'«

«Och huru tyckte hon väl sedan om den Herren,
som förlät henne de många synderna?«

«Hon älskade honom mycket!« svarade åter Fina,
och det låg värma och rörelse i svaret.

«Se, på den vägen lära vi att älska vår Jesus. Först
på allvar låta domen drabba vårt hjärta, men sedan gå
fram med densamma till honom, som är kommen att
uppsöka och frälsa det förtappade, för att blifva frisagd
och lycklig. Är icke detta skönt, syster Fina?«

«Jo, ack jo«, svarade Fina med en djup suck. «Jag
tänker, att synderskan var mycket glad.»

«Ja, säkert mycket mera glad än fariseen Simon i
all sin egen fromhet. Men — du suckade så tungt...«

«Ja, jag tycker mig finna en slående likhet emellan

den där fariseen och mig«, svarade hon med låg röst
och nedslagna ögon. «Tycker du inte det?«

«Det är icke så utan det, du Fina!» svarade Johan
leende. «Men det gör mig glad att höra dig erkänna
det, ty detta är en god början till att låta Gud få rätt
i sitt ord, och låter du blott den trofaste Anden
fortsätta att straffa dig för synd, skall du snart, lik
synderskan vid Jesu fötter, finna lif och frid.«

«Frid, frid! O, när skall väl mitt trötta, jagade
hjärta få frid! Men du! Jag kan ej neka, att det kännes
påkostande — att — blifva satt i jämnbredd med — en
sköka...«

«Tror du, hon var större synderska än du?«

«Johan!« utbrast Fina med någon häftighet, «skulle
du tycka lika mycket om mig, om jag vore en sådan
där olycklig, fallen varelse?«

«Jag skulle känna en djup afsky för det syndiga hos
dig, men jag skulle säkert med mera nit och värma
bemöda mig att räcka dig en hjälpsam hand för att hjälpa
upp dig ur ditt fall, än jag nu gör, ty den där synden
är en den vämjeligaste i ärbara människors ögon. Men
tror du icke, att det finnes synder, som äro lika
vederstyggliga i Guds ögon som denna? Hvilket bud är det
yppersta i lagen, säger Jesus?«

«Du skall älska Herren din Gud öfver allting«,
svarade Fina.

«Nå väl: att klandra alla hans vägar med oss, att
finna honom hård och orättvis — är det att älska honom
öfver all ting? Och då kärleken till Gud är det största
budet, så är väl brottet emot detta bud äfven den största
synden. Är det icke så?«

Fina satt en stund tyst och begrundande. «Detta

var en sanning, som jag behöfde höra — en sanning
just för mig« — sade hon slutligen. «Jag ser det nu:
jag har verkligen syndat emot Herrens största bud och
är icke bättre än synderskan i Simons hus! O, broder
min, det är dock bra mycket bättre att få inse, att det
orätta ligger hos en själf och icke hos Gud!«

«Ja«, sade Johan, «får blott ljuset belysa vårt
innersta, så få vi se, att hos oss bor intet godt, men också
att intet orätt är i honom. Låt nu Guds anlete riktigt få
genomsöka hela ditt hjärta och visa dig dina
hjärtesynder på samma gång som synderna i lefvernet, och du
skall bli varse att synden skall öfverflöda. Men sök då
icke att i egen kraft bekämpa och öfvervinna dem, utan
gå till den brunnen, som är öppnad i Sion mot synder
och orenheter, och äfven du skall hafva syndernas
förlåtelse och blifva tvagen i Lammets blod, ty där synden
öfverflödar, där öfverflödar nåden mycket mer.«

«Ja, måtte Gud förlåta mig allt jag känt och tänkt
och talat emot honom! Jag kände i samvetet, att jag
syndade, då jag sade så där om honom. Men där inne
i hjärtat var så mycken hoppressad smärta, som måste
taga sig luft, så mycken magasinerad nöd, som måste
fram i dagsljuset. Måtte han förlåta mig!«

«Hur är det, Fina, brukar du bedja till din Gud?«

«Bönerna i psalmboken har jag lärt, så att jag
nästan kan dem utantill.»

«Ja, jag minns, att du och jag fingo läsa dem i tur
för mamma; men min fråga var, om du verkligen
utgjuter ditt hjärta för honom och samtalar med honom
såsom med en förtrogen vän?«

«Jag fruktar, att min bön icke varit en verklig bön.
Jag har visserligen, sedan du börjat tala med mig om

min själ, försökt att tala med Gud, men det har alltid
känts så, som Gud icke ville höra mig. Jag har bedt
Jesus förbarma sig öfver mig, men det har förefallit
mig, som om han stött mig ifrån sig och vändt sig
bort.«

«Älskade syster, låt honom hafva rätt i sitt ord, då
han säger: 'Den till mig kommer, honom kastar jag icke
ut!' Slut dig med all din nöd tätt intill hans varma
hjärta och lita mera på hans ord än din egen känsla.
Han skall säga till dig som till synderskan: 'Synderna
förlåtas dig, gå i frid!'«

«Ja, Johan, jag känner det så, som jag måste bedja
honom just nu. Vill du icke bedja med mig?«

De båda syskonen böjde sina knän i den stilla
kammaren, och röken af deras böneoffer uppsteg inför
Herren såsom en välluktande doft.

«Syster«, sade Johan med högtidligt allvar, «vill du
nu inför Guds ansikte lofva mig tvenne ting?«

«Säg mig först, hvad det är«, bad hon.

«Det första är, att du dagligen och i ordning läser
Guds heliga bok. Jag menar icke, att du på ett
pedantiskt sätt skall hålla dig så strängt vid denna regel, att
du till exempel icke skulle företaga dig något i nya
testamentet, innan du gått igenom det gamla. Nej, du
kan gärna läsa i båda på en dag; och så förekommer
det ju ofta sådana fall, då man behöfver slå upp och
betrakta en särskild text. Men att, som många göra,
läsa ett stycke, där bibeln öppnar sig, utan att följa
någon plan alls, blir en stor förlust, ty många lärdomar
och löften går man miste om, på samma gång man
kommer i fara att få en oriktig uppfattning af Guds ord,

därigenom att man förlorar det gyllne sammanhanget.
Lofvar du detta?«

«Det vill jag gärna lofva, men då jag på detta sätt
nödvändigt måste råka på sådana ställen, som stöta emot
förnuft och känsla och som jag icke begriper...«

«Så gör då helt enkelt så: tag förnuftet till fånga
under Kristi lydnad — och känslan med. Och då där
förekommer något, som du icke förstår, så gå detsamma
ödmjukt förbi under bön, att Gud ville låta dig få så
mycket ljus i hans ord, som du behöfver för att leda
dig till det eviga lifvet; och betänk alltid, att 'det
dåraktiga från Gud är visare än människorna och det svaga
från Gud starkare än människorna'. Det andra löftet jag
önskar, du ville gifva mig, är, att aldrig mer läsa
romaner; lofvar du mig äfven detta?«

«Jag vill aldrig se dem mera!« utbrast Fina med
en häftig åtbörd af afsky.

«Vaken och bedjen, att I icke fallen uti frestelse«,
sade brodern varnande. «Jag vet af erfarenhet, hur
enträgen frestelsen kan blifva och hur svaga vi äro att
motstå den. — Men hvarthän nu? Hvarför kom kappa
och mössa på i en sådan handvänding?«

«Jag måste ut för att se efter pappa. Jag kan inte
känna mig så trygg som du, att han skall bestå i det
goda. Jag brinner af oro och måste ut. Följer du icke
med?«

«Gud är när eder därinne!« hördes i detsamma en
glad, ljudelig stämma, på samma gång dörren mellan
yttre rummet och förstugan raskt öppnades, och Henrik
Bellins kraftfulla gestalt fyllde strax därpå dörren till
kammaren med ett anlete, skinande af glad vänlighet.

«Hvar två eller tre äro församlade i Jesu namn, där

är han själf med«, sade Johan och räckte fadern med
sonlig vördnad sin hand. «Välkommen hem, pappa!
Få vi höra, hur pappa haft det hos gubben Stor i afton?«

«Det fån I icke tala om än«, sade Fina och svängde
hastigt och oförmärkt af sin kappa och mössa. «Vi få
lof att ha oss litet kaffe nu! Det har stått färdigt så
länge, att jag fruktar det stått af sig.«

Fina skyndade in i stugan, lifvade upp brasan i
spiseln, lade en hvit duk på sitt lilla runda sybord och
ordnade till så trefligt hon kunde, under det hon tänkte:
«Johan hade återigen rätt och jag orätt. Pappa kom
hem nykter — Gud är mäktig göra honom beståndande
i det goda.»

»Och jag skall knalla mig in till trollet mitt
därinne i soffan«, sade Bellin och styrde sina steg fram till
Nina. »Hur mår min lilla tös i kväll?» frågade han med
ett vekt tonfall i rösten och betraktade den lilla bleka
gunstligen med kärliga blickar.

«Bra, pappa min«, sade Nina och log sömnigt
«Jag har sofvit så godt, och Pip, han har kommit
krypande, utan att jag vaknat. Jag drömde, att jag var ute
och kunde springa som andra små flickor — vet du,
pappa — och jag vaknade inte, förrän du hälsade god
afton.«

«Och glad är du, din lille usling, fast du inte kan
springa, och lik mamma din är du så det förslår! Du
hade allt en rar mamma, skall du tro. Och nu har hon
ett bättre hem, än det Henrik Bellin beredde henne.
Hon blef den första af oss.«

«Och den andra det blir säkert jag, du pappa. Du
skall vara glad åt, att din lilla tös får i Herranom dö!
Det är så godt att vara tvagen i Lammets blod. Och

sedan skall mamma och jag sitta däruppe hos Jesus
och vänta på er andra, och sen blir det aldrig ledsamt
mera...«

«Kanske Gud låter mig behålla min lilla tös», sade
fadern hoppfull, men fastän han icke sade mera, tänkte
han dock i sitt hjärta: «Trons bön skall hjälpa den
sjuka.«

»Var så god och tag plats pappa! var så god
Johan!« bjöd Fina, och det lilla sällskapet slog sig i
allsköns trefnad ned omkring bordet, där den lilla
kaffeservisen var ordnad. Kaffepannan hade visserligen ett
skröpligt utseende med sitt söndriga lock, men hon
glänste renskurad och blank i det klara lampskenet;
kaffekopparna, af hvilka ett par hade mist greparne, voro
ej af samma sort, och den lilla gräddsnipan hade ej
mer än halfva pipen i behåll, men ändå smakade kaffet
till den söta limpan med litet smör utmärkt bra, och
lilla Nina vågade helt frimodigt bedja syster Fina om
lite mera smörgås.

«Nu ha vi snart jul, och då tör väl farsgubben veta
råd till ett halft dussin nya kaffekoppar åt dotter sin«,
sade Bellin muntert. «Jo jo, nu rår Bellin om sina
fyrkar själf, och Rothbergskan skall aldrig ha ett öre mera
härifrån, med Guds hjälp.«

«Och jag har redan tänkt på en liten snygg
kaffekanna till julklapp åt syster min», sade Johan i samma
ton. «Men nu få vi ju höra något om pappas besök
hos farbror Stor. Han försökte väl bjuda pappa
brännvin, gissar jag?«

«Jo, var säker du! Han tyckte allt, att det skulle
gå för sig att ta sig ett glas och vara gudfruktig ändå,

sa han. Men jag sa stopp, jag, för se, får satan taga
fatt i lillfingret, så tar han snart hela handen. Vi kunna
icke på en gång dricka Herrens kalk och djäflarnes kalk,
sa jag.«

«Det tyckte väl Stor vara dåraktigt taladt?»

«Ja, han gjorde narr af mig, förstås, och var
'enveten' som synden, men då sa jag honom rent ut, att
Gud har tagit bort smaken för brännvinet hos Henrik
Bellin, så att han, som varit stadens priviligerade
storsupare numera icke tål att känna lukten af brännvinet
en gång. Och nu har jag troget tjänat djäfvulen i nära
femti år — sa jag — och fått bara fattigdom, sorg och
skam till lön, och tjänar jag honom längre, så gifver
han mig den eviga döden, sa jag. Därför har jag sagt
opp den tjänsten och börjat tjäna en bättre husbonde,
som ger mig frid och fröjd till min själ och kläder och
föda till min kropp, och till slut så ger han mig det
eviga lifvet af fri nåd. Och gå du och gör
sammaledes, så gör du ett byte, som du aldrig ångrar, sa jag
till Stor.»

«Det hade han väl ingen lust till, eller hur?«

«Han skulle allt tänka på saken, sa han, men
gumman hans, hon slog ihop sina händer: 'slutar Stor upp
med supen, så blir det väl två torsdagar i en vecka' —
tyckte hon — men då sa jag henne, att när Gud har
löst själfvaste Henrik Bellin ur satans snara, så är han
allt mäktig nog att lösa Stor med, sa' jag! Men hvar
hålla pojkarne till i afton? De hänga inte på Johan som
vanligt.«

»Oroa er ej för dem, pappa«, svarade unge Bellin.
«Jag ville gärna hafva sista söndagsaftonen fri, därför
bad jag, att de skulle få gå med i fröken Helene v.

Fridens söndagsskola. Fru W. bad då, att de skulle få
tillbringa eftermiddagen hos hennes Julius, och där äro
de ännu.«

«Det var maffen åt pojkarne, det! Den aftonen
glömma de ej snart, tänker jag. Det är då en välsignad
människa, den frua! Alltid har hon något att glädja andra
med. Men sjung nu, barn, min sång om den förlorade
sonen! Den sången är enkom diktad för Henrik Bellin,
och hvar gång jag hör den, går den raka vägen till mitt
hjärta. Fina, sjung med nu!«

Och Johan och Fina förenade sina röster och sjöngo:

Kom hem, kom hem!
Du förtviflade bröst
Hör din frälsares röst
Och annamma hans tröst!
Förlorade son, kom hem, o, kom hem,
Kom hem, o, kom hem!

Kom hem, kom hem,
Se hur mörkret går på,
Säg hur länge vi så
Skola väntande stå,
Förlorade son, etc.

Kom hem, kom hem
Som du är, kom nu fram
Med din sorg och din skam
Till det milda Guds Lamm!
Förlorade son, etc.

Kom hem, kom hem,
Gå ej längre i nöd.
Här finns vänner och bröd,
O, hvi vill du bli död?
Förlorade son, etc.


Dagen för Johans afresa var inne. Afskedsdagar äro
alltid ledsamma dagar. Tungt känns det att vakna till
en sådan dag så väl för den, som för lång tid lämnar
hemmet som för dem, som i hemmet skola sakna den
bortfarne. Men de hafva dock en hälsosam lärdom att
bringa oss, dessa vemodiga afskedsdagar. De påminna
oss, att vi härnere ej hafva någon varaktig stad utan äro
gäster och pilgrimer i ett främmande land, där den
tröttsamma färden ofta förljufvas af kära medvandrares
sällskap, men där det nästan för hvarje steg öppnar sig en
skiljoväg med alltjämt återupprepade smärtsamma afsked,
tårade ögon och blödande hjärtan. Väl dig, du som
vändt ditt ansikte att fara till Jerusalem «de gyllne gators
stad!« Visst får äfven du kännas vid resans vedermödor
och det måhända så kännbart, att du mången gång är
färdig att gifvas upp i vägen. Äfven för dig komma de
smärtsamma afskedsstunderna att lämna efter sig en
tomhet, som ej helt kan fyllas, ett sår, som ej fullt vill läkas,
men du närmar dig dock med hvarje fjät ditt eviga hem,
och blir än vägen besvärligare ju närmare du kommer
målet, så har du dock den glada vissheten, att du snart
är hemma, där du aldrig mer skall behöfva gjuta
afskedets tårar.

Tung i hjärtat vaknade Fina denna morgon, då de
ljusa «solstrålarne« voro förbi. Henrik Bellin hade
förlorat sitt glada leende och kunde icke oaktadt sina många
försök finna reda därpå. Lilla Ninas svarta ögon voro
fulla af sorg, och Johan själf var nedstämd. Småpysarne
visade sig alldeles tröstlösa och kältade oupphörligt på
Johan: «Res inte så snart! Blif kvar en vecka till eller
ett par dagar!« Men den, som gjort sig förtrogen med
småpiltars sorger, känner nog till, att de hvarken pläga

vara djupa eller varaktiga; dock, ingen regel utan
undantag.

«O, hur mörkt hemmet blir, då dess solsken är
borta!« snyftade Fina, då afskedets stund var inne.

«Dem som Herren frukta skall uppgå
Rättfärdighetens sol med salighet under sina vingar. Värm ditt hjärta
vid detta solsken, dyra syster, det skall aldrig vika ifrån
din stig!« svarade brödren, i det han hjärtligt
omfamnade henne.

«Om jag snart får i Herranom dö, så får jag väl
aldrig mera här i lifvet se min Johan«, sade Nina med
sorgsen blick.

«Så få vi mötas bortom Jordanflodens brus innan
kort, för att aldrig skiljas mer, du kära korsdragerska!«
svarade Johan och kysste den bleka pannan.

«Du har lyst mig vägen till himlen du, min gosse,
och i det ljuset är det mig godt att vara«, sade fadren
med ett återsken af den heliga elden i sina blå ögon.
«Bed Gud, att farsgubben aldrig för tiden måtte vika af
vägen och träda in på mörkrets stigar.«

«Vandra vi i ljuset, såsom han är i ljuset, så hafva
vi gemenskap inbördes, och Jesu Kristi, Guds sons, blod
renar oss af alla synder. Han leder de elända rätt och
lärer de elända sin väg?« svarade Johan och tryckte
trofast och hjärtligt sin fars grofva hand.

*




KAP. X.

En familjefäst.

Mer än tvenne år hafva störtat sina grumliga
vågor i tidens haf. Tvenne år med sina
omskiftelser af ljus och mörker, regn och solsken; sina
växlingar af lust och nöd, glädje och sorg för den ström
af evighetsvarelser, som oafbrutet ilar hän mot evigheten.
Huru många hjärtan hafva ej under denna tid blödt
under trycket af sorgens törne, under det andra svällt af
lycka och lefnadslust! Huru många skärande ångestrop,
ack och ve, hunno ej på denna tid växla om med tack
och lofsång! Men åter: hvilket brokigt virrvarr af
mörkrets gärningar, hvilka hemska taflor af brott, ondska och
förtviflan hade ej den flyende tiden att i förbifarten
upprulla för det allseende ögat! Huru trotsigt visade ej otro
och gudlöshet sina fräcka anletsdrag, under det
skrymteriet och listen med smygande steg sökte dölja sig i
skuggan, af fruktan för upptäckt. Men under det
mången olycklig träl blef allt hårdare fjättrad i mörkrets
kädjor, uppstämde mången syndare, frälst af nåd, sin
lofsång till Gud för sin förlossning. Under det mången

gudsföraktare alltmer förhärdade sig i otro, gick för
mången kämpande själ ljus upp i mörkret; under det många,
ack, så många! rusade blindvis ner i den mörka
evigheten, utan frid och hopp, fick mången uttröttad pilgrim
lägga ned korset och vandringsstafven och gå in i den
eviga sabbatshvilan för att få lifvets krona. Du, som
läser detta, hur har du användt den flydda nådatiden?
Har du kommit närmare eller längre bort från din
frälsnings Gud? Har du gripit fast om den hand, som
utsträckte sig för att rycka dig upp ur fördärfvets djup,
eller har du fortfarande stött den ifrån dig? Om du
icke helt hårdnadt till under världens och det egna jagets
inflytelser, har du nog under denna tid känt en varm
hand vidröra ditt hjärta, ja, du har kanske ock känt hårda
slag däraf; men har du icke öppnat ännu, så vet, att
den handen bär icke endast ett sår, hvarutur den balsam
flödar, som förmår läka alla dina syndasår, utan den bär
ock nycklarne till helvetet och döden. Sluter du ditt
hjärta fortfarande för denna hand, så skall denna en dag
sluta till himlen för dig — och ingen skall kunna
upplåta.

Och nu äro vi inne i början af juni, denna årets
blommande ungdomstid, då hela naturen sväller af lif
och lust, under det den håller på att utveckla hela
rikedomen af skönhet och kraft. Solen hade denna dagens
morgon uppgått klar och strålande på det blåa fästet,
hvars genomskinliga skönhet förhöjdes af lätta,
silfverhvita skyar. Den klara ljusfloden utgjöt sina rika, gyllene
vågor i den leende insjöns blåa våg, som liksom darrade
af förtjusning att i sig få upptaga de himmelska gästerna,
hvars lågor den dock icke släckte utan återkastade
tusenfaldt under jublande glädjesång. Nere vid Båthusgatan

stodo de stora, gamla träden allvarsamma och ståtliga i
sina nya glänsande sommardräkter. Barnen lekte som
förr i deras skugga, och hela nejden genljöd af deras
glada stoj. Vägen till Henrik Bellins stuga slingrar sig
som förr, smal och tilltrampad mellan de grå klipporna,
där blåbärsris och hallonbuskar blomma i
fördjupningarne, till stor båtnad för en skara praktiska bin, som
här hafva ett fält för sitt födgeni, och som aldrig
försumma ett tillfälle eller förbise ett ställe, där de kunna
samla sitt flytande guld, under det en och annan liten
blyg smultronblomma ler i solskenet under skyddet af
en utskjutande klippspets.

Syrenerna blomma och dofta nu omkring den lilla
hyddan, som hvilar på sin gamla klippa, vänlig och
inbjudande. Den där fula, grådaskigt röda färgtonen har
fått lämna rum för en högröd med hvita fönster- och
dörrposter, och i denna nya dräkt tar den sig vackert
ut mot den gråa klippan i bakgrunden, där den gamla
yfviga furan ännu som en härskare på sin tron
dominerar omgifningen. Den lilla planen framför stugan var
utjämnad och sandad och de illaluktande
afskrädeshögarne hade fått lämna sina gamla priviligierade tillhåll
för blomparterrer och prydnadsbuskar. Gullvifvorna,
perlhyacinterna och narcisserna, som pryda de halfrunda
rabatterna under fönstren, vagga sakta fram och åter för
den ljumma sommarvinden. De börja dock redan se
något lefnadströtta ut, de ljufva, snöhvita pingstliljorna,
och blekna allt mer och mer i jämförelsen med pionerna
och eldliljorna, som hålla på att utveckla sin lysande
färgprakt i julisolens värma. Jasminer och bukettbuskar
stå i lugn förbidan, att deras tid att få utveckla sina
svällande knoppar snart är inne. Den stora, hvita

törnrosbusken, som af barnen alltid kallats «Evelina«, till
minne af henne, som en gång planterade den, har icke
hunnit så långt i utveckling. De små knopparne ligga
ännu inneslutna i sina svällande lindor och tillaga i sina
små förborgade laboratorier den ljufvaste af all vällukt.
Men vällukt saknas ingalunda på denna vackra
sommardag. Luften är genomträngd af det friska doftet från den
stora Caprifoliebusken, som djärft klänger sig uppför sin
spalier vid knuten af byggningen och nu är öfversållad
af sina skära, välluktande blomklasar. En hänförande
dager af frisk poesi ligger utbredd öfver denna lilla
sommaridyll, så nära den gamla stadens bullrande lif med
dess kvalm och dam.

Han finner visst dagen angenäm, lille Pip med, där
han ligger och solar sig på fönsterbrädet utanför det
öppna fönstret. Han ser ut att vara djupt försänkt i
angenäma betraktelser, njutande i fulla drag af
sommarlif och sommarvärme. Ehuru hans stora gula ögon
mekaniskt följa de muntra flugorna och fjärilarnes lifliga
dans, anser han det nog vara under sin ålder och
värdighet att anställa jakt på dem, hvilket han, i likhet med
all annan kisseungdom, plägade finna så trefligt i sina
yngre dar. Den hederlige Pip är fortfarande familjens
gunstling, och han vet detta, därför söker han så värdigt
som möjligt uppbära denna ära. Vid inträdet i
förstugan såras ögat icke numera af de smutsiga teckningar
och karrikatyrer, som förr vanprydde väggarne; dessa
äro hvitstrukna och rena. Den tunga, klumpiga dörren
som var så kinkig att öppna för en ovan hand, har fått
lämna rum för en sådan treflig finhyflad och lättvindig
dörr, och tröskeln är icke högre, än en tröskel bör vara.
Det stora rummet är dubbelt ljust mot förr, ty Bellin

han har resonnerat så här: «Har Henrik Bellins mörka
hjärta blifvit ljust, så kan ock hans mörka stuga blifva
ljus«, och så grep han sig an och höjde både tak och
fönster, tills hans stuga förlorade sin prägel af mörk
dysterhet och vardt ljus och luftig. Väggarne där inne
äro beklädda med nya tapeter i en ljus behaglig färg
och behängda med nätta taflor. För de klara
fönsterlufterna hänga riktiga långgardiner — snöhvita och
luftiga — och genom de öppna fönstren inströmmar den
doftande sommarluften och smyger sig smekande emellan
de blommande pelargonierna och therosorna bakom
gardinerna. På det nya hvita golfvet leka de ystra
solstrålarne men kunna ej på sina upptäcktsresor uppleta en
enda smutsfläck. Under fönstret utåt gårdsplanen står
en prydlig symaskin, och på det lilla runda bordet, ännu
betäckt med «mammas duk«, nu glänsande hvit och utan
särdeles märkbara spår af Pips hänsynslösa vandalism,
står Finas sykorg. Men hvar är den gamla träsoffan,
lilla Ninas plågoläger, som förr hade sin plats under
det där fönstret? Och hvar månne den lilla
korsdragerskan nu dväljes? Har hon väl, som hon så mycket
åstundade, fått «i Herrenom dö« och inträda i den sköna
roligheten, där ingen värk och död mera finnes? Står
hon bland den blodtvagna skaran inför Lammet och
instämmer i den sång, som evigt skall genomströmma
himlarne med sina aldrig anade harmonier? Se, så där
ljust och trefligt hade nu detta lilla hem blifvit, som
förut varit ett tillhåll för synd, oreda, dysterhet och
mörka tankar. Icke minst treflig är den öppna spiseln,
som är så hvit och glänsande, att den skulle vara en
ögonfägnad, om det blott icke gjorde en ondt i ögonen
att se därpå. Midt i solskenet och sommarvärmen

fladdrar på hällen en liten liflig brasa, som nyss satt
två blanka kaffekokare i häftig sjudning, hvilka då och
då sända en aromatisk pust inåt rummet. Du och jag,
käre läsare, söka dock fåfängt leta upp någon af dem
vi varit vana att finna här inne. Ingen af dem se vi
mer än lille Pip, som nu tagit sig en ljuflig
förmiddagslur på sitt soliga läger. Vi se dock en gammal kvinna
beställsamt syssla med kaffekoppar och teskedar samt
lägga upp färskt, doftande kaffebröd i tvenne korgar.
Denna trefliga gumma i sin rena bomullsklädning, sitt
ljusa förkläde och den lilla tresnibbiga ylleduken med
sitt hvita burr omkring sitt fylliga, godmodiga ansikte är
fru W—s gamla trotjänarinna, Johanna. Hon är mycket
upptagen af sina tillrustningar, den goda gumman, men
så brådtom har hon icke, att hon ej understundom ger
sig tid att titta ut genom fönstret och kasta spejande
blickar utåt den vida blå vattenspegeln, som i storslaget
majestät utbreder sig nedanför klipporna, hvarvid «den
late katten« får mottaga en och annan vänlig smekning.
Hon tog nu fram en prydlig sockerskål ur den ljusgula
skänken, då hon fick höra fotsteg utifrån förstugan.
Dörren öppnas, och en äldre kvinna med ett blekt,
fåradt ansikte, där lifvets allvar med tung hand ristat sina
runor, inträdde. Hon var klädd i en brun ylleklädning
och svart klädeskofta. Den svarta silkesduken gaf hennes
ansikte ett ännu skarpare och kantigare utseende än det
hade i sig själf, men hennes leende, då hon hälsade
Johanna, var fryntligt och vänligt.

«Här har blifvit riktigt på herrskapsvis, sedan sist
jag var inne«, sade hon och såg sig med stora ögon
omkring i rummet, «så fint och blankt öfverallt, så...«


«Var så god och sitt ned, madam Thorman! Sitt
nu här i gungstolen, I som har gått en så god bit hit
i värmen! Ja, det tror jag, det, att här är fint mot förr.
Han har allt snott, denne gubben, och arbetat både
bittida och sent för att få allting i ordning i rättan tid, så
det kan I aldrig tro! — Jag har just fått se det, jag, för
se, jag går här som den gråa katten nu, se'n jungfru
Fina blef sömmerska åt frua mi'. Ja, det är andra dagar
för Bellins nu än förr, madam!«

«Den Högstes högra hand kan allting förvandla,
jungfrua! Ingen kunde väl tänka, att Bellin skulle bli
en så katig karl, se'n han blef gammal, han som var
ett riktigt nöt, med respekt sagdt, så länge han var på
sina unga dar. Men så går det, när en spikar gamle
Adam på korset och blir delaktig af Guds natur. Och
tänk en sådan son han har!«

«Ja, den gossen kommer inte ensam inför vår Herre
på den stora räkenskapsdagen. Han kommer nog att
föra många, många kärfvar med sig, madam Thorman!«

«Och här ser hon en kärfve, jungfrua, och så gossen
min, som redan är före mig hos Gud. Jag glömmer
aldrig«, snyftade den stackars barnlösa änkan, «hvad
Johan Bellin gjorde för min stackars gosse, när han
slagit sig fördärfvad. Satt han inte dag och natt vid sängen
och talade med honom om Gud och skötte honom, som
om det varit hans egen bror! Ja, hade inte Johan Bellin
varit, så hade väl min Adolf fått gå förlorad, för se,
blind var han, och blind var jag. Ja, vet jungfrua, jag
var så arg på Johan Bellin till att börja med, så att jag
knappast gittade svara, när han kom så blid och vänlig
och hälsade på mig. Men när gossen dödde så glad
och lycklig och jag förstod, att det var en god sak att

dö den rättfärdiges död, då började jag allt fundera på,
om inte Johan hade rätt ändå och jag orätt, som dock
alltid tyckte mig vara så klok. Så satt jag där hemma
en kväll i ensamheten, och grät gjorde jag förstås, jag
som hade mist all min glädje på jorden. Då kom Johan
och satte sig bredvid mig och frågade så gladt och
vänligt: 'Får jag stanna hos eder en stund, moster
Thorman?' 'Du kommer, som du vore sänd ifrån Gud' sa'
jag! 'Det är bara mörker och elände, hvart jag vänder
mig, men då du kommer, tycker jag det blir lite ljusare
strax', sa jag till Johan. Då tog han upp bibeln och
läste berättelsen om änkan i Nain, och det passade så
riktigt in på mig, men gossen min kunde jag ju ej få
tillbaka ändå, och jag tyckte, vet jungfrua, att jag inte
orkade lefva utan honom och att Gud var så hård emot
mig, då han tog min Adolf ifrån mig, så jag kunde
ingen tröst få af allt, hvad Johan läste och talade. Då
frågade Johan: 'Är moster säker på, att aldrig återfå sin
son?' 'I våra dagar ske inga underverk, mente jag tro
på, så det är nog säkert, att jag aldrig får se honom
mera.«

'Men kommer det icke ett lif efter detta'? frågade
han. Ser hon, jungfru Johanna, det hade jag aldrig
kunnat få mig att tro, förrän vid gossens död. När jag såg,
hur glad han sträckte upp händerna, liksom han sett en
god vän däroppe, och tackade in i sista andetaget, då
började jag att få andra tankar om den saken. Jag
svarade Johan, att jag tror det, på Guds makt. 'Men', sade
han då, det finns icke allenast ett evigt lif utan äfven en
evig död; hvart tror ni, att Adolf gick?' 'Jag är viss om,
att min gosse gått till det eviga lifvet', svarade jag lite

hastigt, för se jag blef smått stött på Johan, för att han
kunde sätta den saken i fråga.«

'Det är jag också', svarade han, 'men är det ingen
tröst för er att veta, att Adolf är evigt salig?' 'Jo',
svarade jag, 'det är nog den enda tröst jag har!'

'Då kan ni snart nog få se er son igen däroppe',
sade Johan då. 'Det är bäst ställa så, att ni får möta
honom i de eviga fridsboningarna!' 'Ja, om jag bara
finge dö snart och slippa gå här och sörja, sa' jag!'
'Är moster säker om, att hon passar att komma dit, där
Adolf nu är?' frågade Johan då och såg på mig, som
om han kunnat se tvärtigenom mig. Åh, gubevars för
annat!' svarade jag. 'Jag kan väl aldrig tro annat, än
att jag det får', svarade jag i min fåkunnighet. 'Där
skall intet inkomma det besmitteligt är, det styggelse gör
och lögn. Där skola endast de inkomma, som hafva
tvagit sina kläder och gjort dem hvita i Lammets blod',
svarade Johan då, med detsamma han tog afsked och
gick. Men aldrig en blund fick jag i mina ögon den
natten, skall jungfru Johanna tro! Allt hvad jag gjort i
mina dar, fann jag vara besmitteligt; och jag, som hade
ett så godt och bra hjärta, fick se, att det var fullt af
bara styggelse — och hvem hade väl varit värre att ljuga
och föra skvaller än jag — och ju mer jag sökte
ursäkta mig själf, ju värre blef det, och jag kunde inte
bärga mig, förr än jag fick tala med Johan igen. Han
visade mig vägen till Jesu sår, och jag fick syn därpå,
att dar var det godt rum för mig också, och sedan dess
har jag hållit till i såren och varit vid godt mod och
hvilat vid Guds fasta löften, fast jag inte kan glömma
gossen min, som skulle gå ifrån mig och lämna mig
ensam och öfvergifven i sorg och fattigdom på gamla dagar.«


«Alla Herrens vägar äro godhet och sannings sade
Johanna, under det hon med försiktig och van hand
skummade gräddskålen full af den tjocka, gula
sommargrädden. «Men nu har jag kalaset färdigt, blott jag fått
kittlarne påspädda och putsade«, fortsatte gumman
hurtigt, «och nu skulle de gärna få komma för mig, innan
kaffetåren står af sig!«

«Kommer det inte någonting där ute i sjön,
jungfrua? Jag tycker mig se någonting, men jag har så
dåliga ögon«, yttrade madamen och närmade sig fönstret.

«Där ha vi båten! Ja, så ha vi inte det!« ropade
Johanna förnöjdt «Ja, nu sitta vi här och prata, tills
de landstiga, för se, jag vill inte bära ut brickan i bersån,
innan de komma opp. Det kunde hända, att katten
vaknade och ville smaka på grädden, eller sådant där.«

«Jaså, de äro allesammans och möta nere vid hamna?«
frågade madam Thorman.

«Ja, hvarenda en! Båten skulle komma klockan nio,
men nu är hon nära tio, tror jag. Tyst, nu slår hon
inne i kammaren! De ha stått där nere och väntat en
hel timme nu!«

«Och Bellin är väl glad öfver sin sonkvinna? Hon
skall vara en präktig människa har jag hört.«

«Skulle inte han vara glad åt detta, han, som är
glad åt allting! Ja, hon ser riktigt hygglig ut, efter
porträttet, som han skickat dem och som hänger där
inne i kammaren.«

«Hur, tro, jungfru Fina tycker om att ha fått en
svägerska, hon som är så grannlaga?«

«Åh, hon säger just inte så mycket om hvad hon
tycker. Men jag har hört på henne, att hon är rädd
svägerskan skall vara för fin och förnäm förstås!«


«Hon skall ju inte vara förnämare hon än han, har
jag hört, och — fint skall fint ha, vet jag.«

«Åhnej, förnämitén är väl inte så stor, ty hon är af
samma 'adel' hon som han — dotter till gamle
trädgårdsmästaren, som hade platsen före Johan Bellin, och
— hvad heter hon nu igen? Jo, hon heter Selma
Helgeson — så var det!«

«Åh, må det då! Hon är kanske rik?«

«Hon är inte rikare hon än han. Gubben, far
hennes, har blifvit sjuklig på gamla dar och har en slags
pension af herregården, så länge han lefver, så arf har
hon inte att vänta, men hon skall vara grufligt snäll i
sina händer, och det är, näst Guds nåd och vänskap,
den största rikedomen.«

«Men Johan, som är en så hygglig och rik gosse,
kunde väl ha fått hvilken rik tös som hälst.«

«Det hade han visst kunnat få, madam, men se
Johan är inte af det slags läsare, som fikar efter
förgängligt silfver och gull — visst inte! Han vet, att det står
så här i ordet: 'De, som rike vilja varda, falla i många
dåraktiga och skadliga begärelser, hvilka sänka
människorna i fördärf och förtappelse', och 'att det är svårt
för de rika att komma in i Guds rike'. Sådana faror
borde ju hvarje kristen fly i stället för att söka dem,
och Johan Bellin är allt månare om det himmelska arfvet
än att byta bort det mot ett jordiskt. Så tror jag, vet
madam!«

«Ja, det har allt jungfrua rätt i«, svarade madamen
suckande. «En tycker det är illa att vara fattig och ha
det knappt i alla delar, men en kommer så litet ihåg,
att den välsignade Jesus äfven var fattig och vet därför,
hur en fattig stackare har det. Har jungfru Fina själf

väft öfverdraget på soffan och stolarne? Det var riktigt
vackert och väl väfvet.«

«Ja, det tror jag, det! Det är allt Fina, som både
hittat på mönstret och väft det. Hon har riktigt godt
för att göra gagn, flickan; och rask har hon blifvit som
en spole, på senare tiden. I minns väl, hur det var förr
madam«, fortsatte gumman i låg och hemlighetsfull ton,
«så länge far hennes söp och hon jämt gick så där
tungsint, så dugde hon icke mycket till. Det såg ut
som Jerusalems förstöring ikring henne.«

«Ja, det var inte så godt för henne att ha det
annorlunda heller, vet jungfrua. Ingen vet bättre än jag,
som ofta tittade hit, hur många hennes svårigheter voro,
medan fadern söp och ungarne voro små. Och så
hade hon ett sådant humör, att hon lade allting så tungt
vid sig. Hon behöfde allt att få lägga sin börda på
Herren, hon.«

«Ja, Gud ske lof! det blef ingen ann råd för henne
till slut. Hon bar allt för länge på både synder och
sorger ändå. Det är väl inte mer än ett år, som hon
varit glad i Gud.«

«Så olika kan det gå med oss«, anmärkte madamen,
«jag, som var en sådan gammal hård syndare, fick tro
nåd efter bara två dagar, då däremot jungfru Fina, som
alltid varit en bra och hederlig flicka, får gå och bära
på bördan hela året. Men hvem tro det var, som fick
blifva henne ett gladt budskap, vet jungfrua det?«

«Det gör jämt detsamma, tycker jag, vet hon,
madam lilla! Hvem af sina skröpliga barn Gud vill sända
i sina ärender, det angår just inte oss. Det är i alla i
han som förer ordet in i hjärtat; och det har han fått
göra med det kära barnet här; prisadt vare hans namn?«

Hon hade således kommit till ro och fått frid för

sitt oroliga hjärta, den stackars kämpande Fina, som
trodde, att hon kommit till världen endast för att sörja.

Och se'n vilja vi i förbigående förtro dig, käre
läsare, att orsaken till gamla Johannas förbehållsamhet var
ingen annan än den, att Gud skickat just henne med det
glada budskapet till den sörjande flickan. Det var denna
trogna tjänarinnas enfaldiga ord, som skingrade mörkret
i Finas själ och bringade henne ljus och glädje. Efter
det långa samtalet med brodern, som läsaren fått bevittna,
blef Fina en högst flitig bibelläserska, och med hennes
genomträngande förstånd och snabba uppfattning
förvärfvade hon sig inom kort en så gedigen kunskap i
Guds ord, att hon därmed kunde slå mången erfaren
och till himmelriket lärd kristen på fingrarne. Men för
henne var denna kunskap ännu en död bokstaf, och hon
kände sig blott alltmera fridlös och olycklig. Hon ville
nödvändigt känna en djup och blödig sorg öfver
synderna i sitt lefverne, hvilka hon aldrig tyckte sig få rätt
i sikte, men fick i stället erfara sitt hjärtas inre hårdhet,
tomhet och torka. Klart såg hon i ordet, att hennes
egen rättfärdighet var ett orent kläde, som föll i trasor,
så fort det kom i beröring med Andens svärd, och att
Herren allena, den korsfäste Gudasonen med de fem
blödande såren och förlåtelsens ord på sina läppar var
hennes enda rättfärdighet. Hon visste detta, men under
det hon läste och bad, tänkte och grubblade, upprättade
hon på ett fint och fördoldt sätt sin egen rättfärdighet
däruti, att hon sökte upparbeta sig själf att blifva skicklig
att tro. Lyckligt för henne hann hon icke så fort
uppresa dessa prunkande men bräckliga babelstorn, som de
föllo i spillror för den trofaste Andens nådesvind.
Slutligen höll hon på att gifva allt hopp förloradt. Hon
såg sig i inbillningen föraktad af Gud och öfvergifven i

ett vrångt sinne. Men han, hvars Ögon pröfvar
människors barn; mästaren med den lärda tungan, som vet
att tala med de trötta i rätt tid, han hade ock sina ögon
fästa på denna elända, öfver hvilken alla väder gingo,
han kom ock med hjälpen, då den utarbetade och
hjälplösa flickan minst väntade. En dag satt hon vid sitt
arbete utan lust och förmåga att fortsätta det och
undrande i sitt sinne, huru många uns smärta till hon
skulle kunna uthärda, innan hennes hjärta skulle brista.
Hon hade låtit täta skurar af tåreregn falla öfver sitt
«ohjälpliga elände«, men nu hade tårekällorna sinat ut,
och bedröfvelsens hetta brände hennes hjärta allt mera
hårdt och oemottagligt för all tröst. Så trodde hon själf;
men så fick hon genom fönstret syn på ett gammalt
bekant ljusrutigt hufvudkläde och dito ett bekant ljust
och gladt ansikte och småningom höjde sig hela
gestalten af hennes vän Johanna öfver bergplatån, och Fina
kunde ej hjälpa, att hennes omöjliga hjärta genomilades
af en glädjekänsla. Johanna kom med sömnad ifrån sin
fru. Hon hälsade på sitt vanliga hjärtevarma sätt men
märkte snart på flickans förstörda utseende, att den inre
striden var häftigare än vanligt.

«Hvad fattas det vår lilla sömmerska i dag?« frågade
hon deltagande och fäste sina ärliga ögon på den unga
flickan. «Är inte Gud nådig i dag? Är inte Jesu hjärta
öppet för syndare nu längre?«

«Hvad hjälper det de redan förtappade att det finns
en nådig Gud? Hvad hjälpte det trollkarlen Simon, att
han gaf sanningen rätt, då likväl hans hjärta icke var
rätt för Gud?« svarade Fina dystert. «Blott så mycket
värre för honom!«

«Och nu tycker jungfru Fina, att hon är lik denne
Simon?«


«Jag måtte väl vara det, ty det känns så som Herrens
ande vore viken ifrån mig och mitt hjärta blir hårdare«,
svarade Fina med hopplös röst.

«Men, kära hjärtans, det var ju till Simon, som
Petrus sade: 'Bättra dig och bed Gud, att ditt hjärtas
tankar må förlåtas dig!' Så hade väl aldrig Petrus talat
om han inte trott, att Simon kunde frälsas?«

«Men det står likväl icke, att Simon blef frälst.«

«Icke heller står det, att Jesus kastar ut den, som
kommer till honom, Fina lilla! Han kastade inte ut det
där gamla trollet Johanna, när hon kom.«

«Då måtte jag aldrig hafva kommit, fast jag
hvarenda dag i ett helt år ropat och bedt att få komma«,
yttrade flickan tröstlöst, och nu öppnades tårekällorna
åter och flödade ymnigt.

«Hon har väl inte gjort det, kära barn, ty då skulle
hon redan för ett år tillbaka ha varit sluten i Jesu
kärleksfamn. Men låt bli att stå på afstånd och ropa och
be att få komma, då Jesus för längesen har bjudit henne,
utan kom hon i stället genast, skall hon få se.«

«Det var en gång, vet Johanna, en förbrytare, som
blef satt i lifstidsfängelse, och det hade han förtjänt, det
visste han väl, men han kunde dock icke låta bli att
längta efter ljus och frihet, och han vågade sig till att
inlämna en böneskrift till konungen. Så, efter mycken
väntan, får han se fängelsedörren på glänt; ljuset, det
kära ljuset, kastar en klar stråle in i det mörka fängelset,
och konungen själf synes i dörröppningen. Han bjuder
nu den arme fången med många vänliga ord att få
komma ut i ljuset och friheten, och huru glad reser sig
icke denne för att efterkomma denna ljufliga inbjudning
— men ack, han var bunden i hårda fjättrar, hvarutur
han icke kunde lösa sig — dörren var öppen — ljuset
lyste och bjudningen ljöd så kärleksfullt, men fången satt,
där han satt, hans händer och fötter voro fängslade,
hvad gagnade det honom att höra frihetens budskap, då
ingen lossade hans kedjor?« Fina gömde ansiktet i
händerna och snyftade.

«Men, i allan dar! Bad inte fången, att konungen
skulle lösa banden?«

«Jo — han ropade och bad — men han satt där i
fjättrarne ändå.«

«Ja, det var då en bra konstig konung, som kunde
gäckas så med en fattig stackars fånge! Men, Gud ske
lof! sådan är inte min konung! Då han bjuder en fånge
frihet, så lossar han med egen hand alla kedjor. Men
jag misstänker, vet hon, Fina lilla, att den där fången får
skylla sig själf, att han fick sitta, där han satt.
Konungen löste honom nog, men då tyckte fången, att det
icke gick så cirkladt och ceremoniöst till väga, som han
föreställt sig det skulle gå, därför satte han åter på sig
sina fjättrar för att sedan lösa dem efter sitt eget tycke,
eller också försökte han att få något att betala konungen
med först, innan han tillät honom att lösa sig.«

«Hvad skulle en utblottad fånge väl hafva att betala
en konung med?«

«Åhå, han sökte väl gömma ihop några smulor af
fångkosten att gifva som lösen, men se, det ville inte
kungen ha — den hade han i alla fall själf bestått fången.«

«Hvarför smulor?« frågade Fina och kunde ej
afhålla sig från ett leende.

«Åh, jag hörde namnen på några här om dagen:
'Angelägenhet om frälsning', 'ånger', 'allvar', 'sorg öfver
synden'.«

«Det är misstag, Johanna, ty dessa 'smulor' har
fången aldrig ägt«, afbröt Fina och utbröt åter i tårar.

«Min största sorg är att mitt hjärta skall vara så
otillgängligt för Guds ande, att jag ingen sinnesändring är
mäktig af. Och utan sinnesändring kan väl ingen komma
till den saliggörande tron!«

«Ja, kalla det hvad hon vill, Fina, sinnesändring
eller syndasorg, eller allvar! Allt detta är goda saker,
ty Guds helige ande har ju verkat dem, men då vi vilja
polera opp dem efter vårt tycke för att begagna dem
till pengar att köpa oss Guds vänskap för, så förlora
de sitt värde, för se, Gud har aldrig ämnat dem till
pengar. Han vill ge oss utan penningar och för intet.
Och det vill jag säga henne, mitt lilla gull, att hon skall
sluta opp med att ställa Gud till freds med ånger,
sinnesändring och syndasorg; — hon har sörjt rent för
länge! Nej, tag hon alltsammans, så dåligt eller så bra
det är, och bär det rakt fram till Jesus och säg: 'Här
är jag nu, käre Frälsare, med alla mina synder och alla
mina förtjänster! Kasta du alltsammans i nådeshafvets
djup; men kasta inte bort mig, ty du har ju lofvat:
Den till mig kommer, honom kastar jag icke ut!' Och
Fina skall få se, att Jesus tar emot henne, just sådan
hon är!«

«Just sådan som jag är! Ja, Johanna, får jag inte
det, så blir jag aldrig färdig — det inser jag nu. O,
hur gärna jag ville komma till Jesus och finna ro till
min själ!«

«Ja, då är det allt redan gjordt, Fina lilla?« sade
Johanna med tillförsikt. «Jesus säger, att den, som vill,
får taga lifvets vatten för intet.«

Snart var Fina ensam med sin Gud. Och — hur
underligt! Utan att hon fick erfara någon
öfverväldigande fröjd, var det henne tydligt, att bördan var
aflyftad och den stora segern öfver hennes otro vunnen.

Fången hade utan eget åtgörande blifvit lossad ur
kedjorna och försatt i frihet och ljus. Hon kunde nu af
hela hjärtat tacka Gud för sin själs frälsning och med
full trosvisshet säga: Gud är min fader. Herren är min
herde. Jag har förlossning i hans blod, nämligen
syndernas förlåtelse. Så fick också denna Sions dotters
sorgedagar en ände.

Och nu fick Fina hvila ut sitt trötta hjärta vid Jesu
frälsarehjärta, och blodet från hans sår fick som en
helande balsam flyta in i hennes sår. Sällan fick hon väl
smaka den fröjd i ljufva känslor, hvarefter hennes
öfverspända själ längtade, men väl den frid, som öfvergår
allt förstånd; den trygghet och hvila, som den uttröttade
sjömannen får känna, då han kommit in i den lugna
hamnen, efter att hafva lidit skeppsbrott på ett
stormigt haf.

«Men, kära hjärtanes, här sitta vi och orera, tills vi
hafva våra främmande rakt inpå näsan på oss!« ropade
Johanna och rusade upp som en hvirfvel vind. «Se, där
komma de nu nere på gatan, en, två, tre, fyra, fem, sex,
sju! joo, vi ha dem allt här allihop! Titta nu, så får
madam se, hur unga fru Bellin ser ut! Det skall allt
tåla, om han kunnat få en så fin och rar hustru som
han är själf! Ja, nu går jag ut med brickan, så är jag
färdig att ta emot, då de kommit upp för backen.«

Under glädtigt samspråk nalkas nu en liten, glad
grupp det högtidsprydda och väntande hemmet. Först
kommer Henrik Bellin själf, välklädd, städad och leende
som den varma sommarmorgonen, vid sidan af sin unga
sonhustru. Han ser ut att vara litet stolt öfver henne
och ridderligt bjuder han henne armen uppför det
brantaste partiet af vägen. Den unga kvinnan är högväxt
och smärt med ett fint utseende, oaktadt den kristliga

enkelheten i sin dräkt och sitt uppträdande. De
välformade ögonen äro af en obestämd färg men af ett
bestämdt uttryck af intelligens och värma, och fastän hon
synes vara af ett öfvervägande allvarligt och tänkande
sinne, har hon dock ett sådant där hjärtligt och
tilldragande sätt, att en hvar känner god lust att hålla sig i
hennes närhet, och så fort hon talar och ler, måste man
tycka om henne. Visserligen är hon en sådan kvinna,
om hvilken man med Lemuel kan säga: «Hennes mans
hjärta tör förlita sig på henne.« «Hon gör honom ljuft
och icke ledt i alla sina lifsdagar.« Det ser verkligen
ut, som Gud valt maka åt Johan Bellin.

Efter komma Johan och Fina, fördjupade i ett
allvarligt men lifligt samtal. Johan ser lycklig ut, och lilla
Fina i sin ljusa, enkla klädning, sin hvita hatt med de
blå banden ser nätt och fin ut som en liten elfva. Det
vanliga allvaret har hos henne lämnat rum för glädjen
att åter vara belyst af hemmets solsken. Så komma
gossarne. Wilhelm är nu en lång sextonårig elementarist,
sedig och belefvad, med riktiga små herrefasoner
emellanåt. Han liknar mycket syster Fina, med sitt blonda
hår och blå ögon och utgör för närvarande hennes största
bekymmer. Bror Wille är nämligen mycket omtyckt af
sina lärare för sin allvarliga flit, sitt goda hufvud och
sitt sediga uppförande, och som han tyckes vilja blifva
en riktig bokmal, fruktar Fina högeligen, att hennes
älskade gosse skall insupa de giftiga fläktarne af de
otrosvindar, som blåsa igenom de högre läroverken, ehuru
hennes far söker lugna henne med biskop Ambrosii
bekanta ord till Augustini moder: «En så många böners
son kan ej gå förlorad.« August, hvars svarta skälmska
ögon stå i skarp kontrast till hans ljusa hår, inger icke
sin syster samma farhågor, ehuru hans ystra och

uppsluppna lynne gör honom mera fallen för hvarjehanda
puts och pojkaktigheter, än Fina tycker om; men i
folkskolan får August undervisning af en kristen lärare, och
sedan får han plats hos Johans husbonde som
trädgårdsgosse, ty äfven hans håg står åt trädgårdsmästareyrket.
Men gladast i den lilla festliga skaran är dock den lilla
flickan, som mjuk och smidig i sina rörelser som en
vessla glider fram och åter mellan de andra, lekande och
hoppande än här och än där. Man har svårt att i denna
lifliga och rörliga varelse igenkänna den utmärglade
sjuklingen, som förr icke ens kunde hjälpa sig till en droppe
vatten, men som nu hinner med, att mellan klipporna
samla vilda blommor och binda buketter åt hela
sällskapet. Ja, det är verkligen lilla Nina, faderns älskling.
'Är Johan solskenet, så är väl Nina en solstråle', brukar
Bellin säga, och någonting ditåt ser hon nästan ut med
sin ljusa kjol och sina strålande ögon.

Den lilla gruppen hade nu hunnit inom inhägnaden
omkring stugan, och Johan, som hade allt annat än
angenäma hågkomster af sitt barndomshem, såg mycket
öfverraskad ut, då den lilla smakfulla anläggningen föll
honom i ögonen; och då han inträdde i stugan, kunde
han ej afhålla sig från att utropa: «Men pappa! Fina!
Det här ser nästan ut som en dröm! Hur han I kunnat
komma ut med en sådan genomgripande omskapning?
Ett leende af tillfredsställelse lekte på Finas läppar, och
Bellin svarade med belåten min, i det han bjöd sin
sonhustru plats i den lilla klädda soffan: «Jo, ser du, Johan,
då Gud får komma in i huset, så har han ljus och
himlaluft med sig, och då trifs inte mörkret och smutsen
längre, utan de måste ge sig på dörren. Det står ju i
ordet, att 'gudaktigheten är nyttig till allting och hafver
löfte med sig om  detta lifvet och det tillkommande'.
'Vår store Gud gör stora under', och ett af de största är
det, som han gjort med Henrik Bellin«, tillade han med
djup rörelse och knäppte samman sina grofva händer.

«Det minsta undret är icke, att han gjort den här
lilla lärkan frisk som ett vinterny«, sade Johan, i det han
fattade lilla Nina öfver båda armarne och svängde henne
med lätthet öfver sitt hufvud.

«Johan, har du tackat Gud för att han gjort mig
frisk?« frågade Nina flämtande efter sin luftsegling.

«Ja, hvarenda dag«, svarade han och log.

«Och näst Gud skall du tacka fru W., Johan, som
tog Nina med sig till Mösseberg och vårdade henne som
eget barn«, sade Fina och reste varsamt upp en
blomkruka, som Pip slagit ikull, då han hoppade ned ur
fönstret för att möta Nina.

«Ja, Gud välsigne henne!« instämde Bellin, «det
skall varda henne igenlönt i de rättfärdigas uppståndelse;
men i den saken har jag min tro för mig, skall jag säga
er, barn. Gud han föreskrifver hvarken duschar eller
elektriska stötar, utan han säger så här: 'Trons bön skall
hjälpa den sjuka', och det medikamentet tror jag verkar
kraftigast och det behöfver en inte droppa i sig, utan
en får taga hela skeden full, och aldrig får en för mycket
af den sorten. Och se det läkemedlet har inte blifvit
sparadt på härvidlag, det kan Bellin gå i borgen för.«

Bellins åsikt om den omtalade medicinen tycktes
vinna sympatier hos Selma. «Jaså, Nina är en af dem,
som blifvit omedelbart botade af den store läkaren?«
sade hon, med de vackra, allvarliga ögonen hvilande på
den lilla flickan. «Säg mig, min lilla vän, kände du
någon gång, hur den där helande handen vidrörde dig?«

«Ja, vet Selma«, hviskade Nina i förtroende till sin
unga svägerska, «då pappa bad till Gud, att han skulle

göra mig frisk, så trodde jag säkert, att Jesus stod vid
soffan, som lille Julius sade första gången han var här,
och då var jag viss på, att han skulle göra som pappa
bad, ty han har sagt, att allt, hvad vi bedja i bönen
troende, det skola vi få. Och när jag blef bättre och
bättre, så visste jag, att Jesus hade lagt sin hand på
mig, fast jag just icke kunde veta, när han gjorde det.«

«Och ville du hellre blifva frisk än i Herranom dö?«

«O, hade Gud frågat mig, så hade jag allt hälst
velat i Herranom dö, men det var nog bäst att Gud fick
välja — och det är allt roligt att vara frisk«, svarade
lilla Nina och lekte med Selmas klockkedja.

«Nu komma fru W. och Julius och Edith!« ropade
August anfådd och rusade in i rummet. Han hade
blifvit ställd på utkik efter de sista gästerna, hysande inom
sig en liflig önskan att de och kaffebordets läckerheter
ej alltför länge skulle låta vänta på sig.

Nina flög ut genom dörren som en fjäril och var
snart omfamnad af Edith, som blifvit stora flickan på de
tvenne sista åren.

August och Julius, som voro skolkamrater,
marscherade arm i arm till bersån, där Johanna, åtföljd af Pip,
nu nedsatte den blanka kannan, fylld med den varma,
doftande drycken; men fru W. trädde in i stugan, där
hon gladt och hjärtligt välkomnades af sina gamla
vänner. Hon är sig lik, denna trogna vingårdsarbeterska,
anspråkslös och vänlig, men den djupa sorgdräkten
vittnar om, att äfven hon har sin andel af sorger och
förluster i lifvets allvarsamma skola. Hennes enda syster,
den unga Helene von Frieden, hade nyss efter en tärande
bröstsjukdom fått insomna ljufligt och stilla som ett trött
barn i sin faders sköte. Så hade åter ett band, som

fängstat Esthers hjärta vid det synliga, brustit. Ännu
ett band förenade hennes själ med himlen.

«Var så go och kom och smaka på kaffet, innan
det svalnar! Var så god, frua! Se så, Fina, tag nu
ditt främmande med dig! Var så god, I med, madam
Thorman! I är ju bjuden, vet ja! Var så god nu!«

Hela sällskapet med Johanna och madam Thorman
till eftertrupp vandrade nu ut i det klara solskenet för
att njuta af den vackra junidagens friska grönska och
ljufva luft. Fru W. hade bakat en läcker kaffetårta till
dagens ära, och denna tronade midt på det prydliga
kaffebordet, där koppar och teskedar glänste i de små
nyfikna solstrålarne, som lyckats smyga sig igenom
löfverket och, muntert hoppande från kopp till kopp, från
blomma till blomma där på bordet, göto ett gyllene
skimmer öfver alltsammans. Lille Pip hade lagt sig på
ena bänken i en afvaktande ställning, ehuru han ej ville
låta märka, att han väntade. Han hade lärt att behärska
sig, den gamle gossen, men man såg likväl på de
betydelsefulla klippningar han gjorde med öronen, då
ljudet af någon välbekant röst nådde dem, att stunden
äfven för honom hade sitt djupa intresse. Men det såg
ut, som kaffebord, katt och solstrålar fått vänta förgäfves,
för att icke tala om piltarne, som lagt sig raklånga i
gräset och täflade om, hvilken som kunde få de tjocka
syrénlöfven att smälla hårdast. Det lifvade sällskapet
tycktes aldrig vilja lämna den lilla verandan, där de voro
fördjupade i åskådandet af den sköna utsikten. Hela
staden låg utbredd framför dem som en gigantisk karta
med sina gator och torg, sina i alla möjliga färger
målade hus, sina oräkneliga röda och gråblå tak, ur hvars
skorstenar här och där upphvirflade små lätta ljusblå
rökmoln, som styrde kosan rätt upp i den mörkblå luften.

Små gröna trädpartier med sina snöhvita äppel- och
plommonträd afbröt behagligt den stela enformigheten.
Nedanför bergets fot badade de små röda och grå
stugorna mellan de stora gamla träden, sina hvita
skorstenar i det gyllene solljuset, och på andra sidan såg man
den vidsträckta blåa sjön med sina hvita svällande segel
och sina leende stränder.

«Kära hjärtanes! Skall I låta kaffet bli alldeles kallt?«
höres den goda Johannas oroliga stämma, och denna
kallelse ljöd icke förgäfves. Alla samlade sig nu i den
skuggiga bersån, som var bildad af blommande körsbärs-
och plommonträd, och njöto under lifvadt samspråk af
det förträffliga kaffet, som trots Johannas oro ännu var
fullkomligt varmt. Humlor och bin fyllde luften med
sitt oafbrutna sorl, och borta från granskogen ljöd
emellanåt gökens melodiska röst.

«Nu skall herrskapet taga påtår«, påstod Johanna.
«Var så god, fru Bellin! Ja, det är icke lönt, för se,
min fru, hon dricker aldrig mer än en kopp!«

«Åh gulle frua! Om inte frua dricker, så törs inte
de andra dricka heller, och då får kalaset ett snöpligt
slut, ty gubben har inte något annat att bjuda på. Se
här, får jag slå i en liten tår?«

Bellin var så oemotståndlig, att Esther skrattande
räckte fram sin kopp.

«O, så vackert vattnet glittrar mellan löfvet!« utropade
Edith, seende omkring sig med förtjusta blickar, sedan
hon satt ifrån sig sin kopp och nigit på skolflicksmanér.

«Det är Henrik Bellins skattkammare, fröken lilla!«
sade Bellin muntert. «Där har vår himmelske far nedlagt
en stor rikedom åt oss, och där får gubben dra opp
sina skatter ur djupet både natt och dag...«

«Och det gör farbror Stor med«, anmärkte Nina.


«Ja, det räcker godt åt både mig och farbror Stor,
min lilla pulla!« svarade Bellin och upplyfte sin flicka
på sitt knä.

«Hur är det med gubben Stor nu för tiden?«
frågade Johan.

«Joo, galant! Han försökte allt i det längsta,
Storgubben, om det inte skulle gå för sig att vandra med
ena foten på den smala vägen och den andra på den
breda, men det bar allt ikull för gubben rätt som det
var; och han hade väl blifvit liggande där, om Gud inte
hade hittat på råd att få honom på benen igen. Och
det skedde på så vis: Stor var långt ute på sjön, vet
du, och då skickade Gud en storm, som höll på att
vältra honom i; och Stor kom i sjönöd till både kropp
och själ, han. Men se, då fick Gud riktigt tag i honom,
och han höll säkert i, fast han doppade gubben om och
om igen, till dess han fått Stor så liten som ett
solgrand. Och se'n dess lefver Stor på fri oförskylld nåd,
han som jag. Liten och ringa i egna ögon, men i Guds
ögon är han ännu Stor!«

«Nej, tänk, att jag skulle få höra en så glad nyhet
i dag!« utbrast Johan med mer än vanlig liflighet. «Den
satte kronan på dagens glädje. Men kunde inte pappa
stött på gubben Stor och hans gumma, att de kommit
med på 'repet'? Det hade varit bra roligt att träffa
dem.«

«Jag stötte nog, må du tro, men se stången var för
kort. Stor är tre mil ute på sjön vid detta laget, och
gumman hade gått ut åt landet till dotter sin.«

Selma och Johan gingo med Fina, som ville visa
broder trädgårdsmästaren, att hennes ärter och bönor
redan hade stor blomknopp. Under tiden dukade de
båda gummorna af kaffebordet.


«Nåå, frua, hvad tycker hon om sonkvinnan min?«
frågade Bellin, sedan de blifvit lämnade ensamma i bersån.

«Jo mycket, käre Bellin«, svarade Esther med stark
tonvikt på ordet 'mycket'. «Hon ser ut att kunna blifva
'sin mans krona' och göra honom lycklig, fastän hon icke
till alla delar kan jämföras med honom. Men nog passar
det bättre, att mannen är sin hustru öfverlägsen, än tvärtom.«

«Ja, ser frua, jag är inte karl till att leta opp mer
än två kvinnfolk, som jag kan jämföra med Selma, och
den ena var min Lina, för se hon var en krona till
hustru, fast hon fick ett nöt till karl, stackare! Och
vänare kvinna har jag aldrig sett. Och så är frua den
andra, för se hon är då jämt som en Guds ängel.«

«Nu går ni för långt, Bellin, så får ni icke säga«,
afbröt honom fru W. med någon förlägenhet «Fast nog
är det min största ära att jag ibland får vara ett ringa
sändebud ifrån min Herre. — Men hör så gladt Fina
skrattar där borta! Hos henne kan man se, att det
blifvit glädjeolja för sorg och sköna kläder för en
bedröfvad ande. Ni har en stor skatt i henne, Bellin!«

«Bättre än gull, frua, ädlare än pärlor, som Lemuel
säger! Så länge jag gick och söp och var en odåga,
så var hon allt en riktig kinkblåsa, vet frua, och det var
inte att undra på, förstås, för se hon fick taga itu med
eländet så det pep efter! Men nu är hon så mjuk, så
jag kunde linda henne om mina fingrar — och vänlig
mot far sin — och flitig i huset som en liten myra och
det synes allt, frua — gör det inte det? Hon har för
länge se'n kunnat sätta fötter under eget bord, ska' jag
tala om för frua«, fortsatte han i hviskande och
hemlighetsfull ton. «Det är allt både tre och fyra, som titta
blidt efter flickan, men tyst för all del! hon vill inte,
att någon skall vetat. Men hon vill blankt inte gå in

på att gifta sig än. 'Jag lämnar aldrig pappa och
syskonen, så länge de behöfva mig', säger hon, och med
detta besked får friarne vända om med lång näsa de —
den siste var riktigt en hygglig och galant karl. Men
den rätta har väl inte kommit än. Det är min tro, frua!«

Fru W. ville göra en liten nyfiken fråga men blef
hindrad af den lilla muntra gruppens återkomst från
kryddtäppan.

«Vet pappa, jag har nästan blifvit stor på saken:
Johan säger, att våra ärter och de bruna bönorna äro
lika försigkomna som på Svanvik. Det var ju en riktig
triumf!« sade Fina med ett gladt skratt.

«Det synes, att Fina värmes af hemmets solsken i dag«,
sade fru W. leende och betraktade med intresse den unga
flickans ansikte, som just nu hade en skär anstrykning.

Lilla Nina stod och såg på fru W. med ett
begrundande utseende. Efter en stund utbrast hon:

«Men frun, är det inte orätt af oss att kalla Jokan
hemmets solsken?

«Hur så, Nina?« frågade frun, och fattande den lilla
handen i sin drog hon flickan ned bredvid sig på
bänken. «Låt mig höra, hur min lilla vän resonnerar härom!«

«Jo, hemmets solsken är väl Jesus, tänker jag, och
då borde ju ingen annan få heta så.«

«Nina tycker, att vi därmed röfva äran från Jesus«,
sade fru W. leende.

«Och Nina har allt rätt hon«, sade Bellin. «Ingen
annan än Jesus borde få heta hemmets solsken. Det är
väl allt galet att kalla en människa så!«

«Jag vet just inte det!« inföll Fina. «Jesus är mer
än 'solsken' — han är ju solen själf — och vi, som
älska och äro ett med honom, få hvar och en för sig
lysa och värma med det mått af ljus vi tagit emot af

honom. Därför kallar jag bror min hemmets solsken
med största lugn.«

«Hör du det, Nina? Det lär icke hjälpa, att du
sätter dig på tvären och vill beröfva mig min
hederstitel«, sade Johan och nöp lekfullt lilla syster i kinden.
«Men vet du hvad? jag tror nästan, att jag afstår min
titel åt dig, ty eljest får hemmet allt för ofta blifva utan
solsken. Således blir det din tur att hädanefter vara
hemmets solsken!«

«Nej, jag är pappas solstråle, och det vill jag hälst
heta«, svarade Nina och lade armarne om pappas hals.

Henrik Bellin reste sig upp, blottade sitt hufvud och
knäppte tillsammans sina händer:

«Barn«, sade han med högtidlig stämma. «Jag är
alltför ringa till all den barmhärtighet, Herren har gjort
med mig och mitt hus! Låtom oss gemensamt tacka
och prisa vår Gud, som fört oss alla ur mörkret till sitt
underbara ljus!«

Alla reste sig upp, och Bellin uppläste utantill, med
klar ljudelig stämma, Davids etthundratredje psalm.
Sedan tackade han Gud på sitt rättframma sätt i varma
ordalag, att han låtit sin nådesol lysa in i allas deras
hjärtan, som voro närvarande vid denna enkla
familjhögtid, och bad, att de fortfarande måtte förblifva ljus
i Herren och hjälpa till att lysa och värma många
förfrusna stackare, som ännu gå vilse i mörkret.

Då fadern slutat sin bön med ett kraftigt amen, sjöngo
Johan och Fina: «Låt de mindre ljusen brinna«, hvaruti
flere röster instämde, och därmed var då den lilla
familjefästen slutad. Och härmed slutas äfven den
anspråkslösa berättelsen om «Hemmets solsken«.

"För dem, som Herren frukta, skall uppgå
Rättfärdighetens sol med salighet under sina vingar."

















Betty

