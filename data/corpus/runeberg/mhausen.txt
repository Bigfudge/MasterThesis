
<img>Baron von Münchhausen.</img>
<h1>BARON

MÜNCHHAUSENS</h1>

MÄRKVÄRDIGA RESOR OCH ÄFVENTYR TILL LANDS OCH VATTEN.

<sc>ny öfversättning af</sc>

V. E. ÖMAN.

<sc>med teckningar af</sc>

GUSTAVE DORÉ


<img></img>

STOCKHOLM

<sc>c. e. fritzes bokhandel</sc>

—

<sc>central-tryckeriet

1875</sc>






<chapter name="Förord af V. E. Öman">
<img l></img>
<tab>
<tab>
<tab>
<tab>
<tab>
<tab>
<b>F</b>örst på senare tider har den literära forskningen gifvit vid 
handen att den egentliga upphofsmannen till Münchhausens 
äfventyr är en tysk vid namn Rudolph Erich Raspe, som i London 
år 1785 utgaf en liten bok, kallad ”Munchausen’s Narrative 
of his marvellous travels and campaignes in Russia”. Raspe, som
på titelbladet icke utsatt sitt namn, var född 1737 och bördig
från Hannover. På grund af lärda förtjenster hade han vunnit
en anställning vid Collegium Carolinum och furstliga mynt- och 
antikkabinettet i Kassel och utsändes på 1770-talet till Italien, men vardt på 
återvägen derifrån, såsom misstänkt för förgripelser emot eganderätten, 
häktad i Clausthal. Raspe lyckades dock komma lös och fly till England,
der han, kunnig i engelska och franska språken, förvärfvade sig anseende
såsom skriftställare och der han 1794 afled, anstäld som ”storekeeperv
vid en kolgrufva i Cornwall. Bürger, som år 1787 utgaf ”Wunderbare
Abentheuer und Reisen des Herrn von Münchhausen” och som länge gick
och gälde för de lustiga äfventyrens ursprunglige författare, har troligen
dragit nytta af Raspes verk, hvilket för resten i dess första form 
inskränkte sig till kapitlen 2–6 af det, som nu anses utgöra den 
”fullständiga” upplagan af den ädla baronens allmänt lästa och allmänt 
omtyckta vidunderliga berättelser.

Beträffande Münchhausen sjelf, har det visat sig att denne man, i 
hvars mun de från skilda håll samlade historierna äro lagda, icke är 
helt och hållet uppdiktad. Det fans nämligen på den tiden en baron 
Hieronymus von Münchhausen, bosatt på godset Bodenwerder i Hannover, 
f. d. kavalleriofficer i rysk tjenst, om hvilken man vet, att han var en 
treflig äfventyrsförtäljare, som med militärisk hållning förenade en verldsmans 
fria, behagliga sätt, och man antager att Raspe, som gjort baronen 
till sin hjelte, af honom lånat en god del mera än hans namn och nobla 
personlighet. 

Föreliggande svenska öfversättning är verkstäld hufvudsakligen efter 
den af Doré illustrerade nya och öfversedda engelska text som i London 
utkommit på Casell, Petter och Galpins förlag. För öfrigt har 
öfversättaren haft tillgång till både tyska, franska och danska Doré-upplagor 
af Münchhausen, hvilka här och der anlitats.

<tab><tab><tab><tab><tab><tab><tab> V. E. Ö.

<img></img>
</chapter>
<chapter name="1. Baron Münchhausens resa till Ryssland och hans minnen från detta land">
<img><small><i>Ill. G. Doré<tab><tab><tab>A. Jullé, Sc.</i></small></img>

<table o>
<td c><h2>FÖRSTA KAPITLET.</h2> 
<td c><b>Baron Münchhausens resa till Ryssland och hans minnen från detta land.</b>
<td c>——
</table>

Jag anträdde min resa till Ryssland midt i vintern, ty jag hade
visligen beräknat att vägarne i norra Tyskland, Polen, Kurland och
Liffland, hvilka, enligt resandes utsago, eljes äro långt besvärligare än
vägen till dygdens tempel, den årstiden skulle vara af köld och snö
förbättrade, utan att vederbörande behöft det minsta bry sig om dem.
Jag färdades till häst, i mitt tycke det trefligaste fortskaffningssättet,
förutsatt nämligen att både häst och ryttare ha helsa och krafter i 
behåll. Man behöfver då icke frukta att komma i krakel med sturska
gästgifvare eller att få sitta utanför krogarne och vänta medan 
skjutskarlen är inne och värmer upp <i>sig</i> med tre, fyra supar.

Jag var temligen lätt rustad med kläder, och det fick jag känna
af allt mer och mer ju längre jag kom mot nordost. Då kan man
tänka sig, hur det skulle kännas för en fattig gammal stackare, som jag
helt oförmodadt träffade på utefter polska landsvägen liggande på bara
marken, i blåst och köld, knappast skyld af de usla klädtrasorna.

<img></img>

Det gjorde mig riktigt ondt om honom. Sjelf frös jag som en hund, 
men lika fullt tog jag af mig kappan och slängde den öfver honom. 
I det samma förnam jag en röst ofvanifrån, som ropade till mig:

"Münchhausen, Münchhausen! Detta skall du, ta’ mig ..., icke
ha gjort för intet!"


<img>Der hängde min hederlige Brunte öfverst på tornspiran.</img> 





Jag red vidare tills mörka natten bröt in. Intet ljus syntes till,
intet ljud hördes från by eller boning; hela nejden var höljd i snö och
vägen kunde jag omöjligt urskilja. 

Trött och utledsen beslöt jag mig för att stiga af och rasta på
stället. Jag band min häst vid något, som stack upp ur snön och som
liknade en träpåle. För säkerhets skull tog jag den ena af mina pistoler
under armen, lade mig ned på snön, insomnade och sof så godt att
det var långt lidet på ljusa dagen, när jag åter vaknade. 

Man kan lätt tänka sig min öfverraskning, när jag fann mig helt
oväntadt ligga på en kyrkogård midt i en by. Hästen såg jag i början
icke till, men snart fick jag höra honom gnägga uppöfver mig. Jag
tittade upp, och der hängde min hederlige Brunte öfverst på tornspiran!
Jag fick genast klart för mig huru det hängde ihop med den saken.
När jag kom dit, låg byn alldeles öfversnöad; under natten hade det
börjat töa, och allt efter som snön smälte, hade jag under min sömn
småningom sjunkit ända ned till marken. Hvad jag i mörkret tagit för
en träpåle, var i sjelfva verket spetsen af tornspiran! 

Utan att fundera länge på saken, tog jag min pistol, lade an och
sköt af tyglarne. När jag på det sättet lyckligt och väl fått min häst
igen, fortsatte jag åter min färd. 

Allt gick bra tills jag kom till Ryssland, der man om vintern icke
brukar färdas ridande. Som jag har för grundsats att alltid, som ordstäfvet
lyder, "taga seden dit man kommer", så köpte jag mig en kappsläde
och styrde med gladt mod kosan på Sankt Petersburg. 

Jag mins nu icke riktigt om det var i Estland eller Ingermanland,
alltnog: midt i en ödslig skog fick jag syn på en förskräckligt stor varg,
som, drifven af glupande hunger, satte efter mig af alla krafter. Att
komma undan var omöjligt; det kunde icke dröja många sekunder innan

han hunnit upp mig. Hastigt lade jag mig på ryggen ned i släden och
lemnade åt hästen att sörja för oss båda. Hvad jag önskade, utan att
dock våga hoppas på, inträffade. Vargen bekymrade sig icke det minsta
om min ringa person, utan rusade öfver mig och angrep hästen. Inom
några få ögonblick hade han slitit sönder hela bakdelen på det stackars
djuret, som af smärta och ångest drefs framåt med allt ursinnigare hast.

<img></img>

Jag var räddad. Försigtigt tittade jag upp och såg då till min förskräckelse
att vargen rent af ätit sig in i hästen. Men på samma gång
var tillfället så gynnsamt, att jag skulle varit en tok om jag låtit det
gå mig ur händerna. Kort och godt, jag tog till piskan och började
smörja på vargen så mycket jag orkade. Den oväntade efterrätten satte
skräck i hela hans lekamen; han sträfvade af all makt att komma framåt,
hästens skrof sjönk till jorden och — otroligt men sant! — vargen stod

der nu i seltyget. Det faller af sig sjelft att jag nu brukade piskan
med ännu mera eftertryck. Det bar af i fyrsprång, och på detta sätt
kommo vi välbehållna hastigt och lustigt till S:t Petersburg, mot bådas
vår förväntan och till alla åskådares stora förundran.

Jag skall icke trötta er, mine herrar, med öfligt snack om seder
och bruk, konst och vetenskap och annat dylikt skräp, som kunde vara
att tala om i Rysslands glänsande hufvudstad. Icke heller behöfven I
frukta att jag skall falla er besvärlig med redogörelse för alla de intriger
och trefliga äfventyr, man får vara med om i den fina verlden, der
frun i huset alltid välkomnar den främmande gästen med en kyss och
en sup. Nej, jag skall tillåta mig att rikta er välvilliga uppmärksamhet
på andra, ädlare och vigtigare ämnen. Vi ha till exempel hästarne och
hundarne, för hvilka jag alltid hyst stor förkärlek. Vidare ha vi räfvarne,
vargarne och björnarne, på hvilka det finnes god tillgång i Ryssland,
som för öfrigt har mera godt om vildt, än något annat land på jorden.
Och dessutom kunde jag väl ha något att förtälja er om de nöjen, ridderliga
öfningar och ärorika idrotter, som anstå en man af börd ojemförligt
bättre än några grekiska och latinska glosor eller de franska
skönandarnes luktvatten, krystade uttryck och dansmästar-krumbugter.

Det dröjde något innan jag fick anställning vid arméen, och derför
hade jag under några månader god tid på mig att på det noblaste sätt
i verlden göra öfver med mina penningar. Nätterna förflöto än vid spelbordet,
än vid fylda pokaler i gladt lag. Det kalla klimatet och seden
der i landet ha stält buteljen på en ofantligt högre och vigtigare plats
i samhället, än här i vårt kära nyktra fosterland, och i Ryssland träffade
jag på folk, som sannerligen kunde gälla för fullkomliga konstnärer, när
det var fråga om att tömma sitt glas med smak. Men alla voro de
stympare emot en gammal gråskäggig, kopparfärgad general, som åt vid
samma table d’hôte som jag och några andra. Den tappre hedersmannen
hade vid en dust med turkarne mist öfre delen af sin hufvudskål,
hvilket vållade att han, så ofta en främling blef honom förestäld, höfligt
bad om ursäkt att han behöll hatten på vid bordet. Under måltiden
tömde han vanligen några buteljer konjak och spolade till sist halsen
med en butelj arrak. Ibland hände väl också att han dubblade satsen;
men hur som helst var det omöjligt att någonsin få se honom
det ringaste ankommen. Jag är viss om att detta förekommer er
otroligt, och det var på samma sätt med mig, innan jag en
dag tillfälligtvis fick förklaring på denna gåta. Den hederlige
generalen brukade nämligen emellanåt lyfta på hatten, en
vana, som visserligen icke undgått min uppmärksamhet, men
som jag icke vidare lagt märke till. Det var ju alldeles i sin
ordning att han behöfde svalka sig, när han vardt varm. Men
till slut upptäckte jag att han,
för hvar gång han lyfte på hatten, med det samma också aflyfte det vid
hatten fästa silfverlock, som tjenade honom i stället för hufvudskål, och
att ångorna af de starka drycker, han tärt, stego upp i luften som lätta
små skyar. Nu var gåtan löst. Jag meddelade upptäckten åt två af
mina vänner och erbjöd mig att bevisa riktigheten af min iakttagelse.
<img></img>
Till den ändan stälde jag mig med min pipa bakom generalen, passade
på, när han lyfte på hatten, och tuttade med en fidibus eld på de uppstigande
ångorna. Den syn, vi fingo skåda, var lika ny som beundransvärd.
Rökpelaren, som uppsteg öfver generalens hufvud var förvandlad
till en eldpelare och de dunster, som qvarhöllos af gubbens hår, bildade
en blåskimrande gloria, så skön att intet helgon kunnat bära en skönare.
Mitt påhitt kunde naturligtvis icke blifva någon hemlighet för generalen,
men det förtröt honom ingalunda; tvärt om tillät han mig att flera gånger
förnya detta experiment, honom till ära och alla nykommande gäster
till stor uppbyggelse och beundran.

<img></img>
</chapter>
<chapter name="2. Jagthistorier">
<img></img>

<table o>
<td c><h2>ANDRA KAPITLET.</h2>
<td c><b>Jagthistorier.</b>
<td c>——
</table>

Jag förbigår med tystnad en hop andra lustiga tilldragelser, i hvilka
jag tog del som handlande person eller blott och bart som åskådare,
för att genast komma till några märkvärdiga jagthistorier, som äro af
vida större intresse. 

Jag behöfver väl icke säga er, mine herrar, att jag helst umgicks
med folk, som förstod att sätta värde på jagtens nöje? Ännu är det
min största fröjd att upplifva minnet af mina äfventyr i skog och mark,
der jag alltid hade lyckan med mig och upplefde så mycket, som icke
händer hvar dag.

En morgon såg jag genom mitt kammarfönster att dammen derutanför
låg alldeles full af änder. Jag fick genast fatt i bössan, som
stod i en vrå, och störtade ned för trappan med sådan fart att jag törnade
emot dörrposten. Det gnistrade för ögonen på mig, men det fick
icke hindra mig ett ögonblick. När jag var inom skotthåll och skulle
lägga an, märkte jag till min stora förtviflan att flintan hoppat ur låset,
<img>Der sutto de som perlor på ett band.</img>






när jag rände emot dörren. Men här var ingen tid att förlora. 
Lyckligtvis kom jag att tänka på den erfarenhet, jag nyss vunnit. Jag slog
upp locket på fängpannan, tog korn midt i andskocken och slog sedan
till med knytnäfven ett duktigt slag öfver högra ögat. Det gnistrade
åter om synen, skottet brann af och träffade fem par gräsänder, fyra
krickor och två sothönor. Detta visar nogsamt att själsnärvaro är den
förnämsta egenskap, man kan ega, när det gäller att utföra manhaftiga
dåd. Mången soldat och sjöman har henne att tacka för sin räddning,
och hon kommer ofta jägaren till god hjelp. 

Så hände sig till exempel att jag en dag kom till en sjö, på hvilken 
jag såg några dussin änder simma, men de lågo så spridda att jag
icke kunde vänta mig att få mera än en för skottet, och det förargligaste 
var att mitt sista skott låg i bössan. Jag hade bjudit till mig en
hop goda vänner, och änderna skulle derför komma väl till pass. Hvad
var att göra? Då föll det mig in att jag ännu hade qvar ett stycke
fläsk i jagtväskan. Jag snodde upp snöret på hundkopplet, knöt ihop
trossarne och band fast fläskbiten i ena änden af det sålunda förlängda
snöret. När det var gjordt, gömde jag mig bland vassen på stranden
och kastade ut mitt bete. Det dröjde icke länge innan jag hade det
nöjet att se en and komma simmande och sluka fläskstycket. Den hala
fläskbiten slank lätt igenom anden och kom ut andra vägen. Snart kom
åter en ny and och slök honom, så en tredje, fjerde o. s. v. Inom kort
hade mitt bete vandrat igenom alla änderna, och der sutto de nu på
snöret uppträdda som perlor på ett band. Förnöjd i mitt sinne drog
jag dem i land, lindade snöret en fem sex gånger om lifvet och styrde
kosan hemåt. 

Jag hade ett godt stycke att gå och den stora knippan af änder
blef snart så tung, att jag nästan började ångra att jag fångat så många.
Men snart fick jag en lättnad, som i början dock vållade mig en smula
oro och bekymmer. Alla änderna voro ännu vid lif och när de hemtat
sig något efter den första förskräckelsen, började de flyga och flaxa och
lyfte mig med sig upp i luften. Mången skulle nu säkert af bestörtning
ha tappat både handskar och vantar; men jag begagnade mig af 
omständigheterna 

<img></img> 

på bästa sätt och styrde med tillhjelp af mina rockskört
raka vägen hem. När jag kommit rakt öfver min bostad och det gälde
att sänka sig ned, vred jag halsen af den ena anden efter den andra,
en sak, som vållade mig ganska mycket besvär. Men experimentet lyckades: 
varsamt sjönk jag ned genom stora skorstensröret och hamnade midt
i spisen till stor förskräckelse för min kock, som lyckligtvis icke ännu
gjort upp elden. 

Något likartadt hände mig en annan gång med en kull rapphöns.
Jag hade gått ut för att probera en ny bössa och hade redan skjutit


<img>Jag styrde med mina rockskört raka vägen hem.</img>



bort mitt hagelförråd, då en kull rapphöns helt oförmodat flög upp 
alldeles framför fötterna på mig. Jag skulle gerna sett några af dem på
mitt bord, när jag kom hem, och tänkte derför ögonblickligen ut ett
sätt, som jag råder er, mine herrar, att i dylika omständigheter använda.
När jag väl lagt märke till hvar hönsen slagit ned, laddade jag skyndsamt 
min bössa och släppte sedan ned laddstaken i pipan i stället för
hagel. Derefter skred jag framåt och sköt just som hönsen flugit upp. 
Några steg ifrån mig föll laddstaken ned och på den sutto så uppträdda
sju foglar, som säkert aldrig drömt om, att så hastigt komma på spettet.
Alltid besannas det gamla ordspråket: "Hjelp dig sjelf, så hjelper vår Herre
dig."
<img></img>
En annan gång hände mig att jag i en af Rysslands stora skogar stötte på 
en utmärkt vacker blå räf. Det hade varit synd att förderfva det dyrbara 
skinnet med en kula eller ett skott hagel. Mickel stod alldeles invid 
ett träd. I en handvändning kratsade jag ur kulan, ersatte henne med en 
späcknål, tog korn och sköt med den utmärkta framgång att räfven med 
sin svans satt fastnaglad vid trädet. Derefter gick jag fram, drog min 
hirschfängare och gaf honom 
ett hugg öfver snoken, tog sedan till hundpiskan och trakterade honom
så grundligt med den, att han i största hast kröp ur skinnet och tog 
till fötterna allt hvad han förmådde.
<img></img>
När vi burit oss dumt åt, händer det ofta att slumpen och lyckan 
komma oss till hjelp; det fick jag röna icke långt derefter. Jag 
gick nämligen en vacker dag i djupa skogen och fick då plötsligen 
se en vildsvinssugga och en digris springa efter hvarandra, 
griskultingen före och hon efter. Jag sköt och bommade; men grisen 
ensam gnodde undan, suggan stod stilla och rörde sig ej ur fläcken. 
Jag skyndade fram för att se huru det hängde ihop, och fann då att 
suggan var blind af ålderdom och att hon hållit ungen i svansen för 
att på det sättet låta vägleda sig af den barnsliga tillgifvenheten. 
Suggan höll ungens svans i sitt tryne, när jag sköt, och kulan klipte 
tvärt af den; derför stannade hon också så snart ledbandet brustit. 
Jag högg tag i svansstumpen och ledde på detta sätt hem den gamla 
medgörliga suggan utan vidare besvär.
Vildsvinen äro min sann icke att leka med, men farligast äro dock
galtarne. En gång råkade jag olyckligtvis på en sådan best ute i 
skogen utan att vara beredd hvarken på anfall eller försvar. Knapt hade
jag hunnit springa bakom en ek, förrän vildgalten kom sättande efter
<img></img>
mig i full fart och rände in sina huggtänder i trädstammen så hårdt
att han icke fick lös dem igen. "A ha, min gosse", sade jag, "nu är
det min tur!" Derpå tog jag en sten och dunkade fast tänderna ännu
bättre, så att gunstig herrn helt beskedligt måste vänta qvar på platsen,
medan jag skyndade till närmsta by efter rep och kärra. Sedan gick
det ganska lätt att få honom lefvande hemförd.

Naturligtvis hafven I, mine herrar, hört talas om den helige Hubert,
jägarnes skyddspatron, och om den ståtliga hjort med ett kors emellan
hornen, som han en gång mötte i skogen. I goda vänners sällskap har
jag hvarje år bragt Sankt Hubert mitt offer, och väl tusen gånger har

jag sett hjorten afmålad i kyrkorna och buren på bröstet af de riddare,
som svurit honom dyrkan, så att jag på heder och ära icke vet hvad
jag skall tro, om det funnits och kanske ännu finnes sådana hjortar
eller icke. Hvad jag dock bestämdt vet, är att jag en dag, när jag
skjutit bort både hagel och kulor, helt oförmodadt stod ansigte mot 
ansigte med en präktig hjort, som såg mig så oförskämdt stint i synen,
som om han vetat att min hagelpung var tom. Jag hälde genast krut
i bössan, stötte ned förladdningen och begagnade dessutom tiden till att
afäta några körsbär, hvilkas kärnar jag använde som hagel. Jag sköt
hjorten dermed midt i planeten, alldeles emellan hornen. Ett ögonblick
tycktes han vara vimmelkantig och nära att stupa på stället; men han
kryade snart till sig och tog till benen. Ett eller ett par år derefter
var jag åter ute på jagt i samma skog, och hvad fick jag se, om icke
en ståtlig hjort med ett öfver tio fot högt, vackert körsbärsträd emellan
hornen! Genast kom jag ihog det förra äfventyret, och efter som 
hjorten enligt mitt förmenande länge varit min rättmätiga tillhörighet 
gaf jag honom en kula så att han stöp och fick på det sättet både hjortstek 
och körsbär till såsen; ty trädet var fullt af de smakligaste körsbär, jag
i mitt lif ätit. Hvem kan veta, om icke någon passionerad helig Nimrod, 
någon jagtlysten abbot eller biskop på samma sätt planterat korset
emellan hornen på Sankt Huberts-hjorten? 

När det kniper, begagnar sig en god jägare af hvad medel som
helst förr än han låter ett gynsamt tillfälle gå sig ur händerna; och
jag för min del har ofta haft tillfälle att rädda mig ur de vådligaste
lägen blott och bart genom min fyndighet. 

Hvad sägs till exempel om följande, rätt märkvärdiga fall? 

En dag befann jag mig i en polsk skog, och när natten föll på,
var det jemt slut både på krut och dagsljus. Jag ämnade just taga
<img>En ståtlig hjort med ett vackert körsbärsträd emellan hornen.</img> 




vägen hemåt, då en ofantligt stor björn kom emot mig med öppet gap,
färdig att sluka mig. Jag kände efter i mina fickor, men fann der
ingenting annat än ett par bössflintor, som jag alltid bär på mig i 
reserv. Jag tog den ena af dem och kastade henne med sådan
fart midt i odjurets gap att hon flög långt ned i magen.
Det tycktes icke smaka nalle särdeles väl; han gjorde helt
om och jag var icke sen att skicka den andra efter honom 
motsatta vägen. Och det gjorde jag med den märkvärdiga 
kraft och framgång att den andra flintan häftigt
stötte emot den första och gaf eld, hvarvid björnen med
en hisklig knall flög sönder i tusen stycken. Det lyckades 
bra den gången, men jag skulle helst önska att
slippa komma i en dylik belägenhet en gång till.
<img></img>
För resten såg det ut som om det stått skrifvet i ödets bok att
jag alltid skulle råka ut för de vildaste och glupskaste odjur, när jag
minst var i stånd att bjuda dem spetsen. Det var alldeles som om de
haft en viss förmåga att lukta sig till min försvarslöshet. Så till exempel
hade jag en gång just skrufvat lös flintan ur låset för att hvässa henne,
då en jättestor björn rusade emot mig med förfärligt brummande. Det
var med nöd jag hann klättra upp i ett träd för att der bereda mig på
försvar. Olyckligtvis tappade jag under klättringen min jagtknif och
hade ingenting till hands att skrufva fast flintan med. Björnen stod
raklång nedanför trädet, färdig att ge sig efter och sluka mig med hull
och hår. 

Jag kunde visserligen ha slagit eld ur ögat som jag gjort en gång
förut, men det var mig motbjudande, ty det experimentet hade vållat
mig en svår ögoninflammation, som ännu icke var fullkomligt häfd. Full
af förtviflan stirrade jag på knifven, som stod der upprätt i snön; men
det gjorde icke saken bättre. Med ens for dock en lycklig tanke genom
mitt hufvud. En sann och verklig jägare, mine herrar, likasom en sann
och verklig filosof, för allt sitt med sig. Min jagtväska var i det fallet
en riktig arsenal, försedd med allt möjligt, som kunde behöfvas vid olika
tillfällen. Jag började gräfva i den och hittade ett segelgarnsnystan, en
krökt jernbit och ett stycke beck. Först band jag fast jernbiten vid 
snöret, mjukade så upp becket och smetade det vid jernet och halade så ned
mitt fänge. Becket klibbade genast fast vid knifskaftet och hårdnade af
kölden. Med stor försigtighet metade jag på detta sätt upp knifven, och
just som jag fått flintan fastskrufvad, ryckte nalle an. Man måste 
sannerligen vara en björn för att välja ett så lämpligt ögonblick tänkte 
jag för mig sjelf och gaf mäster Groflabb en så varm välkomsthelsning, 
att han för alltid miste smaken för att klättra i trän. 

En annan gång rök en stor varg på mig så plötsligt, att jag icke
hann göra något mera än instinktmässigt ränna handen i gapet på honom. 
För säkerhets skull rände jag på allt längre och längre, så att
<img>Med en hisklig knall flög björnen i tusen stycken.</img>


så att jag till slut hade hela armen ända upp till axeln i honom. Men
hur skulle jag sedan komma lös? Mitt läge var just icke det trefligaste: 
tänk er blott, snok om snok med en varg! 

<img></img>

Jag kan försäkra Er att de blickar, vi utbytte, icke voro af det
vänskapligaste slaget. Om jag dragit min arm tillbaka, hade han helt
säkert flugit mig i strupen; det kunde jag tydligen läsa i hans arga
gnistrande ögon. Hvad tron I väl att jag gjorde? Jo, jag högg tag
i tarmarne på gunstig junkern, drog ut dem, och vände på det sättet
ut och in på honom som på en handske. Sedan fick han ligga der
han låg på snön. 

Det lyckades, som ni ser, mycket bra; men jag tror icke att det
varit rådligt att tillgripa samma utväg, då jag en annan gång på gatan
i Sankt Petersburg råkade ut för en galen hund.

<img></img>

Här är det bäst, tänkte jag, att lägga benen på ryggen och gno
allt hvad tyget håller.

För att komma fortare undan, slängde jag af mig pelsen och var
snart utom all fara. Efteråt skickade jag min betjent ut för att taga
reda på pelsen, som hängdes in i garderoben bland mina öfriga kläder.

Dagen derpå fick jag höra ett fasligt väsen utanför, och in störtade
Jonas skriande:

"Kors i Herrans namn, barons pels har blifvit tokig!"

<img>Drängen hade verkligen rätt: pelsen var galen.</img>




"Hvad vill det säga?" sade jag, skyndade ut och fann alla mina
kläder kringströdda på golfvet och sönderslitna. Drängen hade verkligen
haft rätt: pelsen var galen. Just i det samma jag kom ut, hade han
gifvit sig på min nya galonerade frack och lefde om med den alldeles
förfärligt. Fåfängt sökte vi med hugg och slag förmå pelsen att taga
reson. Då fick jag åter helt oförtänkt en god idé.

"Hit med vatten, Jonas!" skrek jag.

Knappt hade pelsen hört det skräckinjagande ordet "vatten", förr
än han störtade ut genom det öppna fönstret och för alltid försvann ur
min åsyn.

<img></img>
</chapter>
<chapter name="3. Baron Münchhausens hundar och hästar">
<img></img>

<table o>
<td c><h2>TREDJE KAPITLET.</h2>
<td c><b>Baron Münchhausens hundar och hästar.</b>
<td c>——
</table>

Om jag slapp helskinnad ur alla dessa brydsamma lägen, der mitt
lif ofta hängde på ett hår, så har jag derför, som herrarne sett, 
uteslutande att tacka mitt mod och min sinnesnärvaro, egenskaper som 
äro alldeles oundgängliga för en god jägare, soldat eller sjöman. 
Emellertid duger det icke för någon af dessa att vid alla möjliga 
tillfällen lita blott och bart på sitt mod eller sin sinnesnärvaro, 
utan han måste också taga sin tillflykt till de hjelpmedel, som stå 
till buds och som göra utgången af hans företag mera lätt och säker. 
I den vägen har jag åtminstone ingenting att förebrå mig, ty utan 
skryt kan jag berömma mig af att alltid ha haft utmärkta hundar, 
hästar och skjutvapen, och har också förstått att begagna mig af 
dem bättre än de fleste. Det är icke min mening att trötta Er med en 
beskrifning på allt, som fins i mitt stall,
mina hundkojor och min rustkammare — sådant kan anstå hundpojkar och
stallmästare —; utan jag vill blott berätta litet om ett par hundar, jag
en gång egde, hvilka voro till den grad utmärkta, att jag aldrig kan
glömma dem.

Den ene af dem var en rapphönshund, ett så outtröttligt, klokt
och förståndigt djur, att hvar och en måste afundas mig honom. Han
var lika säker natt som dag, och när det var mörkt, behöfde jag blott
<img></img>
hänga en lykta i svansändan på honom för att jaga med samma, ja
nästan större framgång än vid dagsljus.

En dag, strax sedan jag gift mig, föll det min hustru in att följa
med på jagt. Jag red förut för att undersöka, hvar det fans något


vildt, och det dröjde icke länge förr än min hund stod för en kull på
säkert sina två, tre hundra rapphöns. Jag höll stilla och väntade på
min hustru, som skulle komma i sällskap med min löjtnant och en betjent. 
Jag väntade och väntade, men ingen kom. Till sist vardt jag
orolig och vände om för att se hvart de tagit vägen. När jag ridit
ungefär halfvägs, fick jag plötsligen höra dofva jämmerrop, som tycktes
komma från mycket nära håll. Men ingen menniska syntes till i mitt
granskap. Jag hoppade af hästen, lade mig ned på marken och lyssnade, 
och då icke blott hörde jag att denna klagan kom från ett ställe
under jorden, utan kunde också tydligt skilja mellan rösterna, min
hustrus, löjtnantens och betjentens. Nu rann det mig i sinnet
att det fans ett stenkolsschakt alldeles i närheten och jag tviflade 
icke ett ögonblick på att min stackars hustru och hennes
följeslagare hufvudstupa ridit ned i det. Jag sprängde i flygande
fart till närmaste by för att få tag i några grufarbetare, och efter 
stora ansträngningar lyckades det oss slutligen att hala upp de 
förolyckade ur schaktet, som var minst nittio fot djupt.
<img></img>
Först hissade vi upp betjenten och sedan hans häst, så löjtnanten
och hans häst och slutligen min hustru och hennes lilla gångare. Det
märkvärdigaste af alltsammans var dock, att, trots den förfärliga 
kullerbyttan, ingen af de nedstörtade, hvarken menniskor eller djur, 
tagit någon egentlig skada; den inskränkte sig till några stötar och 
blånader. Men
<img>Först hissade vi upp betjenten.</img> 



de hade utstått en förfärlig ångest. Ni kan väl förstå, att det nu icke
blef fråga om att fortsätta jagten, och om Ni, som jag lätt kan tänka
mig, glömt bort hunden, så bör det vara förlåtligt om också jag vid
detta fasansfulla uppträde gjorde det.

Dagen derpå måste jag i tjensteärenden resa bort på en fjorton
dagar. Vid hemkomsten frågade jag genast efter min Diana. Ingen
<img></img>
hade brytt sig om henne; alla trodde att hon varit med mig. Jag 
började frukta att aldrig mera få återse henne. Plötsligt rann det 
på mig: "Kanhända står hon ännu för rapphönskullen!"

Upprörd af stridiga känslor skyndade jag ut och red, delad emellan 
hopp och fruktan, skyndsamt till platsen. Och hvad tror ni, jag fick


se? Jo, der stod hyndan oförändradt qvar på samma fläck, der jag lemnat 
henne för fjorton dagar sedan! "Pil!" ropade jag, och med detsamma 
rusade hon fram och stötte upp kullen. Jag sköt och fälde i
ett enda skott fem och tjugu rapphöns. Men så afmagrad och uthungrad
var den fattiga hundrackan, att hon med nöd orkade släpa sig hemåt.
Till slut måste jag ta henne upp till mig på hästryggen. Men det är
lätt att förstå hur gerna jag underkastade mig det besväret. Efter några
dagars hvila och omsorgsfull vård var hon lika rask som förut, så att
jag, tack vare henne, fick lösning på den gåta, som eljes sannolikt för
alltid skulle ha gäckat min skarpsinnighet.

<img></img>

Jag hadu nämligen två hela dagar hållit på med en envis hare.
Hyndan dref bugt på bugt, men det lyckades mig icke att få skott på
honom. Jag har varit för mycket med i verlden och sett tillräckligt
märkvärdiga ting för att kunna tro på trolleri; men den gången viste
jag icke hvad jag skulle tänka. Till sist kom jag honom dock så nära
att skottet nästan svedde luggen på honom. Han stöp -- och hur tron
I, mine herrar, att han såg ut? Jo, den gynnaren hade utom de vanliga 
fyra fötterna under buken också fyra fötter <i>på ryggen!</i> När han
tröttnat att gno med de förra, gjorde han alldeles som en skicklig 
simmare, kastade om och tog till de senare.

Hvarken förr eller sedan har jag sett make till hare, och utan
Dianas hjelp hade jag sannolikt icke heller fått honom. Hon stod så
långt framom hela sitt slägte, att jag utan öfverdrift kunde kalla henne
den enda och bästa, såvida jag icke egt en vindthund, som gjorde henne
äran stridig. Denne hund utmärkte sig mindre genom vackert utseende,
än genom en snabbhet, som gränsade till det otroliga. Om ni sett honom, 

<img></img>

mine herrar, skullen I varit fulla af beundran och funnit det alldeles 
i sin ordning att jag höll så mycket af honom och så gerna hade
honom med mig på jagt. Som bevis på hans utmärkta egenskaper kan
det vara nog om jag nämner, att han i min tjenst sprang så mycket och
så fort att han efter hand slet af benen ända upp under buken och på
gamla dagar med utmärkt framgång användes såsom tax.

Medan detta utmärkta djur ännu var vindthund — det var för resten, 
som herrarne strax skola erfara, en tik — hände sig en dag att
hon dref en hare, som tycktes mig vara ovanligt tjock. Hyndan gick
just då med valpar och det gjorde mig ondt att se hur hon ansträngde
sig för att komma undan lika fort som annars. Plötsligt fick jag höra
ett svagt och oredigt gläfsande som af ett helt koppel. Jag viste i
början icke rätt, hvarifrån det kom, men snart fick jag se en syn, som
jag aldrig glömmer. Haren, eller riktigare harhonan, hade ynglat medan
hon var i fullt språng och hyndan hade gjort sammalunda. Af instinkt

<img></img>

hade harungarne genast tagit till fötterna och börjat gno undan, och lika
instinktmässigt hade valparne satt efter dem, så att jagten, som började
med <i>en</i> hund efter <i>en</i> hare, slöt med sju hundar efter sju 
harar, hvilka senare alla knepos lefvande af de förra.

Och a propos utmärkta hundar, så erinrar jag mig också en utsökt
god lithauisk häst, som ej kunde betalas med pengar och som gaf mig
tillfälle att visa min öfverlägsenhet i ridkonsten. Jag vistades en tid hos
grefve Przobovsky på hans gods i Lithauen och hade en dag stannat i

<img>Till sist fick han taga en sats upp på tébordet.</img>



salongen för att dricka té tillsammans med damerna, medan de andra
herrarne gått ut för att se på en ung fullblodshäst, som nyss kommit
från stuteriet. Plötsligt förnummo vi ett nödrop. 

Jag störtade ned för trappan. Hästen var så vild, att ingen vågade 
sig intill honom, mycket mindre sitta upp på hans rygg. De djerfvaste 
ryttare stodo der förbluffade och handfallne med ängslan målad i
sina anleten. Med ett enda språng svängde jag mig upp i sadeln! Af
öfverraskning stod hästen alldeles stilla, och det lyckades snart min 
öfverlägsna förmåga som ryttare, att göra honom fullkomligt spak och lydig.
För att lugna damerna sprängde jag genom fönstret in i salongen, der
jag red omkring flera hvarf, i skridt, i traf och i galopp. Till sist fick
han taga en sats upp på tébordet, och jag utförde der en mängd utsökt
vackra evolutioner, som tycktes roa sällskapet alldeles ofantligt. Djuret
lydde tygeln så väl, att icke så mycket som en enda kopp eller ett enda
glas gick i kras. Jag kom härigenom i stor gunst både hos damerna
och grefven, och den senare bad mig med sin vanliga förekommande
artighet hålla till godo med hästen, hvilken otvifvelaktigt skulle bära mig
till seger i kriget emot turkarne, som då på nytt brutit ut och som
skulle föras under grefve Münnichs öfverbefäl.

<img></img>
</chapter>
<chapter name="4. Baron Münchhausens äfventyr i kriget mot turkarne">
<img></img>

<table o>
<td c><h2>FJERDE KAPITLET.</h2>
<td c><b>Baron Münchhausens äfventyr i kriget mot turkarne.</b>
<td c>——
</table>

Jag kunde sannerligen aldrig ha fått en mera lämplig och kärkommen 
gåfva, när jag stod i beredskap att draga ut i denna kamp,
som skulle lemna mig tillfälle att skära mina första krigiska lagrar. En
så lydig, modig och eldig häst — på samma gång ett lam och en 
Bucefalus — måste ju städse erinra mig om en soldats pligter och om de
hjeltedater, som den unge Alexander utförde i sina mycket berömda
fältslag.

Hufvudändamålet med vårt fälttåg var att återupprätta de ryska
vapnens ära, som på tsar Peters tid tagit liten knäck vid Pruth. Det
lyckades också efter åtskilliga hårda, men berömliga strider, tack vare
den utmärkte general, jag nyss haft äran nämna. 

Blygsamheten förbjuder en underordnad att tillegna sig hedern af
stora segrar och lysande bragder; ty äran tillkommer naturligtvis 
öfverbefälhafvarne, de må nu vara huru obetydlige som helst, samt konungarne
och drottningarna, som aldrig luktat krut annat än på exercis-platsen och
aldrig sett en armé röra sig annat än vid paraderna. 

Jag vill således icke för min del lägga beslag på något af den
ära, som vår här i flera drabbningar vann; vi gjorde alla vår pligt,
hvilket i en sann medborgares, soldats och hederlig mans mun betyder
åtskilligt mera, än herrar kannstöpare föreställa sig. Som anförare för
en husarafdelning gjorde jag flera ströftåg, vid hvilka allt i första hand
berodde af min erfarenhet och mitt mod. För att vara rättvis, måste
jag dock erkänna att våra framgångar till stor del få tillskrifvas de
tappre stridskamrater, hvilka jag förde till seger. 

En dag, då vi under Oczakovs murar tillbakaslogo ett utfall, som
turkarne gjorde, fick avantgardet sitta emellan. Sjelf stod jag i första
träffen. Plötsligt fick jag se en fiendtlig styrka rycka ut emot oss från
staden. De väldiga moln af dam, i hvilka hon var insvept, satte mig helt
och hållet ur stånd att bedöma fiendens styrka och hans angreppsplan.
Jag kunde visserligen också begagnat mig af den vanliga krigslisten
och inhöljt mig i ett likadant moln; men det hade varit till föga
båtnad. Derför lät jag mina tiraljörer sprida sig på flyglarne och
befalde dem att jaga upp så mycket dam, som det var dem möjligt.
Sjelf gick jag sedan rakt på fienden för att öfvertyga mig om hans 
verkliga styrka. 

Det lyckades också: i början höll han stånd, men det dröjde icke
länge förr än mina tiraljörer bragte oordning i hans led. Vi refvo 
fullständigt upp den fiendtliga kåren, anstälde ett förfärligt blodbad och
kastade honom tillbaka in i fästningen. Men icke nog dermed: vi följde

honom hack i häl och körde honom ut igen på motsatta sidan, en framgång, 
som vi aldrig kunnat drömma om.

<img></img>

Min lithauiske springares ovanliga snabbhet satte mig i stånd att
vara den förste som hamrade på de flyende i ryggen, och när jag märkte
att fienden stormade af emot den andra stadsporten, ansåg jag för 
lämpligast att stanna på stora torget och der blåsa till samling. Men, mine
herrar, dömen sjelfve om min förvåning, när jag, hvart jag vände mig,
icke såg till någon enda af mina följeslagare, hvarken trumpetare eller
hussarer. 

Hvart ha de tagit vägen? tänkte jag för mig sjelf. Kanske ha de
tagit miste och ridit en annan gata. De kunde i alla händelser icke

<img>Vattnet rann genast ut igen.</img>



vara långt borta ooh jag måste snart stöta på dem. Emellertid red jag
fram till en brunn, som stod midt på torget, för att vattna min häst.
Han drack och drack, men törsten tycktes ändock ej vara mindre. 
Besynnerligt tänkte jag och vände mig i detsamma om för att titta efter
mitt folk. Och nu fick jag förklaring på gåtan. Tänken er, mine
herrar: hästen hade ingen bakdel; den var tvärt afskuren strax bakom
sadelstaden. Vattnet, han fick i sig, rann genast ut igen, utan att något
stannade qvar i magen. 

Allt sammans var för mig en gåta, tills min ordonnans kom ridande
i full sträck och under en störtflod af hjertliga lyckönskningar och 
mustiga eder redogjorde för tilldragelsen. 

När jag tillsammans med den flyende fienden trängde in i staden,
släppte man plötsligt ned fallgallret, som skar tvärt af min häst. 
Bemälde bakdel hade i början sparkat vildt omkring sig bland våra fiender
och gjordt dom ofantlig skada; men när det icke lyckades för honom
att intränga i staden, hade han gifvit sig af till en äng i närheten, der
jag sannolikt kunde få rätt på honom. Jag svängde genast om och den
främre hälften af min häst förde mig i fullt galopp ut till ängen, der
jag till min stora glädje fann den bakre hälften, förlustande sig efter
sitt sinne med de medel, som stodo den till buds. 

När jag nu fått de mest ojäfaktiga bevis att det var fullt lif i
båda hästhalfvorna, skickade jag efter vår djurläkare, och utan att länge
fundera på saken lappade han ihop de skilda delarne med hjelp af några
lagerträdstelningar. Läkningen gick fort och bra för sig; men nu inträffade 
något, som blott kunnat hända en häst, så utmärkt som denne.
Telningarne slogo nämligen rot i djurets kropp, växte upp och bildade
till sist ett slags löfsal, i hvars skugga jag sedan utförde många af mina
hjeltedater.

En olägenhet, som jag kanske bör omnämna, hade jag dock af min
affär vid Oczsakov. Jag hade nämligen huggit in på fienden så länge,
så tappert och skoningslöst, att min arm kom i en ofrivillig rörelse,
hvilken fortfor länge sedan fienden tagit till flykten. För att icke göra
mig sjelf eller de mina någon skada, såg jag mig derför nödsakad att
en hel vecka bortåt bära armen i band, alldeles som om jag blifvit svårt
sårad. 

<img></img>

Den som har kurage att sätta sig upp på en häst, sådan som min
lithauiske sprakfåle, den, mine herrar, kunnen I säkert också tilltro mod
att utföra ett annat konststycke, som ingen annan skulle vågat sig på.
Vi belägrade en stad — namnet har jag glömt — och det var af största 

vigt för fältmarskalken att få veta hvad som försiggick i fästningen.
Att komma in der tycktes vara rent af omöjligt: det fans ingen, som
hade mod att försöka smyga sig igenom alla de förposter, vakter och
fästningsverk, som spärrade vägen. Jag medger att jag måhända något
öfverskattade mitt mod; men, hänförd af tjenstenit, tog jag plats bredvid
en af våra stora kanoner, passade på just som skottet affyrades och
svängde mig upp på den afskjutna kulan för att på det viset komma in
i staden. 

<img></img>

Men när jag kommit halfvägs, vaknade åtskilliga betänkligheter.
"Nog går det an att komma in", tänkte jag; "men värre blir det att
slippa ut igen. Det är mycket troligt att du blir behandlad som spion
och hängd i första, bästa träd. Den ändalykten är något simpel för
en Münchhausen."

Midt under dessa betraktelser fick jag se en kula, som kom flygande 
från fästningen blott några få steg ifrån mig. Som en blixt hoppade 
jag af min kula och på den andra och kom på detta sätt lyckligt
och väl tillbaka igen, visserligen med oförrättadt ärende, men åtminstone
med lif och lem i godt behåll. 

Men var jag djerf och skicklig i ridkonsten, så gaf mig min förträfflige 
häst icke efter. Han ryggade hvarken för bäckar eller diken,
det gick alltid rakt fram. En dag sprang en hare, som jag förföljde,

<img></img>

tvärt öfver vägen. Just i det samma åkte två vackra fruntimmer förbi
i en heltäckare. Som en pil sprängde min häst tvärt igenom vagnen
— fönstren voro händelsevis nedsläpta —, ja så raskt att jag, som annars
är afhållen af både hög och låg för min medfödda artighet, icke ens


<img>Jag drog både mig och hästen upp vid hårpiskan.</img>



fick tid att lyfta på hatten och bedja damerna om ursäkt för den nästan
stora frihet jag tog mig.

En annan gång föll det mig in att sätta öfver ett träsk, och först
när jag kom midt öfver det, märkte jag att det var mycket bredare än
jag tänkt mig. Jag svängde derför hastigt om tillbaka till stranden för
att taga nytt språng, men den gången gick det ännu sämre: jag sjönk
ned i träsket ända upp till halsen och hade säkert gått åt på kuppen,
om jag ej varit begåfvad med så utomordentlig armstyrka. Jag grep
nämligen fast i min hårpiska och lyfte på det sättet både mig sjelf och
hästen, som jag höll stadigt fast med skänklarne, upp ur träsket.

<img></img>
</chapter>
<chapter name="">
<img></img>
<table o>
<td c><h2>FEMTE KAPITLET.</h2>
<td c><b>Baron Münchhausens äfventyr under hans fångenskap hos turkarne.</b>
<td c>——
</table>

Trots allt mitt mod och trots min utmärkta stridshäst gick det dock
icke så bra för mig i kriget emot turkarne, som jag önskat. Jag hade
till och med den oturen att bli öfvermannad, tillfångatagen och, hvad
som ännu värre var, såld som slaf. Turkarne ha den afskyvärda seden.

Under detta mitt förnedringstillstånd måste jag utföra ett arbete, som
var mera egendomligt och tråkigt än egentligen svårt och betungande.
Jag måste nämligen hvar morgon drifva ut sultanens bin på bete, se efter
dem hela dagen och om aftonen drifva dem hem till kuporna igen. En
afton saknade jag ett bi; men fick i det samma se att det råkat ut för
två björnar, som ville slita det i stycken för att komma åt honingen.
Det enda vapen jag hade, var en liten silfveryxa, som vanligen bäres af
alla sultanens trädgårdsarbetare, och den kastade jag efter våldsverkarne
för att skrämma dem på flykten. Det lyckades mig också att befria det
stackars biet; men olyckligtvis slängde jag till för hårdt: yxan flög upp
i luften allt högre och högre och föll till slut ned på månen. Hur
skulle jag nu bära mig åt att få fatt i henne igen? Det gälde att
komma öfver en stege, som räckte dit upp; men hvar finna den?
<img></img>
Då föll det mig plötsligt in, att turkiska bönor växa ovanligt fort
och nå en orimlig höjd. Jag skyndade mig derför att plantera en sådan
böna: hon sköt friskt i höjden och hade snart
slingrat sin refviga stängel kring ett af månens
horn. Nu klättrade jag dristeliga upp på bönrankan 
och kom lyckligt och väl till månen. Väl kommen 
dit, var det i alla fall just ingen lätt sak
att få tag i yxan på ett ställe der allt glänste och
skimrade som silfver; men jag hittade henne ändock
till sist på en halmhög.

Nu gälde det att komma ned igen. Men, o ve,
bönrankan hade torkat i den starka solvärmen, så
att jag icke vågade klättra ned på henne af fruktan att bryta halsen af
mig. Hvad var nu att göra? Af halmen flätade jag mig ett rep så
långt jag kunde, fäste repet vid ett af mån-hornen och halade mig ned.
Med högra handen höll jag mig fast, i den venstra hade jag yxan, och
så snart jag åkt ett stycke utför, högg jag af ett stycke af repet 
ofvanför mig och skarfvade vid nedtill. Detta upprepade jag flera gånger och 
kom på detta sätt inom några minuter så långt ned, att jag kunde urskilja 
sultanens landtgods rakt under mig.
<img></img>
Jag kunde väl ha vid pass ett par mil
qvar till jorden, då repet plötsligen brast och
jag störtade ned så häftigt, att jag förlorade
medvetandet. Min kroppstyngd, ökad af fallets
hastighet och höjden, vållade att jag borrade
mig ned i jorden åtminstone nio famnar djupt.
Nöden är en god läromästarinna: lyckligtvis
voro mina naglar bortåt fyratio år gamla, och
med dem gräfde jag ut trappsteg, på hvilka
jag omsider välbehållen klef upp ur det djupa hålet.

Jag drog nytta af den erfarenhet jag
vunnit, och hittade snart på bättre utväg att
göra mig af med björnarne, som ville åt mina
bikupor. Jag smorde stången på en arbetsvagn 
med honing och lade mig om natten på
lur ett stycke derifrån. Mycket riktigt kom
också en stor björn dit, lockad af honingslukten, 
och började så ifrigt och begärligt
slicka stångänden, att han till slut slickade
hela stången midt igenom sig. När han väl
satt sig sjelf på spettet, sprang jag fram och
slog en duktig sprint genom ett hål i 
stångändan, hvarigenom återtåget var läckergommen afskuret, och på det viset
fick han stå der till andra dagen. Sultanen, som händelsevis gick förbi,
hade så när skrattat ihjäl sig åt det spratt, jag spelat nalle. 
<img></img>
Kort derefter slöto ryssarne fred med turkarne och jag jemte en del 
andre krigsfångar återsändes till Petersburg. Jag tog sedan afsked 
och lemnade Ryssland just vid den tid, då den stora revolution bröt ut, 
som vållade att kejsaren, ännu i sin vagga, jemte moder och
fader, hertigen af Braunschweig, fältmarskalk Münnich och en hel hop 
andra fingo vandra i landsflykt till Sibirien. Det året herskade
i hela Europa en sådan köld, att sjelfva solen kylde ansigtet 
och fick frostfläckar i synen, af hvilka ännu spår synas. Också 
slet jag värre på hemresan, än jag förut gjorde under bortresan. 

I Turkiet blef jag af med min lithauiske springare, och måste derför 
resa med postskjuts. Då hände sig en dag, att vi kommo i en hålväg, 
på ömse sidor tätt innesluten af häckar. Jag befallde postiljonen
att signalera med hornet, så att vi icke skulle törna ihop med något
från motsatt sida händelsevis kommande åkdon. Karlen gjorde efter 
tillsägelse och blåste i hornet så mycket han orkade; men det halp icke:
ej en enda ton kom fram. Det var alldeles oförklarligt
och på samma gång högst förtretligt, ty i detsamma syntes på afstånd 
en vagn komma, som upptog vägen till hela dess bredd. 
<img></img>
Jag steg genast ur och spände först ifrån hästarne. Sedan tog jag 
diligensen med packning och allt på ryggen och hoppade
så öfver diket och häcken, som var minst nio fot hög, ut på fältet,
hvilket just icke var så lätt, om man tänker på, hur pass tung bördan
var. Nu tog jag ett nytt språng tillbaka igen och satte åter ned 
diligensen på vägen, men bakom den vagn vi mött. När det var gjordt,
skyndade jag tillbaka till hästarne, tog en under hvardera armen och
bar dem på samma sätt till vår vagn, der de åter spändes för. Utan
vidare svårigheter uppnådde vi sedan nästa station. 

Det glömde jag dock, att den ena af kamparne, som ännu var ung
och oregerlig, så när stält till en stor olycka. Just som jag stod i 
begrepp att för andra gången hoppa öfver häcken, började han nämligen
slå bakut så förtvifladt att jag verkligen blef orolig. Men jag fann mig
och gjorde ett hastigt slut på hans krångel och bråk genom att stoppa
in hans bägge ben i mina rockfickor. 

När vi väl kommit fram till värdshuset, hängde postiljonen ifrån sig
sitt horn på en spik och vi satte oss till bords.
<img>Jag slog en dugtig sprint genom ett hål i stångändan.</img> 


<img>Sjelfva solen kylde ansigtet.</img>


Men vet ni hvad som nu hände, mine herrar? Jo bäst vi sutto der, började 
hornet blåsa af sig sjelft. Vi blefvo naturligtvis storögda och sågo 
frågande på hvarandra. Saken var dock i sjelfva verket mycket enkel 

<img></img>

och naturlig. Tonerna hade frusit fast i hornet, och nu tinade de efter hand 
upp i värmen och kommo fram klara och fylliga, den ena efter den andra, 
till postiljonens stora förtjusning. Under en hel halftimme trakterade 
det intressanta instrumentet oss med den förträffligaste musik, utan

att konstnären sjelf en enda gång behöfde sätta läpparne till munstycket.
Först spelade det "preussiske kungens marsch", så "Utan vin och kärlek",
så "När sorgen mig trycker" och en hel hop andra bekanta och vackra
stycken, deribland också "Nu hvilar hela jorden". — Det var mitt sista
äfventyr på resan från Ryssland.

<img></img>

<img>Jag tog en under hvardera armen.</img>
</chapter>

<chapter name="6. Första äfventyret till sjös">
<img></img>

<table o>
<td c><h2>SJETTE KAPITLET.</h2>
<td c><b>Första äfventyret till sjös.</b> 
<td c>——
</table>

Den första resa, jag i mitt lif gjorde, var en sjöresa, och den företogs 
långt före resan till Ryssland, om hvilken jag nyss berättat det
märkvärdigaste, som hände mig. 

Jag låg den tiden, som min svartskäggige farbror, husaröfversten,
brukade säga, i process med gåsungarne, och det var ännu oafgjordt om
det hvita fjunet på min haka skulle bli skägg eller dun. Men redan då
stod all min lust och håg blott på resor och äfventyr. 

Min far hade tillbragt största delen af sin ungdom på resor och
han brukade förströ oss under de långa vinteraftnarne med sannfärdiga
berättelser om sina äfventyr från den tiden. Min böjelse var således
icke blott medfödd och ärfd, utan äfven stärkt och uppammad genom
det exempel, jag hade i min far. Kort och godt, jag sökte på allt sätt
att finna på medel att tillfredsställa mitt begär att se mig om i verlden.
Men alla mina bemödanden slogo ständigt fel. Lyckades jag också någon 
gång att stämma min far litet mindre motvilligt, så hade det alltid
den verkan att min mor och min moster gjorde så mycket envisare motstånd. 
Några minuter voro tillräckliga att drifva mig tillbaka ur den
fördelaktigare ställning, jag med mycken möda tillkämpat mig. 
<img></img>
Slutligen fogade dock slumpen så att vi fingo besök af en slägting 
till min mor. Det dröjde icke länge innan jag blef hans förklarade 
gunstling. Han sade ofta att jag var en snäll och dugtig gosse, och att
han skulle göra allt för att hjelpa mig i mina planer. Det var mera 
kläm i hans vältalighet, än i min, och efter många om
och men blef omsider till min stora glädje öfverenskommet att jag skulle
få följa med honom på en resa till Ceylon, der en farbror till honom
varit guvernör i flera år. 

Vi afseglade från Amsterdam med ett vigtigt uppdrag från 
generalstaterna. Under resan föreföll ingenting märkvärdigt, om jag undantager 
en fruktansvärd storm, hvilken jag kanske bör omnämna, derför att
hans verkningar voro så ovanliga. Han bröt ut under det vi lågo för
ankar vid en ö för att taga in vatten och ved, och han rasade så häftigt 
att en mängd ofantligt stora trän rycktes upp med rötterna och fördes 
bort i luften. Fastän några af dessa stammar vägde flera hundra
centner, fördes de dock af vinden upp så högt, att de sågo ut som små

<img></img>

dun. Men så snart stormen saktat sig, sjönk hvart träd ned precis på
samma ställe, der det stått, och slog genast rot, så att man icke kunde
se det minsta spår af förödelsen. Blott ett enda af träden bildade ett
undantag. I samma ögonblick som det af stormen upprycktes ur marken, 
höll en man och hans hustru på med att plocka ned gurkor af
grenarne, ty i denna verldsdel växa dessa sköna frukter på trän. Det
hederliga äkta paret följde med på luftresan lika lugnt och godmodigt
som Blanchards gumse; men genom sin tyngd gaf det trädet en vågrät
riktning i fallet. Men nu bar det så till att öns allernådigste furste

eller kasik följt sina undersåtars exempel och lemnat sin boning för att
icke bli krossad under sitt palats’ ruiner. När stormen aftog, ämnade
han knalla sig hem igen, och hade just uppnått den omtalade lunden, då
trädet föll ned och lyckligtvis slog ihjäl honom. 

Hvad befalls? "Lyckligtvis?" 

Ja, just "lyckligtvis", ty kasiken var, hans höga stånd i all ära, en riktig 
tyrann och öns invånare, hans undersåtar, gunstlingarne och mäträsserna 

<img></img>

icke undantagna, de olyckligaste varelser på jorden. I hans
förrådshus ruttnade Guds gåfvor bort i stora högar, under det att folket,
som han utsugit, bokstafligen svalt ihjäl. 

På ön hade ingen något att frukta af utländska fiender; men det
oaktadt stack han in alla ungkarlar i hären för att göra hjeltar af dem,
och emellanåt sålde han hela bundten åt den mestbjudande af sina grannar 
för att kunna lägga nya millioner till de millioner, han ärft af sin
far. Det sades att han lärt sig detta gemena handlingssätt under en

<img>En man och hans hustru plockade ned gurkor af grenarne.</img>



resa norrut. Dermed kunna nu visserligen desse öboar lika väl mena en
resa till Kanarie-öarne som en lustfärd till Grönland; men hvarthän han
än stälde kosan, kunde jag, trots min fosterlandskärlek, icke säga att
deras påstående var en lögn, och jag ville för resten icke heller inlåta
mig på saken. 

Till tack för den tjenst, dessa båda gurkplockare gjort sina landsmän, 
uppsatte man dem på den tron, som stod ledig efter kasiken. Visserligen 

<img></img>

hade de under sin luftresa sett solen så i synen, att hennes
glans en smula bländat både deras ögon och förstånd; men det hindrade
icke att de regerade så bra, att en och hvar, när han åt gurkor, 
pligtskyldigast yttrade: "Bevare Gud vår kasik!" 

När vi lappat vårt skepp, som lidit betydligt af stormen, och tagit
afsked af det nya herskareparet, hissade vi segel och en gynsam vind
förde oss på sex veckor till Ceylon. 

Ungefär fjorton dagar efter vår ankomst dit, föreslog mig guvernörens 
äldste son att följa med på jagt, ett förslag, som jag med största

nöje antog. Min vän var stor och stark och van vid det heta klimatet.
Jag deremot tröttnade snart, fastän vi icke gått långt, och lemnade mig
efter i skogen. 

Jag ämnade just slå mig ned och hvila ut en stund invid ett vatten, 
som ådragit mig sin uppmärksamhet, då jag plötsligt fick höra ett
fasligt väsen bakom mig. Jag vände mig om och blef alldeles förstenad,
då jag fick sigte på ett ofantligt lejon, som kom emot mig och med

<img></img>

sitt rytande tydligen lät förstå, att det hade god lust att spisa mig till
frukost, utan att alls spörja mig om lof. Min bössa var laddad med
hagel; men i hastigheten beslöt jag mig för att skjuta för att om också
icke döda, åtminstone skrämma besten. Sannolikt gissade dock lejonet
till mina tankar, ilsknade till och rusade ursinnigt emot mig. Mera af
instinkt, än förnuftig öfverläggning, försökte jag det omöjliga, nämligen
att fly. Jag rusade åstad, men när jag tittade framför mig — det går

än i dag en rysning öfver mig, när jag tänker på det — fick jag på
några stegs afstånd se en ofantligt stor krokodil, som redan spärrat upp
käftarne för att sluka mig! 
<img></img>
Det var en skön situation, mine herrar: bakom mig lejonet, framför mig 
krokodilen, till venster vattnet och till höger en gapande afgrund, 
hvilken, efter hvad jag sedan fick veta, vimlade af stora giftiga ormar. 

Öfverväldigad af fasa och förskräckelse — sjelfve Herkules skulle här 
ha stått handfallen — sjönk jag till marken, i ångestfull väntan på 
det ögonblick, då jag skulle bli ett byte för lejonets tänder
eller krokodilens käftar. Några ögonblick förgingo; då fick jag 
plötsligt höra ett starkt, besynnerligt ljud, men kände sjelf
ingen smärta. Varsamt lyfte jag mitt hufvud upp och fick då till 
min outsägliga glädje se att lejonet i häftigheten rusat
fram öfver mig och midt i gapet på krokodilen. Det hade ränt 
in hela sitt hufvud i odjurets svalg och stretade nu förgäfves
att komma lös. Jag steg genast upp, drog min stora jagtknif och högg 
hufvudet af lejonet, hvars bål i dödsryckningarna vred sig för mina fötter. 
När det var gjordt, stötte jag med bösskolfven ned hufvudet i 
krokodilens hals, så att han qväfdes och gaf upp andan.

Några ögonblick sedan jag vunnit denna lysande seger öfver två
fruktansvärda fiender, kom min följeslagare, som saknat mig och blifvit
orolig, tillbaka. Vi omfamnade hvarandra hjertligt och mätte sedan 
krokodilen: han var på håret fyrtio fot och sju tum lång, franskt mått. 

<img></img>

Vid hemkomsten berättade vi detta högst märkvärdiga äfventyr för
guvernören, som genast skickade ut en vagn för att forsla hem de båda
fälda djuren. Jag lät en skicklig bundtmakare på platsen bereda lejonets

<img>Lejonet hade ränt in hela sitt hufvud i odjurets svalg.</img>



hud och deraf göra tobakspungar, af hvilka jag förärade flera stycken
åt mina vänner och bekanta på Ceylon. De öfriga skänkte jag sedan
åt borgmästaren i Amsterdam, som nödvändigt ville påtruga mig tusen
dukater i gengåfva, hvilket jag dock omsider lyckades afböja. 
<img></img>
Krokodilens hud blef på öfligt sätt uppstoppad och utgör nu en af
de förnämsta prydnaderna i Amsterdams museum, hvars vaktmästare för
hvarje besökande berättar min historia. Anmärkas bör dock, att han
lägger till åtskilligt ur egen fatabur, hvilket står i strid både med 
sanningen och sannolikheten. Så till exempel uppgifver han att lejonet
sprang tvärs igenom krokodilen och att "den verldsberömde baronen", som
han behagar kalla mig, när det kom ut igen, passade på och högg af dess
hufvud, med hvilket följde tre fot af krokodilens stjert. 

"Krokodilen", tillägger han vidare, "djupt förbittrad öfver att ha
mist stjerten, vände sig ögonblickligen om och frånryckte baronen hans
jagtknif, hvilken odjuret slök med sådan häftig ilska, att knifven for 
midt igenom dess hjerta och det dog på fläcken." 

Jag behöfver väl icke säga er, mine herrar, hvilken förargelse den
lögnaktige gynnarens oförskämdhet vållat mig. Vi lefva, som bekant är,
i tviflets århundrade, och folk, som icke känner mig, kunde, på grund af
dessa grofva vaktmästarelögner, lätt förledas att tvifla på sannfärdigheten
af de märkliga äfventyr, jag verkligen upplefvat, och det måste 
naturligtvis alltid djupt kränka en man af ära.

<img></img>
</chapter>
<chapter name="7. Andra äfventyret till sjös">
<img></img>

<table o>
<td c><h2>SJUNDE KAPITLET.</h2>
<td c><b>Andra äfventyret till sjös.</b>
<td c>——
</table>

År 1776 inskeppade jag mig i Portsmouth på ett engelskt, första
klassens krigsfartyg med hundra kanoner och fjortonhundra mans besättning,
som skulle till Amerika. Jag kunde visserligen först berätta en
hop äfventyr, som jag upplefde i England, men jag vill spara dem till
en annan gång. Ett af dem måste jag dock i förbigående omnämna.
Jag hade nämligen en dag det nöjet att se kungen fara förbi, då han
med stor ståt begaf sig till parlamentet. På kuskbocken satt en 
ofantligt tjock kusk, som med pisksnärten alldeles tydligt klatschade
de kungliga initialerne och äfven kronan deröfver.
<img></img>
Under öfverfarten passerade ingenting märkvärdigt, men
ungefär 300 mil från St. Lorenzo-floden råkade vi ut för det första
missödet, hvilket bestod deruti, att vi stötte på något, som vi i början togo
för ett klippref; men vid lodning befans att ingen botten kunde nås
på 500 famnars djup. Det märkvärdigaste och oförklarligaste var dock
att vi förlorat styret, att bogsprötet sprungit af, att alla våra master
splittrats hela vägen igenom och två af dem gått öfver bord. En fattig
sate till matros, som höll på att beslå storseglet, slungades minst en
fjerdingsväg från skeppet, innan han föll ned i vattnet. Lyckligtvis hade
han sinnesnärvaro nog att under sin luftfärd gripa tag om halsen på en
albatros, som kom flygande. Dergenom minskades fallets häftighet,
och tack vare fogelns hjelp lyckades han också hålla sig uppe och
kunde simmande uppnå fartyget.
<img></img>
Stöten var så häftig, att hela skeppsbesättningen, som befann sig
på mellandäcket, slungades mot taket. För min del fick
jag också en så våldsam stöt, att hufvudet puffades
ned emellan axlarna så djupt, att det gick flera månader
<img></img>
<img>På kuskbocken satt en ofantligt tjock kusk.</img> 



om, innan det åter hann skjuta upp i sitt naturliga läge. Vi voro ännu
alldeles bortkomna af skräck och förvåning, då en ofantlig hvalfisk visade
sig på hafsytan och med ens gaf förklaring på det obegripliga. Fisken, 
som vi öfverraskat under en angenäm middagslur, var så förgrymmad 
öfver att ha blifvit störd, att han af alla krafter dängde och slog 
mot skeppet med sin stjert. I sin ilska hade han också nappat
tag i vårt storankar, hvilket som vanligt hängde ned akterut, och 
släpat af med skeppet minst 60 mil, med en fart af sex mil i timmen. 
<img></img>
Gud vet hvar vi stannat, om icke ankartrossen lyckligtvis sprungit. 
Vi förlorade sålunda vårt ankare, men blefvo på samma gång af med 
fisken, eller, om man så vill, han med oss. Flera månader 
efteråt träffade vi på hemvägen samme hvalfisk flytande död på 
nästan samma ställe. Jag ljuger icke, om jag säger att
han var väl en fjerdingsväg lång. Naturligtvis var det icke möjligt att
ta mycket af en sådan bjesse ombord, och derför satte vi ut båtarne och
afskuro med mycken möda hans hufvud, i hvilket vi till vår stora 
belåtenhet återfunno icke blott vårt ankare, utan äfven bortåt 40 famnar
tåg, hvilka hittades i en ihålig tand i venstra underkäken. Det var det
enda märkvärdiga, som inträffade under denna resa. Men vänta litet! Jag
hade så när glömt en annan tilldragelse, som kunnat komma att stå oss dyrt 
nog. Då vi på bortresan fördes i släptåg af hvalfisken, fick skeppet en 
läcka och vattnet rusade in så häftigt att vi, äfven med tillhjelp af alla 
våra pumpar, icke skulle kunnat hålla oss flott en halftimme. Lyckligtvis 
var jag den förste, som upptäckte faran: läckan var minst en fot
i omkrets. Jag tillgrep i hast de vanliga medlen att få hålet tätt;
men förgäfves. Slutligen fick jag ett godt infall, som räddade både det
vackra skeppet och hela besättningen. Utan att gifva mig tid att aftaga 
byxorna, satte jag mig helt oförskräckt i hålet. Det kunde gerna
för mig ha varit betydligt större; ty, mine herrar, jag härstammar på
både fäderne och möderne från holländska eller åtminstone från westfaliska
föräldrar. Sanningen att säga, var den ställning, jag intog, något 
kylande; men det dröjde icke länge innan timmermannens konst befriade
mig derifrån.

<img></img>

<img>Jag satte mig helt oförskräckt i hålet.</img>
</chapter>

<chapter name="8. Tredje äfventyret till sjös">
<img></img>

<table o>
<td c><h2>ÅTTONDE KAPITLET.</h2>
<td c><b>Tredje äfventyret till sjös.</b>
<td c>——
</table>

En gång var det på ett hår nära att jag omkommit i Medelhafvet.
En vacker sommareftermiddag var jag ute och badade i närheten af
Marseille, då jag fick se en stor fisk komma simmande emot mig med
öppet gap. Det fans hvarken tid eller utväg till flykt. Jag gjorde
mig derför så liten som möjligt, drog upp fötter och ben så långt jag
kunde och pressade armarna tätt intill kroppen. I denna ställning slank
jag in genom odjurets svalg rakt ned i dess mage. Det var naturligtvis
beckmörkt derinne, men för öfrigt ganska varmt och trefligt. 

Fisken gaf snart tydligen tillkänna, att min närvaro icke alls var
honom angenäm och att han gerna önskat vara mig qvitt. För att han
skulle få det ännu trefligare, började jag vandra omkring, hoppa, dansa,
och bedrifva allt upptänkligt ofog i mitt fängelse. Det tycktes som om
polskan fallit honom minst i smaken: han flåsade förskräckligt och sköt
emellanåt med halfva kroppen lodrätt upp öfver vattenytan. Vid ett sådant 
tillfälle kom han händelsevis i närheten af ett italienskt fartyg, blef
harpunerad och inom kort släpad upp på däck. När han väl var om
bord, hörde jag skeppsfolket rådslå om bästa sättet att stycka honom för
att få så mycket tran som möjligt. Jag förstod italienska och derför
grep mig stor fruktan att jag sjelf skulle bli styckad på samma gång
som fisken. För att vara så trygg som möjligt för deras knifvar, stälde
jag mig midt i fiskens mage, som godt rymde tolf man, allt under
förutsättning att de skulle först gripa sig an med extremiteterna. Men
det skedde icke, utan de började i stället öppna magen. Så snart den
första ljusstrimman trängde in, skrek jag så mycket jag orkade, att det
var mig ett sant nöje att få göra herrarnes bekantskap och åter få andas 
frisk luft. 

Det är omöjligt att beskrifva den bestörtning, som målade sig i
deras ansigten, när de fingo höra en menniskoröst framtränga ur fiskens
innandömen. Ännu mera växte deras förvåning, då de fingo se en spritt
naken man komma framkrypande. Kort och godt, mine herrar: jag berättade 
mitt äfventyr för dem och de skrattade alla deråt af hjertans lust. 

När jag fått litet till lifs, sprang jag åter i sjön för att spola ren
mig, och sam sedan i land, der jag fann mina kläder på samma ställe,
der jag lemnat dem. Efter min beräkning hade jag varit fulla två
timmar i odjurets mage.

<img></img>
<img>De fingo se en spritt naken man komma framkrypande.</img>
</chapter>

<chapter name="9. Fjerde äfventyret till sjös">
<img></img>

<table o>
<td c><h2>NIONDE KAPITLET.</h2>
<td c><b>Fjerde äfventyret till sjös.</b> 
<td c>——
</table>

Medan jag ännu var i turkisk tjenst, for jag med min lustjakt
ofta ut på Marmora-hafvet, hvarifrån man har en förtjusande utsigt öfver
Konstantinopel och sultanens seralj. En morgon, då jag satt der försjunken
i betraktande af den oändligt vackra och klara himlen, fick jag
i luften se ett rundt föremål, ungefär så stort som en biljardkula, från
hvilket något annat hängde ned. Jag fattade genast min bästa och
längsta bössa, som jag alltid har med mig på mina utfärder, laddade
henne med kula och sköt på det runda föremålet, dock utan att träffa.
Jag lade i dubbel laddning och sköt å nyo, men utan framgång. Ändtligen
vid tredje skottet lyckades jag träffa med en fyra fem kulor och
tingesten kom närmare.

<img></img>

Men tänk er nu min förvåning, när jag knapt två alnar ifrån mitt
fartyg skådade en liten förgyld bärstol, som hängde vid en ofantlig ballong, 
större än den största kyrk-kupol. I bärstolen fans en man jemte

en stekt fårhalfva. När min förvåning lagt sig en smula, slöto jag och
mina män en krets omkring denna egendomliga grupp.
<img></img>
Mannen, hvilken såg ut som en fransos, hvilket han också i sjelfva
verket var, hade i västfickorna två vackra ur med nedhängande kedjor
och berlocker, på hvilka förnäma herrar och damer voro afbildade. I
hvart knapphål hängde en guldmedalj, värd minst hundra dukater, och
på hvart finger bar han en ring, gnistrande af dyrbara ädelstenar.
Rockfickorna voro så proppade med penningpungar att rockskörten riktigt
stretade nedåt.

"Herre, min skapare", tänkte jag för mig sjelf, "den der måste ha gjort 
menskligheten stora tjenster efter som han i dessa tider, då sådant knussel 
öfverallt råder ibland stort folk, har blifvit så öfverhopad med skänker."

Af fallets häftighet var han så döfvad att han i början icke fick
fram ett ord; men efter hand repade han sig åter och berättade då
följande:

"Jag hade hvarken kunskap eller uppfinningsgåfva nog, det tillstår
jag, att sjelf hitta på detta fortskaffningssätt; men dock föll det mig in
att begagna mig af det för att stuka vanliga lindansare och akrobater
och visa att jag kunde komma högre än de. För en sex eller sju
dagar sedan — talet kan jag icke med säkerhet uppge, ty jag har
tappat bort tidräkningen — steg jag upp från Cornwales' udde i England

<img></img>

och tog med mig ett får för att kasta ner det upp ifrån luften till
åskådarnes förlustelse. Olyckligtvis vände sig vinden ungefär tio minuter
sedan jag stigit upp, och i stället för att föra mig till Exeter, der jag
ämnat stiga ned, drefs jag ut åt hafvet och sväfvade länge omätligt högt
deröfver.


Det var en lycka för mig att jag icke, som jag tänkt, kastade ned
fåret; ty redan på tredje dagen tvang mig hungern att slagta kräket.
Jag var då redan högt upp öfver månen och kom snart solen så nära,
att jag svedde ögonbrynen. När jag derför tagit lifvet af fåret, behöfde
jag blott lägga det på den sidan, der solen gassade som värst, för att
inom tre qvarts timme ha det fullkomligt stekt; och deraf har jag nu
lefvat under hela min luftresa.

Skälet, hvarför jag icke kunnat stiga ned, var det att snöret gick
af, som stod i förening med den ventil, genom hvilken gasen skulle
släppas ut. Hade ni derför icke kommit att skjuta på ballongen, så
hade väl jag liksom Mohammed fått sväfva mellan himmel och jord till
yttersta dagen."

Bärstolen skänkte han åt min styrman och kastade återstoden af
fårskrocken i hafvet. Sjelfva ballongen var så illa tilltygad af mina kulor,
att han i fallet gick i tusen trasor.

<img></img>
</chapter>
<chapter name="10. Femte äfventyret till sjös">
<img></img>

<table o>
<td c><h2>TIONDE KAPITLET.</h2>
<td c><b>Femte äfventyret till sjös.</b> 
<td c>——
</table>

Efter som tiden tillåter oss att tömma ännu en flaska vin, så skall
det vara mig ett nöje att för er, mine herrar, berätta ett märkligt 
äfventyr, som jag upplefde några månader före min hemresa till Europa. 

Af storsultanen, för hvilken jag blifvit presenterad af Deras 
Majestäters kejsarens af Ryssland, kejsarens af Österrike och konungens 
af Frankrike gesandter, skickades jag i ett högst vigtigt och mycket 
hemlighetsfullt uppdrag till Kairo. 

Jag afreste med stor ståt och ledsagad af en talrik svit. Under
vägen hade jag tillfälle att öka mitt följe med några högst intressanta
subjekter. När vi kommit några mil ifrån Konstantinopel, fick jag 
nämligen se en liten magerlagd karl, som med alldeles märkvärdig snabbhet
gnodde rakt fram öfver marken, fastän han på hvardera benet bar en
blykula, som vägde minst sina två och ett halft pund. Högst förundrad
ropade jag honom till mig och sade: 

"Hvarthän så brådt, min vän? Och hvarför bär du den der tyngden på benen?" 

"För en half timme sedan", gaf han till svar, "lemnade jag Wien,
der jag fått afsked ur en stor herres tjenst. Efter som jag nu icke
behöfver min snabbhet, så har jag sökt stäfja henne med de här tyngderna. 
<i>Moderati durant</i>, brukade min lärare säga." 

<img></img>

Jag tyckte om karlen och föreslog honom att inträda i min tjenst, 
hvilket förslag han genast antog. Vi fortsatte sedan vår väg och 
passerade genom många städer och länder. 

Vid sidan af landsvägen träffade jag något senare på en man, som 

låg i gröngräset med örat så tätt intill marken, som om han velat lyssna
till det, som pratades i underjorden. 

"Hvad lyssnar du efter, min vän?" sporde jag. 

"Åh, jag ligger här för ro skull och hör hur gräset växer", svarade han. 

"Kan du verkligen höra det?" 

"Just som det vore någonting svårt!" 

"Då kan du gerna komma i min tjenst. Det är nog troligt att
jag kan ha nytta af en sådan som du."

Han reste sig upp och följde med. 

Icke långt derifrån fick jag se en jägare stå på en kulle och skjuta
uppåt luften. 

"Lycka till, lycka till, herr skytt!" ropade jag. "Men hvad sigtar
du på? Jag ser ingenting annat än blåa himlen." 
<img></img>
"Åh", svarade han, "jag är bara ute för att profskjuta en ny bössa,
som jag fått ifrån Kutschenreiter i Regensburg. Det satt en tätting på
spetsen af domkyrkotornet i Strassburg, och den knäpte jag ned." 

Den, som känner min passion för den ädla jagtkonsten, finner helt
visst ingenting besynnerligt i att jag flög karlen om halsen; det 
faller så att säga, af sig sjelft. 

Vi fortsatte vår ridt och kommo omsider till berget Libanon. Der
fans en stor cederskog och alldeles utanför den stod en undersätsig,
groflemmad karl och drog i ett rep, som var spändt kring hela skogen.
"Hvad i all verlden har du för dig, min vän?" frågade jag. 

"Åh, jag skulle bara fälla litet timmer; men efter som jag glömt
yxan hemma, får jag hjelpa mig så godt jag kan." 

Med dess ord drog han till ett tag och fick med ens ned hela
skogen, som om det varit bara en vassdunge, och det fastän skogen 

<img></img>

var minst en mil i omkrets. Hvad jag gjorde, kunnen I väl begripa. 
Förr hade jag afstått från hela mitt ambassadörsgage, än jag
släpt den karlen ifrån mig. 

Vi hade icke väl kommit in i Egypti land, förr än en storm uppväxte 
till den grad våldsam, att jag trodde det jag med hästar, vagnar

och folk skulle rakt blåsa bort. Till venster om landsvägen stodo i rad
sju väderqvarnar, hvilkas vingar snurrade omkring så fort som någonsin
den raskaste spinnerskas rockhjul. Ett stycke derifrån såg jag en man,
digrare än sjelfve John Falstaff, som med tummen höll till venstra 
näsborren. När han märkte vår förlägenhet och hur vi stretade i 
blåsvädret, vände han sig om och bockade sig så djupt som någonsin 
en pastorsadjunkt för sin biskop. Märkvärdigt nog hade stormen med 
ens upphört och de sju qvarnarne stodo alldeles stilla. Full af 
förvåning utbrast jag, vänd till mannen:
<img></img>
"Hör på, du, hvad vill det här säga? Rider dig hin håle, eller är 
du den samme i högst egen person?" 

"Ursäkta, eders excellens", svarade han; "jag skaffar bara litet 
vind åt min husbonde, mjölnaren, men för att qvarnarne icke skola 
gå för fort, håller jag för ena näsborren." 

"Det var min själ, ett godt fynd", sade jag för mig sjelf. "Den
der är pengar värd och kan vara dig till stor nytta när du kommer hem
och blir andtruten af att berätta alla dina resäfventyr." Vi kommo snart
öfverens: blåsaren lemnade väderqvarnarna åt sitt öde och följde mig. 

Så kommo vi då ändtligen till Kairo. När jag lyckligt och väl
uträttat mitt ärende, beslöt jag att göra mig af med mitt följe, som nu
var mig till ingen nytta, och blott behålla de senast antagna utmärkta
karlarne, för att med dem helt inkognito företaga återresan. Alldenstund
vädret var särdeles vackert och Nilen, som herrarne kanske hört talas
om, är en öfvermåttan angenäm flod att färdas på, kom jag på den
<img>Ursäkta, jag skaffar bara litet vind åt min husbonde, mjölnaren.</img>


tanken att hyra en båt och fara upp till Alexandria. Allt gick
förträffligt till fram emot middagen på tredje dagen.

Herrarne ha förmodligen också hört talas om Nilens årliga öfversvämningar.
Som sagdt var, på tredje dagen började Nilen stiga alldeles
otroligt hastigt, och dagen derpå stodo fälten på båda sidor milsvidt

<img></img>

under vatten. Efter solnedgången på femte dagen trasslade båten in sig
i något, som jag antog vara säf. Men när det åter dagades, fick jag
se att vi på alla sidor voro omgifna af mandelträn, fulla af mogna,
ytterst inbjudande frukter. Lodningen utvisade, att vi befunno oss sextio
fot öfver marken; men likväl kommo vi ej ur fläcken. Ungefär klockan
åtta eller nio, att döma efter solhöjden, kom plötsligen en vindstöt,

som kastade båten på sidan: han tog in vatten och sjönk nästan ögonblickligen.

Lyckligtvis räddade vi oss allesamman — vi voro in alles åtta karlar
och två pojkar — på så sätt att vi höllo oss fast vid träden, hvilkas
grenar hade styrka nog att bära oss, men icke båten. Tre dagar tillbragte
vi i detta läge och födde oss uteslutande med mandlar, af hvilka

<img></img>

det fans godt förråd; vatten fattades naturligtvis icke. På tjugutredje
dagen började vattnet åter falla lika fort som det stigit, och på den
tjugusjette kunde vi åter sätta foten på fast land. Det första föremål, vi
varsnade, var båten, som låg ungefär ett par hundra alnar ifrån det ställe
der han sjunkit. Sedan vi torkat våra effekter — och det kunde väl
behöfvas — i solen, togo vi af skeppsförrådet så mycket, som vi ansågo

oss behöfva och bröto åter upp. Enligt noggrann beräkning trodde jag
mig veta, att vi drifvit ungefär 50 mil ur vår kurs. Efter sju dagars
vandring uppnådde vi ändtligen floden, som dragit sig tillbaka i sin
[Illustration]
vanliga bädd, och berättade vårt äfventyr för en bej. Han var ytterst
förekommande, försåg oss med allt hvad vi behöfde och stälde sin egen
båt till vår disposition. Sex dagar senare anlände vi till Alexandria,

hvarifrån vi inskeppade oss till Konstantinopel. Storsultanen tog
synnerligen väl emot mig, hedrade mig på allt sätt, och lät mig nådigast
beskåda sitt harem. Hans höghet ledsagade mig i egen person, tillät
mig att välja bland fruarna så många jag behagade, hans favoritsultaninnor
icke undantagna. Men som jag icke har för sed att skryta
med mina kärleksäfventyr, låter jag berättelsen sluta här, och önskar er
allesamman god natt.
<img></img>
<img></img>

<img>Hans höghet tillät mig att välja ibland fruarna så många jag behagade.</img>
</chapter>
[Blankpage]
<chapter name="11. Sjette äfventyret till sjös">
<img></img>

<table o>
<td c><h2>ELFTE KAPITLET.</h2>
<td c><b>Sjette äfventyret till sjös.</b>
<td c>——
</table>

När baronen slutat berättelsen om sin resa i Egypten, ämnade han
gå till sängs, men åhörarne ville icke släppa honom. Det lilla, han nämnt
om sultanens harem, hade i hög grad väckt deras nyfikenhet. I fråga
om det kapitlet var baronen dock alldeles obeveklig, men meddelade i
stället åtskilligt rörande sina märkvärdiga tjenare. 

Efter min återkomst från Egypten, fortfor han, var jag storsultanens
allt i allo, så att säga hans högra hand. Hans höghet kunde icke 
trifvas mig förutan och jag var ständigt bjuden hos honom både till middag
och qväll. Och det får jag säga er, mine herrar, att turkiske kejsaren
af alla verldens potentater har det läckraste bordet, i fråga om mat 
naturligtvis, ty som I veten har Mohammed förbjudit de troende njutningen
af vin. Ett godt glas vin får man derför önska sig, när man sitter till
bords hos en turk. Men hvad som icke får ske öppet, det sker rätt
ofta i smyg, och trots koranens bud fins mången turk, som förstår sig
på ett godt glas vin lika bra som någon tysk prelat. Det var också
fallet med hans höghet sjelf. 
<img></img>
Vid taffeln, der vanligtvis generalsuperintendenten eller, som han 
här kallas, "muftien" var närvarande och läste bordsbönerna, kom 
vin aldrig i fråga. Men när måltiden väl var slut, drog sig
sultanen genast tillbaka till sitt kabinett, der alltid en skön plunta 
stod i beredskap. En dag gaf han mig en hemlig vink att följa med. 
När vi väl voro inne och reglat dörren efter oss, tog han fram
en butelj ur ett skåp och sade: "Münchhausen, jag vet att ni kristna 
förstån er på vin. Här har jag en flaska tokajer, den enda, som fins 
i min ego; jag är säker om att ni aldrig i ert lif druckit maken." 

Med dessa ord slog han i ett glas åt sig och ett åt mig, hvilka
vi tömde i långa drag. 

"Nå, hvad tycks?" frågade han. "Är det icke delikat?" 

"Åh jo", svarade jag, "vinet är ganska godt; men med ers höghets
tillåtelse måste jag dock säga att jag druckit det, som varit bättre, och
det gjorde jag hos kejsar Carl i Wien. Besitta och regera, <i>det</i> skulle
ers höghet ha smakat på!" 

"Min käre Münchhausen", invände han, "jag vill icke såra er; men
jag tror icke att det fins bättre tokajer än den här. Jag fick denna
enda butelj af en ungersk magnat och han skröt icke litet af den."
"Bara munväder, ers höghet! Det är stor skilnad på tokajer och
tokajer. Hvad vill ers höghet hålla med mig, att jag inom en timme
direkt från kejserliga källaren i Wien skaffar en flaska tokajer, som det
är helt annan smak på?" 

<img></img>

"Hvad är det för galenskaper, min käre Münchhausen?" 

"Det är inga galenskaper alls: på en timme skall ers höghet ha
en flaska tokajer ur österrikiske kejsarens vinkällare och det som är
ren mumma mot den här smörjan." 

"Münchhausen, Münchhausen! Jag undanber mig allt skoj! Sådant

tycker jag icke om. Jag har hittills ansett er för en förståndig, 
sanningsälskande man, men nu vet jag icke hvad jag skall tro." 
<img></img>
"Välan, går ers höghet in på vadet? Om jag icke uppfyller mitt 
löfte — Ers höghet vet att jag icke är någon vän af skryt — så 
må ers höghet låta hugga hufvudet af mig. Det är en insats, som 
duger, vill jag tro. Hvad sätter ni upp emot det?" 

"Må göra! Om flaskan ej är här innan klockan fyra, så låter jag utan 
nåd och barmhertighet slå hufvudet af er; ty det är icke min vana att 
tåla drift af någon, vore det än mina bästa vänner. Håller ni deremot 
ert löfte, så får ni ur min skattkammare taga så mycket guld, silfver, 
perlor och ädla stenar, som den starkaste karl orkar bära." 

"Det låter höra sig", svarade jag, begärde bläck och penna och
skref genast till kejsarinnan Maria Theresia följande biljett:

<img></img>

"Som kejserlig universal-arfvinge har Eders Majestät utan tvifvel också 
ärft sin höge faders vinkällare. Det vore derför min ödmjuka anhållan 
att budet finge med sig tillbaka en flaska af den tokajer, som jag
så ofta hade den nåden att dricka tillsammans med Eder högstsalige fader.
Särskildt anhåller jag dock att det måtte blifva af bästa qvaliteten; ty
det gäller ett större vad. Jag begagnar tillfället att försäkra Eders
Majestät om den djupa vördnad, med hvilken jag har äran framhärda
o.s.v., o.s.v.
<tab><tab><tab><tab><tab>Baron von Münchhausen." 

Klockan var redan fem minuter öfver tre, och derför lemnade jag
biljetten, som i brådskan ej hann förseglas, åt min kurir, hvilken 
genast löste tyngderna af benen och gnodde af till Wien. 

<img></img>

När det var gjordt, slogo vi oss ned, sultanen och jag, och tömde
resten af buteljens innehåll i väntan på det, som skulle komma från
Maria Theresia. Klockan slog en qvart på fyra, hon slog half fyra, hon
slog tre qvart på fyra, men ingen kurir syntes till. Jag tillstår att jag
började känna mig en smula het om öronen, helst jag såg att hans
höghet emellanåt tittade bortåt klocksträngen, som om han velat kalla på
skarprättaren. Han tillät mig visserligen att gå ut i trädgården för att
hemta frisk luft; men i hälarne hade jag två stumma vaktknektar, som
icke släpte mig ur sigte.

<img></img>
Klockan felade nu blott fem minuter i fyra och, sanningen att säga,
var jag i riktig dödsångest. I min förtviflan skickade jag efter 
lyssnaren och skytten. De infunno sig ögonblickligen, och den förre lade sig
ned på marken för att höra om löparen icke vore i annalkande. Till
min stora fasa meddelade han mig att den gynnaren
låg och sof långt, långt bort och snarkade alldeles förfärligt. 
Så fort min tappre skytt fick höra det, sprang han upp på en hög 
terrass, höjde sig på tåspetsarne för att kunna se bättre och 
utropade: "Vid min salighet, der ligger den latmasken och sofver 
under en ek i närheten af Belgrad. Flaskan har han bredvid sig. 
Men vänta, jag skall kittla honom en smula." Dermed lade han an 
och sköt hela hagelsvärmen i ekens krona. 
En störtskur af ollon, blad och qvistar föll 
ned på sjusofvaren, som vaknade, och, ängslig 
att ha försofvit sig, satte i väg med sådan fart, att han, 
när klockan felade en half minut i fyra, stod i sultanens kabinett 
med tokajer-buteljen och en egenhändig skrifvelse från kejsarinnan 
Maria Theresia. 
<img></img>
Ögonblickligen lade sultanen beslag på vinflaskan, hvars innehåll 
tycktes smaka honom öfver måttan väl. 

"Hör på, Münchhausen", yttrade han: "ni tar säkerligen icke illa 
upp att jag
behåller den här flaskan ensamt för mig. Ni står bättre anskrifven vid
hofvet i Wien, än jag, och kan således utan svårighet skaffa er en till
för egen räkning." 

Dermed satte han in buteljen, läste igen skåpdörren och stack 
nyckeln i byxfickan. Sedan ringde han på skattmästaren. Nu var 
det annat ljud i skällan! 

"Efter som jag tappat, måste jag väl betala vadet", sade han. 
"Hör på du", fortfor han vänd till skattmästaren: "låt min vän 
Münchhausen här få taga i min skattkammare så mycket guld, silfver, 
perlor och ädla stenar, som den starkaste karl orkar bära. Marsch!" 
<img></img>
Skattmästaren bugade sig så djupt, att han nästan kom ända ned i golfvet.
Sultanen tryckte hjertligt min hand och gaf oss tecken att afträda. 
<img></img>
I kunnen lätt tänka er, mine herrar, att jag icke ett ögonblick 
dröjde att få sultanens befallning utförd. Jag skickade genast 
efter min starke man och han kom ögonblickligen försedd med ett 
stort hamprep. Derpå begåfvo vi oss till skattkammaren. Jag kan 
försäkra er, att det icke fans mycket qvar, när vi lemnade den. 
Med mitt byte skyndade jag allt hvad jag kunde ned till hamnen, hyrde
den största båt jag fick tag i och lät genast lätta ankar, för att bringa
min skatt i säkerhet, innan något vidrigt kunde komma emellan. 

Hvad jag fruktat, inträffade också. Skattmästaren lät dörren stå 
öppen — det kunde också vara detsamma — och sprang genast till storherren
för att meddela honom huru vidsträckt bruk jag gjort af det tillstånd,
jag fått. Hans höghet blef alldeles utom sig och ångrade nu för sent
sin obetänksamhet. Han befalde strax storamiralen att sätta efter mig

<img></img>

med hela flottan och låta mig grundligt förstå att jag missuppfattat hans
mening med vadet. Jag hade blott två mils försprång, och när jag fick
se hela turkiska krigsflottan för fulla segel komma efter mig, må jag
bekänna att mitt hufvud, som börjat kännas en smula fastare på skuldrorna,
åter började runka ganska betänkligt. Men ett hade jag glömt: jag hade
ju min blåsare. 

"Var trankil, eders excellens", sade han. Derpå tog han plats i

båtens akter, vände sina näsborrar så att den ena var riktad på turkiska
flottan och den andra emot vårt fartyg, och började derefter blåsa så
skarpt, att flottan med brutna master och slitna segel och tåg drefs 
tillbaka till hamnen, men vår farkost inom några timmar nådde italienska
kusten. 

<img></img>

Emellertid hade jag icke stor nytta af min skatt; ty, fastän bibliotekarien 
Jagemann i Weimar påstår motsatsen, är dock tiggeriet i Italien så 
stort och polisen så usel, att jag fick lemna ifrån mig största delen 
af min rikedom i almosor. Resten anammades af stråtröfvare, hvilka jag 
råkade ut för på Lorettos heliga mark, när jag reste till Rom. Desse lymlar 
gjorde sig icke alls något samvete af detta rån, ty för tusendelen

af hvad de stulo från mig, kunde hela sällskapet köpa sig aflat, både för
egen räkning och barns och barnabarns. 

Men nu, mine herrar, är det tid för mig att krypa till kojs. God
natt, god natt!

<img></img>

<img>Desse lymlar gjorde sig icke alls något samvete af sitt rån.</img>
</chapter>


<chapter name="12. Adjutantens berättelse">
<img></img>

<table o>
<td c><h2>TOLFTE KAPITLET.</h2>
<td c><b>Adjutantens berättelse.</b>
<td c>——
</table>

När baronen slutat sin berättelse, drog han sig tillbaka; men åhörarne 
stannade qvar i en mycket angenäm stämning. Han hade lofvat
att nästa gång berätta några af sin fars äfventyr jemte åtskilliga andra
underbara historier. 

På tal om baronens egna berättelser kom en af sällskapet, som
varit med honom i Turkiet, att nämna något om en oerhördt stor kanon,
som skulle finnas i närheten af Konstantinopel och om hvilken baron
Tott talar i sina memoirer. Hvad han säger är ungefär följande:

"Turkarne hade stält upp en stor kanon på ett fäste i stadens närhet 
på stranden af den namnkunniga floden Simois. Han var gjuten af
brons och sköt marmorkulor, som vägde minst 1,100 skålpund. Jag
hade stor lust, säger baron Tott, att en gång fyra af ett skott ur denna
kanon och se dess verkan. Hela arméen darrade vid tanken på detta
förskräckliga vågspel, ty man var fullt öfvertygad om att både staden och 
citadellet skulle ramla för blotta smällen. Emellertid blef min begäran
bifallen. Till laddningen åtgick ej mindre än 333 skålpund krut. Som
jag redan haft äran nämna, vägde kulan 1,100 skålpund." 

"När kanonieren kom med den brinnande luntan, veko alla långt
tillbaka. Det var med nöd jag kunde förmå paschan, som skulle öfvervara 
försöket, att stanna qvar. Sjelfve konstapeln, som på gifvet tecken
skulle affyra skottet var gripen af stor skräck. I skydd af ett bröstvärn
tog jag plats bakom honom, gaf signalen och kände i detsamma en våldsam 
skakning liksom af en jordbäfning. Ungefär trehundra famnar från
mynningen sprang kulan sönder i tre delar, som flögo ut öfver sundet,
så att vattnet sqvalpade upp öfver sina bräddar och hela kanalen tvärs
öfver yrde af skum." 

Det är, så vidt jag minnes, ungefär allt hvad baron Tott har att säga 
om verldens största kanon. När jag tillsammans med baron Münchhausen 
besökte Turkiet, talades der allmänt om detta som ett bevis på
baron Totts makalösa mod och kallblodighet. 

Min baron, som icke kunde lida att se sig öfverträffad af en fransman, 
slängde kanonen på axeln, hoppade i vattnet och sam öfver till
andra sidan af sundet. Dumt nog fick han det infallet att försöka kasta
honom tillbaka på sin plats i citadellet; men olyckligtvis slant kanonen i
hans hand, när han gjorde kastet, och föll ned midt i kanalen. Der
ligger han ännu i dag och blir väl liggande der till yttersta dagen. 

Detta, mine herrar, var den egentliga orsaken till brytningen emellan
baron Münchhausen och sultanen. Skattkammarhistorien var länge sedan
glömd, ty sultanen hade så stora inkomster, att kassan snart var fyld på
nytt, och baronen hade återvändt till Turkiet på särskild inbjudning af

sultanen. Sannolikt skulle han ha stannat der för alltid, om icke förlusten
af den stora kanonen förargat storsultanen till den grad, att han gifvit
bestämda order om baronens halshuggning.
<img></img>
Lyckligtvis stod min beskyddare mycket väl hos en viss sultaninna, som 
underrättade honom om det blodiga beslutet: ja, hon gömde honom i 
sin egen kammare för bödeln, som öfverallt snokade efter honom. Natten
derpå lagade vi oss i all tysthet ombord på ett fartyg, som skulle 
afgå till Venedig, och undkommo lyckligt den hotande faran.

Baronen talar icke gerna härom, dels derför att kastet misslyckades 
och dels derför att det hardt när gälde hans lif; men då hans ära på 
intet sätt lider men deraf, brukar jag vanligen berätta historien
i hans frånvaro.

Jag är fullt öfvertygad, mine herrar, att I hafven lärt känna baron
Münchhausen sjelf och icke hysen något tvifvel om <i>hans</i> sanningskärlek;
men på det I icke heller skolen göra det på <i>min</i>, tillåter jag mig också
med några ord upplysa er om, hvem <i>jag</i> är.

Min far härstammade från Bern i Schweiz. Han innehade der en
anställning såsom tillsyningsman öfver stadens gator, gränder och broar.
Jag vill minnas att han bar den anspråkslösa titeln af ... hm! hm!... 
gatsopare. I republikerna äro alla titlar, som bekant, mycket enklare än
i civiliserade stater. Min mor, som var bördig från savojska bergen,
hade en märkvärdigt stor och vacker knöl på halsen, något som icke är
så ovanligt för damerna der i landet. Hon lemnade sina föräldrar medan
hon ännu var helt ung, och en lycklig slump ville att hon kom till den
stad, der min far först skådade dagens ljus. Båda älskade frihet utan 
inskränkning och båda hade det egendomliga ödet att mötas i en offentlig 
statsbyggnad, som på simpelt språk kallas "kurran".
<img></img>
De fattade genast tycke för hvarandra och gifte sig; men äktenskapet 
var icke lyckligt. Min far lemnade snart sin äkta hälft åt sitt
öde, hängde en gammal lumpsamlarkorg på hennes rygg och lät henne
sedan reda sig så godt hon kunde. Min goda mamma slog följe med
några kringresande taskspelare, kom med dem händelsevis till Rom och
öppnade der en ostronhandel.

Jag förmodar att herrarne hört talas om påfven Ganganelli, känd
under namnet Clemens 14:de. Han var, som hvar man vet, en stor vän
af ostron. En fredag, när han med stor ståt gick till Sankt Peterskyrkan
för att läsa messan, fick han syn på min mors ostron: de voro, som hon
sjelf sagt mig många gånger, utmärkt vackra och friska. Han lät hela
sitt följe, bestående af femhundra personer, stanna och skickade bud till
kyrkan att han fått förhinder och icke kunde läsa messan den dagen.
Derpå steg han af hästen — vid högtidliga tillfällen uppträda påfvarne
till häst — gick in i boden till mamma och åt upp alla de ostron, som
funnos framme. Icke nöjd dermed följde han henne ned i källaren och
tog hvad öfrigt var. Innan han gick, meddelade han henne fullkomlig
aflösning för alla synder, hon begått eller kunde komma att begå.

Jag behöfver väl icke vidare antyda för herrarne, hvartut jag syftat med 
denna historia: kort och godt från den tiden räknar jag min tillvaro.

<img></img>
</chapter>
<chapter name="13. Fortsättning på baronens berättelse">
<img></img>

<table o>
<td c><h2>TRETTONDE KAPITLET.</h2>
<td c><b>Fortsättning på baronens berättelse.</b>
<td c>——
</table>

Man kan lätt tänka sig att baronens vänner ständigt lågo öfver honom 
med böner att fortsätta berättelsen om sina intressanta och lärorika
äfventyr; men länge nog var han obeveklig. Han hade den lofvärda
vanan att alltid följa sitt eget tycke och den ännu berömligare att aldrig
afvika från sina grundsatser. Ändtligen en afton slog baronen till ett
gapskratt: det var tecken att andan fallit på honom. Alla spetsade nu
sina öron eller för att tala med skalden:

<tab><tab>Conticuere omnes, intentique ora tenebant.

Utsträckt på sin mjuka soffa, började han sålunda:

Under sista belägringen af Gibraltar gick jag ombord på den flotta,
som stod under lord Rodneys kommando och som skulle proviantera fästningen. 
Det var min afsigt att helsa på min gamle vän, general Elliot,
som genom sitt försvar af fästningen skar oförgängliga lagrar. Återseendets 
glädje var stor, men när det första stormande känslosvallet lagt sig
en smula, gjorde jag vid generalens sida en promenad igenom fästningen
för att taga de utförda arbetena i betraktande och göra mig underkunnig 
om fiendens planer. Från London hade jag medfört en ypperlig
kikare af Dollonds tillverkning. Med detta utmärkta instrument upptäckte
jag att fienden stod i begrepp att affyra en 36:pundare emot den bastion,
på hvilken vi befunno oss. Jag underrättade generalen härom; han begärde 
låna min kikare, och sedan han kikat länge och väl, fann han
omsider att jag hade rätt.
<img></img>
Med hans tillåtelse lät jag från nästa batteri hemta en 48:punding
och riktade honom sjelf — utan skryt kan jag säga, att hvad 
artillerivetenskapen beträffar, jag ännu ej funnit min mästare — så 
noga att jag var säker om att träffa pricken.

Jag gaf noga akt på de fiendtliga kanonierernes rörelser, och i
samma ögonblick de sänkte luntan till fänghålet, gaf också jag tecken
till vår kanons affyrande. Midt på vägen möttes kulorna och den häftiga
sammanstöten framkallade en öfverraskande verkan. Den fiendtliga kulan
studsade tillbaka med sådan häftighet, att hon icke blott tog hufvudet
af den kanonier, som afskjutit henne, utan också på köpet slet skallarne
af sexton soldater och lät dem dansa med ett stycke på väg till Afrika.
Innan kulan nådde Berberiet, flög hon först igenom stormasterna på tre
skepp, som lågo i rad i hamnen, lopp sedan två hundra mil in i landet,

<img></img>

for igenom taket på en bondstuga och fastnade slutligen, sedan hon först
slagit ut enda tanden på en käring, som låg derinne och sof, i gummans

<img></img>

hals. När mannen kom hem, försökte han först att dra ut kulan; men
när det icke lyckades, kom han på den goda tanken att med en hammare
bulta ned henne i gummans mage, derifrån hon sedan fann en naturlig
utväg.


<img>Jag gjorde vid generalens sida en promenad igenom fästningen.</img>




För öfrigt var detta ej den enda nytta kulan gjorde oss: hon vräkte
dessutom den fiendtliga kanonen från dess lavett, så att han dansade 
ned i skeppets kölrum och slog hål i fartygets botten, hvilket hade
till följd att vattnet rusade in och skeppet sjönk med bortåt tusen 
matroser och ett stort antal sjösoldater.
<img></img>
Detta var utan tvifvel en alldeles utomordentlig verkan. Dock bör jag 
icke tillskrifva mig allena hela äran af denna lyckliga utgång. Det är 
visserligen sant att jag var den, som tänkte ut det och satte det i 
verket; men jag hade också god hjelp af slumpen. Ty efteråt kom jag 
under fund med att 48:pundingen hade dubbel laddning: det förklarar 
vår kulas ovanliga kraft gentemot den fiendtliga och hennes märkvärdigt 
långa bana.

<img></img>
Till lön för denna tjenst erbjöd general Elliot mig en officersfullmakt, 
hvilken jag dock afböjde, nöjande mig med den tacksamhet han
om aftonen i hela generalstabens närvaro offentligt betygade mig.

<img></img>

Jag tycker mycket om engelsmännen, ty de äro ett verkligen tappert
folk; och derför föresatte jag mig att icke lemna fästningen förr än jag
ytterligare gjort dess försvarare en vigtig tjenst.

Tillfälle dertill erbjöd sig ungefär tre veckor efter affären med 
48-pundaren. 

Förklädd till katolsk prest lemnade jag fästningen vid ett-tiden 
på morgonen och lyckades smyga mig in i fiendens läger. Jag begaf mig
till det tält, der grefven af Artois samlat öfverbefälet och en mängd
officerare för att meddela dem sin plan till fästningens stormande 
dagen derpå. Skyddad af förklädnaden kunde jag i allsköns ro åhöra 
rådplägningen.
<img></img>
När krigsrådet var slutadt, begåfvo de sig alla till sängs, och i 
lägret fann jag alla, till och med skildtvakterna, försänkta i sömn.
Jag grep genast verket an, lyfte alla deras kanoner, tre hundra 
till antalet, från sina lavetter och slungade dem långt ut i 
hafvet, ett arbete, som, i betraktande deraf att jag var alldeles 
ensam om det, visserligen var det svåraste jag utfört, om jag 
undantager ett enda, jag menar då jag sam öfver kanalen med den af 
baron Tott beskrifna turkiska jättekanonen, en sak hvarom herrarne 
möjligen hört något talas af en bland mina vänner.

När detta väl var gjordt, släpade jag ihop alla lavetterna och 

<img></img>
förrådskärrorna midt i lägret och af fruktan att hjulens russel skulle väcka
upp folket, måste jag bära dem parvis under armarne. När jag väl fått


<img></img>

dem uppstaplade i en hög, som icke gaf Gibraltars klippa mycket efter,
tuttade jag eld på skräpet, och då jag varit klok nog att lägga de 
eldfängdaste sakerna underst, stod alltsammans snart i ljusan låge. Sjelf
var jag den förste, som gjorde larm. Det blef, som ni lätt kunnen tänka
er, en stor bestörtning i hela lägret, och man kunde icke förklara olyckan
på annat sätt, än att fästningens besättning gjort ett utfall, mutat 
vakterna och på detta sätt lyckats förstöra kanoner och allt.

Herr Drinkwater, som skildrat Gibraltars belägring, talar visserligen
om en stor förlust, som fienden lidit genom brand, men han vet icke rätta

orsaken dertill, hvilket för resten icke var möjligt efter som jag — trots
det att jag och ingen annan den natten räddade Gibraltar — icke lät
någon, ej ens general Elliot, få nys om verkliga förhållandet. Grefven

<img></img>

af Artois greps af en panisk förskräckelse, tog till benen och sprang med
alla sina män utan uppehåll i fjorton dagars tid, tills han uppnådde Paris.
Den skräck, olyckan hos dem injagat, var så stor att ingen af dem
kunde äta på tre månaders tid, utan måste de liksom kameleonterna lefva
af luft.

Ungefär två månader sedan jag gjort de belägrade denna väsentliga
tjenst, satt jag en dag och åt frukost tillsammans med general Elliot,
då plötsligt en bomb — jag hade nämligen ej haft tid att låta mörsarne
gå samma väg som kanonerna — flög in i rummet och föll ned på bordet.
Generalen gjorde hvad säkert hvar och en annan i hans ställe

skulle ha gjort: han rusade på dörren. Men jag fick fatt i bomben,
innan han kreverade, och bar honom upp på spetsen af en bland klipporna. 

<img></img>

Derifrån märkte jag att en hop folk var samlad på en kulle
vid hafskusten icke långt från det fiendtliga lägret, men jag kunde ej

<img></img>

med blotta ögonen se hvad de hade för sig. Jag hemtade derför min
kikare, och upptäckte då genast att det var fienden, som stod i begrepp
att hänga ett par af de våra, en general och en öfverste, med hvilka
jag spisat qväll dagen förut och som om natten smugit sig in i det
fiendtliga lägret för att spionera.

Afståndet var för stort att med utsigt till framgång kasta bomben
på fri hand. Lyckligtvis kom jag i håg, att jag hade Davids gamla

<img></img>

slunga i fickan. Jag tog fram henne, lade bomben i och slungade honom 
midt ibland sällskapet. Så fort han rörde vid marken, sprang han
sönder och dödade alla kringstående med undantag af de båda engelska
officerarne, som lyckligtvis nyss blifvit upphissade i galgen, hvilken 
senare träffades vid foten af en bombskärfva, så att han föll omkull.

När våra bägge vänner väl kände fast mark under fötterna, stodo
de en stund förvånade och tittade sig omkring; men då de sågo vakt,
mästerman och alla öfrige närvarande i dödens käftar, gjorde de sig
hastigt och lustigt af med de besvärliga rännsnarorna, sprungo ned till
stranden, kastade sig i en båt och läto ro sig öfver till vårt läger.

<img></img>

Jag höll som bäst på att berätta tilldragelsen för general Elliot, då
de bägge herrarne anlände. Naturligtvis följde nu en ström af hjertliga
tacksägelser och ömsesidiga förklaringar, hvarefter den minnesvärda dagen 
firades med ett hejdundrande pokulerande, som för mången af oss
lyktade med en grundlig "Katzenjammer".

Jag kan se på er, mine herrar, att I alle ären nyfikne att få veta

<img>Dagen firades med ett hejdundrande pokulerande.</img>


hur i all verlden jag kommit öfver en sådan raritet, som den nyss 
omtalade slungan. Det skall jag strax förklara. Till äfventyrs är det 
herrarne bekant att jag härstammar från den berömde Urias gemål, som, 
efter hvad hela verlden vet, stod i mycket intimt förhållande 
till kung David. Det gick, som det brukar gå i dylika fall:
med tiden svalnade hans majestäts tycke för grefvinnan. Det var 
nämligen den titel hon fått tre månader efter mannens död. En dag 
hände sig att de munhöggos om en mycket vigtig sak, den nämligen
hvar Noaks ark blifvit bygd och hvar han stannade efter syndafloden.
Min stamfar ville gå och gälla för en väldig fornforskare och grefvinnan
var ordförande i vitterhets-, historie- och antiqvitetsakademien. <i>Han</i>
hade dessutom en svaghet, som gerna följer med de stora, och gunås
så visst också med småfolk, den att icke tåla motsägelse, och <i>hon</i>, lik
de flesta af sitt kön, ville alltid ha rätt; kort och godt, man kom icke
öfverens och det blef skilsmessa af.
<img></img> 
Hon hade hört talas om den bekanta slungan som en stor skatt,
och derför kom hon på den tanken att medtaga henne, naturligtvis som
ett minne. Men innan grefvinnan hunnit öfver judalandets gräns, saknades 
slungan, och sex man af kungliga lifgardet sändes ut att hemta henne
tillbaka. Men grefvinnan gjorde så godt bruk af det medförda 
slungverktyget att en af soldaterne, som förledd af sitt tjenstenit vågat 
sig för långt fram, fick en sten midt i planeten med samma verkan som
förut den långe drummeln Goliath.

<img></img>

När gardisterne sågo kamraten bita i gräset, tänkte de närmare på
saken och funno det förenligast med sin pligt att meddela kungen hvad
som händt. Grefvinnan deremot ansåg det för rådligast att fortsätta 
resan till Egypten, der hon hade många vänner vid hofvet.

Jag har glömt säga er, att hon af de många barn, hon egde med hans 
majestät, tog med sig ett, sin älsklingsson, i landsflykten. I det
fruktbara Egypten fick denne ytterligare en hop bröder och systrar; men
genom en särskild punkt i testamentet bestämde dock grefvinnan att min

stamfader skulle ha den berömda slungan, och efter honom har jag ärft
henne i rätt nedstigande led.

Min farfars farfar, som egde samma slunga, gjorde på sin tid en
resa till England, der han lärde personligen känna den store poeten
Shakespeare, hvilken, märkvärdigt nog, var en inbiten tjufskytt. Denne
poet på hvars literära marker nutidens tyskar och engelsmän bedrifva
det mest oförskämda krypskytte — det gifs, som herrarne se en 
<i>nemesis divina</i> i allt — lånade ofta slungan af min stamfar och dödade 
med henne så mycket vildt för sir Thomas Lucy, att skalden så när fått 
<img></img> sjunga sin svanesång i galgen. Han blef kastad i fängelse, men min 
hederlige urfader utverkade hans frigifning och det på ett högst 
egendomligt sätt.

Det var under drottning Elisabets regering, och hon kunde,
som herrarne veta, mot slutet af sin lefnad icke ens lida sig sjelf.
Allting föll sig besvärligt för henne: att kläda på sig och af
sig, att äta och dricka; kort och godt, det var bara knot, jämmer
och ledsnad. Min gamle farfars farfar tänkte ut ett sätt, som
satte henne i stånd att göra allt detta, hur hon ville, antingen sjelf 
eller genom någon annan. Och hvad tron I väl att han begärde för denna
stora tjenst? Jo, ingenting annat än — Shakespeares frihet! Det var
den enda belöning, drottningen kunde förmå honom att emottaga. Så
kär höll han diktaren.

För resten kan jag försäkra er, mine herrar, att drottningens metod
att ingenting äta ej vann efterföljd bland hennes undersåtar, och allra
minst hos dem, som man benämnt "biffätare". Sjelf höll hon icke ut
med det längre än sju och ett halft år; då dog hon af aftäring.

Min far, efter hvilken jag ärfde slungan kort före min resa till
Gibraltar, berättade mig följande historia, som hans vänner ofta hört 
och på hvars sannfärdighet ingen, som kände den hedervärde gubben, kan
tvifla.

På en af mina många resor, yttrade han, uppehöll jag mig en längre 
tid i England och gick en dag och spatserade på hafsstranden i
närheten af Harwich. Plötsligt rusade en sjöhäst ursinnigt emot mig.
Jag hade intet annat vapen än min slunga; men med den slungade jag
honom ett par kiselstenar midt i synen och det så skickligt att han
miste båda ögonen. Derpå kastade jag mig upp på hans rygg och styrde
ut till hafs; ty synens förlust hade beröfvat honom hans vildhet och 
gjort honom spak som ett lam. Jag lade slungan i mun på honom, och med
henne som betsel styrde jag hvart jag ville ibland böljorna.

På mindre än tre timmar kommo vi till motsatta kusten, som låg väl 
trettio mil derifrån. I Helvoetsluis sålde jag hästen för ungefär 700
dukater åt värden på "De trenne pokalerna", och han gjorde sig god
inkomst med att visa det märkvärdiga djuret för pengar. För resten
fins beskrifningen hos Buffon. 

Det var visserligen ett egendomligt sätt att färdas, fortfor min fader,
men ännu egendomligare voro de iakttagelser och upptäckter, jag under
denna färd hade tillfälle att göra. 

Hästen, som jag satt på, sam icke, utan trafvade med otrolig hastighet 
utefter hafsbottnen och dref för sig milliontals fiskar, som icke hade
den ringaste likhet med de vanliga. Några hade hufvudet midt på

kroppen, andra vid ändan på stjerten. Andra åter samlade sig i stora
kretsar och sjöngo de mest hänförande fyrstämmiga sånger; andra bygde
af bara vatten genomskinliga hus, omgifna af jättepelare och upplysta af
en flytande massa, hvilken glänste som den klaraste eldslåga. I dessa
palats funnos gemak som erbjödo fiskar af distinktion alla möjliga 
beqvämligheter; några tjenade till förvaringsrum för rommen och i andra
uppfostrades småfiskarne. Undervisningssättet — så vidt jag derom kunde
döma med mina ögon, ty orden voro för mig lika obegripliga som foglarnes 
sång eller gräshoppornas knarr — tycktes ha så mycken likhet med det 
som nu för tiden användes i våra filantropiska anstalter, att jag är 
fullkomligt viss på att en sådan förslagsmakare gjort en resa lik min
och gripit sina idéer mera ur vattnet, än ur luften. För öfrigt kunna
herrarne häraf se, hvilket vidsträckt fält öppnats för nya iakttagelser och
upptäckter. Men jag återgår till min berättelse. 

Under min resa genom vattnet färdades jag öfver en ofantlig bergskedja, 
minst så hög som Alperna. Utefter fjällsluttningarna växte i massa
trän af mångahanda slag, och dessa trän buro högst märkvärdiga frukter,
bestående af humrar, kräftor, ostron och hafssnäckor, af hvilka några
voro så stora, att en enda räckt väl till för en vagnslast, och de minsta
skulle ha varit tillräcklig börda för en bärare. Allt af detta slag, som
drifves i land på våra kuster och säljes på våra torg, är bara skräp,
som vattnet ruskar ned af grenarne, alldeles som vinden gör med omogen 
frukt i våra trädgårdar. Hummerträden syntes mig vara de mest fruktbärande, 
men kräft- och ostronträden voro de största. De små sjösnäckorna 
växa på ett slags buskar, som nästan alltid finnas vid foten af
kräftträden och som slingra sig kring dem, liksom murgrönan kring eken. 

Bland annat, som ådrog sig min uppmärksamhet, var äfven ett skepp, 
som gått i sank. Det hade, såsom det tycktes, stött på en 

<img>Andra åter samlade sig i stora kretsar och sjöngo de mest hänförande sånger.</img>


klippspets, hvilken låg ungefär tre alnar under vattenytan, och kantrat 
när det sjönk. Från en hummergren hade det vid detta tillfälle rifvit lös
några humrar, som fallit i ett nedanför stående kräftträd. Alldenstund
detta hade tilldragit sig på våren, då humrarne ännu voro små, hade
dessa beblandat sig med kräftorna och en ny afvel uppkommit, som hade
något af hvarderas egenskaper. För kuriositetens skull skulle jag gerna
ha velat taga med mig ett exemplar, men dels var krabaten besvärlig
att föra med sig, dels ville min Pegasus icke stå stilla så länge som
behöfdes. 

Jag var ungefär halfvägs och befann mig i en dal minst 500 famnar under hafsytan, då jag kände mig något besvärad af brist på frisk luft. 
För öfrigt var mitt läge i många hänseenden allt annat än angenämt. 
Allt emellanåt träffade jag på stora fiskar, hvilka, att döma af
deras vidt uppspärrade gap, tycktes ha ganska god lust att sluka mig
hel och hållen. Eftersom min stackars springare var stenblind, hade jag
blott min egen klokhet att tacka för att jag undgick desse svultne
herrars fiendtliga afsigter. Jag lät det derför gå undan allt hvad 
tygen höllo och sökte blott så fort som möjligt komma på det torra. 

Jag hade redan kommit i närheten af holländska kusten och hade
knapt 20 famnars vatten öfver mig, då jag fick se en mensklig figur,
som att döma af kläderna måste vara en qvinna, ligga utsträckt på sanden. 
Det föreföll mig, som om hon ännu gifvit några lifstecken, och,
när jag kom närmare, såg jag också att hon rörde på den ena handen.
Jag grep fast i handen och förde den skendöda menniskan i land. Fastän
konsten att åter sätta lif i döda den tiden icke var så långt kommen, som 
i våra dagar, då man på hvar krogdörr får se uppsmetad en papperslapp 
med öfverskrift: <i>Hjelp för drunknade!</i> så lyckades det dock en apotekare 
på platsen att återtända den halfqväfda fruns lilla lifsgnista.


<img>Allt emellanåt träffade jag på stora fiskar.</img>
Ty som det nu visade sig, var menniskan gift med en skeppare i Helvoetsluis, 
som helt nyligen gått ut till sjös. Olyckligtvis hade han i brådskan 
råkat få med sig en annan fru än den rätta. En af hemfridens och den 
husliga sällhetens vaksamma skyddsgudinnor skyndade genast att 
derom underrätta henne, hustrun, och hon, som tyckte att hennes
äktenskapliga rättigheter borde gälla lika bra till sjös som till lands, 
gaf sig i en båt ut efter gemålen. Väl kommen ombord, framhöll hon i
ett kort, men kraftigt tal, som icke tål att öfversättas, sina rättigheter,
och det med sådan liflighet i framställningssätt, att mannen fann för godt
att retitera ett par steg. Den opåräknade följden häraf blef den, att
hennes knotiga näfve, i stället för att träffa mannens öra, råkade vattnet,
och alldenstund det var mera eftergifvet än han, träffade hon först på
hafsbottnen det motstånd, hon sökte. Der ville nu min olyckliga stjerna
att jag skulle råka på henne, för att i hvarandras armar återföra detta
sälla par. Jag kan lätt tänka mig de välsignelser, som den äkta mannen
sände efter mig, när han vid sin hemkomst fann den kära makan räddad
af mig. Men om jag också spelat den arme stackaren ett fult spratt,
så vet jag visst att det skedde i bästa mening och att jag aldrig tänkte
på de fruktansvärda följder, mitt godhjertade handlingssätt kunde hafva." 

Dermed slöt min far vanligen sin berättelse, som jag kom att tänka
på a propos slungan. Länge hade hon varit i vår slägts ego och gjort
den många tjenster, men i sjöhästens gap blef hon så sliten, att det
nästan var förbi med henne. Visserligen kunde jag, som jag redan haft
äran berätta, bruka henne ännu en gång, när jag kastade bomben ibland
spanjorerna och räddade mina båda vänner ur galgen; men då var det
också slut: största delen af henne följde med bomben och i handen fick
jag qvar blott en fattig repstump, som än i dag förvaras i vårt 
familjearkiv bland de öfriga dyrbara fornlemningarna.

<img>Jag föll ned på en stor höstack.</img>


Strax derpå lemnade jag Gibraltar och återvände till England, der
jag råkade ut för ett äfventyr, hvars make jag ännu ej upplefvat.

Jag hade en gång gått ned till Wapping för att se till vid inlastningen 
af diverse saker, som jag skulle skicka till åtskilliga vänner i
Hamburg. När det var gjordt, gick jag tillbaka och tog vägen öfver
Tower-varfvet. Det led mot middagen och jag var mycket trött. För
att slippa solbaddet, kom jag på den tanken att krypa in i en af 
kanonerna och hvila mig en smula. När jag väl kommit in, somnade jag
tungt. Händelsen gjorde att det just var den fjerde Juni, kung Georg
den tredjes födelsedag, på hvilken saluteras med alla kanonerna, De
hade blifvit laddade på morgonen; naturligtvis tänkte derför ingen att
jag kunde ligga i en af dem, och följden var den att jag, när skottet
brann af, slungades långt bort på andra sidan floden, till en arrendegård
emellan Bermondsey och Deptford. Jag föll ned på en stor höstack,
der jag blef liggande utan att vakna, hvilket märkliga förhållande jag
tillskrifver den bedöfning, skottet förorsakade. 

Ungefär tre månader derefter steg höpriset så betydligt, att arrendatorn 
beslöt sälja hela sitt förråd. Den stack, på hvilken jag blifvit
liggande, var den störste och innehöll minst femhundrade lass. Derför
började man med den. Folkets bråk och larm, när de började resa
stegarne och klättra upp, väckte mig slutligen. Yrvaken och okunnig
om hvar jag befann mig, rusade jag upp och damp ned midt på höstackens 
egare. Sjelf led jag icke den minsta skada af fallet, men värre
var det med arrendatorn: han låg der stendöd med nacken afbruten.
Jag lugnade mig genast, då jag fick höra att han var en skamlös ockrare,
som alltid höll på sina produkter till dess sådan brist på varorna 
inträdt, att han kunde fordra alldeles oförskämdt höga pris. Hans 
våldsamma bråddöd var således ett välförtjent straff och en sann 
välgerning mot samhället.

För öfrigt kunnen I lätt föreställa er min förvåning, när jag ändtligen 
kunde reda mina tankar efter denna långa sömn, och den glada
öfverraskningen bland mina vänner, när jag åter dök upp i London.
Man hade under hela tiden förgäfves letat efter mig och naturligtvis 
ansett mig för alltid förlorad.

<img></img>
</chapter>
<chapter name="14. Åttonde äfventyret till sjös">
<img></img>

<table o>
<td c><h2>FJORTONDE KAPITLET.</h2>
<td c><b>Åttonde äfventyret till sjös.</b>
<td c>——
</table>

Utan tvifvel hafven I hört talas om den nordpolsresa, som kapten
Phipps, numera lord Mulgrave, företog. Jag följde kaptenen, likväl ej
som officer, utan som vän. 

När vi kommit temligen högt upp emot norden, tog jag fram min
kikare, som jag hade tillfälle omnämna, då jag berättade äfventyret från
Gibraltar, för att betrakta de oss omgifvande föremålen litet noggrannare;
ty enligt min åsigt är det ganska nyttigt att se sig om, när man är på
resor. 

En half mil ungefär framför oss sam ett ofantligt isberg, minst lika
högt som vår stormast, och på berget sutto två isbjörnar, hvilka, så vidt
jag kunde se, voro inbegripna i en blodig tvekamp. Jag tog min bössa
och steg ned på isen. Först när jag kom upp på höjden, märkte jag
huru svår och farlig den väg var, som jag valt. Än måste jag hoppa
öfver hiskliga afgrunder, och än var isen så hal och spegelblank att jag
oupphörligt stupade omkull. Till slut kom jag dock i björnarnes närhet,
men upptäckte då att de icke slogos, utan lekte med hvarandra.
<img>Det var jemt och nätt gjordt, då hela svärmen kom omkring mig.</img>


I mitt sinne beräknade jag redan pelsarnes värde — ty hvardera björnen 
var så stor som en fet slagtoxe —; men just som jag skulle lägga an,
halkade jag med högra foten, föll baklänges och slog mig i isen så att
jag hela femton minuter låg alldeles medvetslös. Tänk er nu min 
förvåning, när jag åter ornade vid och fann att den ene af bestarne vändt
mig omkring och med sina tänder huggit fast i linningen på mina 
skinnbyxor. Jag hängde med främre delen af min kropp under björnens buk
och benen stucko långt fram. Gud vet, hvart odjuret skulle ha släpat
mig, om jag icke behållit min kallblodighet. Jag drog min 
jagtknif — just densamme, som herrarne här se — högg tag i björnens venstra 
fot och skar af tre tår. Det verkade: med ett fasligt vrål släpte han mig.
Raskt grep jag till bössan, gaf eld just som han å nyo ämnade anfäkta
mig och sträckte honom stendöd till marken. Det blodtörstiga odjuret
sof nu visserligen den eviga sömnen; men skottet hade väckt tusentals
af hans kamrater, som inom en fjerdingsvägs omkrets lågo på isen, och
alla kommo rusande rakt på mig.

Det var ingen tid att förlora, och jag insåg genast att jag vore
förlorad, så vida jag icke finge en god ingifvelse. Och den fick jag
också! På mindre tid, än en skicklig jägare behöfver för att slagta en
hare, flådde jag den döda björnen och kröp in i hans hud. Det var
jemt och nätt gjordt, då hela skocken kom omkring mig. Jag tillstår
att jag både frös och svettades ordentligt i min pels, men listen 
lyckades dock förträffligt. Den ene efter den andre kom fram och nosade 
på mig och tycktes taga mig för en vän och broder. Jag hade också 
utseendet för mig. Det är sant, att jag väl behöft vara något tjockare
för att likheten skulle bli alldeles komplett, men det fans i björnskaran
flere ungdomliga medlemmar, som icke voro fetare än jag. Sedan de först
behörigen luktat på mig och min döde kamrat, öfvergick bekantskapen

<img>När jag såg dem alla ligga döda omkring mig...</img>


snart till förtrolighet. Jag efterapade deras skick och fasoner på bästa
sätt, men måste tillstå att jag kom till korta när det gälde att brumma,
vråla och tjuta. Men så god björn jag än var, hade jag likväl ej upphört 
att vara menniska och började derför grunda på, huru jag skulle
kunna tillgodogöra mig min vänskapliga ställning till vilddjuren.

Af en gammal fältskär hade jag en gång hört att en skåra i ryggraden 
medförde ögonblicklig död. Jag beslöt att göra ett försök, tog
knifven och gaf den störste björnen ett hugg emellan skulderbladen.
Ingen kan väl neka att det var ett mycket vågadt försök och att jag
hade skäl att vara orolig. Om björnen icke dött för hugget, hade
det varit förbi med mig: han skulle ha slitit sönder mig i små smulor.
Men lyckligtvis aflopp profvet mycket bra: björnen damp död ned på
fläcken utan att gifva det minsta ljud ifrån sig. Nu beslöt jag att
på samma sätt göra ände på alla de öfriga, och det gick ledigt
nog; ty fastän de sågo sina bröder falla till höger och venster, 
misstänkte de ingenting, emedan de ej begrepo eller ens tänkte öfver 
orsaken till detta oupphörliga ramlande öfver ände bland de lurfviga 
kamraterna. Och det var min lycka. När jag såg dem alla ligga döda
omkring mig, kände jag mig lika stolt som Simson efter striden med de
filisteer. 

Jag återvände sedan till skeppet och anhöll att få tre fjerdedelar
af besättningen till hjelp att flå af hudarne och bära skinkorna ombord.
Resten af köttet kastade vi i sjön, fastän jag är säker om att det, 
ordentligt insaltadt, skulle ha smakat mycket bra. 

När vi kommit hem till London, skickade jag i kaptenens namn
några skinkor till lorderna i amiralitetet och skattkammaren, till 
lordmayorn och åldermännen samt handelsklubbarne och fördelade resten
bland mine vänner. Från alla håll fick jag emottaga de varmaste
tacksägelser; Londons city lönade min artighet med en inbjudning till
den middag, som årligen gifves för den nyvalde lordmayorn.

Björnhudarne skickade jag till kejsarinnan af Ryssland att användas
till pelsar af hennes majestät sjelf och det höga hofvet. Hon afbördade
sin tacksamhet genom ett egenhändigt bref, som bragtes mig af ett 
utomordentligt sändebud, och hon erbjöd mig att med henne dela Rysslands
tron. Men alldenstund jag aldrig fikat efter kunglig makt och ära, 
afböjde jag hennes majestäts begäran, naturligtvis i de mest skonsamma
och artiga ordalag. Jag anmärker i förbigående att sändebudet som
framförde kejsarinnans skrifvelse, fått nådig befallning att vänta tills jag
fått mitt bref i ordning. Någon tid derefter fick jag ett andra bref,
hvilket öfvertygade mig om upphöjdheten i hennes tänkesätt och häftigheten 
i hennes lidelse. Hennes sista sjukdom lärer helt och hållet få
tillskrifvas den verkan mitt afslag gjorde på henne, den stackars 
vekhjertade qvinnan. Jag vet icke hvad det är som gjort att damerna fäst
sig vid min ringa personlighet; men faktum är att kejsarinnan af Ryssland 
icke var den enda, som från tronens höjd bjöd mig hjerta och hand.

Man har utspridt det rykte att kapten Phipps icke framträngt så
långt mot norr som han kunnat. Det är min pligt att försvara honom
emot denna beskyllning. Vårt skepp var på väg att uppnå polen, då jag
ökade dess last med en sådan massa björnhudar och skinkor, att det varit 
en galenskap att fortsätta längre i denna riktning. Vi skulle aldrig
varit i stånd att trotsa den ringaste motvind och följaktligen ännu mindre
de ismassor, som försvåra passagen under dessa breddgrader.

Kaptenen lät sedermera ofta förstå huru mycket det grämde honom, att 
han ej fått vara med på denna ärorika dag, som han benämnde 
"björnskinskampens dag". Han afundas mig denna ära och söker på allt sätt
förringa henne. Vi ha ofta varit i gurgel med hvarandra just om den saken

och än i dag är det si och så med vänskapen oss emellan. Han påstår
till exempel att det just icke var någon konst att lura björnarne, när
man iklädt sig en björnhud: han sjelf skulle deremot utan denna 
förklädnad ha kunnat uppträda som björn midt ibland dem, och det 
påståendet må gerna stå för hans räkning.

Det är för resten ett ömtåligt ämne, om hvilket en väl uppfostrad
man ogerna byter ord, allra minst med en peer af England.

<img></img>
</chapter>
<chapter name="15. Nionde äfventyret till sjös">
<img></img>

<table o>
<td c><h2>FEMTONDE KAPITLET</h2>
<td c><b>Nionde äfventyret till sjös.</b>
<td c>——
</table>

En annan gång reste jag i sällskap med kapten Hamilton ifrån
England till Ostindien och hade med mig en rapphönshund, som var
till den grad säker, att jag icke velat mista honom för något pris. En
dag, då vi enligt noggranna beräkningar befunno oss minst 300 mil
från land, stod hunden plötsligt och fortfor att göra det mer än en
timme. Jag gjorde kaptenen och officerarne uppmärksamme härpå och
försäkrade att vi måste ha land i närheten efter som hunden hade väder
af vildbråd. De hånskrattade åt mig, men det rubbade ej mina goda
tankar om hunden.

Till sist förklarade jag kaptenen rent ut, att jag satte mera lit till
Trays nos, än till alla sjömäns ögon, och föreslog ett vad på 100 
guineer — just hvad jag skulle betala för öfverfarten —, om vi ej inom en
halftimme funne vildt.

Kaptenen, som var en hedersman, började åter skratta och bad
vår skeppsläkare, herr Crawford, känna mig på pulsen. Doktorn gjorde
det och förklarade att mitt helsotillstånd var utmärkt godt. Nu började 
de hviska sins emellan, så högt likväl att jag hörde ett och annat.

"Han är icke rätt klok", yttrade kaptenen, "och som hederlig karl
kan jag icke antaga vadet."

"Jag hyser en alldeles motsatt åsigt", svarade läkaren: "det är icke
något fel med baronens förstånd, men han öfverskattar tydligen hundens
väderkorn. Han kommer i alla händelser att förlora och det är rätt åt
honom."

"Men det är oförnuftigt af mig att ingå på ett sådant vad", 
upprepade kaptenen; "men jag kan ju sedan dra mig ur spelet och gifva
honom igen de vunna penningarna."

Under hela detta samtal stod Tray alldeles orörlig och det styrkte
mig i min åsigt. Jag erbjöd vadet för andra gången, och nu antogs det.

Just som vi med ett högtidligt "topp!" bekräftat öfverenskommelsen, 
hände sig att några matroser, som sutto och fiskade i slupen bakefter 
fartyget, fingo en stor haj på kroken. När vidundret väl blifvit
haladt ombord, skar man upp det och hvad tron I han hade i sig — jo, 
sex par lefvande rapphöns.

De stackars foglarna måste ha tillbragt lång tid i hajens mage, ty
en rapphöna låg på fem ägg, af hvilka ett var nära utkläckt, när fisken
skars upp.

Vi hjelpte fram de små kycklingarne och lemnade dem i vård
åt en katta, som nyss förut nedkommit. Den gamla kattan tycktes


älska dem lika högt som sina egna barn och var alltid orolig, när
de aflägsnade sig för långt. Alldenstund fyra af foglarne voro hönor,
som oupphörligt lågo ut ägg, hade vi under hela resan fogel på bordet.

Till lön för de 100 guineer Tray åt mig vunnit, fick han alltid
benen efter de uppätna rapphönsen och emellanåt en och annan hel fogel.

<img></img>


<chapter name="16. Andra resan till månen">
<img></img>

<table o>
<td c><h2>SEXTONDE KAPITLET</h2>
<td c><b>Andra resan till månen.</b>
<td c>——
</table>

Jag har redan förut haft tillfälle att tala om en resa till månen,
som jag gjorde för att hemta min silfveryxa. Något senare fick jag tillfälle 
att å nyo besöka denna planet, men min färd var denna gång mycket
angenämare och jag dröjde der då tillräckligt länge för att göra en
massa iakttagelser, hvilka jag nu vill meddela eder så godt mitt minne
tillåter det.

En af mina slägtingar på långt håll hade fått i sitt hufvud, att det
ovilkorligen måste finnas folk der af samma storlek, som det Gulliver
fann i konungariket Brobdignag. Han beslöt derför att taga reda på
<img>Vi upptäckte ett stort land, likt en rund, ljusskimrande ö.</img>


detta folk och göra mig sällskap på upptäcktsresan. Visserligen hade
jag alltid hållit Gullivers berättelse för en barnsaga och trodde lika litet
på ett verkligt Brobdignag, som på ett verkligt Eldorado; men då min
hederlige slägting insatt mig till universalarfvinge, så måste jag
naturligtvis foga mig efter hans önskan.

Vi anlände lyckligt och väl till söderhafvet utan att något
märkvärdigt passerat, så vida man icke dit vill räkna att vi under vägen
sågo några flygande herrar och damer, som dansade menuett i luften.

På adertonde dagen sedan vi passerat Otaheiti, lyftes vårt skepp af
en orkan nära tusen mil högt upp i vädret, der det en lång tid qvarhölls
på samma ställe. Ändtligen fyllde en gynsam vind våra segel och förde
oss framåt med svindlande fart. Mera än sex veckor hade vi på detta
sätt färdats öfver molnen, då vi upptäckte ett stort land, likt en rund,
ljusskimrande ö. Vi gingo in i en utmärkt hamn, stego i land och
funno landet bebodt. Rundt omkring sågo vi städer, trän, berg, floder
och sjöar, allt så tydligt, att vi trodde oss åter vara på jorden, som vi
dock lemnat.

På månen — ty det var den glimmande ö, på hvilken vi landat —
sågo vi stora skepnader ridande på trehöfdade gamar. För att gifva
herrarne något begrepp om dessa foglars storlek, kan jag säga att
afståndet emellan deras vingspetsar var sex gånger längre än vår längsta
skeppsrå. I stället för hästar använda måninvånarne detta slags foglar
vid ridt.

Just vid den tid, vi anlände dit, låg kungen på månen i fejd med
solen. Han erbjöd mig genast en officersfullmakt, men jag betackade
mig för den stora äran.

Allt på månen är ofantligt stort; en vanlig mygga till exempel är
så stor som ett af våra får. Som vapen använda månens invånare
vanligtvis pepparrötter, hvilka de bruka såsom kastspjut. När pepparrötternas 
tid är förbi, använda de för samma ändamål sparris och ha till sköldar 
ofantliga champinjoner.

För öfrigt såg jag i månlandet några profryttare ifrån Sirius. Folket
der har bulldoggsansigten och ögonen sittande på nästippen eller rent af

<img></img>

på undre sidan af detta framspringande organ. De ha inga ögonlock och 
när de vilja sofva, betäcka de ögonen med tungan. Deras medelstorlek 
är tjugu fot; måninvånarne äro aldrig under trettiosex fot långa.
De senare ha ett egendomligt namn; man kallar dem nämligen "kokare",
derför att de alltid, liksom vi, koka sin mat. För öfrigt förspilla de 
ingen tid med ätande: de ha på venstra sidan af magen en liten lucka,
som de öppna, hvarefter de stufva in en behörig portion och stänga

igen luckan. Tolf gånger om året måste detta göras om. Den tidsbesparing, 
som härmed vinnes, måste vinna hvarje hofsam menniskas bifall.

Kärlekens fröjder äro på månen alldeles okända; ty "kokarne" så
väl som djuren på denna planet ha blott <i>ett</i> kön. Allt växer på trän,
som äro olika, allt efter frukternas olika beskaffenhet. De trän, på hvilka
"kokarne" växa, äro mycket vackrare än de andra: de ha stora raka
grenar och köttfärgade blad. Frukten består af nötter med mycket

<img></img>

hårda skal, minst sex fot långa. När de äro mogna hvilket synes på
färgen, insamlar man dem sorgfälligt och gömmer dem så länge man
behagar. Vill man ha fram kärnan ur nöten, så kastar man henne i en
stor kittel med kokande vatten, och efter några timmars förlopp skiljer
sig skalet åt och en lefvande varelse kommer fram.

Innan de komma till verlden, har deras själ redan sin på förhand
af naturen bestämda riktning.

Ur det ena skalet kommer en soldat, ur det andra en filosof, ur
det tredje en teolog, ur det fjerde en jurist, ur det femte en brukspatron, 
ur det sjette en bonde och så vidare, och hvar och en börjar
genast praktiskt förverkliga sina teoretiska insigter. Svårigheten ligger
deruti att kunna bedöma hvad ett skal innehåller. Under min vistelse
deri landet, påstod en månfilosof att han funnit hemligheten, men han
ansågs allmänt för en narr och ingen brydde sig om honom.

<img></img>

När menniskorna i månen bli gamla dö de icke på vårt sätt, utan
upplösas i ångor och försvinna i luften.

Alldenstund de icke ha några uttömningar, behöfva de ingen dryck.
På hvar hand ha de blott <i>ett</i> finger, med hvilket de dock kunna uträtta
långt mera än vi med tummen och hans fyra biträden.

Hufvudet bära de under högra armen och när de begifva sig ut på resor 
eller eljes ha något att uträtta, som kräfver stark rörelse, lemna

de det vanligen hemma. De kunna nämligen spörja det till råds på
ofantligt långa afstånd. Är det deremot blott fråga om att få reda på
hvad annat folk har för sig, stannar kroppen hemma och hufvudet skickas
ut som kunskapare. Det brukas mest af förnämt folk. 

Drufkärnarne på månen likna fullkomligt våra hagelkorn, och det är
min fulla öfvertygelse att, när stormen rister drufvorna af sina stjelkar,
dessa kärnar falla ned på vår jord som hagel. Jag är frestad att tro,
det denna iakttagelse redan för länge sedan gjorts af mången vinhandlare,
åtminstone har jag ofta druckit vin, som tyckts mig vara beredt af hagel 
och hvars smak erinrat om månvinet. 

Folket på månen kan efter behag uttaga och åter insätta sina ögon,
och när de bära dem i handen, se de lika bra, som om de sutte i hufvudet. 
Gör slumpen att de tappa eller bryta sönder ett öga, kunna de
köpa eller hyra ett annat, som gör dem samma tjenst som det förra.
Derför träffar man i alla gathörn på månen folk, som bjuder ut ögon
till salu. De ha stort lager af sådana af mångfaldigt slag, ty modet
vexlar ofta: än bär man företrädesvis blåa, än svarta ögon. 

Det är nog möjligt mine herrar, att allt detta förefaller eder mycket 
besynnerligt; men jag uppmanar den af eder, som tviflar på mina
ord, att sjelf på ort och ställe öfvertyga sig om sannfärdigheten af 
hvad jag sagt.

<img></img>
</chapter>
<chapter name="17. Resa genom jorden jemte andra märkliga äfventyr">
<img></img>

<table o>
<td c><h2>SJUTTONDE KAPITLET.</h2>
<td c><b>Resa genom jorden jemte andra märkliga äfventyr.</b>
<td c>——
</table>

Att döma af eder välvilliga uppmärksamhet, skulle jag väl förr tröttna
att förtälja om de märkliga äfventyr, jag upplefvat, än herrarne att höra
på dem. Jag känner mig verkligen så smickrad af edert deltagande, 
att jag bryter min föresats att sluta mina berättelser med min andra 
resa till månen. Och derför skall jag, med herrarnes tillåtelse, 
förtälja en annan historia, lika sannfärdig som den föregående, men, 
som jag tror, än underbarare. 
<img></img>
Genom läsning af Brydones resa i Sicilien hade jag fått en oemotståndlig 
lust att besöka Etna. Under vägen dit hände ingenting, som i mina 
ögon var märkvärdigt; jag säger med flit i <i>mina</i> ögon, ty det
fins många andra, som prata vidt och bredt om saker och ting, hvilka
icke förtjena nämnas i bildadt sällskap.

Tidigt en morgon lemnade jag en vid bergets fot belägen hydda, fast 
besluten att, kosta hvad det ville, ja, vore det än mitt lif, undersöka 
den berömda vulkanens inre. Efter tre timmars ytterst mödosam
vandring uppnådde jag bergets spets. Vulkanen hade bullrat och väsnat
hela tre veckor bortåt.

Jag gick tre gånger omkring kratern, som närmast liknade en
jättetratt, och då jag märkte att jag på det sättet icke vardt mycket
klokare, fattade jag raskt mitt beslut och hoppade rakt ned i 
krateröppningen. I början kändes det som ett hett svettbad och min 
lekamen sveddes jämmerligen af de oupphörligt framslungade glödande kolen.

Det uppåt rusande brännämnet verkade med stor kraft, men tack
vare tyngdlagen sjönk jag hastigt ned och stod snart på fast botten.
Det första som mötte mina förvirrade sinnen, var ett gräsligt larm, ett
oredigt brus af svordomar, skri och tjut, som omgaf mig på alla sidor.

<img></img>

Jag slog upp ögonen, och hvad tron I jag fick se? Jo, sjelfve Vulkanus, 
omgifven af sina cykloper. Desse herrar, som mitt förnuft för länge 
sedan hänvisat till inbillningens verld, hade sedan tre veckor till
baka legat i lufven på hvarandra rörande en paragraf i rangordningen.
Mitt oväntade uppträdande gjorde plötsligt ända på striden och bragte
lugn och endrägt ibland det bråksamma sällskapet.

Vulkanus linkade genast bort till sitt skåp och tog fram salvor och
plåster, hvilka han högst egenhändigt lade på mina sår, som genast
läkte. Derpå bjöd han mig förfriskningar, nektar och andra kosteliga

<img></img>

viner, sådana som drickas blott af gudar och gudinnor. När jag åter
hemtat mig en smula presenterade han mig för Venus, sin gemål, och
bad henne sörja för att jag erhölle de beqvämligheter, som mitt läge


<img>Der höll han mig öfver något, som liknade en djup brunn.</img>
fordrade. Den förtrollande prakt, som rådde i det rum, dit hon förde
mig, den svällande soffa, på hvilken hon bjöd mig taga plats, hennes
guddomligt intagande väsen, hennes hjertliga ömhet, å mine herrar,
ingen mensklig tunga kan skildra allt detta: det går omkring i mitt
hufvud blott jag tänker derpå.
<img></img>
Vulkanus beskref Etna för mig noggrannt och utförligt. Hela berget 
var, enligt hans utsago, 
ingenting annat än en hög af aska, som uppkastats 
ur hans smedja. Ofta nog måste han tukta sina biträden, och han slängde 
då efter dem glödande kol, hvilka de ofta afvärjde så skickligt att 
kolen flögo upp på jorden, hvarigenom bränsleförrådet minskades. 
"Detta krakel", tillade han, "räcker ibland några månader och följderna 
deraf visa sig ofvan jord i form af "utbrott", som jag tror det kallas 
af er dödlige. Jag har en annan verkstad under Vesuvius, dit en 
underjordisk gång leder härifrån, och utbrotten der, ha samma
orsak som här."

Men om jag också fann stort behag i gudens lärorika samtal, så
trifdes jag dock mycket bättre i hans gemåls sällskap, och jag hade 
troligen aldrig lemnat detta underjordiska palats, om icke elaka tungor
hviskat något i herr Vulkani öra, som fylde hans hjerta med svartsjuka.
Utan att på förhand ha sagt ett enda varnande ord, högg han mig en
vacker dag i kragen, när den förtjusande gudinnan i min närvaro gjorde
sin morgontoilett, och förde mig in i ett rum, som jag icke sett förut.
Der höll han mig öfver något, som liknade en djup brunn och skrek:
"Otacksamme dödlige, vänd åter till den verld, hvarifrån du kommit."
Med dessa ord lät han mig falla i afgrunden, 
utan att lemna mig tid till det ringaste genmäle. 
<img></img>
Jag föll med växande hastighet, tills jag af idel skräck förlorade 
medvetandet. Plötsligt väcktes jag ur min bedöfning i det jag kände
mig plumsa ned i en solbelyst vattenmassa. Alldenstund jag var en 
utmärkt simmare, förekom mig mitt nuvarande läge i jämförelse 
med den resa, jag nyss gjort, som ett paradis af lugn och trefnad.

Hvart jag såg mig om, mötte endast vatten. Temperaturen var en helt 
annan, än den jag vant mig vid hos Vulkanus. Slutligen
upptäckte jag på afstånd något som liknade en ofantlig klippa, hvilken
tycktes komma mig närmare: jag märkte snart att det var ett isberg.
Efter långt sökande träffade jag slutligen på ett ställe, der jag kunde
klänga mig upp och jag lyckades äfven klättra ända upp till bergets
spets. Till min förtviflan såg jag ingenting, som antydde att land funnes
i närheten. Slutligen före nattens inbrott upptäckte jag ett skepp, som
kom emot mig. När det kommit inom hörhåll, ropade jag så mycket
jag orkade och fick svar på holländska. Jag kastade mig i hafvet, sam
till skeppet och vardt upptagen ombord. Jag sporde hvar vi befunno
oss och fick till svar "i Söderhafvet". Dermed var gåtan löst. Från
Etna hade jag direkt genom jordens medelpunkt fallit i Södra Oceanen,
den kortaste väg man kan tänka sig. Ingen före mig har försökt denna

<img></img>

kosa, och när jag åter företager denna resa, skall jag visserligen göra
noggrannare iakttagelser, som för vetenskapen måste bli af stort intresse.

Jag lät gifva mig några förfriskningar och kröp till kojs. Men

hvilket grofl och rått folk holländarne äro! När jag dagen derpå 
berättade mitt äfventyr för officerarne, lika anspråkslöst och på sak, som
jag gjort det för er, mine herrar, var det flere bland mina åhörare,
i synnerhet kaptenen, som sågo mycket tviflande ut. Men efter som de
så gästvänligt tagit mig om bord och jag på sätt och vis hade dem att
tacka för mitt lif, måste jag smälta denna förolämpning, som, det tillstår
jag, rätt mycket sårade mig.

Jag sporde dem nu efter ändamålet med deras resa. De sade mig
att de voro ute på upptäcktsfärd och att de, om det vore sanning, som
jag berättat, hade nått sitt mål. Vi befunno oss på samma väg, som
Cook tagit, och kommo dagen derefter till Botany-Bay, ett ställe, dit
engelska regeringen borde sända, icke förbrytare till straff, utan ärligt
folk till belöning, så rikt och vackert är detta land utrustadt af naturen.

Vi dröjde endast tre dagar i Botany-Bay. På fjerde dygnet sedan

<img></img>
vi gått till sjös igen, stack upp en förskräcklig storm, som sönderslet
alla våra segel, bröt af bogsprötet och kastade om stora bramstången,
som törnade på kajutan, der vår kompass befann sig. Kompassen slogs
sönder i tusen stycken, den största olycka, som kan hända en seglare.
Slutligen lade stormen sig och vi fingo en god bris. Vi hade drifvit
omkring i tre månader och måste ha tillryggalagt en ofantligt lång väg,
då vi plötsligt märkte att allt omkring oss fått ett helt förändradt 
utseende. Vi kände oss alla så väl till mods, de ljufvaste, mest balsamiska
vällukter fylde våra näsor; sjelfva hafvet tyckes ha bytt om färg: det var
icke längre grönt, utan hvitt.

Strax derpå upptäckte vi land och sågo framför oss en rymlig hamn,
på hvilken vi togo kurs. Han var fyld, icke med vatten, utan med

<img></img>

mjölk af utmärktaste beskaffenhet. Då vi lagt i land, upptäckte vi att
hela ön var en enda ofantligt stor ost. Sannolikt hade vi aldrig kommit
att lägga märke till detta, om ej en tillfällighet hjelpt oss på spåret.
Det fans nämligen om bord en matros, som hade en medfödd motvilja
för ost. Så snart han kommit på land, föll han i vanmakt. När han
åter hemtat sig, bad han att vi skulle taga bort osten, som låg under

hans fötter. Vid närmare efterseende befans det att han hade rätt. Hela
ön var som sagdt en enda jätteost. De fleste invånarne lefde deraf, och
under natten växte det igen, som under dagen uppätits. Vi funno i
detta land en mängd vinberg, rikligt försedda med drufvor, hvilka, när
de pressades, gåfvo blott mjölk. Öboarne sågo bra ut och voro väl
växte, de flesta nio fot långa. De hade tre ben och en arm, och de
fullvuxne buro i pannan ett horn, af hvilket de betjenade sig med stor

<img></img>

färdighet. De anställde kapplöpningar på mjölkytan och gingo på den
med lika stor säkerhet som vi på en äng, utan fara att sjunka ned.

På denna ö, eller snarare på denna ost, växte rikligt med korn,
hvars ax liknade svampar och som lemnade färdigbakadt bröd, redo att
genast förtäras. Under vår vandring på osten stötte vi på sju floder
med mjölk och två med vin.

Efter sexton dagars vandring uppnådde vi motsatta kusten. På
denna del af ön funno vi stora slätter af det slags blåa ost, på hvilken
kännare sätta så ofantligt stort värde. Men i stället för mask, såg man
der ståtliga fruktträn, somliga lika körsbärs-, aprikos- och persik-trän,
andra för oss alldeles obekanta. I dessa ofantligt stora och grofva trän

<img></img>

funnos massor af fogelbon. Vi lade särskildt märke till ett isfogelbo,
hvars rede var i omfång fem gånger så stort som kupolen på S:t Paulskyrkan 
i London. Det var ytterst konstfullt bygdt af jätteträn och innehöll... 
låt se, om jag mins det nu... jo, femhundra ägg, af hvilka
det minsta var så stort, som ett 90 kannors tunnkärl. Vi kunde icke

se ungarne i dem, men vi hörde dem pipa. När vi med stor möda hade
knackat hål på ett af äggen, sågo vi en liten naken fogelunge komma
fram, minst tjugu gånger så stor som en af våra gammar. Knapt hade
fogelungen kraflat sig ut ur skalet, förr än den gamle isfogeln sköt ned
midt ibland oss, grep kaptenen i sina klor, förde honom väl en mil upp
i luften, flaxade häftigt med vingarne och släpte honom rakt i hafvet.

<img></img>

Men holländarne simma som vattensorkar och det dröjde icke länge
innan kaptenen åter stötte till oss. Vi återvände då för att uppsöka
vårt fartyg, men togo en annan väg för att få tillfälle till nya upptäckter.
Bland det vildbråd, som vi fälde, voro äfven två besynnerliga bufflar,
som hade blott <i>ett</i> horn, hvilket satt midt emellan ögonen. Vi ångrade
sedermera att vi dödat dem, ty vi fingo veta att invånarne tämja dem 

<img>Han förde honom väl en mil upp i luften.</img> 

och bruka dem till drag- och ridhästar. Man försäkrade oss att köttet
var alldeles utmärkt, men likväl onjutbart för detta folk, som lefver blott
af mjölk och ost.

Två dagar innan vi uppnådde skeppet, fingo vi se två personer,
som vid fötterna voro upphängda i stora trän. Jag frågade dem, genom
hvilket brott de ådragit sig detta rysliga straff och fick till svar att de
varit ute och rest i utlandet och vid hemkomsten ljugit ihop långa 
historier om länder, som de aldrig sett och äfventyr, som de aldrig 
upplefvat. Jag fann straffet väl förtjent, ty en resandes första pligt är 
att aldrig afvika från sanningen.

<img></img>

När vi åter voro om bord, lättade vi ankar och lemnade detta egendomliga 
land. Alla träden på stranden, af hvilka några voro betydligt
höga och omfångsrika, bugade sig för oss i samma takt två gånger,
efter hvilken afskedshelsning de åter intogo sin förra ställning.

När vi drifvit omkring i tre dygn, Gud vet hvar — vi hade, som
jag förut nämnt, mist kompassen — kommo vi till ett haf, som var alldeles 
svart till färgen. Vi smakade på detta skenbart smutsiga vatten,
och funno att det var det härligaste vin, och vi hade all möjlig möda
i verlden att afhålla våra matroser från att supa sig fulla. Men glädjen
var icke långvarig, ty några timmar derefter voro vi alldeles kringrända
af hvalfiskar och andra jättedjur af dylik art. En af dem var så oerhördt 
lång, att vi icke ens med kikare kunde se slutet på hans stjert.
Olyckligtvis varseblefvo vi odjuret först när det var alldeles inpå oss,
och i <i>ett</i> glafs sväljde det hela skeppet med master och segel.


<img></img>

Sedan vi legat någon tid i vidundrets käftar öppnade det dem för
att ta sig en oerhörd klunk vatten, och af den starka strömmen fördes
fartyget ned i fiskens mage, der vi kastade ankar under fullkomlig 
vindstilla. Luften der var förskräckligt qvaf och fuktig. Omkring oss sågo

vi ankaren, kablar, slupar samt mindre och större fartyg, med och utan
last, hvilka haft samma öde, som vi. Vi måste oupphörligt ha facklorna
tända, ty här lyste hvarken sol, måne eller stjernor. Två gånger om
dagen flöto vi på djupt vatten, två gånger stodo vi på det torra, allt
efter som besten drack eller lät vattnet gå ifrån sig. Efter noggranna
beräkningar, var den vattenmassa, han i hvarje klunk tog in, tillräcklig
att fylla sjön vid Genève, som är ungefär trettio mil i omkrets. 

På andra dagen efter vår fångenskap i detta mörksens rike, vågade
jag, i sällskap med kaptenen och någre af officerarne, mig ut på en liten
utflykt. Naturligtvis passade vi på, när skeppet stod på grund. Vi voro
alla utrustade med facklor, och vi träffade efter hand bortåt 10,000
menniskor, som befunno sig i samma läge som vi. De höllo just rådplägning 
om sättet att återvinna sin frihet. Några af dem hade tillbragt
åratal i fiskens mage. Men just som ordföranden upplyste oss om 
öfverläggningsämnet, kom törsten på det fördömda djuret, och det söp i sig
strömmar af vatten med sådan häftighet, att vi med knapp nöd hunno
tillbaka till våra skepp. Många, som icke orkade springa så fort, måste
rädda sig genom simmande.

När fisken åter tömt ur sig vattnet, samlade vi oss till ny rådplägning. 
Man valde mig till ordförande och jag föreslog, att vi skulle
sammanfoga två af de längsta masterna och, när vidundret öppnade sitt
gap, passa på och resa upp dem, så att det icke kunde sluta munnen till
igen. Mitt förslag antogs enhälligt och hundra af de kraftigaste männen
valdes att sätta det i verket. Knapt var allt efter min föreskrift i 
ordningstäldt förr än ett gynsamt tillfälle yppade sig. Fisken började gäspa
och vi reste genast upp masterna så att nedre ändan hvilade på hans
tunga och den öfre spetsen borrade sig in i hans gom. Nu var det
omöjligt för honom att få igen käftarne.


När vattnet åter stigit, stego vi i båtarne och rodde ut. Det var
en fröjd öfver all beskrifning, att åter få se solens blida sken, som vi
alldeles saknat under dessa fjorton dagars fångenskap. Vi lemnade fiskens
oerhördt stora mage den ene efter den andre, och när vi alla voro samlade, 
utgjorde vi en flotta på 35 fartyg af alla nationer. Vi läto masterna
stå qvar i fiskens uppspärrade gap, andra till varning, som kunde komma
i närheten af detta svalg.

<img></img>

Vår första önskan, när vi återvunnit friheten, var naturligtvis att få
reda på, i hvilken verldsdel vi befunno oss. Det dröjde länge innan
detta lyckades, men slutligen upptäckte jag, tack vare mina iakttagelser
från förflutna dagar, att vi flöto på Kaspiska hafvet. Detta haf är, 

såsom hvar man vet, på alla sidor omgifvet af land, och vi kunde derför
icke begripa huru vi kommit dit. En af invånarne på Ost-ön, som jag
tagit med mig, gaf dock en ganska förnuftig förklaring på gåtan. Enligt 
hans åsigt hade odjuret, i hvars mage vi qvarhållits så länge, kommit 
dit på underjordisk väg. Hur som helst, vi voro nu en gång der
och voro hjertans belåtne att vara det. För fulla segel styrde vi emot
kusten och jag var den förste som steg i land.

Knapt hade jag satt foten på fast mark, förr än jag blef ansatt af
en diger björn.

<img></img>

"Bravo", tänkte jag, "du kommer som du vore kallad!"

Jag grep honom om framtassarne och skakade dem så hjertligt att
han började tjuta. Men jag lät icke störa mig af hans jämmerrop, utan
höll honom fast, tills han af svält gaf upp andan. Det ingaf alla björnar 
en sådan respekt, att sedan den tiden ingen af dem vågat sig på mig.


Jag reste derifrån till S:t Petersburg, der jag af en gammal vän
erhöll en gåfva, som var mig särdeles angenäm, nämligen en jagthund,
hvilken härstammar från den utmärkta tik, som valpade under det hon
förföljde en hare, en märklig historia, som jag redan haft den äran att
berätta för er. Ty värr blef denne hund under en rapphönsjagt i våda
skjuten af en klåpare till skytt. Af skinnet lät jag göra mig en vest,
just densamma som jag har på mig i dag; han har den oskattbara egenskapen 
att ofelbart leda mig till ställen der vildbråd finnes. När jag
kommit inom skotthåll, hoppar alltid en knapp ur vesten i den riktning
jag har att söka vildbrådet, och som jag alltid har bössan laddad och
torrt krut på fängpannan, kan ingenting undkomma mig.

Som ni ser, har jag blott tre knappar i behåll; men till nästa jagt
låter jag sy dit två nya rader.

Det skall vara mig ett sant nöje att vid ett annat tillfälle få återse
herrarne, och som jag hoppas, bereda er nöje med mina historier, men
för i afton ber jag nu att få draga mig tillbaka och önska er alla
God natt!

<img></img>
</chapter>
<h1>Innehållsförteckning.</h1>
—

Förord ... 5

<tab><b>Första Kapitlet.</b> 

Baron Münchhausens resa till Ryssland och hans minnen från detta land ... 7

<tab><b>Andra Kapitlet.</b> 

Jagthistorier ... 16

<tab><b>Tredje Kapitlet.</b> 

Baron Münchhausens hundar och hästar ... 38

<tab><b>Fjerde Kapitlet.</b> 

Baron Münchhausens äfventyr i kriget mot turkarne ... 50

<tab><b>Femte Kapitlet.</b> 

Baron Münchhausens äfventyr under hans fångenskap hos turkarne ... 62

<tab><b>Sjette Kapitlet.</b> 

Första äfventyret till sjös ... 75

<tab><b>Sjunde Kapitlet.</b> 

Andra äfventyret till sjös ... 89

<tab><b>Åttonde Kapitlet.</b> 

Tredje äfventyret till sjös ... 97

<tab><b>Nionde Kapitlet.</b> 

Fjerde äfventyret till sjös ... 101

<tab><b>Tionde Kapitlet.</b> 

Femte äfventyret till sjös ... 106


<tab><b>Elfte Kapitlet.</b> 

Sjette äfventyret till sjös ... 119

<tab><b>Tolfte Kapitlet.</b> 

Adjutantens berättelse ... 131

<tab><b>Trettonde Kapitlet.</b> 

Baronens berättelse om Gibraltars belägring m. m. ... 136

<tab><b>Fjortonde Kapitlet.</b> 

Åttonde äfventyret till sjös ... 162

<tab><b>Femtonde Kapitlet.</b> 

Nionde äfventyret till sjös ... 169

<tab><b>Sextonde Kapitlet.</b> 

Andra resan till månen ... 172

<tab><b>Sjuttonde Kapitlet.</b> 

Resa genom jorden m. m. ... 179

*

