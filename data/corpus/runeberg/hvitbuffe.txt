




 id = "4501" >

En kedja af förstörelse.

Honungsfogeln och taranteln.              Skorpionödlan och ormen.

Taranteln och kameleonten.                Ormen och gladan.

Kameleonten och skorpionödlan.            Gladan och örnen.

Sista länken. 


BERÄTTELSER

FÖR

DEN ÄFVENTYRÄLSKANDE UNGDOMEN

AF

KAPITEN MAYNE REID.


VII.

SÖKANDET EFTER EN HVIT BUFFEL.


STOCKHOLM,
SIGFRID FLODINS FÖRLAG.



SÖKANDET EFTER EN HVIT BUFFEL

eller

Jagtäfwentyr å prairierna.

Af

KAPITEN MAYNE REID.

Förf. till De unga flodfararne.  Växtjägarne.  Björnjägarne.  En sjöresa i
mörker.  Flyktingarne i skogen.  De unga jägarne i Kaplandet.

Med 5 planscher.


STOCKHOLM,
SIGFRID FLODINS FÖRLAG.


STOCKHOLM,
Sigfrid Flodins boktryckeri, 1866.



FÖRETAL.

Denna bok är skrifven för gossar. Då man
försöker att intressera det unga sinnet, är det nödvändigt 
att behandla fysiska snarare än moraliska fakta.
Derföre har författaren varit hindrad att begagna sig
af fantasien, hvilket måhända skulle bevisat att han
gjort anspråk på litterär förmåga; men för närvarande 
gör han det icke. Framställning och stil hafva
blifvit nedlagda på anspråkslöshetens altare — åtminstone 
har detta varit afsigten.

Utan att ikläda sig något ansvar för berättelsens
sanning, anhåller författaren till »Jägargossarne»
att afseende må fästas på sanningen af det material,
hvaraf den är sammansatt, och hvilket han, i brist af
bättre uttryck, tager sig friheten kalla hans lilla
dramas mise en scène. Författaren är stolt att kunna
intyga verkligheten af här förekommande scenerier
och naturhändelser, och han har icke på sitt samvete
att hafva tillåtit sig någon frihet för att höja effekten
af naturens lagar, dess fauna eller dess flora. Hvarken 
en planta eller ett träd, en fogel eller insekt hafva
blifvit använda utöfver gränserna af deras geografiska
ordning, ehuru författaren, vid beskrifningen af Guds
vilda skapelse, ofta framställt deras mest sällsynta
egenskaper.

Antingen sammansättningen finner nåd för
kritiken eller icke, hoppas man att hon skall erkänna
materialiernas godhet; men det är icke sagdt att templet 
blir beundradt, fastän det är bygdt af den
renaste marmor.




I.  Naturforskarens hem.

Följ med mig till den stora floden Mississippi.
Det är den längsta flod i verlden. En linie lika
lång med floden, vore just tillräcklig att nå jordens
medelpunkt — eller med andra ord, floden
innehåller fyra tusen milEngelska mil. En svensk mil lika med 6,6 engelska. i längd. Följ med mig till
denna majestätiska flod.

Jag önskar icke att ni skall söka dess källor,
res endast så långt upp som till Point Coupée,
omkring trehundra mil från dess mynning. Der skola
vi stanna något litet — ja, helt litet — ty vi hafva
en ganska lång resa att göra. Vår väg går långt
bortåt Vestern, öfver Texas' vidsträckta prairier, och
från Point Coupée skola vi börja vår resa.

Vid Point Coupée är en by, rätt nätt men
gammal, med träbyggnader i fransk stil. Byn är
verkligen fransysk, emedan de första nybyggarne voro
fransmän, hvilka, jemte spaniorerna, anlade de första
kolonierna i vestra Amerika. Ännu i dag finna vi
fransmän och spaniorer, med fransyska och spanska
namn och plägseder, utefter hela Mississippidalen
och vester om densamma.

Vi hafva icke mycket att göra dermed för
närvarande och ganska litet att säga om Point Coupée.
Föremålet för vår uppmärksamhet är ett
gammalt hus, hvilket för många år sedan stod på vestra
stranden af floden, omkring en mil nedanom byn. 
Jag säger det stod der för många år sedan, men det
är ganska troligt att det ännu qvarstår, ty det var
ett fast, välbygdt hus af hugget timmer, omsorgsfullt
hopdrifvet och rappadt i fogningarne med kalkbruk.
Huset var täckt med cederbräden, hvilka sköto
framom takfoten och afledde regnet, så att väggarne
höllos torra. Det var hvad man der i landet kallade
ett »dubbelhus» — det vill säga, tvärs igenom
detsamma gick en stor gång, så hög och bred att man
derigenom kunnat köra ett hölass. Denna gång var
täckt och planerad likasom det öfriga af huset och
belagd med tjocka plankor. Golfvet höjde sig en fot
öfver marken, utsköt några fot i midten och hvilade
på pelare, hvilka sträckte sig upprätt och på hvars
öfre ändar låg utbredt ett lättare tak af cederträd,
som bildade en portik eller veranda. Kring dessa
pelare och på gallerverket som omslöt verandan,
slingrade sig vinrankor, rosenbuskar och convolvulus, 
hvilka växter vissa tider voro nästan öfversållade 
af blommor.

Huset vette åt floden och stod, som nämndt är,
på dess vestra strand, på samma sida som Point
Coupée. Framför huset låg en gräsplan, något öfver
tvåhundra alnar lång, som sträckte sig ned till
floden och slutade med en ojemn kant vid stranden.
Denna gräsplan var omsluten af ett högt stängsel,
mellan hvilket tjocka busksnår och prydliga träd
stucko fram. De flesta af dessa voro inhemska, men
der funnos också främmande. Man kunde icke undgå
att fästa uppmärksamhet vid den storblommiga
magnolian (Magnolia grandiflora), det röda mullbärsträdet 
(Morus rubra), Catalpans blekgröna blad,
det höga tulpanträdet (Liriodendron) och
orangeträdets glänsande löfverk.

En motsats till denna hjerta grönska bildades
af mörka korsformiga cedrar och pyramidlika 
idegranar. På stranden växte palmträd och tårpilar,
hvars grenar behagfull t sträckte sig öfver 
floden. Man upptäckte äfven andra växter och träd
från ett sydligare klimat, såsom den stora mexikanska 
aloen (Agave Americana), maniokträdet med
sina bajonettlika blad och dvärgpalmen, hvars blad
likna utspända solfjädrar. Vackra foglar af många
slag syntes i småskogen och hvimlade öfver den
mjuka gräsvallen.

I den stora gången, hvarom vi förut talat,
framstälde sig; en besynnerlig tafla. På båda sidor
utmed väggarne voro upphängda åtskilliga jagtverktyger, 
såsom reffelbössor, skjutgevär, väskor, kruthorn, 
jagtknifvar, med ett ord hvarje slags giller,
nät eller verktyg som kunde upptänkas för att fånga
vilda varelser på jorden, i luften eller vattnet. På
träklossar, inslagna i väggarne, hade man fästat
hjort- och elghorn, och på dess greniga kronor
hängde tagelbetsel och högtoppiga sadlar af
mexikansk eller spansk modell. Sällsynta foglar och djur,
skickligt uppstoppade, voro placerade på ställningar
kring träväggarne. Der funnos äfven glaslådor,
innehållande fjärilar och andra insekter, spetsade på
nålar och systematiskt ordnade. I korthet, detta
ställe liknade ett litet museum.

Om vi inträda och undersöka det inre af huset,
finna vi tre eller fyra lagom stora rum, beqvämt
möblerade och alla försedda med föremål ur
naturhistorien. I ett af rummen se vi barometer och
thermometer hänga på väggen, en gammal klocka sitter
öfver kaminfrisen, vidare se vi en sabel, pistoler
och ett bokskåp, innehållande många utvalda och
värderika arbeten.

I den bakre delen af huset finna vi ett litet
kök, bygdt af ohuggna stockar och innehållande
vanliga kökssaker. Ännu längre bakom se vi en instängd 
gård, med förrådshus och stall vid ena ändan. I
stallet stå fyra hästar, och några mulåsnor befinna
sig inom en särskild inhägnad. En stor, rödaktig
hund med långa öron, snarlik en stöfvare, springer
omkring på gården och kan icke undgå vår
uppmärksamhet. Den som ser detta hus på afstånd,
skall taga det för en välmående plantageegares
residens, men vid närmare påseende finner man att
det icke kan vara något sådant. Der finnas inga
negerkojor, inga stora sockerqvarnar, inga
tobaksmagasin er, hvilka man alltid ser nära en
plantageegares boning. Ingenting af allt detta; ej heller
finnes något stort uppodladt land gränsande intill
huset. Den mörka cypress-skogen i bakgrunden
kastar sin skugga nästan upp på husets väggar. Det
är tydligen icke någon boning för en plantageegare.
Hvad är det då och hvem bor der? Det är
naturforskarens hem.



II.  Naturforskaren och hans familj.

År 1815 utkämpades den beryktade bataljen
vid Waterloo, och samma år blef Napoleon
Bonaparte landsförvist till öklippan S:t Helena. Mången
fransysk officer, som hade deltagit i den store
äfventyrarens segrar, emigrerade vid denna tid till
Amerika. De flesta af dem sökte helt naturligt de
fransyska nybyggena vid Mississippi, och beredde sig der
ett hem för lifstiden. Ibland dem var en vid namn
Landi, som hade varit öfverste vid chasseurerne i
Napoleons armé. Han var född korsikanare, och det var
i anledning af hans vänskap och tidigare bekantskap
med en medlem af bonapartiska familjen, som han
kom att gå in som officer i fransyska arméen - ty 
i sin ungdom hade han starkare böjelse för
vetenskaperna än för soldatlifvet.

Under fälttåget i Spanien hade Landi gift sig
med ett fruntimmer från Biscaya, med hvilken han
hade tre barn, alla söner. Deras moder dog före
slaget vid Waterloo, så att då Landi emigrerade till
Amerika bestod hans familj endast af hans tre
söner.

Han begaf sig först till S:t Louis, men efter
någon tid flyttade han nedåt floden till Point Coupée
i Louisiana, der han köpte det hus vi hafva
beskrifvit och gjorde det till sitt hem.

Tillåt mig säga er att han icke var i några klena
omständigheter. Litet före hans afresa till Amerika
hade han sålt sina egendomar på Korsika, för en
summa penningar, tillräcklig att utan arbete kunna
uppehålla honom i hvilket land som helst, men
särdeles i detta fria land, med billiga lifsmedel och små
utskylder — det land han adopterat. Han var derföre
icke nödsakad att egna sig åt något yrke i sitt nya
hem, och han började icke heller något. Hur använde
han då sin tid? Jag skall säga er det Han var en
bildad man, och före sitt inträde i franska arméen
hade han studerat naturvetenskapen. Han var
naturforskare. En naturforskare kan finna
sysselsättning hvar som helst, kan förskaffa sig både
vetande och nöje, der andra skulle dö af ledsnad och
sysslolöshet. Kom ihåg, det »finns predikningar i
stenar och böcker i rinnande bäckar.» Han var icke
någon kammar-naturforskare. Likt den ryktbare
Audubon älskade han den yttre sidan af verlden.
Han tyckte om att hemta sin lärdom från naturen
sjelf. Han förenade passion för jagt med den finare
smaken för kunskapers förvärfvande, och hvar kunde
han hafva bättre tillfälle till dessa njutningar, än i
den vidsträckta Mississippidalen, öfverfyld af 
intressanta föremål för både jägaren och naturforskaren?
I min tanke hade han  gjort ett godt val af hem.

Sysselsatt mod jagt, fiske, uppstoppning af foglar 
och djur, plantering, ympning af träd, sina barns
undervisning, hundars och hästars dresserande, var
Landi långt ifrån sysslolös. Hans gossar hjelpte honom
naturligtvis i dessa sysselsättningar så mycket de
kunde. Men han hade äfven en annan medhjelpare,
Hugot.                                                                               

Hvem var Hugot? Jag skall beskrifva honom
för er.                                                                               

Hugot var en fransman, — en ganska liten
fransman, icke öfver fem fot och fyra tum i längd.
Han var flink och vig, hade en stor örnnäsa och ett
par respektabla mustacher, hvilka böjde sig öfver
munnen och nästan betäckte densamma. Dessa
gåfvo honom ett något vildt utseende, hvilket i
förening med hans upprätta hållning och raska
mekaniska rörelser, ögonblickligen skulle säga er att
Hugot hade varit — fransk soldat. Han var verkligen 
en för detta korporal vid chasseurerna. Landi
hade varit hans öfverste. Det öfriga kan ni lätt
gissa till. Han hade följt sin gamle förman till
Amerika och var nu hans allt i allom. Det var icke
ofta man såg naturforskaren utan att man äfven
vid hans armbåge såg Hugots stora mustacher sticka
fram. Det skulle hafva dödat Hugot, att för en
längre tid vara skild från sin gamla öfverste.

Naturligtvis åtföljde Hugot sin herre på alla
hans jagtfärder. Så gjorde äfven gossarne, så snart
de kunde sitta på hästryggen. Vid dessa tillfällen
stängdes huset, ty det fanns ingen tillsyningsman
eller någon annan domestik vid gården. Huset förblef
då stängdt i dagar, stundom i veckor, emedan
naturforskaren med sitt sällskap ofta företog långa
utfärder i den kringliggande skogen. De brukade 
återvända, försedda med byte, foglar och djur. växter och
sällsynta geologiska species. Sedan kunde hela
dagar användas att ordna den förvärfvade egendomen.
Få detta sätt tillbragte Landi och hans familj tiden.

Hugot var kock, betjent, stalldräng,
taffeltäckare och springpojke. Jag har redan förut sagt, att
ingen annan domestik, manlig eller qvinlig, bodde
i huset: Hugot var derföre kammarpiga också. Hans
många förrättningar voro dock icke så svåra att
fullgöra, som de vid första påseendet kunde synas.
Öfversten var en man af enkla vanor. Dessa hade han
insupit såsom soldat, och han uppfostrade sina
söner till samma enkla lefnadssätt, som han sjelf förde.
Han åt enkel mat, drack endast vatten och sof på
hårda marken, med en mantel af buffelhud utbredd
under sig och ett ylletäcke öfver sig. En tvätterska
i Point Coupée höll linnet rent och Hugot var på
långt när icke så sysselsatt med husliga göromål, som
man kunde förmoda. Han gjorde dagliga färder till
byn, torget och postkontoret, från hvilket han ofta
förde bref, många deribland med stora sigill och
furstliga vapen på. Stundom då en ångbåt hade
lagt till vid hamnen, anlände paketer, innehållande
vetenskapliga böcker eller besynnerliga instrumenter.
Oaktadt allt detta, fanns ingenting hemlighetsfullt i
naturforskarens lif. Han var ingen misanthrop. Han
besökte ofta byn och pratade gerna med gamla
jägare och andra som bodde der. Byfolket kände
honom såsom den »gamle öfversten», och respekterade
honom. De kunde icke förstå hans smak för
naturen, hvilken för dem syntes besynnerlig och de
undrade äfven på huru han kunde hjelpa sig utan
någon qvinlig betjening. Men öfversten lät sig icke
besväras af dessa gissningar. Han skrattade endast
åt deras nyfikna frågor och förblef på lika god fot 
som någonsin förut med dem. Hans gossar blefvo
äfven under det de växte upp allas favoriter. De
voro de bästa skyttarne af deras ålder, kunde rida
i kapp med hvem som helst, simma i Mississippi, ro
en kanot, kasta en lasso, hugga en katthaj likasåväl
som om de varit fullvuxna män. De voro verkliga
gosskarlar, och såsom sådana betraktades de af det
simpla byfolket, som instinktmesstgt kände den
öfverlägsenhet, som bildning och uppfostran gifvit dessa
ynglingar öfver deras eget oupplysta förstånd.
Oaktadt dessa fördelar sällskapade gossarne mycket med
byfolket, ehuru de allmänt njöto högt anseende.       

Ingen af grannarne besökte öfversten utan
särskildt ärende. Han hade verkligen inga besök af
något slag, om vi undantaga en eller två af hans
fordna militära bekantskaper, hvilka bodde i New
Orleans och kommo upp till hans hus, en eller två
gånger om året, för att samspråka om gamla tider
och smaka på villebrådet. Vid sådana tillfällen var
»Napoleon den store» hufvudämnet för konversationen. 
Lik kejsardömets alla gamla soldater,
dyrkade Landi Napoleon; men det var en af den
bonapartiska familjen, för hvilken naturforskaren hyste
en ännu större känsla af aktning, gränsande till varm
vänskap. Denne var Charles Lucien, prins af
Musignano.

Icke alla bonaparter hade varit dåliga. Några
medlemmar af den ansenliga familjen hade bevisat
verlden att de egde ädla dygder. Prinsens af
Musignano fredliga forskningar i naturhistorien må
betraktas såsom lika många segrar i naturens rike,
och fastän de hafva blifvit bortskymda af kejsarens
mera lysande triumfer, gifva de honom dock större
rätt till menniskors tacksamhet och aktning. Han
var naturforskaren Landis verkliga ideal.

I många år förde öfverste Landi ett sådant lif 
som vi beskrifvit. Omsider tilldrog sig en händelse,
som var nära att förorsaka öfverstens död. Under
sitt fälttåg på halfön hade han blifvit sårad i benet.
Ett fall från hästen bröt upp såret på nytt och
amputation blef oundviklig. Detta frälste hans lif, men
han kunde icke längre deltaga i jagtens nöjen, fastän
han ännu var i stånd att njuta af de mera behagliga
forskningarna i naturen. Med sitt träben kunde han
linka omkring huset och gräsvallen, ansa träden och
tillse sina samlingar, hvilka talrikt förökat sig,
medan Hugot vid alla tillfällen följde honom likt hans
skugga. Emellertid begåfvo gossarne sig på
jagtexpeditioner och samlade species alldeles som förut,
och lifvet för dem alla förflöt nästan som vanligt.

Så förhöll det sig, då jag blef bekant med
naturforskaren, hans trotjenare Hugot och hans tre
söner — jägargossarne, hjeltarne i vår lilla bok.

Unge läsare, tillåt mig göra dig närmare bekant
med dessa gossar. Jag hoppas du skall tycka om
dem alla tre, och för någon tid känna dig belåten
med deras sällskap.



III.  Prinsens bref.

Det är en behaglig vårmorgon, då vi nalkas
deras bostad. Vi inträda på gräsplanen genom en
grind. Vi behöfva icke stiga in i huset, ty der finns
ingen inne. Vädret är dertill för vackert, men
alla äro ändock hemma; de äro på gräsplanen
midtför huset och i verandan.

De hafva olika sysselsättningar. Öfversten är
upptagen med att mata lammen, Hugot biträder
honom och bär en korg, innehållande deras föda.

Ni skulle tycka att öfversten ser bra ut. Hans
hår är hvitt som snö; så äro äfven  mustacherna.

Något skägg bär han icke. Hans ansigte är
omsorgsfullt rakadt och företer en något bronsfärgad
hy. Ansigtsuttrycket är mildt, fastän bestämdt.
Han är mycket affallen emot hvad han brukat
vara, en följd af amputationen å det ena
benet, som ofta framkallar denna verkan. Hans
klädsel är enkel; en jacka af gult nankin, en randig
bomullsskjorta med löst sittande bomullsbyxor af
ljusgrå färg. En panamahatt med ansenlig bård
beskuggar hans ögon, och skjortan är uppknäppt vid
halsen, ty dagen är varm. På detta sätt är öfversten 
utrustad. Hugot är klädd ungefär på samma
sätt, men jackan och byxorna äro gröfre och hatten
är gjord af dvergpalmblad.

Betrakta Basil, den äldste af gossarne. Han är
sysselsatt ined att fästa läderremmar på en jagtsadel,
som ligger på gräset bredvid honom. Basil är
precist sjutton år gammal. Han ser bra ut, fastän han
icke är hvad man kallar vacker. Hans ansigte har
ett modigt utseende och hans figur vittnar om styrka.
Håret är sträft, svart som gagat. Han liknar mera
en italienare än någon af de andra bröderna. Han
är i sanning sin fars son — en verklig korsikanare.
Basil är en »väldig jägare», han älskar jagten mer
än något annat, han tycker om den för dess egen
skull och är förtjust i dess faror. Han är redan ur
den åldern då han fångade foglar och skjöt ekorrar.
Hans stolthet kan icke tillfredställas med något
mindre än en panter-, björn- eller buffeljagt.

Huru olik honom är icke Lucien, den andre i
ordningen, olik i nästan allting! Lucien är spensligt
formad, med ljus hy och ganska ljust hår. Han liknar
mera sin moder, ty hon var en blondine, likasom
många af hennes landsmaninnor från Biscaya.
Lucien har passion för böcker och läsning. Han
är just nu der på verandan sysselsatt med en bok. 
De allmänna grunderna af naturalhistorien har han
inhemtat, men botanik och geologi äro hans
favoritämnen och han har gjort ansenliga framsteg i båda.
Han åtföljer Basil på alla hans jagtfärder, men
under den hetaste jagten kan Lucien hoppa ned från
hästen, om en sällsynt växt eller blomma, eller en
besynnerlig klippa skulle visa sig för honom. Lucien
talar sällan — icke hälften så mycket eom andra
gossar — men fastän han vanligtvis är tyst, eger
han utmärkta kunskaper, och när han på någons
förfrågan meddelar råd, upptagas de af de andra
vanligtvis med aktning. Det är kunskapens och
bildningens hemliga inflytande.

Den yngsta af gossarne är François, en qvick,
mörklockig skalk, glad ända till galenskap, munter
vid alla tillfällen, ombytlig i smak och tycke,
ombytlig i naturanlag, med ett ord, mera fransman
än någon af dem alla. François är en stor
fogelfängare. Vid detta tillfälle är han sysselsatt att laga
sina giller, och hans dubbelbössa, som han nyss
rengjort, hvilar bredvid honom. François är allas
favorit, men en stor plåga för Hugot, hvilken han
gör otaliga spratt.

—

Under det naturforskaren och hans familj äro
på detta sätt sysselsatta, höres ett starkt, häftigt ljud
på något afstånd utmed floden. Stundom liknade
det en ordenlig kanonsalfva, fastän skotten icke
voro så skarpa och ljödo mera ihåliga.

»En ångbåt!» utropade François, hvars öra först
uppfångade ljudet.

»Ja» mumlade Basil, »från New Orleans, förmodar
jag och på väg till S:t Louis.»

»Nej, bror», sade Lucien, lugnt uppresande sig
från sin bok. »Det är en ohiobåt.»


»Hur kan du veta det, Lucien?» frågade François.

»Af ljudet från hvisselpipan naturligtvis. Det är
»Bockögat,» postbåten från Cincinnati.»

Inom en liten stund sväfvade de hvita ångmolnen 
öfver träden, och det ståtliga fartyget kom
gungande i en krökning af floden, klyfvande den bruna
strömmen under farten. Snart var det midt för
gräsplanen och visade sig vara just hvad Lucien förutsagt,
postbåten »Bockögat.» Detta var en triumf för Lucien,
fastän han bar den med karakteristisk blygsamhet.

Båten hade icke gått många minuter, förrän ett
skarpt ljud af ångan hördes i riktningen af Point
Coupée. Deraf kunde man höra att den lade till der.

»Hugot!» ropade öfversten, »kanhända ångbåten
har något med sig åt oss. Gå och se efter.»

Utan att afvakta vidare befallning gick Hugot
åstad. Han var en rask fotgängare och kom tillbaka
på ögonblicket. Han medförde ett större bref.

»Från prins Lucien!» utropade François, som
bestämdt skulle hafva första ordet i allting. »Det är
från prinsen, pappa! jag känner igen sigillet.»

»Tyst, François! tyst!» sade fadren tillrättavisande, 
under det han linkade till verandan och
begärde sina glasögon.

Brefvet var snart öppnadt och genomläst.

»Hugot!» ropade öfversten efter slutad läsning,

Hugot svarade icke, men stälde sig midt framför 
sin herre, med handen lyftad till ögonbrynet à
la militaire.

»Hugot, du skall gå till S:t Louis.»

»Ja, min öfverste!»

»Du skall gå med första ångbåt.»

»Ja, min öfverste!»

»Du skall skaffa mig en hud af en hvit buffel.»

»Det blir icke svårt, monsieur.»

»Mera svårt än du tror, fruktar jag.»


»För penningar monsieur?»

»Ja, äfven för penningar, Hugot. Det är en
hud jag vill ha, ser du — icke en mantel — men
ett helt skinn med hufvud, fötter och allt, och
dugligt till uppstoppning.»

»Ah! min öfverste! det var helt annat.»

»Ja, det må du väl säga. Jag fruktar att det
blir ganska svårt,» sade öfversten för sig sjelf, med
en tankfull min. »Jag tviflar ganska mycket på att
vi kunna få det alls; men jag måste ha det, kosta
hvad som helst — ja, kosta hvad som helst.»

»Jag skall göra mitt bästa, öfverste.»

»Försök i hvarje pelsbutik i S:t Louis; hör efter
bland jägare och djurfångare — du vet hvar man
finner dem. Om detta misslyckas, så annonsera i
tidningarne, både på engelska och fransyska. Gå till
M. Choteau — någonstädes. Spara inga
kostnader, men skaffa mig huden.

»Var lugn, min öfverste; jag skall göra allt
detta.»

»Gör dig i ordning att resa. Det kommer
kanhända en ångbåt innan aftonen, ty jag hör en just
nu! Det är kanhända en båt från S:t Louis.»

Alla stodo för ett ögonblick tysta och lyssnade.
Man hörde tydligt att en annan båt kom upp för
strömmen.

»Det är en af S:t Louis' båtar,» sade Lucien.
»Det är »Ungmön från Vestern».»

Lucien som hade en riktig talang i denna
väg, kunde af ljudet från ångpipan urskilja nästan
hvarje båt som plöjde Mississippis vågor. Inom en
halftimma kom ångaren i sigte och man såg att Lucien
åter gissat rätt. Det var en af S:t Louis' båtar och
»Ungmön från Vestern» äfven.

Hugot hade icke många tillredelser att göra,
och innan båten hade kommit midt framför huset, 
var han i ordning, hade af sin herre emottagit
ytterligare instruktioner jemte en penningebörs, och var
på väg till Point Coupée, för att möta ångaren då
denna lade till.



IV.  En stor jagt.

Det dröjde tre veckor, innan Hugot återvände.
Dessa veckor voro långa för den gamle öfversten,
som plågades af aningar, att Hugot icke skulle
lyckas i sitt ärende. Han hade svarat på prinsens 
bref och lofvat att om möjligt skaffa en hvit
buffelhud, ty det var derom prinsens bref handlade,
och öfversten skulle icke för halfva sin egendom
hafva åsidosatt att anskaffa det önskade. Ej under
då att han var otålig och orolig öfver Hugots
frånvaro.

Ändtligen återkom Hugot en afton. Öfversten
gaf sig icke ro till dess han kommit in, utan mötte
honom i dörren, med ljuset i handen. Han behöfde
icke göra någon fråga, ty Hugots ansigte svarade
tydligt på frågan, innan den var uttalad. I det
ögonblick ljusskenet föll på detsamma, kunde hvem
som helst ha sagt att Hugot hade kommit tillbaka
utan buffelhuden. Han var fullkomligt nedslagen och
hans stora mustacher hängde helt bleka.

»Du har icke fått den?» frågade öfversten med
darrande stämma.                               

»Nej, öfverste,» mumlade Hugot till svar.

»Du försökte öfverallt?»

»Öfverallt.»

»Du annonserade i tidningarne?»

»I alla tidningar, monsieur.»

»Du erbjöd ett högt pris?»

»Det gjorde jag, men förgäfves. Jag skulle 
icke kunnat anskaffa en hvit buffelhud, om jag
hade erbjudit tio gånger så mycket. Jag kunde
icke ha fått en för tusen dollars.»

»Jag ville gifva femtusen!»

»Det skulle varit detsamma, monsieur. Det står
icke till att få någon i S:t Louis.»

»Hvad sade monsieur Choteau?»

»Att det är ganska svag utsigt att få det ni vill
ha. Man kan få resa öfver alla prairierna utan att möta
en enda hvit buffel. Indianerna värdera dem öfver
allt annat, och låta aldrig någon undkomma, då de
råka på den. Jag upptäckte två eller tre bland
skinnhandlandenas packor, men de voro icke sådana
som den ni ville hafva, monsieur. De voro mantlar,
och äfven för dem begärdes stora summor.»

»De skulle icke duga till något. Huden skall vara
till ett helt annat ändamål, till ett stort museum. Ah!
Jag är rädd att jag icke kan få den. Om den icke
kan fås i S:t Louis, hvar då?»

»Hvar då, pappa?» inföll François, som, tillika 
med sina bröder, hade lyssnat till förestående
samtal. »Hvar då, om icke i prairierna?»

»I prairierna!» upprepade hans fader mekaniskt.

»Ja, pappa. Skicka i väg Basil, Lucien och mig.
Vi skola finna en hvit buffel åt dig, det försäkrar jag.»

»Hurra, François!» ropade Basil; »du har rätt,
bror. Jag ämnade sjelf föreslå detsamma.»

»Nej, nej, mina gossar, ni ha hört hvad monsieur
Choteau säger. Det är icke värdt att tänka derpå;
det kan icke fås. Och jag som skrifvit till prinsen
och så godt som lofvat honom!»

Då den gamle öfversten yttrade dessa ord, kunde
man i hans anletsdrag läsa bekymmer och sviket
hopp.

Lucien, som med en smärtsam känsla märkte
detta, inföll:


»Pappa, det är sannt att monsieur Choteau har
stor erfarenhet i fråga om skinnvaror, men verkliga
förhållandet öfverensstämmer icke med hvad han
uppgifvit.» (Som man ser var Lucien en skarp observator.)
»Hugot har sett två eller tre af dessa hudar i S:t
Louis. Någon måste hafva funnit de djur, hvilka
de tillhört. Vidare har jag hört monsieur
Choteau påstå det de äro högt värderade bland
indianhöfdingarne, hvilka nyttja dem som mantlar, och att
de ofta äro sedda bland stammarna. Detta visar ju
att det finnes hvita bufflar i prairierna, och hvarföre
skulle vi icke kunna stöta på dem, lika väl som
andra? Jag säger som François och Basil, låtom oss
gå och söka dem,»

»Kommen in, mina gossar, kommen in!» sade
fadren, synbarligen belåten och till någon del lugnad
af sina gossars förslag. »Kommen in, vi kunna talas
vid bättre sedan vi ätit.»

Med dessa ord linkade den gamle öfversten in
i huset, åtföljd af sina tre gossar, medan Hugot,
som var både trött och hungrig, slutade tåget.

Under och efter aftonmåltiden afhandlades
ämnet med alla dess detaljer. Fadren var till hälften
böjd att samtycka till sina söners från början väckta
förslag, medan de, isynnerhet Basil och François,
med entusiasm sökte bevisa dess utförbarhet.
Slutligen gaf öfversten sitt samtycke, expeditionen skulle
företagas.

Naturforskaren var storligen intagen af sin
önskan att göra sin vän prinsen ett nöje, men han
kände äfven en hemlig glädje af den raskhet och
företagsamhet hans barn ådagalade, och han var icke
den, som slog kallt vatten öfver den eld som lifvade
dem. Han skröt till och med ofta för sina grannar
och vänner öfver huru han uppfostrat sina gossar till
män, kallande dem sina »dugtiga pojkar» och sina »unga 
chasseurer». Han hade, så långt i hans förmåga stod,
lärt dem att lita på sig sjelfva; lärt dem att rida, att
simma och dyka i djupa floder, att kasta lasso, att
klättra upp i höga träd, att bestiga branta klippor, att
med pilar eller den ofelbara reffelbössan skjuta
foglar i flykten och djur under deras väldigaste språng.
Han hade vant dem att sofva ute på marken, i den
mörka skogen, på den ohägnade prairien, på den
hvita snöbädden, hvar som helst, med skydd af blott
ett ylletäcke eller en buffelmantel. Han hade lärt
dem att lefva på den enklaste kost, och den kunskap
i botanik, som han meddelat dem, särdeles Lucien,
satte dem i stånd att, i händelse af behof, hämta
näring från växter och träd, från rötter och frukter,
och att finna utvägar, der okunnige män nödgats
svälta. De förstodo att uppgöra eld utan både flinta,
stål och krut. De kunde hitta vägar utan kompass,
och sågo af klipporna, träden och himmelens tecken
hvart de borde ställa kosan. Till allt detta hade de
äfven lärt så mycket som den tiden var kändt af
geografien öfver den vidsträckta ödemark, hvilken sträckte
sig från deras hem till kusterna af Stilla hafvet.

Öfversten visste att han utan fara kunde låta
gossarne vistas i prairierna, och det var verkligen
med en känsla, mera af stolthet än oro, som han
samtyckte till expeditionen. Men ännu ett annat
motiv, kanske det mäktigaste af alla, ledde
honom. Han hyste naturforskarens ärelystnad. Han
tänkte på den triumf han skulle vinna, genom att
skicka ett förträffligt tillskott till det stora
europeiska muséet. Min unge läsare, om du någonsin skulle
blifva naturforskare, skall du förstå huru stark denna
känsla kan blifva; och med vår naturforskare var
det så.

Till en början föreslog han att Hugot skulle
åtfölja dem. Detta ville gossarne icke höra talas om 
och alla tre satte sig högeligen deremot. De kunde
icke tänka på att taga Hugot med sig; deras fader
skulle behöfva honom hemma och för dem vore
Hugot af ingen nytta. De skulle hjelpa sig lika så
bra, om icke bättre, utan honom.

Sanningen att säga, voro dessa unga, äregiriga
jägare angelägna att icke frånröfvas någon del i
äran af deras företag, hvilket de visste skulle blifva
händelsen, om Hugot skulle åtfölja dem. Hugot var
icke alls någon beryktad jägare, fullkomligt motsatsen, 
icke någon hjelte heller, fastän han hade varit
en chasseur à cheval, och bar sådana fruktansvärda
mustacher. Detta visste öfversten förut ganska väl
och gjorde derföre icke mycket påstående om att
Hugot skulle medfölja dem.

Hugots egenskaper lyste bättre i en annan
verkningskrets, i köket. Der var Hugot hemma. Han
kunde tillaga en omelett, frikassera en kyckling eller
anrätta en canard aux olives, som mr Soyer sjelf.
Fastän Hugot under många år följt sin gamle herre
och sina unga herrar på jagt, hade han icke den
ringaste smak derför. Han hade en helsosam fruktan 
för björnar, pantrar, och hvad beträffar
indianerna ... hu, indianerna!

Min unge vän, när du kommer att tänka på
dessa indianer, när du påminner dig att femtio
stridslystna stammar af dem lefva och ströfva omkring i
prairierna, att många af dem äro svurna fiender till
hvita män, hvilka de döda hvarhelst de möta dem,
liksom du skulle vilja göra med en galen hund eller
en giftig spindel; som jag sagt, då du tänker härpå,
förvånar det dig att den gamle fransyske eller
korsikanske fadren skulle samtycka att låta sina söner
anträda en så farlig färd. Det ser onaturligt ut,
eller hur? Det ser verkligen så ut, då vi betänka
att öfversten innerligt älskade sina tre söner, lika 
högt som sitt eget lif. Och ändock kunde man tycka
att det knappt fanns ett säkrare medel att blifva dem
qvitt, än att sålunda skicka dem ibland vildarne.
Hvarpå litade han då för deras säkerhet? På deras
ålder? Nej, han kände indianerne bättre än så. Han
visste ganska väl att intet afseende skulle fästas på
deras ålder, i händelse de skulle råka ut för en
mot de hvita fiendtlig stam. Sannolikt är att
vildarne icke skulle skalpera dem, då de voro endast
gossar, men de skulle utan tvifvel föra dem i en
fångenskap, från hvilken de måhända aldrig komme att
återvända. Kanske förutsåg deras fader att
ströftåget icke skulle utsträckas bortom gränsen af de
fredliga stammarnes område ? Han hoppades icke på något
sådant. Hade detta varit deras afsigt, så skulle
företaget sannolikt aflupit fruktlöst. I ett sådant
landskap skulle de icke hafva påträffat bufflar, ty det
är väl bekant, att bufflar endast träffas i mängd å
sådana ställen af prairierna, som benämnas
»stridsplatser», det vill säga, der åtskilliga stammar, hvilka
äro i strid med hvarandra, gå på jagt. Detta är
orsaken till att dessa djur äro så talrika der, emot å
andra ställen, emedan högst få jägare våga sig dit
i anseende till faran af att komma i beröring med
fiendtliga horder. I ett distrikt, som uteslutande
tillhör en särskild stam, äro bufflarne snart dödade
eller bortskrämda af jagten. Det är derföre ganska
väl kändt af jägarne i prairierna, att der bufflarne
äro talrika, äro det äfvenledes talrika faror, fastän
motsatta förhållandet icke alltid eger rum. På
neutral mark eller på indianernas »stridsplatser» kan
man möta en vänligt sinnad stam den ena dagen,
och den påföljande, eller till och med nästa timma,
kan man påträffa ett band af vildar, hvilka genast
äro färdiga att skalpera en.

Nu visste fadren till dessa tre jägargossar allt
detta, lika väl som jag vet det. Huru kunna vi då
förklara hans, till utseendet onaturliga handlingssätt
att tillåta dem våga lifvet i ett så äfventyrligt
företag? Det vore verkligen fullkomligt oförklarligt,
om dermed icke vore förenad någon hemlighet, som
jag framdeles skall yppa för er. Allt hvad jag nu
kan säga är, att då de tre gossarne sutto i ridsadeln
och voro färdiga att sätta af, den gamle öfversten
linkade upp till dem och drog ur sin ficka en liten
läderpung eller ett fodral, prydt med färgade
piggsvinstaggar, hvilket han öfverlemnade till Basil,
sägande: »Tag noga vara på detta, Basil; du vet huru
det skall begagnas. Skilj dig aldrig från det; edra
lif kunna bero derpå. Herren vare med er, mina
tappra gossar. Farväl!»

Basil tog fodralet, kastade snöret öfver halsen,
stoppade pungen inom jagtskjortan, tryckte fadrens
hand. sporrade hästen och red hastigt sin väg.
Lucien helsade fadern med en kyss, viftade behagfullt
med handen åt Hugot och följde efter. François
dröjde ett ögonblick efter de andra, red fram till
Hugot, tog fast i hans stora mustacher, gjorde en
ryckning som kom ex-chasseuren att visa tänderna,
hvarefter han under ett högljudt skratt sporrade sin
klippare och galopperade efter sina bröder.

Öfversten och Hugot stodo för några ögonblick
stilla och sågo efter dem. Då jägargossarne
upphunnit kanten af skogen, gjorde alla tre halt, vände
sig i sadlarne, svängde hattarne och höjde ett
ljudeligt afskedsrop. Öfversten och Hugot ropade
tillbaka. Då ljudet bortdött, hördes François' röst,
ropande tillbaka:

»Var icke rädd, pappa! vi skola skaffa dig den
hvita buffeln!»



V. Jägargossarnas läger.
Våra unga äfventyrare vände sig åt vester och
redo snart i skuggan af majestätiska skogar. Vid
denna tid funnos få hvita nybyggare vester om
Mississippifloden. De små städerna vid dess stränder,
här och der en nybyggares odling och en
backstugusittares koja, voro de enda tecken af civilisation
som mötte ögat. En enda dags ridt åt vester till
skulle befria den resande från allt detta och
ögonblickligen föra honom i en labyrint af moras och
skogar, som på en yta af hundradetals mil utbredde
sig för honom. Det är sannt, det fanns några strödda
nybyggen vid hafsviken längre vesterut, men större
delen af landet emellan dem var vildt.

Inom en timma eller något mera hade våra
resande tillryggalagt vägen förbi nybyggena
omkring Point Coupée och följde skogsstigen, sällan
beträdd af någon annan än kringdrifvande indianer
eller hvita jägare från det närgränsande landet.
Gossarne igenkände väl denna stig. De hade ofta gått
den under fordna jagtexpeditioner.

Jag skall icke för omständligt beskrifva de
händelser, hvilka tilldrogo sig under deras färd. Detta
skulle trötta er och upptaga för stort utrymme. Jag
vill direkte föra er till deras läger, der de hade gjort
halt för natten.

Det var en liten uthuggning eller öppning,
sådan man ofta påträffar i vesterns skogar kring
Mississippi. Den bestod af omkring ett tunnland röjd
mark, betäckt med gräs och blommor, bland hvilka
man såg solrosen och den blå lupinen. Höga träd
växte rundt omkring och man kunde af bladen skilja
de olika slagen; så ock af trädstammarne, ty äfven
de voro olika hvarandra. Somliga voro släta,
medan på andra barken var sprucken och böjde sig utåt
trädet i stora flagor, en fot eller mera i längd. Det
vackra tulpanträdet (liriodendron) urskildes lätt
genom sin raka, kolonnlika stam. Namnet tulpanträd
kommer af dess blommor, hvilka i storlek och form
mycket likna tulpaner och hafva en gröngul färg,
kantad med orange. Der funnos många andra också,
och mest anmärkningsvärd för sina vaxlika blad
och blommor var magnolia grandiflora. Den höga
sockerlönnen (acer saccharinum) syntes äfven, längre
bort det löfviga bockögat (aesculus flava) med sina
vackra orangeblommor, och det hvita valnötträdet,
(juglans alba). Höga klängväxter sträckte sig från träd
till träd eller slingrade sig uppåt, och vid ena sidan
af uthuggningen varseblef man det tjocka rörträdet
(arundo gigantea), växande likt högt gräs. Skogen
på andra sidan var glesare, hvilket otvifvelaktigt
härledde sig från någon eld, som fordomdags uppbränt
småskogen åt det hållet. De solfjäderlika bladen af
dvärgpalmen och maniokträdet gåfvo åt det hela ett
sydländskt och tropiskt utseende.

De unga jägarne gjorde halt, nära två timmar
före solnedgången, för att hinna ordna sitt nattläger.
Omkring en half timme sedan de stannat, framstälde
den lilla uthuggningen en tafla, som vi här gå att
beskrifva. Nära kanten stod ett litet kamfastält,
likt en hvit kägla eller pyramid. Framsidan eller
öppningen var tillbakaviken, emedan aftonen var
vacker och ingen ville vara inomhus. Litet derifrån
på ena sidan om tältet lågo tre sadlar på gräset.
De voro af mexikansk fason, med hög sadelknapp,
och framtill ett »horn» med märla och ring, stadigt
fastgjorda. Några läderremmar voro fästade vid
ringar i sadelns bakstycke; men stigbyglorna voro af
stål och icke af dessa klumpiga träblock, hvilka så
mycket vanställa den amerikanska sadeln. Utom
sadlarne fanns ett sällsamt föremål. Det liknade 
en stor bok, till hälften uppslagen och stående på
kant. Det var en packsadel, också af mexikansk
fason och der i landet kallad »alpareja». Den var
försedd med en stark sadelgjord med remmar som
hindrade den från att framskrida till bogarne på det
kreatur som skulle bära den. Ett litet stycke från
sadlarne lågo på gräset några röda och gröna filtar,
ett björnskinn och ett par buffelmantlar; på en gren
öfver dem hängde piskor, tyglar, vattenflaskor och
spjut. Emot stammen af ett tulpanträd, som reste
sig öfver tältet, stodo tre bössor lutade. Två af
dem voro reffelbössor, af hvilka den ena var mycket
större än den andra; den tredje var en dubbelbössa. 
Krutpungar och kruthorn svängde från
mynningarna på alla tre bössorna, och voro upphängda
på de utskjutande ändarne af laddstockarne.

Midt emot tältet brann en eld. Den var
nyligen upptänd och sprakade under det den flammade.
Man skulle lätt kunnat se af den stora, röda lågan,
att man brände det hvita valnötträdet — det bästa
bränsle som finnes — fastän torra stickor af någon
finare ved hade blifvit nyttjade vid upptändningen.
Få båda sidorna om elden var en käpp, upptill
formad som en gaffel, nedstucken i marken; härpå
hvilade horisontelt ett ungt träd. En jernkittel af
två kannors rymd hängde derpå öfver elden, och
vattnet i kitteln började just att koka. Andra
husgerådssaker voro strödda rundtomkring. Der funnos
en stekpanna, några koppar af tenn, åtskilliga små
paketer, innehållande mjöl, rökt kött och kaffe, en
kaffepanna af starkt tenn, en liten spade och en lätt
yxa, med sitt skurna valnötsskaft.

Dessa voro taflans liflösa föremål. Nu till de
lefvande.

Främst se vi våra hjeltar, de tre jägargossarne:
Basil, Lucien och François. Basil var sysselsatt 
med att fastgöra tältstickorna. Lucien skötte elden,
gom han nyss tändt, medan François plockade
fjädern af ett par vilddufvor, som de skjutit på vägen.
Icke två af de tre voro lika klädde. Basil var helt
och hållet klädd i bockskinn, utom mössan, hvilken
var gjord af ett gräfsvinsskinn med en ringlande
svans, som hängde öfver axlarne, lik en nedfallande
plym. Han bar en jagtskjorta med fransad krage
och vackert prydd med perlor. I ett bälte kring
lifvet hängde hans jagtknif och slida, tillika med ett
litet hölster, hvarur framtittade kolfven af en pistol.
Han hade damasker af rådjursskinn, fransade utmed
sömmarne, och moccasiner på fötterna. Hans
klädsel liknade en skogvaktares, utom att underkläderna
syntes finare och renare och jagtskjortan var mera
smakfullt arbetad, än som var vanligt ibland jägare
till yrket.

Luciens klädnad var af himmelsblå färg. Den
bestod af hälften blus, hälften jagtskjorta, af starkt
bomullstyg, jemte byxor af samma sort. Han hade
snörkängor på fötterna och en bredbrämad
panamahatt på hufvudet. Luciens beklädnad såg ut att
vara något mera i civiliserad smak, än hans äldre
broders. Liksom Basil bar han dock en lädergördel
med slida och knif vid ena sidan, och, i stället för
pistol, en liten tomahawk på den andra sidan.
Lucien hade visst icke för afsigt att begagna den på
någon; nej, han medförde sin lilla bila för att krossa
klippor, icke skallar — Luciens tomahawk var en
geologisk tomahawk.

François gick ännu i rundskuren jacka och
byxor. Han hade damasker ofvanpå byxorna och
moccasiner på fötterna, samt en klädesmössa, prydligt
sittande öfver de rika lockarna. Äfven han bar ett
lifbälte med jagtknif och slida, och en utmärkt liten
pistol hängde vid hans venstra sida.

Ungefär midt på platsen voro tre hästar tjudrade
med lasso, på det sätt att de under betandet icke
skulle hindra hvarandra. De voro till utseendet
ganska olika. Den ena hästen var en stor, svartbrun 
halfarab, synbart begåfvad med mycken styrka
och mod. Det var Basils häst och hans favorit.
Han kallades »Svarta höken», efter en ryktbar
indianchef, en vän till den gamle öfversten, och som
en gång hade herbergerat honom under ett besök
bland dessa indianer. Den andra var en god
kastaniebrun häst, af det slaget som man vanligen
kallar »cob». Han var stillsam och egde i sitt utseende
intet som påminde om jagt eller krig; dessutom var
han slät och skinande, likt en välfödd stadsbo.
Derföre kallade man honom också »Borgaren». Han
reds naturligtvis af den lugne Lucien. Den tredje
hästen skulle man hafva kallat en pony, om man
dömt efter storleken, ty han var mycket mindre än
de andra. Det var likväl en riktig häst, en af dessa
små, men lifliga djur, hvilka de spanska segrarne
förde in till nya verlden, och som nu öfver allt i
vestern äro kända under namnet »mustangs». Som jag
snart får skäl att tala mera om dessa vackra
kreatur, vill jag endast här nämna att den ifrågavarande
hästen var fläckig lik en panter och lyssnade till
namnet »Katten», isynnerhet då François ropade
honom, ty det var hans häst.

Ett litet stycke från hästarna såg man ett
annat djur af en smutsaktig skifferfärg, med några hvita
fläckar på ryggen och i bringan. Det var en äkta
mexikansk mulåsna, bångstyrig och envis som någon
af sitt slägte; det var en åsninna, som kallades
»Jeanette». Hon var tjudrad utom hästarnes
sparkningsområde; ty emellan henne och mustangen rådde
ingen vänskaplig känsla. Jeanette var egare till den
besynnerliga packsadeln, och hennes göromål var att 
fortskaffa tältet, provianten, verktygen och
husgerådet.

Men ett annat lefvande föremål bör äfven
bemärkas, det var hunden »Marengo». Af hans storlek
och rödbruna färg skulle man kunnat taga honom
för en panther, en kuguar. Hans långa, svarta nos
och breda, hängande öron gåfvo honom likväl ett helt
annat utseende, och utvisade att det var en
jagthund. Det var i sjelfva verket en kroisering af
blodhund och bulldogg, ett kraftfullt djur. Han sprang
och nosade omkring François, för att få afskrädet af
fogeln.

Nu, min unge läsare, har jag skildrat
jägargossarnes nattläger.



IV. En räf-ekorre i lifsfara.

François, som snart slutat att tillreda sina
dufvor, lade dem i det kokande vattnet. Ett stycke
torrt kött, något salt och peppar, framtaget ur
proviantpåsen, lades dertill, ty det var François' mening att
koka dufsoppa. Derefter vispade han tillsammans
litet mjöl och vatten, för att göra klimpar till soppan.

»Hvilken skada,» sade han, »att vi icke hafva
några grönsaker!»

»Håll!» ropade Lucien, som hörde honom. »Det
ser ut som det skulle finnas allehanda grönsaker i
denna trakt. Låt se hvad man kan göra.»

Sägande   detta  gick Lucien omkring 
uthuggningen, med ögat fästadt på marken. Han tycktes icke
finna någonting dugligt bland gräset och örterna,
utan trängde sig genast in bland träden, samt gick
till stranden af en liten å, som flöt nära intill. Inom
få minuter återvände han, med händerna fulla af
grönsaker. Han gjorde ingen anmärkning, men kastade 
dem ned framför François. Det var två sorter —
den ena liknade en liten rofva och var verkligen den
indianska rofvan (psoralea esculenta); den andra var
vild lök, som finnes på många ställen i Amerika.

»Ha!» utropade François, som genast såg hvad
det var; »hvilken lycka! pomme blanche, och vild lök
också, så sannt jag lefver! Nu skall jag tillaga en
soppa, värd att smaka på!»

Och han började att med stor glädje sönderskära 
grönsakerna och kasta dem i den rykande
kitteln.

Inom en kort stund voro dufvorna kokta och
soppan färdig. Kitteln togs från ställningen, och de
tre bröderna satte sig ned på gräset, fyllde sina
tennskålar och började äta. De hade fört med sig
ett förråd af hårdt bröd. tillräckligt för några dagar.
När det tog slut skulle man anlita mjölpåsen, och
när den också blef tom, tänkte de att lefva utan
bröd, liksom de ofta förut hade gjort under dylika
ströftåg.

Under det de förtärde dufsoppan och gnagde på
de feta fogelbenen, fängslades hastigt deras
uppmärksamhet af en rörelse nära den ena sidan af
uthuggningen. De hade sett en skymt af något som
liknade en gnista af ett gulaktigt sken, uppskjutande i
en rak linie från marken.

Alla tre gissade hvad det var — en ekorres
blixtrande språng uppför stammen af ett träd. Och
der sågo de djuret sjelft, fasthållande sig tätt intill
barken och hvilande sig ett ögonblick, som ekorrar
bruka göra, innan  de företaga ännu ett hopp uppåt.

»Åh!» utropade Lucien, med dämpad röst, »det
är en räf-ekorre, och så vacker se'n! Se, han är
tecknad som en spansk katt! Pappa skulle gerna
betala tjugu dollars för ett sådant skinn!»


»Han skall få det för mycket mindre,» svarade
François, smygande sig efter sin bössa.

»Stanna, François!» sade Lucien. »Låt Basil
försöka med sin reffelbössa; han är säkrare skytt
än du.»

»Gerna,» svarade François; »men om han skulle
skjuta bom, så skadar det icke att jag är tillreds.»

Basil hade redan rest sig upp och tyst närmat
sig gevären. Så snart han räckte dem, tog han den
långa reffelbössan och sigtade åt det håll der
villebrådet fanns. I samma ögonblick beväpnade
François sig med dubbelbössan.

Trädet uppför hvilket ekorren hade sprungit, var
hvad man kallar ett »dödt träd». Det var ett
uttorkadt tulpanträd, splittradt af åska eller storm,
och stod något afsides från de andra träden ute på
öppna marken. Det fanns ganska litet qvar utom
den nakna stammen, som likt en kolonn reste sig till
en höjd af sextio fot. Alla grenarne, utom en enda,
hade blifvit bortsopade af vinden. Denna gren var
lång och sträckte sig diagonalt uppåt från toppen af
stammen. Fastän krokig och på sina ställen
gaffelformig, var grenen dock icke mycket tjock. Den
var utan qvistar och löf, och förtorkad liksom sjelfva
trädet.

Under det Basil och François gjorde i ordning
sina gevär, hade ekorren gjort ett hopp till toppen
af denna gren, der han satte sig ned i en klyka och
tycktes betrakta den nedgående solen. De kunde
icke hafva önskat sig bättre tillfälle för ett skott,
förutsatt att de kunde komma nog nära, och det
syntes de kunna göra, ty det lilla djuret tycktes icke ha
märkt hvarken dem eller deras hästar, hvilket
bevisade att det aldrig varit jagadt. Med sin yfviga och
upprättstående svans, utbredd likt en solfjäder, satt 
ekorren på sina bakben, njutande, som det tycktes
af de varma solstrålarne från vester.

Gossarne rörde sig sakta omkring uthuggningen;
Basil gick i spetsen. Kommen inom skotthåll, som
han trodde, upplyfte han sitt gevär och var i
begrepp att trycka af, då ekorren, som till detta
ögonblick icke hade gifvit akt på honom, gjorde ett
oförmodadt hopp, sänkte svansen och sprang utför
grenen, liksom om han varit skrämd. Han stannade icke
förrän han i det närmaste uppnått trädets topp, der
han gjorde halt och tryckte sig tätt intill barken.

Hvad kunde hafva uppskrämt honom? Icke
gossarne, ty han hade icke brytt sig om dem förut; och
han höll sig till och med åt den sidan af trädet, der
de voro, erbjudande den bästa skottafla man kunde
önska sig. Hade han varit rädd för dem, skulle han,
likt alla ekorrar, hafva gömt sig bakom stammen.
Men det var icke dem han fruktade, ty der han låg
horisontalt utmed barken, med hufvudet vändt uppåt,
utvisade han genom en besynnerlig rörelse, att han
hade någon fiende ofvanför sig; detta var äfven
händelsen, ty högt upp och rätt öfver trädet syntes en
stor roffogel göra sina kretsar i luften.

»Håll!» hviskade Lucien, läggande handen på
Basils arm, »håll, broder! det är den rödstjertade
falken. Se, han ämnar slå ned. Låt oss se hur
han bär sig åt.»

Basil sänkte reffelbössan och alla tre intogo en
afvaktande ställning. En löfrik gren befann sig
öfver deras hufvuden, så att fogeln icke kunde se dem,
eller ock, besluten att nedslå på sitt rof, brydde han
sig icke för ögonblicket om deras närvaro.

Lucien hade knappast talat ut, då falken, som
hittills med utspända vingar seglat i luften,
oförmodadt minskade farten, indrog vingarne och kom ned
med ett ljudeligt »vitch-sch-sch-sch!» Han nedföll
nästan perpendikulärt, snuddande så tätt till
ekorren, att alla tre gossarne sågo efter om denne
befann sig i hans klor då han åter flög upp. Så var
det dock icke. Ekorren hade varit på sin vakt, och
då falken flög ned, hade han med blixtens hastighet
svängt sig omkring trädet. Med tillhjelp af sin
roderlika stjert, styrde falken snart tillbaka och flög
rundt omkring den plats på trädet, ekorren nu hade
intagit. Några få slag med de starka vingarne hjelpte
honom snart att uppnå passande höjd, och åter slog
han ned på sitt tilltänkta rof. Ekorren undvek
honom som förut, och kom tillbaka på den andra
sidan af stammen. Återigen seglade falken förbi,
höjde sig, slog ned mot sitt offer, sköt miste och flög
upp igen. Ett fjerde försök hade samma resultat
och fogeln flög än en gång upp i luften,
beskrifvande stora kretsar omkring trädet.

»Det är besynnerligt att den gamle skälmen icke
flyr till ett annat träd,» mumlade Francois; »ett, som
har nog stora grenar att dölja honom, eller till sitt
eget träd, der han har sitt bo. Der skulle han vara
i säkerhet.»

»Det är just hvad han önskar göra,» återtog
Lucien. »Men se! hans fiende är rätt öfver honom.
Det finnes intet träd nog nära, och om han försökte
att springa utmed den öppna marken, skulle falken
komma på honom likt ett skott. Du såg hur
hastigt han sköt ned förut.»

Sådan var i sjelfva verket den ställning, hvaruti
ekorren befann sig. Det var tydligt att han
betraktade träden på afstånd med en längtande och
ängslig blick, ty fastän han hade lyckats undvika sin
fiende, syntes han ännu lida af ovisshet och fruktan.

Så snart falken höjt sig omkring ett dussin
alnar öfver trädet, började han åter flyga i kretsar,
höjande ett sällsamt läte under det han flög. Det var
icke ett skrik, sådant som man ofta hör från dessa
foglar, det var ett skri af helt annan art, likasom
ett ropande på en kamrat. Så var det ock, ty inom
ett ögonblick blef det besvaradt från ett aflägset
ställe i skogen, och nästa ögonblick syntes en annan
falk — rödstjertad som den första, men mycket större
— sväfva uppåt. Det var tydligen hans maka, ty
honorna bland dessa foglar äro alltid mycket större
an hanarne. De båda foglarne kretsade snart
tillsammans öfver trädet, korsade hvarandras banor och
sågo nedåt. Ekorren syntes nu dubbelt förskräckt,
ty han förstod väl foglarnes afsigt. Han begynte
springa omkring stammen och såg emellanåt utåt,
som om han ämnat hoppa ned och taga sin tillflykt
till den tjocka skogen.

Falkarne gåfvo honom icke lång besinningstid.
Den mindre slog först ned, men förfelade målet
liksom förut, jagande ekorren rundt omkring stammen.
Der hade det uppskrämda djuret knappt stannat,
förrän den stora falkhonan rusade mot honom med
ett hvisslande läte och dref honom tillbaka till
andra sidan. Hanen hade i detsamma återvändt och
nedslog nu med sådan snabbhet och säkerhet, att
ekorren, ur stånd att ännu en gång svänga sig; kring
trädet, gjorde ett språng i luften. Begagnande sin
breda stjert som styre, följde falken, och innan
ekorren kunde nå marken, syntes fogeln slå ned. Med
ett högljudt skri höjde han sig i luften, med
ekorren som vred sig i hans klor.

Segern blef af kort varaktighet. Smällen från
en bössa hördes, och både falk och ekorre föllo
tungt till jorden. En annan smäll följde nästan
samtidigt, och hans maka, den stora falkhonan, kom
nedtumlande med en bruten vinge och flaxade öfver
gräset, skrikande likt en katt, Hon blef snart
nedtystad af ett slag från kolfven af François' bössa,
hvars båda pipor nu voro toma. Det var nämligen 
François som hade skjutit rödstjertarne.

Det mest förvånande af allt var att ekorren icke
blef dödad, hvarken af skottet eller fallet. Tvärtom
då Lucien varsamt böjde sig ned för att upptaga
ekorren, under tiden lyckönskande sig sjelf till sitt
byte, gjorde denne ett oväntadt hopp, skakade sig
fri ur den dödade falkens klor och satte af inåt
skogen, och sprang upp i ett högt träd. Alla tre
gossarne följde så fort de förmådde springa; men vid
ankomsten till trädet — en fem fot tjock ek — sågo de,
till sin förargelse, ekorrens håla omkring femtio fot
från, marken, hvilket naturligtvis gjorde slut på
ekorrjagten.



VII.  François gör ett svårt fall.

Våra jägares nästa lägerplats förlades till
krokodilbayen. Denna, liksom alla bayer i Louisiana,
är en långsamt flytande ström, hvilken här och der
vidgar sig till stora dammar eller sjöar. Den kallas
krokodilbayen, i anseende till den mängd alligatorer
som fylla dess vatten, fastän den i detta fall ganska
litet skiljer sig från Louisianas andra floder.

Den fläck de valt till lägerplats var en öppen
slätt vid stranden, på ett ställe der bayen vidgade
sig till en liten sjö. På denna plats hade man
utsigt af sjöns stränder rundt omkring — en i sanning
sällsam utsigt. Jättelika träd reste sig öfver
vattnet, jemte frodiga ekar och cypresser, och från deras
utsträckta grenar hängde den spanska mossan,
slingrande sig likt långa vimplar af silfvertråd. Detta
gaf den öfre delen af skogen ett något gråaktigt
utseende och skulle hafva gifvit scenen en nästan
melankolisk prägel, om icke det lysande löfverket hade 
upplifvat den. Här och der glänste i solen en grön
magnolia med sina breda, hvita blommor, stora som
tallrikar. Derunder växte det tjocka spanskrörträdet
(arunda gigantea), med sina långa blekgröna
rörstammar stående bredvid hvarandra och slutande i
linsformiga blad, liksom stråen af ett gigantiskt
hveteslag, innan dess ax hunnit skjuta fram. Öfver dessa
åter reste sig de grå grenarne af korkträdet (nyssa
aquatica), med sina ljusa blad och sitt tunna bladverk.
Den vackra dvergpalmen (chamaerops) lyftade sina
solfjäderlika grenar, likasom för att skydda jorden
för de heta solstrålarne, som brände derpå, och här
och der syntes dess besynnerliga skapnad
afspeglad i vattnet. Från träd till träd sträckte sig likt
kabelråg höga slingerväxter, vinrankor och lianas
samt åtskilliga slags convolvulus. Somliga af dessa
voro betäckta af tjockt löfverk, medan andra
företedde en yta af präktiga blommor. De skarlakansfärgade 
kalkarne på trumpetdrufvan (bignonia), de 
hvita stjernlika blommorna på cypressrankan och de
blekröda blommorna på den vilda althean eller
bomullsrosen (Hibiscus grandiflora), allt blandade
tillsammans sina färger, inbjudande de stora praktfulla 
fjärilarne och rödhalsade colibris att leka bland
de silkeslena blomkronorna. Liksom i motsats till
dessa lysande punkter af landskapet, funnos äfven
andra, hvilka syntes mörka och dystra. Man kunde
se genom långa öppningar i skogen, der träden växte
ur grön, gyttjig mark. Här fanns ingen småskog,
hvarken af rör eller dvergpalm; cypressträdens svarta,
kala stammar reste sig till nära hundra fot och från
deras glesa grenar hängde den gråa tårmossan. Höga
»knän» sköto upp likt käglor eller träd som blifvit
afbrutna, lemnande de bräckta stammarne qvar i
jorden. Stundom sträckte sig i dessa dystra gångar 
ett ofantligt krypdjur af en fot eller mer i diameter?
liksom hade en vidunderlig orm gått från träd till träd.

Sjön hvimlade af alligatorer, som solade sig
utmed de låga stränderna eller krälade bort till det
mörka och skuggiga moraset. Några flöto sakta på
vattnet, der deras långa kammar och uddiga ryggar
stucko fram öfver vattenbrynet. — Då de icke äro i
rörelse, likna dessa fasaväckande djur liflösa
trädstockar. — De flesta af dem lågo stilla, dels af
naturlig motvilja för rörelse, dels väntande på rof, De
som solade sig på stranden höllo käkarne vidöppna,
men stundom slöto de dem tillsammans med en hård
smäll. De roade sig med att fånga de flugor, hvilka,
lockade af mysklukten, flögo rundt omkring deras
förskräckliga gap och satte sig på deras slemmiga
tungor. Några fiskade i strömmen och slogo då och
då stjertarna i vattnet, sa att det kunde höras på en
half mils afstånd. Deras läte ljöd genom skogen
nästan likt grodornas qväkande, men starkt och
fruktansvärdt som en tjurs bölande. De framstälde en
fasaväckande syn, men våra jägare voro vana
dervid och fruktade icke dessa djur.

Andra föremål, mera behagliga att se på,
funnos också omkring sjön. På ett aflägset ställe
syntes en hop flamingos, uppstälda i ordning likt ett
kompani soldater, med deras röda plymer glänsande
i solen. En flock af skrikande tranor, stora som
fullvuxna män, syntes nära derintill och hördes
understundom utstöta sina ljudliga trumpettoner. Den
stora silfverhägern med sin snöhvita plym och
orangegula näbb fanns också der, äfvensom den fint
formade louisianahägern, tillika med skaror af
ökentranor, hvilka på afstånd sågo ut som hopar af hvita
får.

Pelikaner, med sina påsiga halsar och
lieformade näbbar, stodo i melankoliska ställningar; utom
dem såg man äfven den hvita och röda ibis samt
purpurhönan. Den rosenfärgade skedgåsen vadade i
grundet, sträckande sin besynnerliga näbb efter
krabbor och kräftor, och på utskjutande grenar hvilade
den svarta anhingan, med sin långa, ormlika hals
begärligt utsträckt öfver vattnet En skara skränande
qvidfoglar och gamar sväfvade långsamt i luften, och
ett par roffoglar »seglade» öfver sjön, då och då
slående ned på sitt fjälliga byte.

Sådan var omgifningen kring jägargossarnes
läger — en anblick som ofta erbjöd sig bland de
vilda morasen i Louisiana.

Tältet var nedsatt nära stranden af bayen, der
marken befanns torr och upphöjd. Platsen var
öppen och fri, endast några få spridda dvärgpalmer
växte här och der. Djuren gingo och betade i gräset.
Det fanns villebråd till aftonmåltiden. Basils aldrig
felande bössa hade, just då de ämnade att göra halt,
fällt en dofhind, och som Basil var en skicklig
slagtare af sådant byte, blef hindens hud snart afdragen
och så många af de bästa styckena utskurna, som
behöfdes för att tjena till qvällsvard och frukost
följande morgon. Lårstyckena hängdes på en gren för
att medföras, i fall nästa dags jagt icke skulle blifva
så lycklig. Det var ändå qvar tillräckligt, för att
blifva en präktig aftonmåltid åt Marengo, och detta
hungriga djur begagnade sig så mycket som möjligt
af det fördelaktiga tillfället. Hunden visste att på ett
sådant ströftåg, som detta, var det icke alla dagar
som en fet hind visade sig, eller, om hon det gjorde,
en sådan portion af köttet föll på hans lott.

Det var ännu tidigt, fulla två timmar före
solnedgången, då jägarne slutade sin aftonmåltid eller,
rättare sagdt, sin middag, ty med undantag af några
torra munsbitar vid deras middagsrast, hade de icke
ätit något sedan frukosten.

När måltiden var slutad, började Basil att laga
mulåsnans seltyg, som under marschen kommit i olag,
under det Lucien framtog sin anteckningsbok och
satte sig på en buffelmantel samt började att teckna
upp sina observationer för dagen. François, som
icke hade någon sysselsättning, beslöt att krypa
utmed stranden af bayen för att skjuta på flamingos,
i fall han kunde lyckas att komma dem nog nära.
Detta visste han skulle icke blifva någon lätt sak,
men han hade föresatt sig att försöka det, och efter
att hafva underrättat bröderna om sin afsigt, lade
han bössan på axeln och begaf sig å väg.

Han försvann snart ur sigte, sedan han gått
förbi några tjocka träd, som växte utmed kanten af
vattnet, der det fanns en stig, tydligen trampad af
rådjur och andra vilda djur. Han följde denna stig
och dolde sig bakom träden, så att flamingos, hvilka
voro några hundra alnar längre bort vid bayen, icke
skulle se att han nalkades.

Han hade icke varit utom synhåll mer än fem
minuter, då Basil och Lucien öfverraskades af att
höra ett skott och strax derpå åter ett. De visste
att skotten kommo från François' fogelbössa, men
hvad hade han väl skjutit på? Icke på flamingos,
ty han kunde ej hafva hunnit komma dem inom
skotthåll. Dessutom kunde man från lägret se
foglarne på den aflägsna stranden, och hela skaran,
uppskrämd af skotten, flög nu sin väg öfver trädens
toppar. Nej, det kunde icke hafva varit på
flamingos François hade skjutit. På hvad då? Det var
den fråga Basil och Lucien gjorde hvarandra, icke
utan en känsla af oro. Kanske, tänkte de, hade
François spårat ett rådjur eller jagat upp en flock
kalkoner. Så försökte bröderne fåfängt att gissa,
men deras gissningar ändades snart af François sjelf. 
hvilken hördes skrika af alla krafter långt bort i
skogen.

Basil och Lucien fattade sina bössor och sprungo
framåt för att söka honom, men innan de hade
hunnit till de tjocka träden, syntes François på stigen
mellan träden, springande som för lifvet. Framför
honom syntes ett föremål, som såg ut som en stock,
liggande tvärs öfver stigen. Det kunde icke vara
hvad det först syntes, ty det rörde sig sakta. Det
var ett lefvande djur — en alligator!

Det var till och med en af det största slaget
och nära tjugu fot i längd. Basil och Lucien
varseblefvo honom i samma ögonblick som de kommo
midtför öppningen. De funno äfven att det icke
var detta, som påskyndade François' lopp, ty han
sprang rakt deråt. Något bakom honom upptog alla
hans tankar, och han märkte icke ens alligatorn, ty
oaktadt brödernas varnande rop, sprang han vidare,
rusande framåt, och föll framstupa öfver det krälande
djurets rysliga kropp, dervid bössan gled ur hans
hand. Han skadade sig dock icke, utan reste sig
igen och fortsatte sitt lopp. ropande, i det han nästan
andlös trängde sig genom buskarne: »En björn! en
björn!»

Basil och Lucien ordnade sina bössor och sågo
framåt stigen. Der kom verkligen en björn
springande, så fort han kunde. Det var på honom
François hade skjutit. Skotten hade endast tjenat
att uppreta bjönen, och då han såg för sig en så
liten motståndare som François, hade han börjat
jagten.

I början tänkte de alla att taga till flykten och
sätta sig i säkerhet genom att bestiga hästarne, men
björnen hade kommit dem för nära, och den ena
eller andra af dem kunde blifva fasttagen, innan de
hunnit lösgöra hästarna. De beslöto derföre att 
stanna. Basil, som förut dödat en svart björn, var
icke så rädd för en strid; han och Lucien höllo
således sina bössor i ordning för att gifva Nalle ett
varmt emottagande.

Denne kom luffande framåt, tills han uppnått
stället der alligatorn låg. Reptilen hade vändt sig
och stod på sina små ben längs stigen, pustande likt
en smedsbälg. Björnen, som var i full fart med att
förfölja François, såg icke alligatorn, förrän han
tumlade rakt på honom, och då tog han ett hopp åt sidan,
utstötande ett starkt fnysande. Detta var för
alligatorn det mest gynnande tillfälle han kunde önskat
sig, och nästa ögonblick slängde han sin starka stjert
med en sådan kraft emot björnen, att dennes refben 
hördes knaka under slaget.

Björnen, som eljest skulle hafva lemnat alligatorn 
i fred, blef så uppretad af detta oväntade
anfall, att han vände sig om och sprang på sin nya
fiende, fattande honom rundt omkring kroppen i ett
stadigt famntag. Båda brottades på stridsplatsen,
den ena brummande och fnysande, medan den andra
uppgaf ett ljud likt en tjurs vrålande.

Huru länge denna strid skulle varat och
hvilkendera som blifvit den segrande, om de lemnats åt
sig sjelfva, vet man icke; ty Basil och Lucien sköto
båda på björnen och sårade honom. Detta förmådde
björnen att lossa sitt tag och nu tycktes han vilja
lemna stället, men alligatorn hade omfattat en af
hans fötter med sina starka käkar och höll honom
sålunda fast, under hela tiden krypande och släpande
honom ned till vattnet. Björnen märkte tydligt sin
motståndares afsigt och uppgaf högljudda och
klagande jemmerrop, stundom skrikande likt ett svin
under slagtarens knif. Det var emellertid fåfängt;
hans obevekliga fiende närmade sig stranden och
drog honom med sig samt plumsade ned i det djupa 

id = "4502"> Alligatorn och björnen.



vattnet. Båda kommo ned tillsammans och
försvunno helt och hållet för åskådarnes blickar. Fastän
gossarne väntade nära en timme, syntes hvarken
björnen eller alligatorn komma upp till vattenytan.
Björnen hade utan tvifvel genast drunknat, och
alligatorn hade troligen dolt hans kropp i gyttjan eller
släpat den utmed sjöbottnen till någon annan del af
bayen, för att der i beqvämlighet göra sig ett mål.




VIII.  Om alligatorer.

Gossarne återvände nu till tältet, intagna af rätt
egendomliga känslor, i anledning af den scen de nyss
bevittnat. De lade sig ned på gräset och började
ett samtal, för hvilket björnar och alligatorer utgjorde
ämnet. De senare, med deras besynnerliga och
afskyvärda vanor, blefvo likväl till största delen
föremål för reflexionerna. Många gamla historier om
alligatorerna voro bekanta för dem alla, till och med
för den lille François, och Basil, som var gammal
jägare i moras och bayer, kände till många af dessa
djurs vanor; men Basil var icke någon stark
observatör och hade endast uppmärksammat sådana
egenheter, som tid efter annan tvingat sig på honom i
jagtens äfventyr. Deremot hade Lucien mera noga
tagit vara derpå och hade också studerat
alligatorerna i böcker. Han var derföre väl bekant med
allt hvad naturforskarne känna om dessa djur, och
på uppmaning af sina bröder samtyckte han att
fördrifva skymningens timmar genom att meddela dem
hvad han sjelf visste om dessa reptiler.

»Alligatorerna,» började han, »tillhöra ordningen
Sauri eller ödlorna. Denna ordning är indelad i
åtskilliga familjer, af hvilka den ena kallas Crocodilus

eller krokodiler, och dessa äro åter indelade i tre
slägten, af hvilka hvar och en har flera arter.»

»Huru många arter finnes det tillsammans?»
frågade Basil.

»Icke flera än tolf af hela krokodil slägtet —
åtminstone äro icke flera kända af naturforskarne.»

»Jag undrar hvartill de skola tjena, alla dessa
afdelningar och underafdelningar i klasser, familjer
slägten och arter, för ett dussin varieteter af samma
djur, alla så lika hvarandra i skapnad och vanor —
eller äro de icke det?»

»Jo,» svarade Lucien, »de äro ganska lika till
sin natur.»

»Hvarför då denna klassificering? Det tyckes vara
alldeles onyttigt.»

»Ändamålet dermed är att göra studiet af deras
naturalhistoria mera lätt och enkel. Men I hafven rätt,
bröder, i närvarande fall; det tyckes här vara alldeles
onyttigt och endast göra saken mera oklar och
invecklad. Der det finnes många arter eller species
af ett slägte eller en klass af djur, och der dessa
arter skilja sig vida från hvarandra i utseende och
vanor, der är en sådan klassificering nödvändig, för
att komma minnet till hjelp; men jag säger ännu en
gång, I hafven rätt i närvarande fall. De talrika
afdelningar och underafdelningar, i hvilka man indelat
krokodilslägtet, behöfvas icke.»

»Hvem har uppställt dem då?» frågade François.

»Hvem!» utropade Lucien med värme; »hvem,
om icke kammarnaturforskarne, museernas gamla
mumiejägare! Bah! det kan förarga en menniska!»

Då Lucien sade detta, antog hans eljest
milda ansigte ett uttryck af på en gång missnöje och
förakt.

»Hur kan det förarga någon!» frågade Basil,
betraktande sin broder med någon förundran.


»När man vet,» svarade Lucien, »att dessa samma
kammarnaturforskare hafva skapat sig stora namn,
genom att sitta i sina beqväma stolar och mäta,
räkna och i torra kataloger klassificera föremål,
hvilka de ganska litet kände till, och detta lilla blott
genom andras iakttagelser — andra, hvilka voro
verkliga naturforskare, män som t. ex. den store Wilson,
män, hvilka arbetat och rest och blottställt sig för
oräkneliga faror och mödor, för att praktiskt
inhämta naturvetenskaperna, för att sedan
beröfvas frukten af sitt arbete och få detta senare
bortfuskadt i torra arithmetiska termer af dessa
katalogmakare!»

»Håll, broder! Wilson frånröfvades icke
frukterna af sina arbeten. Han blef ryktbar.»

»Ja, och han dog af de strider och
ansträngningar, som gjorde honom namnkunnig. Det
påminner mig om fabeln om svanens sång, broder. Han
qvad sin sköna saga och dog. Ah! stackars Wilson, 
han var en äkta naturforskare!»

»Hans namn skall lefva evigt.»

»Ja, det skall lefva, då många af de nu så mycket
prisade filosofiska naturforskarne skola förgätas
eller endast ihogkommas för sina konstiga teorier och
fabulösa beskrifningar, värda att skratta åt.
Lyckligtvis var Wilson för fattig och för anspråkslös, att
komma under deras beskydd innan hans bok blef
publicerad. Lyckligtvis kände han ingen grefve
Buffon eller någon annan stor naturalie samlare, eljest
skulle de rika förråd, han haft så mycken möda att
samla, blifvit skänkta verlden under ett annat namn.
Tänk endast på Bartram till exempel!»

»Bartram!» utropade François; »hvem är det?
jag har aldrig hört det namnet, Lucien.»

»Icke jag heller,» tillade Basil.

»Så är det, sen I; få känna till hans namn, och

ändock har denne samme John Bartram, en farmer
i Pennsylvanien som lefde för hundrade år sedan,
gjort mera för att sprida, icke allenast kunskap om
amerikanska växter, utan äfven växterna sjelfva, än
någon annan som lefvat sedan dess. De flesta af
trädgårdarne i England — Kew's bland andra — äro
i skuld hos de[nne mycket kunni]ge botanist för deras 
amerikanska flora, och det var få af den tidens
botanister — Linné icke undantagen — som icke hade
honom att tacka för sitt vetande och sitt rykte.
De togo hans, under flitiga, mödosamma och
farliga resor samlade växter och profver, gåfvo dem
namn — förnäma och kungliga namn, ty de flesta
af dessa naturforskare voro smickrare, — de
beskrefvo växterna, som de kallade det — hvilken
beskrifning! — och adopterade dem sedan som deras egna
upptäckter. Och hvad gåfvo de John Bertram för
all hans möda? Jo! konungen af England gaf
honom femtio pund till att resa öfver tusende mil i
obebodda trakter, för att uppsöka sällsynta växter, af
hvilka många vid ankomsten till England voro värda
sina hundrade pund hvardera. Delta var allt hvad
den stackars botanisten fick för att han riktat Kew's
trädgårdar och sändt dit de största magnolier och
tulpanträd, som någonsin blommat i England. Hvad
gjorde de lärda naturforskarne för honom? De stulo
hans upptäckter och beskrifningar och kungjorde dem
under sina egna namn. Nå, bröder, hvad tanken I
derom? Är det icke tillräckligt att förstöra ens goda
lynne, då man tänker på sådan orättvisa?»

Basil och François medgåfvo detta.

»Det är sådana män som Hearne, Bartram och
Wilson, hvilka vi hafva att tacka för allt hvad vi
veta af naturhistorien, åtminstone allt hvad som är
värdt att veta. Hvad nytta gör oss den torra 
kunskapen om lärda klassifikationer? För min del tror
jag att författarne dertill snarare hafva förvecklat än
förenklat kännedomen om naturhistorien. Se här ett
exempel — I hafven det för ögonen: I sen dessa
långa vimplar, som hänga på de friska ekarne?»

»Ja, ja,» svarade François, »den spanska mossan.»

»Ja, spansk mossa, som vi kalla det här, eller
gubbens skägg, som man kallar det på andra ställen.
Det är dock ingen mossa, utan en regelbundet
blommande växt, fastän af sällsynt slag. Enligt dessa
lärda naturforskare är denna långa, trådaktiga
slingerväxt, som ganska mycket liknar en gammal mans
skägg, af samma familj som tallkotten.»

»Ha! ha! ha!» utbrast François; »spansk mossa
samma slags växt som tallkotten! De likna icke
mera hvarandra, än min hatt liknar spiran på ett
kyrktorn.» 

»De äro olika», fortfor Lucien, »till alla delar,
till utseende, egenskaper och nytta; och ändock, om
man rådfrågar dessa kammarnaturforskares torra
böcker, får man veta att den spanska mossan
(Tillandsia) tillhör en viss familj bland växterna och
några få likartade upplysningar, hvilket är allt hvad
man får lära derom. Hvad är en sådan kunskap
värd? Den är icke att jemnföra med kunskapen om
utseende och karakter hos en växt, om dess
egenskaper och ändamålet med naturens framalstrande 
deraf, om dess nytta för foglar och djur, om
dess nytta för menniskan, om att den duger till
madrasser att sofva på, stoppning till soffor, sadlar och
stolar lika väl som det bästa tagel, om att den äfven
kan tjena till föda åt hästen, i brist på annat! I min
tanke är detta värdt att veta, och hvem kungör
sådant för verlden? Icke karamarnaturforskarne, efter
hvad jag tror.»


»Sannt, ganska sannt, broder; men låtom oss
icke förarga oss öfver sådana saker. Fortsätt att
berätta oss hvad du vet om krokodilerna.»

»Välan då», sade Lucien, återtagande sin
vanliga röst; »som jag redan sagt, krokodilerna äro
delade i tre slägten: krokodiler, gavialer och alligatorer.
Det är baron Cuvier, som uppställt denna teori och
han stöder den mer på hufvudets skapnad och
tändernas ställning, än på någon verklig olikhet i
utseende och egenheter hos dessa djur. Krokodilerna
hafva långa, spetsiga, smala nosar, och på hvardera
sidan af den nedra käken en stor tand, som, då
munnen tillslutes, passar in i en fördjupning i den
öfre käken. Dessa äro de rätta krokodilerna, säger
M. Cuvier. Gavialerna hafva också långa, spetsiga,
nosar, men deras tänder äro jemna och sitta
midtför hvarandra. Alligatorerna deremot hafva breda,
gäddformiga hufvuden, med ganska ojemna tänder och
en stor tand på hvardera sidan i den nedra käken,
som, då munnen tillslutes, passar, icke i en fördjupning, 
som på krokodilen, utan i ett hål eller ett rör
i den öfra käken. Sådan är M. Cuviers beskrifning,
hvilken han har all möda i verlden att påpeka och
bevisa. Han kunde, enligt min tanke, gerna sparat
sig besväret, ty det finnes i verkligheten så få
varieteter af dessa djur, att de kunnat behandlas med
mera enkelhet, betraktade såsom arter af slägtet
»Crocodilus».

»Af de verkliga krokodilerna äro fem arter kända.
Fyra af dessa finnas i de afrikanska floderna och
den femte lefver i Vestindien och södra Amerika.
Gavialen finnes i Asien, särdeles i Ganges och
andra indiska floder, och utgör dessa trakters
krokodil. Alligatorn hör till Amerika, der han finnes i
stor mängd, både i norra och södra Amerika. I de
spanska besittningarna kallas han kajman, och man 
känner två arter deraf, nämligen glasögonkajmanen
från Guiana och alligatorn från Mississippi. Då de
stora floderna i södra Amerika blifva riktigt
undersökta, komma utan tvifvel flera arter än dessa i
dagen. Jag har hört att i sjön Valentia i Venezuela
skall finnas en art, gom skiljer sig från de båda
amerikanska arterna jag redan nämnt. Den är mindre 
än de andra, och mycket eftersökt af indianerna
för sitt kött, hvilket de äta och anse som en läckerhet. 
Det är också ganska möjligt att nya, okända
krokodilarter kunna upptäckas i Afrika och på
öarne i Indiska hafvet.

»Nu tror jag att det är en allmänt känd sak,
att dessa varieteter af krokodiler öfverensstämma i
egenheter och skilja sig endast i sådant som beror
af olika klimat, föda eller andra omständigheter.
Hvad jag kommer att berätta er om alligatorerna.
kan i allmänhet gälla för alla deras fjälliga kusiner.
I kännen till alligatorns färg, ofvantill mörkbrun
och under smutsaktigt gulhvit. I veten att han
öfverallt är betäckt med fjäll och I hafven äfven sett
att dessa fjäll resa sig upp på ryggen likt små
pyramider, samt att en rad af fjäll utmed öfre kanten
af stjerten gifva den ett såglikt utseende. I hafven
märkt att stjerten är platt, och icke lik
bäfverns stjert, hvilken är hoptryckt horizontelt. I
veten att benen äro korta och mycket muskulösa, att
framfötterna hafva fem tår, förenade medelst en
tunn hinna, och bakfötterna fyra mycket längre tår,
förenade genom en tjockare hinna. I hafven sett att
djurets hufvud nästan liknar en gäddas, att näsborrarne 
sitta nära i slutet af nosen, att ögonen äro
utstående och att öronen sitta tätt bakom dem. Ögonen 
hafva mörka pupiller med en citronfärgad iris;
pupillerna äro icke runda, som på menniskans ögon, 
utan hafva en oval form, nästan liknande ögonen
på en get.

»Allt detta kunnen I observera genom alt
betrakta en alligator. Men det finnes något angående
djurets skapnad, som I vid första påseendet kanske
icke upptäcken. Som I veten, är djurets gap öppet
långt bakåt, till och med bakom öronen, der käkarne
äro förenade med hvarandra. Detta är en egen
skapnad, som gör att då alligatorn öppnar sin mun,
böjes halsen något uppåt, så att det ser ut som om
djuret rörde den öfra, i stället för den nedra käken.»

»Jag har ofta hört att han gör så,» anmärkte
François.

»Många hafva trott så och sagt så, ända sedan
Herodotus, hvilken först dref denna orimliga sats.
Det är likväl icke så. Det är den nedra käken som
rör sig, liksom hos andra ryggradsdjur; men den
egenhet jag nyss beskrifvit, leder till misstaget, som
blifvit gjordt af mindre noggranna betraktare. Det
finnes äfven en annan sak, som är värd att anmärka.
Alligatorns öron äro försedda med ett par klaffar,
hvilka han tillsluter i samma ögonblick han går
under vattnet. Näsborrarne äro äfven försedda med
luckor, hvilka han kan tillsluta efter behag. Hans
ryggrad är äfven besynnerlig; ryggbenen äro så
förenade med hvarandra, att han icke kan vända sig
utan att med kroppen bilda en cirkel. Han kan
endast helt litet röra hufvudet åt ena eller andra
sidan, och detta är en ganska lycklig omständighet,
om icke för honom sjelf, åtminstone för hans fiender.
Kunde han vända sig lätt eller slingra sig som
ormarne göra, skulle han vara ett af de farligaste
djur man kunde påträffa. Alligatorns långa kropp,
i förening med de korta benen och omöjligheten för
honom att göra hastiga vändningar, gör honom till
en lätt motståndare på land, förutsatt att man icke


kommer för nära hans stora käkar eller inom den
cirkel han kan bilda med sin starka stjert. Denna
är djurets bästa vapen, så till anfall som till försvar,
och som stjerten icke är försedd med ryggben, kan
han bruka den med sådan styrka, att han med ett
enda slag deraf kan döda en man. Många af
alligatorns egenheter äro er bekanta, såsom huru
honan lägger ägg, stora som gåsägg, och begrafver
dem i sanden, der de utkläckas af solens hetta. Men
stundom kan hon icke finna en sandbank, passande
derför. Vid sådana tillfällen bildar hon en rund och
platt hög af dyjord, blandad med gräs och qvistar.
Härpå nedlägger hon ett hvarf ägg och öfvertäcker
dem flera tum högt med dy och gräs. Derpå lägger
hon åter ett hvarf med ägg, betäcker dem med dy
och fortsätter så till dess hon lagt hela kullen,
hvilken ofta kan belöpa sig till nära tvåhundra ägg, af
en smutsaktig grönhvit färg. Till slutet öfvertäcker
hon alltsammans med jord och slätar denna med
stjerten, tills högen får utseende af en jordugn eller
ett bäfverbo. Allt detta arbete gör hon sig för att skydda
sina ägg för tvättbjörnar och sköldpaddor, såväl som
gamar och andra foglar, hvilka äta dem med
begärlighet. För att skydda dem för dessa fiender,
uppehåller hon sig nära intill der hon lagt äggen,
medan de äro under kläckning. Då ungarne blifvit
utkläckta, är det modrens första omsorg att föra dem
ut i vattnet, der de äro fria från dessa faror. Detta
synes också vara ungarnes första instinkt, ty så snart
de lemnat sina skal, löpa de till vattnet, eller följa
modren, då många af dem krypa upp på hennes rygg.»

»Men, broder,» afbröt François, »är det sannt att
de gamla hanarne äta sina egna ungar?»

»Så ohyggligt det låter, så är det likväl sannt,
Francois; jag har sjelf sett det.»

»Och jag också, flera, gånger,» sade Basil.


»Modrens första omsorg ar att föra ungarna i
vattnet, der hon äfven lättare kan gömma dem för
deras onaturliga fader; men oaktadt all hennes
försiktighet, falla många af dem offer, både för de gamla
alligatorerna och de större sköldpaddorna och
foglarne. Så snart ungarna kommit till litet förstånd,
om jag så må säga, undgå de sina glupska fäder
och onklar, ty de äro snabbare i sina rörelser och kunna
hålla sig utom omfånget för deras stora käkar och
stjertar. Jag har ofta sett små alligatorer rida på
ryggen af de stora, väl vetande att de senare icke
kunde nå dem i denna ställning.»

»Alligatorerna tyckas äta hvad helst som
kommer i deras väg,» anmärkte François.

»De äro icke mycket nogräknade 1 detta fall
Fisk är deras älsklingsföda, tror jag, men de äta
äfven hvad slags djur på land, som de kunna döda,
och det tros att de tycka mest om dem i förruttnadt
tillstånd. Detta är dock tvifvelaktigt. Man vet att
de hafva dödat stora djur i vattnet och lemnat dem
på sjöbottnen några dagar; men detta kunde hafva
händt emedan de icke varit hungriga och velat för
tillfället gömma rofvet till dess de skulle få aptit.
Matsmältningen hos dem, likasom hos alla reptiler,
föregår ganska långsamt, derföre behöfva de ej så
mycken föda som djur med varmt blod, däggdjur
och foglar. Alligatorerna gräfva ned sig i gyttjan
och ligga sofvande under hela vintern utan föda.»

»Du säger att fisk är deras älsklingsföda,
Lucien,» sade Basil; »men jag tror att de tycka mera
om hundar, än om något annat. Jag har ofta sett dem
komma dit der de hört en hund skälla, för att
uppsluka honom, och jag har sett en alligator taga en
stor hund, som kom simmande öfver Oxbayen, och
draga ned honom, lika lätt som en flundra skulle
tagit en fluga. Hunden kom aldrig upp.»

»Det är ganska sannt,» återtog Lucien, »att de
äta hundar, lika så väl som de äta andra djur, men
om de särskildt tycka om dem eller icke, är en punkt
hvari naturforskarne äro af olika mening. Det är
sannt, att de nalkas sådana ställen der de höra
hundskall, men somliga säga att det härleder sig deraf,
att hundarnes tjut så mycket liknar lätet från deras
egna ungar, och att det är dem de söka.»

»Men jag har sett både hanar och honor gå mot
hundar.»

»Just så. Hanarne gå för att sluka upp
ungarna, som de tro sig höra, och honorna följa för att
försvara dem. Stora strider äro ofta å bane emellan
hanar och honor af just denna orsak.»

»Men huru kommer det till, Lucien,» frågade
François, »att de kunna fånga fisk, som tyckes vara
så mycket snabbare än de?»

»Ganska få slag af fiskar äro snabbare än
alligatorn, som med tillhjelp af sina simfötter och i
synnerhet sin flata stjert — hvilken gör samma tjenst
som en akteråra eller ett roder — kan röra sig
i vattnet lika snabbt som de flesta fjälliga
varelser. Det är dock icke genom att jaga utan genom
list, som alligatorn försäkrar sig om en fisk för sin
mage.»

»Genom hvilken list?»

»I hafven ju ofta sett en alligator flyta på
vattenytan, med kroppen böjd i en halfcirkel och utan att
röra en lem?»

»Ja, ja, jag har sett det många gånger.»

»Välan, om I då haden kunnat se under
vattnet, så skullen I varseblifvit en fisk någonstädes på
den konvexa sidan af halfcirkeln. Fisken ligger
utan tvifvel och spanar på vattenytan efter rof,
såsom flugor eller majbaggar, som han kan komma
öfver. Sysselsatt dermed ser han icke den stora,
mörka massa, som sakta glider emot honom och
icke ser farlig ut, ty alligatorns hufvud är då vändt
från det tillämnade offret. Fastän han ser ut som
om han sof, vet alligatorn ganska väl hvad han
ämnar göra. Han flyter tyst framåt, till dess han fått
fisken inom den krets han kan nå med sin stjert,
hvilken han hela tiden håller böjd som en båge.
Då tager han säkert mått och slår det intet ondt
anande offret ett slag, som genast dödar det, och
stundom kastar det direkte in i hans gap, stundom
slänger det flera fot ur vattnet.

»På land slår alligatorn sitt byte på samma
sätt. Då han gifver slaget, har han hufvudet vändt
mot stjerten, så att kroppen bildar en halfcirkel. 
Skulle rofvet icke dödas genom slaget af stjerten, 
kastas det rakt in i odjurets gap, der det är
säkert att finna sin död i en handvändning.»

»Men, broder,» frågade Basil, »hvarföre äta
alligatorerna stenar och sådana ämnen? Jag har sett en,
som blef öppnad, och hans mage var nära till en
fjerdedel full af stenar, stora som min knytnäfve,
och stycken af qvistar och glas. Det såg ut som
om de legat der en ganska lång tid, ty kanterna
voro afnötta. Detta kan jag icke förstå.»

»Det är icke underligt, ty större naturforskare
än vi äro okunniga om skälet härtill. Somliga tro
att det är af samma orsak som foglar och andra djur
svälja grus och jord, nämligen för att underlätta
matsmältningen. Andra hafva påstått att det är för att
fylla magen, så att reptilen må kunna uthärda sin
långa fasta under vinterdvalan. Detta sista skäl
anser jag dock vara orimligt och endast hänförligt till
fablerna. För min del tror jag att det skräp,
man vanligen påträffar i alligatorns mage, är ditkommet 
utan afsigt, slukadt tid efter annan af misstag
eller tillsammans med rofvet, ty hans smakorganer 
äro långt ifrån fina och han sväljer hvad helst
som kastas i vattnet, om det än vore en butelj.
Dessa ämnen qvarstanna naturligtvis i hans mage,
samla sig kanske under hela hans lifstid, och som
hans mage, liksom de flesta reptilers, är ganska stark,
göra de honom liten eller ingen skada. Vi få icke
betrakta en aliigators mage, icke heller någon af
hans organer, på samma sätt som en menniskas. Om
vår hjerna svårt skadas, så dö vi; men en aliigators
hjerna kan borttagas helt och hållet, äfven på det
mest våldsamma sätt, och djuret skall kräla och
lefva flera dagar derefter. Man vet tillfällen, då
alligatorn fått sin hjerna bortskjuten och ändå flera
timmar derefter varit färdig att anfalla hvem helst
som nalkats honom. Hans hjerna, i likhet med
alla reptilers, är ytterligt liten, hvilket bevisar att
han tillhör en lägre grad i skapelsen än foglar och
däggande djur.»

»Men, Lucien, du säger oss att egenskaperna hos
krokodilarterna äro lika, eller nästan lika; hur
kommer det då till att, som det påstås, den afrikanska
krokodilen är så mycket fruktansvärdare och ofta
anfaller och uppslukar innevånarne vid Senegal och
öfra Nilen? Våra alligatorer äro icke så. Det är
sannt att de stundom bita benen af våra negrer, och
vi hafva också hört omtalas att åtskilliga gossar
blifvit dödade af dem; men det var genom vårdslöshet
som de råkade ut för dessa djur. Om de lemnas
för sig sjelfva, anfalla de ingen. Vi, till exempel,
frukta ju icke det minsta att nalkas dem, med endast
en käpp i handen.»

»Det är emedan vi veta att de äro för oviga
på land, att komma åt oss, då vi lätt kunna
hoppa utom omkretsen af deras stjertar och käkar.
Men hvad skulle du tycka om att nu simma öfver denna
bay? Jag är öfvertygad om att du icke vågar
försöka det.»

»För ingen del, deri har du fullkomligt rätt.»

»Och om du gjorde det, skulle du, med all
säkerhet, blifva anfallen, innan du hunne den motsatta
stranden. Men våra alligatorer äro icke nu hvad de
voro för hundrade år tillbaka. Vi känna genom de
säkraste källor, att de då voro mycket mera
fruktansvärda och farliga samt ofta utan anledning
anföllo menniskor. De hafva blifvit rädda för oss,
emedan de veta att vi äro farliga för dem, och de
kunna lätt skilja oss från andra varelser, genom vår
upprätta form och skapnad. Tänk efter huru de
blifvit jagade af menniskor, under vurmen för
alligatorskinn, och tänk huru många af dem ännu
dödas för deras fett! Det är då helt naturligt att
de skola frukta oss, och I kunnen gifva akt på att
de äro mycket mera rädda i närheten af plantager
och nybyggen, än i de vilda trakterna. Jag
betviflar icke, och jag har äfven hört berättas, att det
finnes trakter i de stora morasen, der de ännu äro
ganska farliga att nalkas. De som påstå att den
afrikanska krokodilen är mera fruktansvärd, draga icke
sina slutsatser från fakta. Kajmanerna i södra
Amerika — och dessa äro alligatorer — äro lika så
fruktansvärda som krokodilerna. Jag har läst många
beskrifningar om att de anfallit infödingarne i Guyana
och Brasilien, och slukat dem också. Mycket
deraf är utan tvifvel osannt; men det finnes
några väl bestyrkta berättelser af detta slag, och jag
har hört en, om hvars sanning jag är öfvertygad.
Jag skall berätta densamma, om I så önsken, fastän
den är ganska ryslig och mycket sorglig, och jag
skulle gerna önska att den icke vore sann.»

»Ack! berätta, berätta den för oss!» utropade
François. »Vi kunna tåla att höra derpå; hvarken
Basil eller jag hafva svaga nerver, eller hur, Basil?»

»Nej,» svarade Basil. »Jag tror att vi kunna stå
oss, François. Gå på du, Lucien!»

»Nå väl då,» sade Lucien, »jag skall omtala
händelsen, efter som berättelsen icke är lång och
således ej kan hinna trötta er.»




IX. Indianskan och kajmanen.

»Det finne kanske ingen del af Amerika, der
alligatorerna äro så stora och så fruktansvärda, som
i Magdalena eller de andra stora floderna, som falla ut
deri. Dessa floder flyta genom ett lågt land i
tropikerna; der är det hetaste och följaktligen mest
passande klimat för utvecklingen af de stora
reptilerna. Den sorglösa karakteren hos infödingarne,
till hälften indianer, till hälften spaniorer, hindra
dem att anfalla och döda dessa djur med den
energie, infödingarne i vårt land utveckla. Följden
är att dessa djur å sin sida mindre frukta
menniskan och ofta göra henne till sitt rof.
Magdalenaalligatorn eller kajmanen, som han der kallas, dödar
ofta infödingar, som genom en olycklig händelse
råkat falla i de vatten der han vistas. Det händer
icke sällan att båtmän (bogadores), som i sina bogas
eller flata båtar befara floden Magdalena, falla
öfverbord och blifva kajmanens byte, liksom ofta seglare
på oceanen blifva hajens offer. Dessa båtmän
medföra stundom bössor för att skjuta kajmaner, men
endast få dödas på detta sätt, emedan båtmännen äro
för mycket sysselsatta med att manövrera sina
fiskarbåtar; och dessutom är det en ganska svår sak att
döda en alligator med ett skott. Man kan endast
göra det genom att skicka honom en kula i ögat, 
ty den öfriga delen af kroppen är ogenomtränglig,
till och med för en muskötkula. Att träffa ögat
erfordrar naturligtvis säkert sigte och ett godt tillfälle,
då djuret ligger stilla på stranden eller på vattnet.
På land kan man skjuta en kajman i den mjuka
elastiska huden bakom framskuldran, men detta är ett
ganska osäkert sätt att döda honom, och man
misslyckas ganska ofta. Innevånarne vid Magdalena fånga
stundom kajmaner med lassos, och efter att hafva
släpat dem upp på stranden, nedhugga de dem med
yxor och spjut. Detta oaktadt öfversvämma kajmaner
floderna och störas sällan af innebyggarne, utom vid
sådana tillfällen då någon förskräcklig händelse
inträffat, när något olyckligt offer blifvit uppsnappadt
af dem, slitet i stycken och uppätet. Då vaknar
folket upp ur sin vanliga känslolöshet, af
deltagande för grannens olycka; man kommer tillsammans
och dödar ett stort antal af dessa farliga reptiler. Den
berättelse jag lofvat eder skildrar en händelse af
detta slag.

»En vaquero (herde) bodde vid Magdalena,
några mil ofvanom staden nya Cartagena. Hans
palmbetäckta rancho eller hydda stod ett litet stycke från
stranden af floden, vid ett ställe der den var mycket
besökt af kajmaner, ty trakten deromkring var
vild och glest bebygd. Vaqueron hade hustru och
ett barn — en dotter — som var omkring sex eller
sju år gammal, och som hon var en liten vacker
flicka och enda barnet, är det naturligt att
föräldrarne älskade henne outsägligt.


»Vaqueron var ofta borta från hemmet, ty
vården om boskapen förde honom långt bort i
skogarne. Hans hustru tänkte icke på att hon var
lemnad allena; hon var en indiansk qvinna och van vid
faror, som skulle förfärat de qvinnor, hvilka lefva i
stora städer.

»En dag, då hennes man som vanligt var
frånvarande för att efterse sin boskap, tog hans hustru
några kläder med sig till flodstranden, för att tvätta
dem. Floden var det enda vatten som fanns nära
rancho'n, och genom att föra kläderna med sig,
besparade hon sig besväret att bära vattnet ett godt
stycke; dessutom fanns vid stranden en bred, slät sten,
på hvilken hon brukade klappa sin tvätt. Hennes
lilla flicka följde henne, bärande ett af klädbyltena.

»Då de kommo fram till stället, fyllde qvinnan
sina kärl med vatten och började sitt arbete, under
det barnet, som icke hade något annat att sysselsätta
sig med, började plocka några mogna guavas på ett
träd, som växte utmed stranden och sköt ut något
öfver vattnet. Under det modren sålunda var
sysselsatt, spratt hon häftigt till vid ett vildt skri och ett
plumsande, som hördes nästan på samma gång, och
seende sig om, såg hon sitt barn sjunka ner i
vattnet. I samma ögonblick märkte hon ett
förskräckligt föremål — en stor kajman — som närmade sig
stället. Uppfyld af fasa, släppte qvinnan kläderna
och rusade till stranden. Hon tvekade icke ett
ögonblick, utan hoppade i vattnet, hvilket räckte
henne upp till halsen. I detta ögonblick kom
barnet åter upp på vattenytan. Modren fattade det i
armarna och höll på att lyfta det öfver vattnet, då
kajmanen kom rusande framåt med öppet gap, grep
om den lilla flickans ben och, med ett hugg af sina
starka käkar, skilde dem från kroppen. Den lilla
flickan skrek ånyo, men det var hennes sista skrik.
Då modren arbetat sig till stranden och lagt den
stympade kroppen på marken, hade barnet upphört
att andas.

»För några ögonblick satt den förkrossade
modren och stirrade på de ännu skälfvande
qvarlefvorna af barnet. Emellanåt böjde hon sig ned och
kysste de bleknade läpparne. Hon gret icke: jag har
förut sagt att hon var en indianska. De bära sig
icke åt som de hvita; men huru som helst, var
hennes sorg för djup att tillåta henne att gråta. Hon
skrek icke, hon ropade icke på hjelp; det skulle
också nu hafva tjenat till intet. Det var för sent.
Hon visaste att ingen enda menniska fanns i
närheten — ingen enda på flera mils omkrets. Då hon
lyftade ögonen från det stympade liket, var det
endast för att låta dem hvila på det mörka vattnet;
och der, under skuggan af guavaträdets grenar, samm
den förskräckliga reptilen fram och tillbaka! Han
hade sväljt en munsbit och längtade begärligt efter
mera.

»Qvinnans drag förrådde att blandadt uttryck
af sorg och hämnd. Plötsligt syntes hon fattad af
en tanke — ett hastigt beslut. Hon reste sig, och
kastande en blick först på den döda kroppen och
sedan på kajmanen, skyndade hon till huset. Om
få minuter kom hon tillbaka, förande med sig ett
långt spjut. Det var hennes mans jagtspjut, ofta
brukadt af honom i strider mot den brasilianska
tigern och andra skogens fruktansvärda djur. Hon
hade också med sig åtskilliga andra saker — en
lasso, några pita-rep och ett par knifvar.

»Kommen till stranden, såg hon sig ängsligt
omkring. Kajmanen var ännu der. Hon vände sig
om och stod för ett ögonblick liksom begrundande
livad hon skulle göra. Hennes beslut var snart
fattadt; hon lutade sig framåt och stötte spjutet
längsigenom lemningarne af sitt barns kropp! Det var
en fasansfull handling, men känslan af hämnd var
obeveklig inom henne. Derefter fattade hon
spetsen af spjutet, nu röd af blod, satte knifvarne
längsefter densamma, så att de skulle tjena till
hullingar, och band dem stadigt fast med pitarepet.
Tätt intill dem framsköt hon den stympade kroppen
och gjorde en snara af lassons ena ända, som hon
starkt drog till om spjutskaftet. Den andra ändan
fastgjorde hon vid stammen af guavaträdet, ty hon
visste ganska väl att hennes egen styrka blott föga
skulle förslå mot ett sådant odjur som kajmanen.

»När allt var färdigt, vägde hon spjutet i handen
och kastade det med kroppen och allt i vattnet.
Derpå fattade hon om repet med handen och gömde sig
bakom buskarne, för att afvakta utgången.

»Hon behöfde icke vänta länge. Reptilen,
törstande efter mera blod, såg den lockande munsbiten,
och störtande framåt, grep han den med sitt
ofantliga gap och krossade den i detsamma. Qvinnan 
förblef orörlig, afbidande sin tid.

»Kajmaner tugga icke sin föda; deras tänder
äro icke skapade dertill. De äro endast gjorda art
hugga med, och tungan, hvilken de icke kunna sträcka
ut, tjenar endast till att medverka vid sväljningen.
Inom få ögonblick hade kroppen försvunnit ned i
odjurets rymliga strupe. Då hon såg detta, sprang
qvinnan hastigt upp och ryckte våldsamt på repet.
Kasta ögonblick underrättade henne ett vildt skrik
att hon lyckats i sitt företag. Hullingarne hade
fastnat och kajmanen var tillfångatagen!

»Då han kände sig fängslad, dök den ofantliga
reptilen till bottnen, reste sig åter med ett starkt
vrålande och piskade vattnet till skum, under det
blodet rann från hans käkar och näsborrar. Han
rusade från ett ställe till ett annat, alltid häftigt
tillbakahållen af den starka råhjortshudlasson, som kom
trädet att skaka vid hans starka ryckningar. På
sådant sätt fortfor han en lång stund; men hans rörelser
blefvo mattare och svagare, och till slut låg han
orörlig på vattnet. Under hela denna scen satt
modren på flodstranden, stundom i djup, tyst förtviflan, 
under det att hennes ansigte emellanåt klarnade upp
i ett hämndfullt uttryck, då hon kastade sina blickar
på rofdjuret, som frånröfvat henne barnet.

»Slutligen väcktes hon ur sin tankfullhet genom
galopperandet af en häst. Hon såg sig omkring.
Det var hennes make!

»Den sorgliga tilldragelsen var snart omtalad
och kort derefter kungjord för dem som bodde
närmast derintill. Sorgen var allmän, och deltagandet,
som sedan följde derpå, blef orsaken till en allmän 
resning i grannskapet, så att under flera dagar
derefter fördes ett utrotningskrig emot kajmanerne.

»Bröder,» sade Lucien till slut, »detta är en sann
berättelse, och det är endast ett eller två år sedan
den sorgliga händelsen egde rum.»

»Och en sorglig händelse var det!» utropade
Basil med rörelse. »Dunder och blixt! det kommer
mig att hata dessa odjur. Jag känner mig just nu
vilja skjuta på ett; dessutom behöfver jag en tand
till ett kruthorn.» Med dessa ord tog han sin
reffelbössa och steg ut till kanten af vattnet. Ingen af
alligatorerna syntes nu inom skotthåll, fastän man
såg dussintals af dem röra sig i bayen.

»Håll, broder!» ropade François. »Vänta litet,
så skall jag laga att de komma tillräckligt nära.
Ställ dig i bakhåll, medan jag lockar på dem.»

En af François' egenskaper var en ovanlig
skicklighet i härmningskonsten. Han kunde efterhärma
allt, från tuppens galande till tjurens bölande, och
så naturligt att djuren sjelfva blefvo bedragna.
Springande nedåt stranden, hukade han sig ned bakom
några yuccabuskar och började skrika och skälla
likt en ung valp. Basil gömde sig också bland
buskarne.

Inom några sekunder syntes flera alligatorer simma
öfver bayen, kommande från alla sidor på en gång.

Det dröjde icke länge innan de upphunno stranden,
der François låg gömd. Främst bland dem alla var
en stor hane, som räckte upp sin nos och krälade upp
ur vattnet. Han räknade utan tvifvel på att göra sig
ett godt mål, men var dömd att misslyckas, och värre
än det, ty en skarp smäll från Basils bössa ljöd i
luften och den fruktansvärda reptilen rullade omkring
i gyttjan. Efter att hafva ryckt på sig en stund, låg
han orörlig. Han var fullkomligt död, ty den väl
riktade bössan hade skickat en kula rätt igenom
djurets öga.

Basil och François kommo nu fram från sina
gömställen. De ville icke förstöra sin ammunition
genom att skjuta någon mera, och då de öfriga
alligatorerna varseblefvo dem, summo de bort fortare än
de hade kommit. Med tillhjelp af Luciens handyxa
blefvo de största tänderna huggna ur käkarne på det
dödade djuret, och det ohyggliga kadavret lemnades
der det låg, till föda åt vargar och gamar, eller
några andra djur, som behagade deraf göra sig en
måltid.

Sedan de kokat sig kaffe och tillredt vildbrádssteken 
till aftonmåltiden, utbredde våra äfventyrare
sina buffelmantlar inuti tältet och gingo till hvila
för natten.

Nästa morgon voro de uppe vid daggryningen,
och efter en dugtig frukost sadlade de sina hästar
och började åter sin resa.



X. Silkesmaskens föda.

Efter att hafva lemnat krokodilbayen, reste våra
unga jägare rakt åt vestern öfver Opelousas' prairier. 
På dessa stora slätter väntade de icke att träffa
någon buffel. Bisonoxarne hade för länge sedan 
öfvergifvit betesmarkerna i Opelousas och begifvit
sig långt åt vestern. I deras ställe ströfvade öfver
dessa slätter långhornig boskap till tusental, som,
fastän vild nog, likväl hade sin egare och var märkt
och vallad af ridande herdar. På Opelousas' prairier
funnos hvita nybyggare, men våra äfventyrare ville
icke vika af från sin väg för att besöka dem.
Deras afsigt var att gå långt framåt, och de ville för
ingen del förlora tiden.

De passerade flera bayer och floder, af hvilka
de flesta gingo söderut och utföllo i mexikanska
viken. De vadade genom de grunda vattendragen,
och sådana som voro för djupa att vada öfver, läto de
sina hästar simma öfver med dem. De fruktade
dervid ingenting, ty deras hästar, så väl som
mulåsnan Jeannette och hunden Marengo, voro alla vana
att simma som fiskar.

Efter många dagars resa uppnådde de stranden
af floden Sabina, som skiljer Louisiana från Texas,
hvilket då tillhörde mexikanska området. Landets
utseende var här mycket olika med större delen af
det de förut tågat igenom. Det var mera backigt
och högländt, och vegetationen var helt och hållet
förändrad. Den stora, mörka cypressen hade
försvunnit, och tallar funnos mera talrikt. Skogarna
voro ljusare och glesare.

Sabina hade stigit något öfver sina bräddar, men de
summo öfver denna, likasom de hade gjort öfver
andra floder, och stannade för att slå läger på flodens
vestra strand. Det var ännu endast litet efter
middagen, men som de under simmandet hade fått sina
saker våta, beslöto de att stanna vid floden under
det återstående af dagen. De slogo sig ned på en
öppen plats, midt i en lund af låga träd. Der
funnos många öppna platser, ty träden stodo långt ifrån
hvarandra, och lunden liknade ganska mycket en 
öfvergifven trädgård. Här och der höjde en stor
magnolia sin kägelformiga topp högt öfver de andra
träden, och en högstammig sådan, utan löf eller
grenar, syntes på något afstånd, stående likt ett
gammalt förfallet torn.

Marken var betäckt med blommor af mänga slag.
Der funnos blå lupiner, gyllene solrosor, malvas,
purpurröda monardas, blommor af bomullsrosen, fem
tum i diameter, blommande vinrankor och
krypväxter, som slingrade sig omkring träden eller sträckte
sig genom bladverket från den ena grenen till denandra,
vindrufvan, med sina hvita klasar, och
racoondrufvan, hvars ljufva vällukt uppfyllde luften; men det
skönaste af allt var dock den storblommiga
bignonian, hvars trumpetlika blomkronor öfvertäckte
bladverket och utvecklade en bred yta af glänsande
skarlakan.

Midt ibland dessa blommor slogo sig våra
jägare ned, fastbundo sina djur och satte upp sitt tält
som vanligt.

Solen sken klart och de började att utbreda
sina våta mantlar och täcken.

»Det förefaller mig,» sade Lucien, sedan de
slutat sina anordningar, »som om vi befunne oss på ett
ställe, der en gammal indiansk stad fordom stått!»

»Hvarför tror du det?» frågade Basil.

»Jag ser det af dessa skräphögar här, som äro
betäckta med ogräs och törne. Det är indianska
grafvar eller pålar af murkna stockar, der hus
fordom stått. Jag kan se det af träden också. Sen er
omkring! finnen I ingenting märkvärdigt med dessa
träd?»

»Ingenting,» svarade Basil och François på en
gång. »Ingenting, utom att de för det mesta äro
små och låga.»

»Upptäcken I icke något besynnerligt i
trädslagen?»

»Nej,» sade Basil. »Jag tror att jag har sett
dem alla förut. Här ser jag mulbärsträdet och svarta
valnöten, chicasawplommon och pawpaws, osageorangen 
och hvita valnöten, pekans och sockerärtträdet.
Jag ser inga flera, utom vinrankan och dessa stora
magnolier. Jag har sett alla dessa träd förut.»

»Ja,» återtog Lucien, »men har du någonsin sett
dem alla växa på samma ställe, som här?»

»Ah! det var en annan sak, det tror jag icke.»

»Det är just af denna orsak,» fortfor Lucien,
som jag drager den slutsats, att detta ställe en
gång varit bebodt af indianer.»

»Men, broder Lucien,» afbröt François, »jag har
aldrig hört att indianerna i dessa trakter hade
sådana kolonier, som denna måste hafva varit. Denna
låga skog sträcker sig utmed floden flera mil. De
måste hafva haft en ansenlig del att odla.»

»Jag tror,» återtog Lucien, »att de indianer, som
för närvarande bebo dessa trakter, icke planterat
dessa träd. Det liknar mera en koloni från den
gamla stammen Natchez' tid.»

»Natchez! Det är ju namnet på en stad vid
Mississippi; jag trodde icke att det fanns indianer af
samma namn.»

»Det finnes det icke heller nu, men en gång fanns
det en ganska mäktig stam med detta namn, hvilken
innehade hela Louisianas område. Det påstås att
de, så väl som mexikanerna och peruanerna, hade
gjort stora framsteg i civilisation och kände till huru
kläder skulle väfvas och jorden brukas. Stammen
är nu utdöd.»

»Huru kommer det sig?»

»Det vet ingen. Några af de gamla spanska
författarne säga att de blefvo utrotade af indianerna 
från södra Amerika. Detta är dock mycket otroligt,
liksom det mesta som blifvit skrifvet af dessa
gamla spanska författare, hvilkas böcker mera likna
alster af barn än af tänkande män. Det är mycket
sannolikare att Natchez blefvo besegrade af Creeks
och Chicasaws, hvilka kommo från sydvest af deras
land, och att återstoden af stammen blandades och
sammansmälte med segervinnarne. I min tanke är
det på detta sätt de blifvit utrotade. Hvarföre skulle
icke detta då kunna vara ett af deras gamla nybyggen, 
och dessa träd, som återstå af deras trädgårdar,
kunna icke de varit odlade af dem för sina frukter
och till andra ändamål?»

»Men vi hafva ganska liten nytta af sådana träd,»
anmärkte François.

»Hvad säger du?» rtropade Basil. »Du, François, 
som hvart år äter sådan mängd valnötter,
pecans och röda mulbär också! du, som suger dadlar
likt en pungråtta — har du ingen nytta af dem,
hvad?»

»Det är sannt nog,» medgaf François, »men vi
odla i alla fall icke dessa träd för deras frukter, vi
finna dem växande vilda i skogarne.»

»Emedan,» afbröt Lucien, »vi hafva den förmånen
framför indianerna att idka handel, och således
kunna skaffa oss andra och bättre frukter från alla
delar af verlden. Vi hafva säd också, såsom hvete,
ris och många andra sorter, som de icke hade.
Derföre kunna vi umbära dessa träd. Med indianerna
var det annorlunda. Det är sannt, de hade det
indianska kornet eller majsplantan (Zea maïz), men de,
liksom annat folk, tyckte om omvexling, och dessa
träd förskaffade dem sådan. De indianska stammarne,
hvilka bodde inom tropikerna, hade nog tillfälle till
omvexling. Intet folk, utan handel, kunde vara bättre
försedt med fruktbärande växter och träd, än Natchez 
och andra stammar i södern. Natchez och den
tempererade zonens stammar hade äfven sina träd och
växter, sådana som vi se framför oss, och genom
dem förskaffade de sig både nödig föda och läckra
frukter och drycker. Så gjorde äfven de första
kolonisterna, och många nybyggare i aflägsna trakter
göra sig ännu i dag till nytta dessa rika alster, som
naturen villigt frambringar.»

»Skulle det icke vara roligt, Basil,» sade François, 
vädjande till sin äldre broder, »om Lucien ville
gifva oss en botanisk beskrifning öfver alla dessa
träd, och säga oss hvad de duga till? Han känner
till allt detta.»

»Jo,» svarade Basil, »jag skulle tycka om att få
höra något sådant.»

»Det skall jag med nöje göra,» sade Lucien;
»dock icke en botanisk beskrifning, i enlighet med
den linnéska skolan, emedan den snart skulle trötta
er, utan att mycket öka edert kunskapsförråd. Jag
skall endast omtala hvad jag vet om trädens egenskaper 
och nytta, och jag vill här anmärka, att det icke
finnes ett träd eller en växt, som icke är ämnad till
någon nytta i naturens hushållning. Om botanisterna
hade användt sin tid till att söka upptäcka denna
nytta, i stället att förslösa den med onödiga
klassifikationer, skulle menskligheten haft mera nytta af
deras arbeten.

»Låtom oss nu börja med mulbärsträd et, hvaraf
så många växa häromkring. Om jag för er skulle
berätta allt om detta värdefulla träd, så behöfde jag
dertill minst en dag: men jag vill endast uppehålla
mig vid de fakta som äro af mesta intresse.

»Mulbärsträdet tillhör slägtet morus — ty
under detta namn var det kändt af de gamla
grekerna. Af detta slägte finnas flera välbekanta arter.
Utan tvifvel finnas äfven andra arter, som växa i 
vilda länder och ännu icke äro kända af botanisterna; 
detta kan man äfven säga om andra träd, ty
hvarje dag höra vi talas om nya varieteter, som
upptäckas af företagsamma forskare.

»Först hafva vi således hvita mulbärsträdet
(Morus alba). Det är den förnämsta af de arter som
hittills äro kända. Detta skolen I säkert inse, då jag
säger er att derifrån kommer allt vårt silke, spunnet
af silkesmasken (Bombyx mori). Det kallas hvita
mulbärsträdet, i anledning af färgen på dess frukt,
hvilken likväl icke alltid är hvit, utan stundom
purpurfärgad eller svart. Det skulle blifva ganska svårt
att gifva en noggrann beskrifning på det hvita
mulbärsträdet, ty af detta, liksom af äpple- och päronträdet,
kunna samma frön frambringa olika arter i olika jordmån 
och klimat. Det blir likväl alltid ett litet träd, som
sällan växer öfver fyratio fot i höjd, med tjocka blad
och talrika grenar. Bladen utgöra den vigtigaste
delen af trädet, ty af dem lefva silkesmaskarne, hvilka 
spinna sina fina trådar af en mjölkaktig vätska,
som till sin egenskap liknar saften af kautschuträdet. 
Det är sannt, att silkesmasken kan lefva af
andra arter mulbärsträd, och äfven, fast med svårighet,
på almar, fikonträd, laktuk, beta, endivia och många
slags löf; men det silke som arbetas från dessa blad
är af en underordnad beskaffenhet. Olika arter af
hvita mulbärsträdet frambringa till och med olika
qvaliteter af detta ypperliga ämne.

»Detta träd har andra egenskaper. Dess ved är
fast och tung, — hvarje kubikfot väger fyratiofyra
skålpund. I Frankrike begagnas det mycket till
svarfning, och man gör vinfat deraf, emedan det åt hvitt
vin gifver en fin och angenäm arom. Man begagnar 
dess grenar till spalierer och stängsel omkring
vinrankan, och af barken kan man, genom en
process, hvilken jag icke nu har tid att beskrifva, tillverka 
ett tyg, nästan så fint som silke. Frukten af det
hvita mulbärsträdet, när det växer i varmt klimat, är
mycket god att äta, och man kan deraf göra en
ypperlig sirap.

»Det hvita mulbärsträdet tros först hafva kommit 
från Kina, der det ännu växer vildt. Kineserna
odlade det till föda åt silkesmasken, redan 2700 år
före kristna tidräkningen. Trädet finnes nu i hvarje
civiliseradt land, antingen växande såsom en
prydnadsväxt eller ock odladt till föda åt silkesmasken.

»Den andra arten är det svarta mulbärsträdet
(Morus nigra), så kalladt i anledning af färgen på
dess frukt, hvilken är mörkt purpurröd, nästan svart.
Denna art kom ursprungligen från Persien, men
finnes nu, liksom det hvita mulbärsträdet, i alla
civiliserade länder. Detta träd odlas mera såsom
prydnadsväxt och för den skugga det gifver, än som föda
för silkesmasken, ehuru det på somliga ställen odlas
för detta ändamål, isynnerhet i kallt klimat, der de
andra arterna icke trifvas. Det skiljes lätt från de
andra genom barken, som på det svarta mulbärsträdet 
är mycket gröfre och mörkare. Veden af det
svarta mulbärsträdet är hvarken så fast eller tung
som af det hvita, men den är likväl ganska bastant
och nyttjas i England till tunnband, hjul och äfven
till smärre skepp. I Spanien, Italien och Persien
föredragas löfven af det svarta mulbärsträdet till
föda åt silkesmasken. Bladen ätas också af
nötkreatur, får och getter. Rötterna prepareras till ett
medel att utrota maskar. Frukten har en behaglig
aromatisk smak och ätes både rå och inlagd; cider
försatt med denna frukt är en behaglig dryck.
Grekerna göra ett klart, svagt bränvin af mulbär, och i
Frankrike gör man vin deraf, hvilket dock måste
drickas medan det är färskt, ty det surnar snart.
Frukten är äfven nyttig mot febrar och rheumatism, 
och är mycket eftersökt af foglar och allt slags
fjäderfä, som slukar den med begärlighet.

»Så mycket angående det hvita och svarta
mulbärsträdet; vi komma nu till den tredje arten, det
röda (Morus rubra).

»Der hafven I det röda mulbärsträdet midt för
edra ögon,» fortfor Lucien, pekande på de träd, han
redan angifvit. »Det kallas så efter sin frukt,
hvilken, som I veten, har en mörkröd färg och mycket
liknar röda hallon. Några af dessa träd äro, som I
sen, nära sjuttio fot höga. ehuru trädet vanligtvis
icke når denna höjd. Se på bladen: de äro
hjertformiga, omkring tio tum långa och nästan lika
breda. De hafva en mörkgrön färg, äro grofva, och
till föda åt silkesmasken fullkomligt obrukbara, der
det hvita mulbärsträdet finnes. De skänka likväl en
behaglig skugga, och detta är en af de goda
egenskaperna hos detta vackra träd. Frukten är i min
tanke — och jag hoppas François håller med mig
derom — lika god som de bästa hallon. Hvad veden angår,
användes den mycket vid skeppsdockorna i sydstaterna. 
Den har en blek citronfärg och anses mera
varaktig till pligg och tränaglar, än något annat träd,
med undantag af locustträdet.

»Af det röda mulbärsträdet, så väl som af det hvita
och svarta, finnas flera varieteter, som ansenligt skilja
sig från hvarandra.

»Vi hafva ännu en fjerde art af detta slägte,
nämligen pappersmulbärsträdet (Morus papyrifera).
Detta har dock af botanisterna blifvit afskildt och
anses utgöra ett eget slägte, men det förtjenar ett ord
här, emedan det är ett ganska sällsamt och värdefullt 
träd, eller snarare en stor buske, ty det växer
icke så högt som någotdera af de andra träden.
Det härstammar från Kina, Japan och öarne i Stilla
hafvet; men liksom de öfriga, odlas det som 
prydnadsväxt både i Europa och Amerika. Dess frukt,
som har en skarlakansröd färg, är globformig, icke
aflång som på de andra mullbär-träden; detta är
ett af skälen hvarföre det blifvit ansedt som ett
slägte för sig. Dess löf duga icke till silkesberedning, 
men äro ypperliga som föda för boskap; och
emedan trädet växer hastigt och har stora massor af
löf, påstå somliga att det skulle förslå bättre än
gräs till kreatursfoder och derföre borde odlas till bete.
Jag vet icke om detta har blifvit försökt ännu. Det
intressantaste af pappersmulbärsträdet är dess bark,
hvaraf tillverkas papper både i Kina och Japan.
Det vackra kinesiska papperet, som nyttjas för
gravyrer, tillverkas af denna bark, likaså det fina, hvita
tyg, som bäres af infödingarne på Sällskapsöarne,
och hvilket så mycket förvånade européerna, då de
först sågo det. Det skulle vara intressant att
beskrifva detaljerna vid tillverkningen af så väl detta
tyg som af papperet, men det skulle upptaga alltför 
mycket af vår tid nu.

»Det finnes ett annat trädslag, som ganska mycket 
liknar mulbärsträdet. Det värderas för sin ved,
som frambringar en fin gul färg, känd under namnet 
»gulholts». Det träd som frambringar den bästa
gulholts är Morus tinctoria, som växer i Vestindien
och södra Amerika, men i södra delen af Förenta
Staterna finnes en sämre art deraf, som frambringar
den i handeln tillgängliga oäkta gulholtsen.

»Så mycket angående mulbärsträdet, men jag fruktar, 
bröder, att jag lemnat alltför liten tid att
beskrifva de öfriga.»

»Åh! nog är det tid,» sade Basil; »vi hafva ingenting 
annat att göra. Det är bättre vi lära något af
dig, än att lättjefullt ströfva omkring här, och, på
mitt hedersord, Lucien, du kommer mig att börja
blifva intresserad af botaniken.»


»Det gläder mig,» återtog Lucien, »ty jag anser
det vara en kunskap, som frambringar mycket godt,
icke allenast i anseende till dess nytta i fråga om
konster och handel, utan för den studerandes eget
sinne, ty enligt min tanke har den ett förädlande
inflytande.»

Och Lucien ämnade fortsätta sin beskrifning
öfver träden, då en serie af händelser inträffade,
hvilka gjorde slut på samtalet, åtminstone öfver detta
ämne.

Dessa händelser äro upptecknade i följande
kapitel.




XI. En kedja af förstörelse.

Midt framför tältet och icke långt från detsamma
sträckte sig emellan två träd ett tjockt nät af
vinrankor. Det var ett par stora tupelos, emellan hvilka
vinrankorna slingrade sig från stam till stam, så att
de med sina mörkgröna blad bildade en 
ogenomtränglig mur. Deröfver växte så fullt med blommor, att
bladen nästan voro dolda, och det såg ut som om en
lysande grann matta varit spänd från det ena trädet
till det andra och hängde ned emellan dem.
Blommorna voro af olika färger, somliga hvita och
stjernformade, men största delen utgjordes af bignonians
stora skarlakansröda kalkar.

Under det François lyssnade till sin broders
ord, hade han för en stund haft sina blickar fästade
i denna riktning, som om han beundrat blommorna.
På en gång afbröt han Lucien och utropade:

»Voila! se dit — honungsfoglar!»

Åsynen af honungsfoglar är icke så vanlig i
Amerika, som resande måhända vilja inbilla eder.
Äfven i Mexiko, der detta species är talrikt, får man 

icke se dem hvarje dag, och det kan till och med
hända att man icke alls märker dem, så vida man
ej särskildt söker att upptäcka dem. De äro sådana
små varelser och flyga snabbt som en pil från
blomma till blomma, från träd till träd, att man kan gå
förbi dem utan att se dem, eller ock kanske taga
dem för bin. I Förenta staterna, der endast ett
species hittills blifvit bemärkt, är åsynen af en
honungsfogel ganska sällsynt, och alltid intressant.
Derföre uttryckte François' utrop lika mycken
förvåning som glädje.

»Hvar äro de?» frågade Lucien intresserad och
störtade upp.

»Der,» svarade François, »vid trumpetblommorna.
Jag ser flera, tror jag.»

»Sakta, bröder,» sade Lucien; »nalkens dem
varsamt, så att de icke skrämmas bort — jag önskar
göra några iakttagelser angående dem.»

Med dessa ord gick Lucien försigtigt framåt,
åtföljd af Basil och François.

»Ah», utropade Lucien, under det de kommo
närmare, »nu ser jag en. Det är en Trochilus colubris
Han suger på en bignonia; de tycka mer om dem
än om andra blommor. Se! han har gått upp i
blommans pistill. Ha! nu är han borta igen! Hör huru
han surrar med vingarna som ett stort bi. Det är
derföre han fått namn af »honungsfogel». Se hans hals,
huru den glittrar, alldeles som en rubin!»

»Der är en till!» utropade François; »se uppåt!
Den är icke på långt när så vacker som den första.
Är det en annan art?»

»Nej,» svarade Lucien, »det är honan af samma
slägte, men hennes färg är icke så lysande, och sen I,
hon har icke en sådan der rubinhals.»

»Jag ser inga andra,» sade François efter en
stund.

»Jag tror att de icke äro flera än två,»
anmärkte Lucien, »en hane och en hona. Det är
deras parningstid nu. Utan tvifvel ha de sitt bo här
i närheten.»

»Skola vi försöka att fånga dem?» frågade François.

»Det kunna vi icke göra, då vi icke hafva ett
nät.»

»Jag kan skjuta dem med små hagel.»

»Nej, nej,» sade Lucien, »de minsta hagel skulle
slita dem i stycken. Stundom skjuter man dem med
vallmofrön och stundom med vatten. Men det är
icke att bry sig om; jag vill hellre observera dem
som de äro. Jag önskar att få förvissa mig om en
sak. I som hafven goda ögon, kunnen söka efter boet.
Det bör finnas nära härintill, på någon naken gren,
icke bland qvistar och löf.»

Basil och François började se sig omkring efter
boet, medan Lucien fortfor att bevaka de fina små
varelsernas rörelser. Den »sak», hvarom vår unga
naturforskare önskade förvissa sig, var huruvida
honungsfoglarne äta insekter lika väl som de suga
honung — en sak som blifvit mycket omtvistad bland
ornitologer.

Medan han stod och såg på dem, kom en stor
humla (Apis bombylicus) surrande förbi och satte
sig i en af blommorna. Hennes ben hade knappt
vidrört de glänsande blombladen, förr än den
»rubinhalsade» hanen nedslog derpå och anföll henne likt en
liten furie. Båda kommo tillsammans ut ur blomman, 
i flygten fortsättande deras lilla strid, men
efter en kort kamp vände humlan stjerten till och flög
sin väg, under ett vresigt surrande, utan tvifvel
förorsakadt af vingarnes snabbare rörelser.

Ett rop från François gaf tillkänna att boet var
upptäckt. Det satt i en klyka på en låg gren, men 
var ännu utan ägg, eljest hade icke båda foglarne
varit ute. Boet undersöktes af alla tre, fastän de
icke rubbade det ur sitt läge. Det var bygdt af
fina trådar af den spanska mossan (Tillandsia),
hvarmed det var fastbundet vid grenen, och inuti var det
beklädt med det silkeslika fjunet af sippor. Det
bildade ett halfklot, öppet ofvantill och blott en tum i
diameter. Hela boet var så litet, att hvilken som
helst utom den skarpögde François, van att fånga
foglar och leta nästen, skulle hafva tagit det för att
vara en knöl i barken på trädet.

Alla tre återvände nu för att se på foglarne,
hvilka icke hade sett dem vid boet och ännu
fortforo att flyga fram och åter bland blommorna.
Gossarne smögo sig så nära dem som möjligt, dolda
bakom en massa hängande vinrankor. Lucien var
närmast och hans ansigte var endast några få fot från
de små varelserna, så att han kunde iakttaga hvarje
deras rörelse. Han blef snart tillfredsställd att se
något, som gaf honom den visshet han önskade
erhålla. En svärm af små flugor med blå vingar
ådrog sig hans uppmärksamhet. De flögo bland
blommorna, än hvilande på dem, än fladdrande från den
ena blomman till den andra. Han såg att foglarne
flera gånger slogo ned på dem med öppna näbbar
och nappade dem, då de suto och hvilade sig. Den
frågan var således afgjord — honungsfoglarne voro
insektätare.

Efter en stund flög honan bort till boet,
lemnande hanen ännu bland blommorna.

Gossarnes nyfikenhet var nu tillfredsställd och
de ämnade återvända till tältet, då Lucien hastigt
gjorde en rörelse, hviskande till de andra att hålla
sig tysta. François såg först det föremål, som
föranledt broderns beteende, sedan såg Basil det — och
ett styggt föremål var det!
Ett otäckt djur, som än krälade åt sidan, än
gjorde korta hopp och så gömde sig, kom krypande
bland löfven. Det var ungefär lika stort som en af
foglarne, men mycket olika till utseendet. Dess
kropp bestod af tvänne stycken, sammanlänkade i
midten och öfverallt betäckta med rödbrun ull
eller hår, som stod upprätt likt borst. Det hade tio
långa ben, krokiga och betäckta med hår liksom
kroppen, två böjda klolika antenner eller spröt i
pannan och två bakåt utskjutande horn, så att om
icke djurets skarpa, eldiga ögon varit, skulle man
haft svårt att veta hvilkendera delen som var
hufvudet. Dess rostiga färg, dess fula kropp och
håriga ben, i förening med den genomträngande
blicken, gaf åt detta djur det mest gemena utseende —
något som mer eller mindre tillhör alla af detta
slägte, ty det var ett species af slägtet aranea eller
spindlarne.

»Den hoppande taranteln!» hviskade Lucien till
sina bröder. »Se,» fortfor han, »han smyger sig på
»rubinhalsen»!»

Detta var påtagligt. Steg för steg och hopp
efter hopp nalkades spindeln blomklasarne, der
honungsfogeln för ögonblicket befann sig. Spindelns
ögon voro begärligt fästade på fogeln, och då denna
flög upp från blommorna och sorglöst fladdrade
omkring, smög sig taranteln nära intill, döljande sig
bakom vinrankornas blad eller stänglar. Hvilade
fogeln åter ett ögonblick och tycktes flitigt sysselsatt att
söka föda, då nalkades det lurande djuret ett steg
närmare, antingen genom ett hastigt språng eller ett
qvickt hopp, hvarefter det återigen dolde sig,
afvaktande ett nytt tillfälle. Som fogeln ganska ofta
flyttade sig, måste spindeln ideligen förändra riktning vid
sitt förföljande. Efter en af sina små utflygter
stannade fogeln vid en trumpetblomma, midt framför der
spindeln låg gömd. Fogeln flög icke ned i
blomkalken, utan stannade vid dess brädd, hållande sig
uppe med de surrande vingarne, under det han med
sin långa gripande tunga uppsög honungen. Han
hade knappt ett ögonblick innehaft denna ställning,
då taranteln sprang fram och med sina antenner grep
rundt om hans kropp. Med ett vildt qvitter, liksom
från en fastnad syrsa, flög fogeln upp. Hans vingar
voro ännu fria, och man väntade att han skulle flyga
sin väg med spindeln, som klängt sig fast vid
honom, men det förhöll sig dock icke så. Då han
kommit några fot från blomman, syntes hans flygt
hastigt hämmad, och fastän fogeln ännu höll sig uppe
i luften, flygande än åt ena, än åt andra sidan, var
det tydligt att någonting återhöll honom från att
blifva fri. Vid närmare påseende befanns en fin
silkeslik tråd sträcka sig från träden till den flaxande
fogeln. Det var spindelns tråd, och det var denna
som hindrade hans offer att föra honom bort i luften.

De små vingarne slutade snart att röra sig, och
både fogel och spindel föllo ned till ändan af
tråden, der de för ett ögonblick hängde orörliga.
Gossarne kunde se att fogeln var död och tarantelns
mandibler voro begrafna i hans glänsande hals!

François ville rusa fram för att döda odjuret,
men Lucien, som var en alltför ifrig naturforskare,
för att på detta sätt vilja blifva afbruten i sina
observationer, återhöll sin mera otålige broder, och
alla tre förblefvo stilla som förut.

Taranteln började nu rulla upp sig på sin tråd,
i ändamål att föra sitt rof upp ibland grenarne, der
han hade sitt bo. Gossarne sågo uppåt för att
upptäcka det, och der satt verkligen spindelväfven i ett
skuggigt hörn, utsträckande sina maskor från en stor
liana till stammen af en tupelo, och till denna punkt
skred nu spindeln långsamt med sitt liflösa offer.

Under det de bevakade hans rörelser, drogos
deras blickar till ett glänsande föremål, som rörde
sig utmed den skrofliga barken af lianan. Som
vinträdet var nästan en fot i diameter och hade en djupt
jerngrå färg, afstack detta föremål så mycket
bjertare emot den mörka grunden, ty det var en varelse
med ett lysande skinn. Det var ett species af ödla,
och om någon ödla kunde kallas vacker, så borde
det vara en af detta slag. Men ödlornas ohyggliga,
halfmenskliga skapnad, deras genomträngande blickar,
deras tjufaktiga och rofgiriga natur, och, framför allt,
kännedomen om att bettet hos flera af dem är giftigt,
gör att de snarare blifva föremål för afsky och
fruktan, än för beundran.

Denna ödla var, som vi redan sagt, af den mest
lysande färg. Hela hennes öfre kropp var guldgrön,
glittrande som en smaragd; under buken var hon
grönaktigt hvit. Men denna del af kroppen kunde
man icke se, då djuret låg utmed lianan, utan hela
djuret såg ut att hafva en rent helgrön färg, likväl
med ett märkbart undantag, nämligen halsen. Denna
var tjock som om den varit svullen, hade den
klaraste skarlakansfärg och glänste i solskenet, som om
den varit målad med den grannaste cinober.
Djurets ögon flammade som eld, och likt klart guld glänste
den yttersta ringen, i hvars midt de små pupillerna
gnistrade som diamanter. Dess armar och ben voro
af samma färg som kroppen, och dess greniga fötter 
hade små knölar eller tuberkler vid tåändarne.
Dessa knölar, tillika med den tjocka, hängande halsen, 
betecknade hvilket slägte djuret tillhörde; det
var nämligen en anolius af familjen Iguanidæ, och
det enda species af anolius, som finnes på Förenta
staternas område.

Dessa underrättelser meddelade Lucien sina bröder 
hviskande, under det de betraktade djuret på 
lianan. Basil och François hade förut ofta sett detta
species, och kände det under namn af »gröna ödlan»
eller »kameleonten», hvilka båda namn i dagligt tal
användas för detta djur. Det var icke öfver sex
tum i längd, hvaraf dess långa, likkistformiga
hufvud och dess smidiga, pisklika stjert utgjorde minst
två tredjedelar. Då de först märkte kameleonten gick
han uppför lianan, som något sluttade uppåt
emellan träden. Han såg icke gossarne, eller brydde sig
åtminstone icke om deras närvaro, ty kameleonten är
ett litet modigt djur, som icke fruktar
menniskan. Hittills hade han icke heller sett taranteln,
men som han nu gick framåt, föllo hans ögon på
spindeln, under det denne klättrade upp på sin
silkesstege. Kameleonten stannade ögonblickligt i en
ihopkrupen ställning, och hans färg förändrades
hastigt. Den cinoberröda halsen blef först hvit, sedan
askgrå, och kroppens lysande gröna färg öfvergick
till mörkbrun eller rostfärgad, så att det till slut
blef svårt att urskilja djuret från barken på lianan.
Hade åskådarnes ögon icke redan varit fästade på
djuret, skulle de hafva trott att det alldeles försvunnit.
Efter att ha sutit hopkrupen några sekunder, tycktes
kameleonten hafva uppgjort sin anfallsplan, ty det var
tydligt att han hade för afsigt att anfalla spindeln,
såsom varande hans naturliga föda, liksom flugor
och andra insekter. Kameleonten gled till motsatta
sidan af lianan och gick uppåt, närmande sig
tarantelns näste. Han upphann denna punkt med ett enda
språng, fastän hans rygg var nedåtvänd under det
han klättrade. Detta gick lätt med tillhjelp af
tuberklerna på tårna, hvilka göra ödlor af slägtet
anolius i stånd att gå på lodräta väggar, uppför
glasfönster och utmed de slätaste taklister.

För några ögonblick låg han stilla ihopkrupen,
väntande på spindeln, hvilken, sysselsatt med sina
egna affärer, icke anade att han hade en lurande
fiende så nära sig. Taranteln var utan tvifvel vid
godt lynne i detta ögonblick, och fröjdade sig öfver
utsigten af det kalas han skulle få, då han fört
»rubinhalsen» till sin mörka silkesgrotta. Men det var
bestämdt att han aldrig skulle upphinna denna grotta.
Då han var några tum från dess öppning, sprang
kameleonten ut från grenen, fattade spindeln i sitt
vida gap, och alla tre, ödlan, spindeln och fogeln,
föllo tillsammans ned på marken. Fogeln släpptes i
fallet och skildes sålunda från de andra, mellan
hvilka uppstod en kort strid, ty taranteln kämpade
fruktansvärdt, men han var icke nog stark för denna
motståndare, hvilken inom få ögonblick med sina
starka käkar bitit af hans ben, så att af spindeln
endast återstod en hjelplös och orörlig klump. Nu
fattade kameleonten sitt offer i hufvudet, sänkte sina
skarpa, kägellika tänder deri, och dödade det på
detta sätt.

Det märkvärdigaste var, att i det ögonblick
kameleonten anföll sitt byte, återkommo hans lysande
färger likt en blixt, och han syntes åter med sin
gröna rygg och röda hals, om möjligt mera
glänsande än förut.

Nu började han att släpa spindelns kropp öfver
gräset, synbarligen ämnande sig till en murknad
trädstubbe, till hälften betäckt af vinrankor och törne.
Här var utan tvifvel djurets fristad.

Denna gång försökte icke François att komma
emellan. Han betraktade tarantelns död såsom ett
rättvist straff; dessutom är kameleonten, för sin vackra
färg, sitt lekfulla sätt och sin oskadlighet hvad
menniskan beträffar, i allmänhet omtyckt. François
så väl som hans bröder, hvilka ofta hade sett detta
lilla djur springa ibland löfven och äta flugor och
andra små insekter, hade aldrig sett det utveckla så
mycken grymhet som nu. Emellertid gladde de sig
åt den fasliga tarantelns död, och om det berott på
gossarne, så hade kameleonten fått föra bytet till sin håla
utan att blifva störd. Likväl mötte ett hinder från
annat håll. François, hvars lifliga ögon spelade
omkring, utropade hastigt:

»Se, bröder, se! En skorpionödla!»

Basil och Lucien blickade åt det håll, dit
François pekade, nämligen upp till stammen af ett träd,
som reste sig öfver det ställe der kameleonten kröp.
Omkring tjugu fot från marken var ett mörkt, rundt
hål, synbarligen ett som tillhört en hackspett (Picus
Carolinus). De foglar, som byggt detta näste, hade
emellertid lemnat detsamma, ty nu var det bebodt
af en varelse af ett helt annat slag, en skorpionödla,
hvars röda hufvud och bruna framdel i detta
ögonblick stucko fram ur hålet.

Alla, som rest genom de stora amerikanska
skogarne, hafva sett sådana djur, och en mera
obehaglig syn kan knappast möta ögat. Skorpionödlan,
med sitt röda hufvud och sin olivbruna kropp, ser
faslig ut, men när hon sålunda tittar fram från sin
mörka håla och vänder sitt spetsiga hufvud från
den ena sidan till den andra, under det hennes mörka
ögon blixtra af ett vildt, elakt uttryck, då är det
svårt att upptäcka ett mera vidrigt djur.

Skorpionödlans hufvud var i rörelse, och det
var detta som fästat François' uppmärksamhet. Det
rörde sig från den ena sidan till den andra, med
ögonen på marken nedanför. Djuret beredde sig
synbarligen att gå ut och komma ned, ty
kameleonten, som prasslade bland de vissnade löfven, hade
ådragit sig dess uppmärksamhet.

Hastigt som en blixt syntes hela skorpionödlans
kropp liggande med hufvudet nedåt, tätt utmed
barken på trädet. Här stannade hon för ett ögonblick,
derefter rusade hon hastigt ned för stammen och
sprang på kameleonten. Denne, som så oförmodadt
blef anfallen, släppte spindeln och tycktes till en
början vilja fly undan. Om han gjort det, skulle
skorpionödlan säkert icke förföljt honom vidare, ty
hennes afsigt var endast att fråntaga honom hans
byte. Kameleonten är dock ett litet tappert djur,
och då han såg att hans förföljare icke var mycket
större än han sjelf, vände han om igen. Hans hals
svällde ut till sin största tjocklek och syntes mera
glänsande än vanligt.

Båda stodo nu i hotande ställningar midt emot
hvarandra. Deras ögon gnistrade, deras klufna
tungor sköto fram, deras hufvuden höjde och sänkte sig
ömsom, och de manövrerade likt ett par boxare, som
stå färdiga att »hugga till».

Efter en kort stund sprungo de på hvarandra
med öppna gap, slingrade sig om hvarandra ett
ögonblick, med svansarne svängande i luften, derefter
släppte de hvarandra och intogo åter en hotande
ställning samt började manövrera som förut. På
detta sätt möttes de och åtskildes flera gånger,
dervid ingendera syntes hafva vunnit någon fördel
öfver den andra.

Kameleontens ömtåligaste del är hans svans. Så
skört är detta tillbehör, att det lättaste slag af ett
litet spö kan skilja det från kroppen.
Skorpionödlan tycktes hafva kännedom derom, ty hon sökte
åtskilliga gånger att komma bakom sin motståndare,
och det var tydligt att hon ämnade anfalla svansen.
Detta fruktade kameleonten och var således lika
ifrig att icke få skorpionödlan bakom sig, så att hur
än denna manövrerade, mötte kameleonten henne
alltid med sin skarlakansröda framsida.

Under några minuter rasade striden, hvarvid
dessa små djur utvecklade lika mycket raseri och
vildhet, som om de varit ett par stora krokodiler.
Slutligen tycktes likväl kameleonten börja gifva vika.
Halsen blef blekare, det gröna blef mindre bjert,
och det var tydligt att han var den svagaste.
Skorpionödlan rusade nu på honom och kastade honom
på ryggen. Innan kameleonten kunde komma upp.
fattade hans motståndare honom i svansen och bet
af den tätt intill kroppen. Det lilla stackars djuret.
som kände att det förlorat mer än hälften af sin
längd, sprang sin väg och gömde sig bland
trädstubbarne.

Som det sedan visade sig, var det lyckligt för
kameleonten att han sprang sin väg, äfven sålunda
stympad, och det hade varit bättre för skorpion ödlan, om
hon stannat qvar i sitt hål. Striden emellan dessa
två hade fört dem ett litet stycke från det ställe, der
den först började, och under de lummiga grenarne
af ett mulbärsträd. Medan striden pågick, hade en
sakta rörelse i löfven ofvanföre ådragit sig gossarnes
uppmärksamhet. Nästa ögonblick sågo de ett rödt
föremål som sköt nedåt, till dess omkring en fot deraf
syntes hänga nedanför grenarne. Det var ungefär
så tjockt som en spatserkäpp, men det glänsande
skinnet och de smidiga, slingrande rörelserna
utvisade att detta besynnerliga föremål var en orm.

Han förblef icke stilla. Sakta och småningom
sänkte han sig ned, ty hvart ögonblick blef mer
och mer synligt af hans kropp, till dess en full aln
deraf hängde ut från löfven. Det öfriga doldes
bakom det tjocka bladverket, der han utan tvifvel hade
stjerten virad omkring en gren. Den synliga delen
af ormens kropp hade en blodröd färg, fastän buken
eller undersidan var ljusare.

»Voilà!» mumlade François, »sådan röd orm!
jag har aldrig sett en sådan förut.»

»Icke jag heller,» tillade Basil.


»Icke jag heller,» sade Lucien, »men jag har
hört den omtalas. Jag känner igen honom på
beskrifningen, det är blodsnoken (Coluber testacea).»

»Ah,» sade Basil, »jag har hört djurfångare tala
om honom.»

»Ja,» tillade Lucien. »Det är ett sällsynt species
och finnes endast i den aflägsna Vestern. Se!
Skorpionen har segrat; kameleonten har sprungit bort — och 
utan svans, så sannt jag lefver!»

I detta ögonblick varseblef skorpionödlan
ormens långa röda kropp, hängande öfver sig, och som
hon af erfarenhet visste att det var en farlig fiende,
sprang hon undan, sökande att gömma sig i gräset.
I stället att fly till ett träd, der hon kunde hafva
undkommit genom sin öfverlägsna vighet, sprang
hon i sin förvirring och förskräckelse ut på öppna
marken. Snoken föll ned från mulbärsträdet och
gled efter, med hufvudet högt i luften och käkarne
vidöppna. Han upphann ödlan inom ett par
sekunder och slog ihjel henne på stället.

Lucien var förtjust öfver de intressanta
iakttagelser, han hade tillfälle att göra, och hindrade ännu
en gång François att rusa fram. Emellertid smögo
de sig litet närmare, för att så mycket bättre kunna
observera ormens vidare rörelser. De dolde sig så
väl som möjligt bakom löfven och buskarne.

Sedan ormen dödat ödlan, sträckte han ut sig
på gräset och beredde sig att sluka sitt rof.
Ormar tugga icke sin föda; deras tänder äro icke
skapade dertill, utan endast till att bita och döda.
Blodsnoken är icke giftig och saknar derföre tagg,
hvarmed giftiga ormar äro försedda. Han har i dess
ställe en dubbel rad af skarpa tänder, och liksom
den »svarta ormen», tagelormen och andra species af
slägtet »coluber», är han utomordentligt snabb och
eger en viss förmåga att sammantrycka och krossa, 
hvilken egenskap eljest är mest vanlig bland ormar
af det giftiga slaget. Liksom de, sväljer han sitt
offer helt, alldeles som han dödat det. Så gjorde
äfven den ifrågavarande ormen. Efter att hafva fått
ödlans hufvud midt emot sin egen mun, öppnade
han sina käkar till deras fulla vidd och gapade om
hufvudet, hvarefter hela skorpionödlan så småningom
försvann genom ormens hals. Gossarne följde med
intresse denna sällsamma operation.                             

Men andra ögon voro äfven fästade på ormen.
Hans ljusa, blodfärgade kropp, som låg utsträckt på
gräset, hade blifvit upptäckt af en långsynt, skarpögd 
fiende, hvars mörka skugga nu rörde sig öfver
marken. Då gossarne blickade uppåt, sågo de en
stor fogel kretsande i luften. Hans snöhvita hufvud
och bröst, de utspridda, smalnande vingarne, men
framför allt den långa klufna stjerten, läto dem vid
första ögonkastet se hvad slags fogel det var. Det
var söderns stora glada (Falco furcatus).

Då fogeln först syntes, flög han i cirklar,
eller snarare i en spiral, hvars ringar beständigt
minskades och drogos nedåt. Centern af denna spiral
utgjordes af det ställe der ormen befann sig.

Det var vackert att se denna varelse
genomskära den tunna luften. Hon flög med den
utomordentligaste lätthet och behag, ty deruti kan ingen
fogel öfverträffa gladan. Icke ett slag af de långa
spetsiga vingarne tillkännagaf att hon behöfde deras
hjelp, och det såg ut som om hon fröjdade sig öfver
att utan dem kunna plöja luften; dessutom kunde en
rörelse af vingarne hafva upptäckt henne för det
tillämnade offret och varnat det för faran. Det var,
som vi sagt, en skön anblick att se henne simma i
luftiga ringlar. Det ena ögonblicket syntes hon helt
och hållet hvit, då hennes bröst var vändt åt 
åskådarne, och nästa ögonblick glittrade i solen hennes 
svarta rygg och purpurvingar, under det att hon sänkte
sig ned, alltjemt i spiral. Det var en herrlig syn,
och de unga jägarne stodo skådande i tyst beundran.

Basil och François förundrade sig öfver att hon
icke genast slog ned på ormen, som de sett andra
roffoglar göra, såsom rödstjerten, peregrinen och
hafsörnen, af hvilka den sistnämnda skjuter flera
hundra fot lodrätt ned på sitt rof. Lucien förstod
det likväl bättre. Han visste att denna färdighet
endast tillhör sådana roffoglar, hvars stjertar icke äro
klufna, såsom den skallige örnen och de nyss nämnda
foglarne, ty när de utbreda sina stjertar äro de i stånd
att hastigt stoppa farten, så att de icke stöta sig
mot jorden, då de slå ned. Gladan deremot har
icke denna förmåga, och häruti såg Lucien en vis
delning af naturen, som tilldelat jemnlika fördelar
åt dessa bägge slags foglar. Han förklarade det
sålunda:

Falkarne och örnarne, ehuru snabba vingar de
hafva och fastän de kunna flyga »i sträck», äro dock
icke i stånd att länge qvarblifva i luften. De tröttna
och behöfva hvila, hvilken de skaffa sig, i det de
sätta sig i något träd. Man har märkt att de
dertill vanligtvis välja utdöda träd, som stå på öppna
platser, så att bladen icke taga bort utsigten. Derigenom
hafva de en vidsträcktare synkrets och äro följaktligen
bättre i tillfälle att upptäcka ett rof. Men det oaktadt
är deras synkrets ganska begränsad, i jemnförelse
med gladans, och de äro ofta tvungna att gifva sig
upp i luften, för att upptäcka något byte.

Gladorna lefva nästan helt och hållet i luften,
och förtära sin föda under flygten, ätande ur sina
klor. På detta sätt hafva de bättre tillfälle än
andra roffoglar att upptäcka sitt rof, och om de äfven
hade förmåga att slå ned derpå med samma
säkerhet som de senare göra, så är det tydligt att de
skulle hafva alltför stora fördelar. I denna jemnlikhet 
upptäckte Lucien denna »maktens motvigt», som
beständigt visar sig för dem som studera naturen.

Dessa tankar föresväfvade honom i detta
ögonblick — likväl blott ett ögonblick, ty det var endast
få sekunder emellan då gladan först syntes kretsande
i luften och till dess hon sväfvade utmed topparne
af de låga träden, så nära att gossarne kunde
urskilja de röda ringarne i hennes gnistrande ögon.

Nu först märkte ormen henne. Hittills hade
han varit för mycket sysselsatt med sitt eget rof,
hvilket han hade slutat att nedsvälja. Skuggan af
de båda vingarne föll på den solbeglänsta gräsvallen
midtför ormens ögon. Han blickade upp och såg
sin fruktansvärda fiende, En darrning genomflög
hela hans kropp och han syntes blifva blekare till
färgen. Han sköt hufvudet in i gräset och försökte
att gömma sig, men det var för sent. Gladan sväfvade 
sakta nedåt med öppna klor, och höll sig ett
ögonblick öfver stället. Då hon åter höjde sig, krökte
sig ormen i hennes klor.

Några få slag af de starka vingarne förde
gladan uppåt, öfver topparne af de högsta träden, men
hon tycktes flyga tungt. Då hon kom högre upp,
blefvo slagen af vingarne hastigare och mera
oregelbundna. Det var något som hämmade hennes flygt,
det syntes tydligt. Ormen hängde icke längre i
hennes klor. Han hade slingrat sig omkring fogelns
kropp och de glänsande ringarne liknade röda band,
till hälften begrafna i fogelns hvita fjädrar.

På en gång började fogeln att flaxa, men blott
med den ena vingen, och trots det häftiga flaxandet
dermed, föllo både fogel och orm tungt till jorden.

De nedföllo nära det ställe, från hvilket de hade
höjt sig. Ingendera hade dött af fallet, och efter
allt utseende voro de icke heller skadade, ty i 
samma ögonblick de vidrörde marken, syntes båda
invecklade i en häftig strid, hvarvid fogeln
synbarligen sökte att frigöra sig ur ormens omslingring,
under det denne lika ifrigt syntes böjd att hålla sig
qvar. Ormen kände väl att detta var hans enda
räddning, ty om han lösgjorde sig och sökte fly, skulle
detta endast gifva gladan ett tillfälle att för andra
gången hugga sig fast i honom, då hon säkert skulle
göra det med farligare påföljd. Det var derföre att
ormen dolt sitt hufvud i gräset, som gladan
misslyckats att fatta honom i nacken och med ens göra
slut på honom.

Detta insåg ormen utan tvifvel, men det är
möjligt att gladan i detta ögonblick skulle varit förtjust
att sluta fred, ty fogeln var i värre fara än ormen,
hvilken nu obestridligt hade öfvertaget.

Det såg ut som om striden skulle blifva
långvarig, ty fastän gladan vred sig och stretade,
flaxande med den ena vingen, som ännu var fri, syntes
det likväl en lång stund vara ganska liten utsigt till
en förändrad ställning för de stridande. Detta kunde
man se när de höllo sig stilla för att hvila sig,
hvilket de gjorde hvar annan eller hvar tredje minut.

Huru skulle striden slutas? Gladan kunde icke
döda ormen, ty hon kunde icke komma åt honom,
hvarken med näbb eller klor. Det tag hon först
fattat, hade hon släppt vid sitt försök att akta sig
från att falla, och nu var hon urståndsatt att förnya
det, så nära hade ormen slingrat sig om henne. Å
andra sidan förmådde icke ormen döda gladan, ty
fastän han hade en ansenlig förmåga att draga
sig tillsammans, var den dock icke tillräcklig. Han
var stark nog att hålla och kanhända klämma gladan,
men icke nog stark att krossa eller döda henne.

Fastän båda utan tvifvel önskade att vara långt
ifrån hvarandra, kunde de icke utan lifsfara skiljas.
Gladan kunde icke flyga sin väg och ormen vågade
icke släppa henne.

På hvad sätt skulle då detta slutas, i fall icke
en tredje komme emellan? Det var den fråga våra
jägargossar gjorde sig, under det de med spänd
nyfikenhet åsågo den besynnerliga striden. De tänkte
nämligen: ettdera af de båda djuren måste dö af
hunger; men hvilket skulle svälta ihjel först? Det
var väl bekant att gladan kunde lefva flera dagar
utan föda, men så var det äfven med ormen, ja,
ännu mera, ty för hvarje dag gladan kunde vara utan
mat, kunde ormen fasta tio. Dessutom hade ormen
just nyss ätit sin middag, kalasat kräsligt på
skorpionödlan, hvilken nu låg osmält i hans mage,
hvaremot gladan icke ännu hade smakat något till
middag och ganska säkert icke heller ätit någon
frukost, ty hon måste verkligen varit ganska hungrig,
för att försöka gripa en blodsnok, fulla fyra fot lång,
då hennes förnämsta föda, som man väl vet, består
af gräshoppor, ödlor och små gröna ormar (Coluber
æstivus). På hvad sätt än frågan betraktades, voro
fördelarna å ormens sida. Han skulle svälta ut
fogeln och på detta sätt skulle saken slutas, om de
stridande lemnades åt sig sjelfva.

De unga jägarne hade kommit till denna
öfvertygelse. Efter att hafva åsett striden, tills deras
nyfikenhet var tillfredsställd, ämnade de stiga fram och
göra ett slut derpå, då en ny rörelse från de
kämpande förmådde dem att blifva stilla. Gladan hade
fått sin näbb tätt intill ormens hufvud och sökte att
fatta om hans käk. Hon låg på ryggen, ty dessa
foglar slåss bäst i denna ställning. Ormen deremot
arbetade på att bita fogeln, och utsträckte då och
då sina käkar, framvisande dubbla rader af skarpa,
kägelformiga tänder. Vid en af dessa tillfällen,
under det ormen hade munnen öppen, högg gladan 
qvickt till och grep med sin näbb om ormens
underkäk. Ormen tillslöt ögonblickligt munnen, men
gladans hårda näbb var ogenomtränglig för hans
skarpa tänder, hvilka fogeln icke aktade.

Gladan fortfor att hålla sig fast med sin starka
näbb. Hon hade nu vunnit den fördel, för hvilken
hon hela tiden kämpat, och var icke sen att begagna
sig deraf. Hastigt vände hon ryggen uppåt, och med
tillhjelp af sin vinge och den ena af sina klor höll
hon sig fast på marken, under det hon med sin
starka hals drog ormens hufvud tätt under sig, till
dess hon kunde nå det med sin andra klo. Derefter
satte hon båda sina klor kraftigt omkring sin fiendes
strupe och höll honom fast, som i ett skrufstäd.

Detta gjorde slut på striden. De röda banden
syntes först lossna, sedan falla af, och fastän ormen
ännu rörde sig, var det endast i dödsryckningar.
Inom få ögonblick låg kroppen på gräset, maktlös och
orörlig.

Efter en kort stund drog gladan sin näbb ur
ormens käk, reste upp sitt hufvud, utsträckte sina
vingar, liksom för att öfvertyga sig att de voro fria, och
med ett segerrop höjde hon sig i luften, med
ormens långa kropp hängande efter sig likt ett rep.

I detta ögonblick nådde ett annat skrik våra
jägares öron. Man kunde hafva trott det vara ett
eko af gladans skrik, om det icke varit vildare och
starkare än detta. Allas ögon vändes åt det håll
hvarifrån det hördes. Gossarne kände väl ifrån hvilket
slags djur det kom, ty de hade hört sådana ljud förut.
De visste att det var från den hvita örnen.

De varseblefvo honom i samma ögonblick. Det
var icke svårt att se honom mot den blå skyn, der
han sväfvade uppåt med sin stora stjert och sina
breda vingar utsträckta.

Då de först sågo honom, flög han nästan i rak
linie mot gladan, ty hon var föremålet för hans
uppmärksamhet. Det var synbarligt hans afsigt att
beröfva henne sitt nyss förvärfvade byte.

Gladan hade hört det rop som besvarade
hennes eget och tycktes känna dess betydelse, ty hon
började ögonblickligt använda sina vingars hela styrka
för att stiga högre i luften. Hon syntes besluten att
behålla sitt så hårdt förvärfvade rof eller i värsta fall
icke lemna det åt en starkare röfvare, utan att denne
skulle hafva möda af sin jagt. Det friska minnet af
den fara hon utstått innan hon erhållit sitt byte,
eggade henne utan tvifvel till detta beslut.

Foglar af detta slag flyga stundom snabbare och
kunna undkomma örnen — det vill säga somliga
örnar, ty dessa konungar bland foglarne ega olika grad
af snabbhet, liksom hundar eller hästar. Så är det
äfven med gladorna, och den, hvarom nu är fråga,
hvilken utan tvifvel hade fullt förtroende till sina
vingar, ville pröfva sin motståndares. Kanske var
han för fet, för gammal eller för ung, att med fulla
krafter kunna flyga. I alla fall tänkte gladan att
undkomma, ty om hon upphanns, kunde hon lätt,
genom att lemna sitt byte, göra ett slut på
förföljelsen, liksom hennes slägtinge hafsörnen ofta
måste göra med sin fisk. Derföre flög hon uppåt i en
spiral af omkring femtio alnar i diameter.

Om gladan hyste den tanken att hennes förföljare 
var antingen för gammal, för ung eller för fet,
eller på något vis en »långsam» fogel, så skulle hon
snart tagas ur denna villfarelse. De som sågo
örnen flyga hade helt andra tankar, ja, våra unga
jägare trodde sig aldrig hafva sett ett så präktigt
exemplar af denna art, med så rika fjädrar, snöhvitt
hufvud och stjert, samt breda, välformade vingar.
Denna örn var också en af det största slaget, hvilket
tillkännagaf att det icke var någon »han», utan en 
hona. Besynnerligt nog tyckes naturen hafva
förnekat sin ordning i fråga om dessa foglar, ty honorna
hafva vanligtvis mera lysande fjädrar, större kroppar
och snabbare vingar än hanarne, hvilka de äfven
öfverträffa i styrka och vildhet. Häraf kan man sluta
att i »örnarnes» sociala lif det vackra könet har sina
rättigheter och kanhända litet till.

Se huru gladan går uppåt, utsträckande hvarje
penna i sina spetsiga vingar — uppåt i spiral,
höjande sig emot zenith! Uppåt följer örnen, likaledes
i spiral, men i större cirklar omkring gladans
ringlar. Båda foglarne kretsa omkring samma
medelpunkt. Än korsa deras banor hvarandra, än svinga
de sig i parallela ringlar. Alltjemt uppåt flyger
gladan, alltjemt uppåt flyger den förföljande örnen.
Närmare och närmare synas de komma hvarandra, trängre
blifva deras sväfvande cirklar — men de äro så högt
upp och det långa afståndet kommer dem att synas
så. Se på gladan! hon är endast en obetydlig fläck,
som tyckes stå stilla; nu är hon försvunnen. Se på
örnen! han är endast en liten punkt; nu försvinner
han också. Nej, icke alldeles — den lilla pricken,
lik en smula af ett hvitt moln eller ett snökorn i skyn,
är hans stjert. Ha! nu är han borta — de äro
utom vår synkrets ...

Hör! vish-sh-sh! Hörde du detta ljud, som liknar
fräsandet af en raket? Se! hvad är det som fallit på
trädtoppen der och afbrutit åtskilliga grenar? I
sanning, det är gladan! Hon är död och blodet
strömmar ur ett sår under vingen.

Hör ännu en gång! vish-sh-vish! Det är örnen.
Se, han har ormen i sina klor!

Örnen hade skjutit ned från sin höjd, fastän
intet öga kunde hafva följt honom i den blixtlika
farten. Då han var två eller tre hundra alnar från
marken, utbredde han vingarne och nedfällde hastigt
stjerten, utbredd som en solfjäder, och saktade
derigenom farten nedåt. Med några få afmätta slag
gled han sakta öfver trädtopparne och slog ned på
yttersta toppen af en uttorkad magnolia.

Basil fattade sin bössa. Det var icke många
buskar på marken omkring trädet, der örnen satt,
och den unge jägaren visste af erfarenhet, att enda
möjligheten att komma tillräckligt nära för att skjuta,
var att nalkas till häst. Han lösgjorde derföre Svarta
höken, kastade sig på hästens rygg och red in bland
buskarne. Han hade ridit endast få minuter, då en
skarp smäll hördes och örnen syntes tumla ned från
sitt hviloställe.

Detta var den sista länken i en kedja af förstörelse.




XII. Den hvita örnen.

Basil återvände, förande med sig den stora
fogeln. Det var, som Lucien sagt, en hona, och en af
de största. Hon vägde öfver tolf skålpund och
mätte sju fot emellan vingspetsarne. Dessa foglar väga
sällan öfver åtta skålpund och äro äfven mindre i
andra afseenden.

Den hvita örnen (Falco leucocephalus) eller
»skalliga örnen», som han allmänt kallas, emedan hans
hvita hufvud gifver honom ett utseende snarlikt
skallighet, har af de Förenta staterna blifvit upptagen i
republikens vapen. Om man skulle tänka på hans
egenskaper, så passade han bättre i ett röfvarbands
vapen, ty en fullkomligare röfvare och tyrann finnes
icke ibland det befjädrade slägtet. Han plundrar
hafsörnen på sin fisk och gamen på sitt as; i korthet, han
herrskar öfver alla djur som äro svagare än han.

Det är märkvärdigt att så många länder antagit
denna rofgiriga fogel till sin sinnebild, och det 
lemnar en sorglig hänvisning till de motiver, hvilka
hittills ledt nationerna. I fornåldern syntes örnen på
Persiens och Roms banér. I den nyare tiden
utbredde Napoleon hans vingar, likt svarta skuggor,
öfver Frankrike. Örnen är sinnebilden för den
ryska despotismen och den amerikanska friheten. Österrike, 
Preussen, Polen, Sicilien, Spanien, Sardinien
och många af Tysklands små stater blicka upp till
örnen på deras standar, under det att han, på andra
sidan oceanen, sväfvar öfver Förenta staterna och
Mexiko samt åtskilliga smärre republiker. Ett
allmänt krig bland verldens nationer skulle nästan
uteslutande blifva ett krig emellan örnar! Det är dock icke
omöjligt att lejonet ville hafva sin ram med i striden,
fastän hans ära och ädelhet mycket betviflas,
särdeles af schakalen och åtskilliga andra djur. Han är
derföre icke bättre passande än den värsta örn att
representera ett fredligt folk, men han har lyckligtvis
en vis vårdare, kallad allmänna opinionen, hvilken på
senare tider hållit honom tillbaka.

Men låtom oss återvända till våra unga jägare.

»Hvilken kedja af förstörelse!» utropade Lucien.
»Den ena varelsen dödande den andra!»

»Ah», tillade François; »och huru sällsamt att
det skulle börja med en fogel och sluta med en
fogel. Se på dessa två bredvid hvarandra! Ha! ha!»

Med dessa ord pekade François på den lilla
honungsfogeln och den stora örnen, hvilka blifvit lagda
bredvid hvarandra på gräset och framställde den
märkvärdigaste kontrast med hänseende till storlek
och utseende.

»Du glömmer, François,» sade Lucien, »att det
fanns två andra länkar i kedjan, och kanhända ännu
flera.»

»Hvilka andra länkar?» frågade François.

»Honungsfogeln, som du minnes, var, då han 
öfverfölls, sjelf en förstörare. Han dödade den lilla
blåvingade flugan.»

»Det var visserligen en annan länk, men ...»

»Hvem dödade örnen?»

»Ah, det är sannt! Basil var således den sista
länken i förstörelsens kedja.»

»Kanhända den mest brottsliga också,» sade
Lucien, »ty han var den minst nödvändiga. De andra
djuren följde blott sin instinkt att skaffa sig föda,
hvaremot Basils enda motiv härledde sig från
lättsinnig förstörelse.»

»Jag anhåller att få säga min tanke, Lucien,»
sade Basil, tvärt afbrytande sin broder; »det var icke
så. Jag sköt örnen emedan han frånröfvat gladan sitt
rof, i stället att sjelf skaffa sig födan. Det var
detta som förmådde mig att blifva en länk i eder
kedja.»

»I denna bemärkelse,» återtog Lucien, leende åt
sin broder, som syntes litet stött öfver beskyllningen
för onödig grymhet, »har du kanhända rätt, fastän
det är svårt att förstå, hvarföre örnen var mera
brottslig än gladan. Han tog bara ett lif och så gjorde
gladan äfven.»

»Men,» återtog Basil, »det var icke nog att
örnen tog lifvet af sitt offer, han rånade det äfven.
Han var både rånare och mördare; gladan var
endast det senare.»

»Ha! ha! ha!» skrattade Lucien och François.
»Det kan man kalla fin skillnad!»

»Men, broder Lucien,» invände François, »hvad
menade du då du sade att det torde vara ännu flera
länkar i kedjan?»

»Åh, hvem vet om icke den blåvingade flugan
lurade på någon annan varelse, mindre än hon sjelf?
Och denna åter på andra, ännu mindre, hvilka, fastän 
osynliga för våra ögon, ega lif och form lika väl 
som vi? Hvem kan bevisa motsatsen? Och hvem
känner skälet hvarföre en outgrundlig försyn skapat
dessa varelser till föda åt hvarandra? Detta är en
fråga, på hvilken vi icke kunna erhålla ett
tillfredsställande svar.»

»Hvem vet, broder,» sade François, »med ditt
sätt att se saken, om icke det kan blifva en extra
länk till den andra ändan af kedjan? Husch, Basil!
tänk om vi möta några grå björnar!» fortfor
François skrattande.

»Antag att vi göra det,» svarade Basil, »så kan
du, lika lätt som någon annan, blifva denna länk.»

»Himlen förbjude det!» utropade Lucien, »Jag
hoppas att vi under hela vår resa icke skola möta
hvarken någon grå björn eller en indian.»

»Och jag hoppas motsatsen,» återtog Basil. »Jag
längtar efter att gifva en grå björn en smäll, och
hvad indianerna beträffa, så har jag icke den
ringaste fruktan för dem, så länge jag bär detta.»

Härvid tog Basil fram den lilla skinnpungen
från sitt bröst, höll upp densamma ett ögonblick och
stack den åter på sig.

»Hör du, broder,» utropade François, »nu kunde
du just berätta för oss om denna pung och hur den
kan frälsa oss från indianerna. Jag är mycket
nyfiken.»

»Icke nu, min gosse,» svarade Basil med en
beskyddande ton, »icke nu. Vi måste laga i ordning
vår aftonmåltid och sedan gå till hvila. Vi hafva
förlorat halfva dagen med att torka våra paltor,
och detta måste vi taga igen, genom att gå upp
tidigt i morgon och skynda till prairierna.»

»Till prairierna?» eftersade François;
»prairierna — de vilda hästarne, de vilda fåren — och
bufflarne!»



XIII. Tre bufflar med vingar.

Följande morgon fortsatte våra resande sin färd
och några dagar gingo förbi, utan att något
anmärkningsvärdt inträffade. De gingo öfver många stora
floder, af hvilka må nämnas Neches och
»Treenigheten» i Texas.

I varmt väder brukade de vanligtvis göra halt
under middagstimmen, dels för att uppfriska sig sjelfva
och dels för att låta sina djur hvila.

I denna afsigt styrde de en dag sina hästar till
kanten af en prairie och stego af. Bakom dem var
skogen, genom hvilken de nyss passerat, och
framför dem låg prairien, hvilken de ämnade att fara
öfver på aftonen, då det blef svalare. Prairien hade
en jemn yta, öfver hvilken utbredde sig liksom en
grön mantel af ungt buffelgräs, hvarpå här och der
små dungar af låga träd stucko upp, liksom
»holmar» i »prairiehafvet». En tjock skog af friska
ekar begränsade prairien i fjerran på den andra
sidan, och fastän det såg ut som om det endast varit
två eller tre mils afstånd dit, så var det icke mindre
än tio; så förvillande är den rena luften i dessa
högländta regioner. De befunno sig nu på den så
kallade skogsprairien — det vill säga: en prairie beströdd
med lundar och småskog.

Våra äfventyrare hade nyss stigit af sina hästar,
och ämnade just att taga af dem sadlarne, då ett
utrop från François fästade brödernas
uppmärksamhet.

»Se der!» utropade han, pekande utåt öppna
fältet. »Bufflar — bufflar!»

Basil och Lucien sågo åt det utvisade stället.
Tre stora, mörka föremål syntes på toppen af en
liten kulle i prairien. De rörde sig och ett af dem
var betydligt mindre än de andra båda.


»Det är bestämdt bufflar,» fortfor François. »Se
så stora de äro! Två oxar och en ko, det är
säkert.»

Bröderna höllo med honom derom. Ingen af
dem hade någonsin förut sett lefvande bufflar, och de
hade i följd deraf blott en instinktlik föreställning
om huru de skulle se ut på afstånd. Bufflar måste
det vara; elgar eller rådjur skulle se röda ut, vargar
röda eller hvita, och björnar kunde det icke vara, ty
det var icke tänkbart att de skulle gå ut tre och tre
på prairierna, så vida det icke var grå björnar, hvilka
stundom gå ut på öppna fältet och gräfva efter hvita
rofvor och andra rötter. Detta var dock icke troligt,
emedan de grå björnarne sällan synas så långt i
vestern. Nej, nallar var det icke, ej heller vilda
hästar, det var fullkomligt säkert; alltså måste det vara
bufflar.

Likt alla, hvilka för första gången se bufflar i
deras hemlands betesmarker, kände våra unga jägare
en viss rörelse, så mycket mera som dessa djur
utgjorde målet för den långa och äfventyrliga resa, de
hade företagit sig.

De började att hastigt rådslå om huru de skulle
kunna fånga dessa tre. Det var visserligen sannt
att ingen af dem var en hvit buffel, men det gjorde
detsamma. Våra jägare önskade smaka på buffelstek, 
och jagten efter dessa bufflar skulle gifva dem
en öfning, som framdeles kunde komma dem till
nytta. Men huru skulle de bära sig åt?

»Huru! vi ränna dem, naturligtvis.» tillrådde
den beredvillige François, med min af en erfaren
buffeljägare.

Det finnes flera sätt att jaga bufflar på
prairierna, och som brukas både af hvita och indianer.
Det mest vanliga är »rännjagt», som François 
föreslog. Denna verkställes genom att helt enkelt 

upphinna buffeln och galoppera bredvid honom, dervid
jägaren naturligtvis bör vara till hast, och under
ridten skjuta honom genom hjertat. Man måste
skjuta honom i hjertat, ty om man än sände tjugu
kulor hvar som helst eljest i hans stora kropp, skulle
han ändock komma undan. Jägaren bör träffa litet
ofvan bringan och bakom skuldran. Hvita jägare
nyttja bössa eller stundom en stor pistol, hvilket är
nästan tjenligare, emedan den lättare kan laddas
under galopp. Indianerna föredraga bågen, hvarmed
de kunna skjuta pil efter pil tätt på hvarandra,
och sålunda döda många bufflar i en enda »rännjagt».
De äro skickliga i att föra detta vapen, och det
berättas att deras pilar kunna genomtränga kroppen
på en stor buffel och gå ut på andra sidan! Stundom
begagna indianerna spjut, hvarmed de nedsticka
bufflarne under det de galoppera vid deras sida.

Ett annat sätt att jaga dessa djur kallas
»krypjagt».

När man vill jaga bufflar på detta sätt, kryper
man varsamt, tills man får dem inom skotthåll, då
jägaren skjuter, laddar på nytt och skjuter, till dess
många af dem äro dödade, innan bufflarne hunnit
göra alarm och springa sin väg. En djerf jägare
kan till och med krypa upp midt i en hjord, och,
gömmande sig bakom de kroppar han förut skjutit,
gifva eld till dess många af hjorden fallit. Jägaren
bör likväl då hålla sig mot vinden, ty eljest skulle
dessa djur, hvilka hafva mycket skarpare väderkorn
än syn, kunna »vädra» honom och fly på ögonblicket. 
Deras väderkorn är så fint, att de kunna
upptäcka en fiende på mer än en mils afstånd. Vid
»krypjagt» döljer jägaren sig stundom i en varghud
eller ett rådjursskinn, då bufflarne, som taga honom
för ett af dessa djur, låta honom komma inom skotthåll. 
En indian kröp på detta sätt in midt ibland 

en buffelhjord, och med sin båge och sina pilar sköt
han tyst den ena efter den andra, tills hela hjorden
låg fallen! »Krypjagt» lyckas stundom bättre än
»rännjagt», ty jägaren spar då sin ofta uttröttade häst,
och har mera möjlighet att döda ett större antal
bufflar samt erhålla så många flera hudar, i fall detta
är hans afsigt. Ar han endast en resande eller en
bäfverfångare, som önskar sig en buffel till middag
och icke frågar efter om han får flera än en, då är
»rännjagt» säkraste sättet att vinna sitt mål. Likväl
kan man på detta sätt endast döda en, högst två
eller tre, ty medan han skjuter dessa och laddar
emellan skotten, skingras hjorden samt flyr utom
skotthåll, och hans häst blir då vanligtvis för mycket
»andfådd» för att låta honom hinna upp dem igen.
Ett tredje sätt att jaga bufflar är »kringränning».
Detta tillämpas endast af indianerna, ty de hvita
jägarne på prairierna äro sällan så talrika att de kunna
verkställa en »kringränning». Namnet förklarar nära
nog naturen af denna jagt, hvilken sker sålunda: då
ert band af indianska jägare upptäcka en hjord
bufflar, dela de sig och bilda en stor cirkel som
omsluter hjorden, hvilket går ganska lätt med deras snabba
hästar, ty alla jägare på prairierna, både hvita och
indianer, äro till häst. Så snart cirkeln är bildad,
rida indianerna under högljudda rop inåt och drifva
bufflarne tills de samlas i en massa i centern.
Derefter rusa de på dem med bågar och lansar och döda
så många de kunna. Bufflarne blifva förvirrade,
springa fram och tillbaka och endast några af dem
lyckas slutligen undkomma. En hjord af hundrade,
till och med tusende bufflar kunna stundom falla i
en sådan slagtning. Indianerna anställa en dylik
förödelse af två skäl: först för att få kött, hvilket
de förvara genom att skära det i stycken, som torkas
i solen, och sedan för att få hudarne, med hvilka de
täcka sina tält och hvilka de använda till bäddar
och kläder. Många af dem idka byteshandel med
hvita köpmän — hvilka för den skull nedsatt sig i
dessa aflägsna regioner — och byta sig till knifvar,
bössor, kulor, krut och cinober för buffelhudar.

Det finnes äfven andra metoder för buffeljagt,
såsom att förfölja bufflarne i snön, då jägarne på
skidor lätt upphinna och slagta dem. Några
mexikanska buffeljägare (i de södra prairierna kallade
»ciboleros») fånga bufflarne med lasso; men detta sätt
brukas icke ofta, utom då de vilja fånga
ungkalfvar lefvande för att »lägga på» dem.

Alla dessa metoder voro bekanta för våra tre
jägare, det vill säga, kända genom beskrifningar
som de ofta hört af gamla djurlångare, hvilka
kommit ned bland nybyggarne i Louisiana och stundom
tillbringat natten under deras faders tak; ty
öfversten tyckte mycket om att hysa dessa gamla jägare
och samtala med dem. Det var från denna källa
som François hämtat sitt vetande i buffeljagt,
hvilket gaf honom anledning att, stolt öfver sin
kunskap, utropa: »vi ränna dem naturligtvis!»

Basil och Lucien betänkte sig något litet,
under tiden fasthållande sina blickar på de tre
bufflarne. Det var just särskildt en, som de kunde
skilja från de öfriga och »ränna»! De hade långt till
något gömställe, och det såg derföre svårt ut att
anställa »krypjagt», dessutom voro deras hästar krya,
ty den föregående dagen var en söndag och våra
äfventyrare hade alltid för regel att ligga öfver denna
dag, för att hvila både sig sjelfva och djuren. Detta
gjorde de enligt den befallning deras fader gifvit
dem vid afresan. Allt bestämde dem således för
»rännjagt», och dertill beslutade de sig.

Jeanette blef fastbunden vid ett träd och
lemnades der med sin packning, hvilken ännu icke 
blifvit aftagen. Marengo fick naturligtvis följa med, ty
han kunde kanske duga till att stöta ned en
gammal tjur som blifvit sårad. Allt som kunde hindra
jägarne lemnades qvar hos Jeanette, och alla tre
redo utåt prairien, rakt fram till målet. Det var
öfverenskommet att man skulle välja hvar sitt djur,
och så göra sitt bästa med bössa och pistol.
François hade lagt stora kulor i sina båda pipor och var
fullt säker att han nu skulle fälla sin första buffel.

Då de kommo närmare, förvånades de öfver att
de främmande djurens kroppar glänste så
märkvärdigt. Månne det verkligen var bufflar?

Bröderna redo lugnt framåt, betraktande djuren
med uppmärksamhet. Bufflar var det icke,
bufflarnes grofva, håriga kroppar kunde icke skina så och
glänsa i solen.

»Bufflar är det icke,» sade Lucien efter en
betänksam blick genom de krökta fingrarne.

»Hvad är det då?» frågade François.

»Tyst!» återtog Lucien, »hören I något?»

Alla tre hade dragit åt sig tyglarne. Ett
ljudligt »gobble-obble-obble», hördes från djuren och kom
bestämdt från någon af de tre.

»Så sannt jag lefver,» utropade Francois, »är det
icke lätet af en kalkontupp.»

»Ingenting mera eller mindre,» svarade Lucien
leende. »Det är kalkoner.»

»Kalkoner!» eftersade Basil, »kalkoner tagna för
bufflar! Hvilket herrligt misstag!»

Alla tre sågo först förläget på hvarandra, och
sedan började de hjertligt skratta åt det misstag de
gjort.

»Vi skola aldrig omtala detta,» sade Basil, »ty
då kunna vi räkna på att blifva utskrattade.»

»Alldeles icke,» svarade Lucien, »sådana misstag
göras ofta, äfven af erfarna resande på prairierna.
Det är en ganska vanlig synvilla. Jag har hört
omtalas ett mycket större misstag än vårt, nämligen
att en korp blef tagen för en buffel.»

»Då vi träffa på bufflar, förmodar jag att vi
skola taga dem för mammotdjur, »anmärkte François,
och de besvikna jägarne fingo nu tänka på att jaga
foglar i  stället för bufflar.




XIV. Jagt på vilda kalkoner.

»Kommen med!» ropade Basil och sporrade
sin häst. »Kommen med! Det är icke så illa i alla
fall; en god, fet kalkon till middag — hvad sägen
I om det?»

»Stanna, broder,» sade Lucien, »huru skola vi
komma dem nära? De äro ju ute på öppna fältet
och det finnes intet gömställe.»

»Vi behöfva inga gömställen. Vi kunna »ränna»
dem, som vi ämnade göra med bufflarne.»

»Ha! ha! ha!» skrattade François, »ränna»
kalkoner! De skola ju flyga från oss på ögonblicket.
Huru oförnuftigt du talar, broder!»

»Nej, säger jag,» svarade Basil. »Det är icke
oförnuft; det låter sig göra, jag har ofta hört det af
fogelfängare. Låtom oss försöka sjelfva.»

»Må göra då,» sade François och Lucien på en
gång, och alla tre redo framåt tillsammans.

Då de kommit nog nära för att urskilja
foglarnes figurer, sågo de att det var två gamla tuppar
och en hona. Tupparne struttade omkring med
utbredda stjertar och vingarne släpande på gräset. Då
och då läto de höra ett gällt »gobble-obble-obble», och
af deras ställning och rörelser syntes tydligt att det
var fråga om rivalskap, hvilket sannolikt komme att
slutas  med slagsmål. Honan gick öfver gräset helt









Jagt på vilda kalkoner.



lugn och kråmade sig, utan tvifvel medveten om det
varma intresse hon ingaf de stridsfärdiga tupparne.
Hon var mycket mindre an någon af dem, och hade
icke på långt när så lysande fjädrar. Hanarne voro 
ganska vackra, snarlika ett par påfogelstuppar, och
då deras glittrande ryggar glänste i solen med en
metallisk glans, tyckte våra jägare att de aldrig förut
sett så vackra foglar.

Upptagna af sitt gräl skulle foglarne utan
tvifvel tillåtit jägarne att närma sig dem inom skotthåll,
om icke honan varit på sin vakt; men då hon såg
jägarne nalkas, uppreste hon sitt hufvud med ett
ljudligt »tovit!» hvilket ådrog sig hennes följeslagares
uppmärksamhet. Ögonblickligt sammandrogo de sina
utbredda stjertar och sänkte dem till marken, på
samma gång som de höjde upp sina vingar och
sträckte ut sina långa halsar i luften. Deras figurer
undergingo en fullkomlig förvandling och de stodo
nu på prairien upprätta, hvardera fulla fem fot
höga!

»Sådana vackra djur!» utropade Lucien.

»Ja,» mumlade Basil. »Emellertid lära de ej
gifva oss mycken tid. Det bästa vi kunna göra är
att rusa framåt Tag du hönan, Lucien, ty din häst
är långsammast. Nu framåt!»

Alla tre sporrade sina hästar och ilade framåt,
med Marengo i spetsen. Om ett ögonblick voro de
inom hundra alnars afstånd från kalkonerna. Dessa
sprungo några steg och höjde sig sedan i luften
under ett ljudligt flaxande med vingarne. Förvirrade
af den hastiga öfverraskningen, togo de olika
riktningar. Basil och François följde tupparne, medan
Lucien i lugnt galopp red efter hönan.

Marengo tog naturligtvis också del i jagten och
förenade sig med Lucien, antingen derföre att han
ansåg hönan blifva den »bästa maten», eller emedan
hon troligen var lättast att fånga.

Hon flög icke långt förrän hon åter kom ned
på marken, då hon sprang af alla krafter för att
uppnå de närmaste träden. Lucien följde efter med
Marengo, som sprang förut, då och då uppgifvande ett
klart skall under det han sprang. Då Lucien
framkom till träden, fick han se Marengo stående vid
foten af en stor ek. Han hade »spårat» kalkonen och
såg uppåt med glänsande ögon, under det han skällde
och viftade på svansen. Lucien red varsamt under
trädet, hvaruti han upptäckte kalkonen nedhukad
bland mossan på en af trädets högsta grenar. Han
lade ögonblickligt sin bössa till axeln, och sedan
skottet smällt af, kom fogeln nedtumlande genom
löfven. Marengo sprang på kalkonen just som han föll
till marken, men hans herre hoppade af sin häst,
bortvisade hunden och tog upp villebrådet, hvilket
befanns vara dödt.

Nu besteg Lucien åter sin häst, och då han
kom ut på öppna fältet, kunde han se Basil långt
borta på prairierna. Han var i fullt galopp och på
något afstånd framför honom syntes tuppen med
utbredda vingar och springande likt en struts! Både
Basil och tuppen kommo snart ur sigte bakom en
af trädgrupperna. Lucien blickade efter François.
Denne syntes ingenstädes till, emedan han förföljt
sin kalkon i en riktning, der lundarne på prairien
förekommo tätare. Lucien, som icke trodde det löna
mödan att följa någondera af dem, red sakta tillbaka
till det ställe der Jeanette blifvit lemnad i
skogsbrynet. Han steg af hästen och satte sig på
marken, för att invänta bröderna.

Basils jagt blef långvarigare än han förmodat.
Han hade utvalt den största af foglarne, och utan
tvifvel den starkaste och envisaste. Vid första 
flygten tillryggalade hans kalkon i rak sträcka en mil,
och då han kom ned på marken, sprang han likt
en skrämd katt. Men Basil var icke den som blef
modfälld, utan sporrade sin häst och upphann
honom snart. Kalkonen anlitade ånyo sina vingar och
sänkte sig åter först efter en half mils flygt Ännu
en gång upphann Basil fogeln och ännu en gång
höjde den gamle tuppen sig i luften, men denna
gång flög han endast omkring ett hundra alnar,
innan han kom ned till marken. Basil hann snart
upp honom med sin snabba häst, och nu var fogeln
ur stånd att flyga längre; men han kunde likväl
springa ganska bra, och då det var någon backe i
prairien sprang han fortare än hästen uppför
densamma. Utför backen upphanns han likväl, och så
fortgick det till dess fogeln begynte göra sidosprång
och visa flera tecken till trötthet. Åtskilliga
gånger sprang hästen öfver honom, vid hvilka tillfällen
kalkonen vände sig om och sprang åt motsatt håll.
Jagten varade ganska länge. Omsider blef
fogeln fullkomligt utmattad, föll ned samt gömde
hufvudet och den långa halsen i gräset, och trodde
sig sålunda gömd för sin förföljare. Basil höll nu
in tyglarne, lyftade upp sin långa bössa och sköt i
nästa ögonblick genom kalkonen en kula, som sträckte
honom död på gräset.

Basil steg nu af hästen och tog upp kalkonen
samt band fast hans ben vid sadelknappen. Dertill
erfordrades hela Basils styrka, ty fogeln var en af det
största slaget, och vägde fyratio skålpund.

Så snart jägaren hade fastgjort fogeln,
hoppade han åter i sadeln och började rida — men
hvart? Det var den fråga han gjorde sig, innan hästen
hade gått så långt som tre famnar. Hvart skulle
han rida? På en gång slog honom den tanken att

han kommit vilse! På alla sidor omkring honom voro
lundar. De liknade hvarandra, eller om de voro
något olika, hade han icke i sitt vilda galopp
anmärkt denna olikhet. Han hade icke den minsta
aning om den riktning hvarifrån han kommit, och
visste derföre icke hvarthän han skulle ställa sin
kosa. Han såg och kände att han kommit vilse!

Mina unga läsare! I kunnen icke fatta hvad det
vill säga att hafva kommit vilse på prairierna. En
sådan belägenhet har modfällt de djerfvaste och
stoltaste sinnen. Starka män hafva darrat då de känt
sig ensamma i ödemarkerna, och det är icke
underligt, ty de visste att följden deraf ofta var döden.
Den skeppsbrutne sjömannen i sin öppna båt är
knappt i värre belägenhet än en vilsekommen
resande på prairiehafvet, och många hafva i en sådan
belägenhet förlorat förståndet. Föreställen er då
gossen Basils känslor!

Jag har redan sagt att han var en förståndig
och modig pojke, och nu bevisade han det också.
Han förlorade icke sin själsnärvaro. Han drog in
hästens tyglar och öfversåg med en forskande blick
prairierna rundt omkring sig. Förgäfves! han såg
ingenting som kunde gifva honom en ledning till
det ställe, der han lemnat sina bröder. Han ropade
högt; intet svar, intet eko en gång. Han sköt af
sin bössa och lyssnade; säkert skulle Lucien eller
François svara med en lika signal, men ingen sådan
signal hördes. Han laddade på nytt och satt för en
stund i sadeln, försjunken i tankar.

»Ha! jag har det!» utropade han, hastigt resande
sig i stigbyglarne; »hur kunde jag vara så dum?
Kom, Svarta höken! ännu äro vi icke förlorade!»

Basil hade icke för intet varit en jägare under
hela sitt lif. Fastän han hade ganska liten
erfarenhet i fråga om prairierna, hade han i stället så 
mycket mer som jägare. Det beslut han så hastigt
fattat var ett godt beslut och det enda som med
säkerhet kunde rädda honom. Han hade beslutat att
följa sina egna spår.

Han kastade om sin häst, och med ögonen
sänkta till marken, red han långsamt i samma spår.
Tufvan var hård och märkena efter hästens hofvar
voro icke djupa, men Basil hade en jägares öga och
kunde följa spåret af en hjort. Om några minuter
återkom han till det ställe, der han dödat kalkonen.
Blodet och fjädrarne på gräset öfvertygade honom
derom. Här stannade han ett ögonblick till dess
han kunde bestämma från hvilken riktning han
kommit till detta ställe. Slutligen fann han den och red
långsamt tillbaka i spåren. Sedan han passerat
några famnar, blefvo spåren dubbla. Basil följde det
dubbla spåret och kom tillbaka, nästan på samma
ställe som förut. Återigen blef det dubbelt som
förut, åter och åter, utan att gå hundra alnar från
det ställe der fogeln blifvit skjuten. Den unge
jägaren passerade alla dessa vändningar och krokar med
den största uppmärksamhet och tålamod. Detta var
ett bevis på hans goda omdöme och hans kunskap i
jagtkonsten, ty om han blifvit otålig och tagit en
större omkrets för att finna spåret, kunde han hafva
kommit i de senast trampade fjäten och på detta
sätt insnärjt sig i en fullkomlig labyrint.

Efter en stund blefvo cirklarne större, och till
sin stora glädje fann han sig omsider framskridande
i rät linie. Många hästspår korsade hans spår, och
somliga af dem voro nästan lika nya som hans egna.
Men de förvillade honom icke, ty de voro spår efter
mustangs, och fastän Svarta höken icke var skodd
mera än de, kände hans herre igen hans spår, lika
väl som han kände igen sin egen bössa. Arabens
spår voro ansenligt större än de vilda hästarnes.

Efter att omkring en timme hafva följt spåret
tillbaka, med ögonen hela tiden fästade på marken,
hörde han oförmodadt en röst, som ropade honom
vid namn. Han såg upp och varseblef Lucien vid
kanten af skogen. Med ett rop af glädje sporrade
han hästen och red framåt. Allt efter som han kom
närmare försvann hans glädje och lemnade rum för en
pinsam aning. Lucien, Jeanette och Marengo voro
der, men hvar var François?

»Hvar är François?» frågade Lucien, under det
Basil red fram.

Den senare kunde knappt tala, så stark blef
hans rörelse.

»O broder!» framstammade han slutligen, »har
François icke återkommit?»

»Nej,» svarade Lucien, »jag trodde att han var
med dig och att ni skulle komma tillbaka
tillsammans. Jag har undrat på hvad som uppehållit er
så länge.»

»O Gud, han är förlorad!» utropade Basil,
utbrytande i klagotoner. »Lucien! Lucien! vår broder
är förlorad!»

»Förlorad! hvad menar du?» frågade Lucien, till
hälften troende att François blifvit anfallen af
indianer, eller några vilda djur, och att detta var
hvad Basil menade. »Har något händt honom? Tala
Basil!»

»Nej, nej!» återtog Basil, ännu talande vildt, han
har kommit vilse på prairierna! O broder, du vet
icke hvad det vill säga, det är förfärligt! Jag har
varit vilse och jag har hittat vägen igen; men
François, stackars lilla François! det finnes icke något
hopp för honom! han är förlorad — förlorad!»

»Har du icke sett honom, sedan vi skildes åt?»
frågade Lucien förskräckt.

»Nej, icke sedan dess. Jag hade sjelf kommit
vilse och jag har hållit på hela denna tid för att
återfinna vägen. Jag lyckades genom att gå tillbaka
i mitt eget spår, eljest hade vi kanske aldrig mera
träffats. François! stackars vår lilla François! hvad
skall det blifva af honom?»

Lucien delade nu sin broders farhågor och
ängslan. Hittills hade han trott att de varit tillsammans
och att något uppehållit dem, och han började just
att blifva orolig, då Basil visade sig. Han hade
ingen erfarenhet om hvad det ville säga att vara
vilsekommen på prairierna, men Basils förklaring lät
honom inse hvad det kunde vara. Han såg att
Basil var till hälften tillintetgjord, i synnerhet som han
ansåg sig såsom orsaken till olyckan. Det var
Basil som hade föreslagit att de skulle jaga kalkonerna
och som ledde jagten. Emellertid kände båda att de,
i stället att öfverlemna sig åt förtviflan, måste taga
något steg för att återfinna deras förlorade broder.

»Hvad är att göra?» sade Lucien.

Basil återkom till sig sjelf. Hoppet att rädda
François återgaf honom energi och mod.

»Skola vi stanna qvar här?» frågade Lucien,
som visste att hans broders träffande omdöme skulle
bestämma den bästa planen.

»Nej,» svarade Basil; »det är af ingen nytta. Jag
kunde icke hafva hittat tillbaka, om jag icke hade
följt spåren efter min häst. François skall icke tänka
på sådant, och äfven om han gjorde det, så är hans
häst en mustang, och prairien är betäckt med
mustangspår, som gå åt alla håll. Nej, nej, han skall
aldrig komma tillbaka hit, om icke genom en lyckträff,
och här äro tusende omöjligheter mot en möjlighet.
Nej, vi måste gå och söka honom; vi måste följa
hans spår och detta fruktar jag skall blifva omöjligt
bland så många andra. Innan vi lemna detta ställe,»
fortfor  Basil, »låtom oss försöka det enda som står
oss åter. Är din bössa laddad?»

»Ja,» svarade Lucien.

»Skjut af den ett eller två ögonblick efter sedan
jag skjutit af min. Den första signalen skall leda
hans uppmärksamhet på den andra.»

Basil lyfte upp sin bössa och sköt i luften.
Några få sekunder derefter gaf Lucien också eld, och
båda stodo lyssnande, med högt klappande hjertan.

Under fem minuter eller så stodo de och
väntade, så att François skulle få tid att ladda sin
bössa, i händelse hon var afskjuten. Det afhördes
intet svar.

Åter laddade bröderna sina bössor, med endast
krut och så stark laddning, att smällen skulle blifva
starkare. Återigen gåfvo de eld som förut.
Resultatet blef detsamma. Intet svar följde.

»Det syns att han är mycket långt borta,» sade
Lucien, ty ljudet bör kunna höras ett ganska långt
stycke i dessa nejder.»

»Låtom oss försöka med rök.» sade Basil, sättande
ifrån sig sin bössa, »Samla ihop något ved, Lucien,
medan jag tänder eld i löfven.»

Basil plockade upp några bitar af den brinnande
förladdningen, rakade tillsammans en hög af torrt
löf och gräs och antände det. Under tiden samlade
Lucien ihop ett fång stickor och lade dem på högen,
derpå kastade de gröna löf och grenar, afbrutna från
träden, och ofvanpå allt detta lades åtskilliga fång
spansk mossa, som rikligt hängde på ekarne. En
tjock blå rök uppsteg snart högt på himlen, och
bröderna stodo med spanande ögon, blickande öfver
prairien åt alla håll.

»Han måste vara mycket långt borta, om han
icke kan se denna rök,» anmärkte Lucien. »Den
måste synas på tio mils afstånd, efter hvad jag
tror!»

»Ja minst,» svarade Basil, »men han vore icke
långt borta, om han endast vore tio mil härifrån.
Jagten har fört honom ett godt stycke bort, och när
han sedan såg att han var vilsekommen, har han
galopperat ännu längre.»

»Så vida,» invände Lucien, »han ej har gjort som
du och ridit tillbaka i sitt eget spår.»

»Det är icke troligt. Stackars lilla François
kan icke hafva tänkt derpå; dertill har han icke
nog jagtvana, och jag önskar verkligen att han icke
gjort det.»

»Hvarföre önskar du det?» frågade Lucien.

»Emedan vi hafva bättre utsigt att finna hans
spår om han gått rakt framåt.»

»Sannt, sannt,» sade Lucien och båda tystnade
åter och betraktade den öppna prairien med
ängsliga blickar.

De stodo så en lång stund, men omsider vände
de sig mot hvarandra, med ett uttryck af ängslan
och felslaget hopp.

»Han kommer icke,» sade Lucien med
sorgsen röst.

»Nej, då skulle han hafva varit här för länge
sedan. Om han sett röken, hade han utan tvifvel
skyndat hit i galopp. Vi måste gå att söka honom.»

De gingo till sina hästar. Basils blick föll på
hunden. En stråle af glädje glänste i hans öga och
hela hans hållning blef hastigt förändrad.

»Ha!» utropade han, »vi hafva bortsölat tiden.
Fort, Lucien! — till häst! till häst!»

»Hvad är det?» frågade Lucien Öfverraskad.

»Fråga mig icke — en god tanke har runnit
upp hos mig; men vi hafva icke ett ögonblick att
förlora — tiden är dyrbar. Låtom oss skynda!»
»Men skola vi lemna Jeanette?»

»Ja, för all del; Francois kunde möjligen
komma hit.»

»Om han gör det, hur skall han veta hvart vi
gått?»

»Det är sannt,» svarade Basil, besinnande sig ett
ögonblick. »Ah!» fortfor han, »gif mig papper och
penna. Bind Jeanette du, medan jag skrifver.»

Lucien räckte honom en liten bit papper och en
blyertspenna, hvarefter han fastband mulåsnan säkert
vid en gren.

Basil tog papperet och skref:

»François, vi hafva gått att söka dig; stanna hos
Jeanette.»

Han fästade papperet på stammen af ett träd,
så att det föll lätt i ögonen, derpå fattade han sin
bössa, hoppade i sadeln och ropade på Lucien att
följa sig.

Lucien besteg sin häst och red efter, följd af
Marengo, som utgjorde eftertruppen.




XV. En blodhund på spår.

De redo i rak linie till det ställe, der de hade
börjat jagten efter kalkonerna. Från detta ställe
hade Francois tagit af till venster, men der funnos
många spår som gingo i samma riktning.

»Som jag sade dig, broder,» anmärkte Basil,
»vi skulle aldrig kunna få rätt på honom efter
spåren af hans häst. Äfven här äro vi icke säkra
på spåren. Dessa måste ändock vara, hans, ty de
se nyare ut än de andra. Låtom oss försöka dem.
Marengo!»

»Håll broder!» afbröt Lucien. »Det sista ställe,
der jag såg François, var derborta; jag uppfångade en
skymt af honom, då han red omkring den der
lunden derborta.»

»Ha! det är bättre. Kanhända att vi der kunna
urskilja hans spår från de andra. Låtom oss skynda!»

De redo vid pass hundra steg vidare och
kommo till det ställe, som Lucien utpekat.

»Ja,» utropade Basil, »du har rätt! Han har
varit här! Hans spår äro tydliga.»

Basil steg af hästen och räckte Lucien tyglarne.
Han lade sig ned på knä på gräsvallen och
undersökte spåren efter hofvarne, det ena efter det andra,
med största omsorg.

»Så!» mumlade han, i det han åter reste sig på
fötterna; »jag skall känna igen er ibland tusende.»

»Bered dig på en skarp ridt.» fortfor han,
vändande sig till Lucien. »Hunden skall utan tvifvel
föra oss i galopp. Marengo!»

Hunden kom springande till det ställe, der den
unge jägaren lutade sig öfver spåren. Basil höll i
sina armar ett rödt föremål. Det var François' täcke,
som denne tagit från ryggen på sin häst och kastat
åsido då han börjat jagten. Hunden vädrade på
täcket, afgaf dervid ett långt klagande tjut och stirrade
sin herre i ansigtet med ett uttryck af klokhet. Han
syntes förstå hvad man fordrade af honom.

Basil kastade nu täcket öfver sin egen sadel?
böjde sig åter ned, drog sina fingrar genom gräset
och tecknade med en vink af handen åt Marengo
att följa samma riktning. Hunden uppgaf ett enkelt
skall, satte nosen till marken och sprang framåt i
spåret.

Basil hoppade ögonblickligt i sadeln och ryckte
till sig tyglarne, ropande till sin broder:

»Kom, Lucien! vi få icke förlora hunden ur sigte,
om ock våra hästar skulle störta. Allt beror på att
hafva honom i sigte,»


Båda satte sporrarne i hästarne och rusade framåt
i galopp.

»Vi måste laga så att vi kunna hitta tillbaka,»
sade Basil och höll in tyglarne, under det de
passerade förbi en af skogsdungarne; »vi få icke sjelfva
komma vilse.» Och härmed bröt han grenen af ett
träd, så att den afbrutna ändan hängde och slängde
nedåt. Han återtog derpå sitt galopp.

Omkring en mil sprang hunden i rak linie.

Det var kalkonens första flygt.

Kursen förändrades nu, fastän icke mycket, och
hunden sprang en half mil eller så, i rak linie som
förut.

»Det är kalkonens andra flygt,» anmärkte Basil
till sin broder, under det båda följde i galopp, än
med ögonen ängsligt fästade på hunden, än då
och då stannande ett ögonblick vid något högt träd,
hvaraf de bröto en gren för att utmärka vägen.

Slutligen sprang hunden in i en lund.

»Ha!» utropade Basil, »François har dödat sin
kalkon här. Nej,» fortfor han, då hunden åter sprang
ut från lunden och ilade utåt den öppna planen;
»nej, kalkonen har sökt skydd der, men sprungit ut
igen och gått längre bort.»

Marengo hade nu sprungit i rät linie några
hundra fot, då han helt hastigt vände om och
begynte springa rundt omkring öfver prairierna.

»Stanna, Lucien! stanna!» skrek Basil i det han
ryckte i brodrens tygel. »Jag vet hvad detta betyder.
Rid icke i spåren, du kan förvilla honom — lemna
honom åt sig sjelf!»

Inom få sekunder stannade hunden, afgaf ett
kort tjutande och syntes med sin nos slänga något
mörkt framför sig på gräset. Basil och Lucien
hade stannat på ett ansenligt afstånd, men de kunde

se att det var några lösa fjädrar, hvarpå hunden
vädrade.

»Der är säkert stället, der Francois dödat
kalkonen,» mumlade Basil. »Om Marengo endast kunde
vädra upp spåret på den väg han sedan tog, kunde
allt blifva bra; men — detta — detta — se! nu är
han åter i väg!»

Med klappande hjertan bevakade Basil och
Lucien hundens rörelser. De visste att en kris var för
handen. Om Marengo, som Basil sade, kunde finna
François' spår, skulle han kunna följa dem med
säkerhet; derom voro båda bröderna öfvertygade, ty
de kände till hundens egenskaper. Men detta var
just frågan, och båda kände för ett ögonblick att
deras broders lif berodde derpå. Intet under då att
de bevakade hvarje hundens rörelse med andlös oro,
medan de suto orörliga och tysta i sina sadlar.

Efter en stund sprang hunden bort från
fjädrarna, och syntes ännu en gång vända om och
springa rundt omkring öfver marken. Han sprang
icke ledigt, som förut. Han var synbarligen förvillad
af de många spår som korsade hvarandra. Äter
kom han tillbaka till det ställe der kalkonen
blifvit dödad och stannade der med ett tjut af
missbelåtenhet.

Basil och Lucien uppgåfvo ett gemensamt rop
af pinsam oro. De visste att hundens tjut var ett
dåligt, tecken; men ingendera talade.

Ännu en gång sprang hunden bort, men som
förut lopp han rundt omkring öfver prairien.

»O Gud!» utropade Basil ångestfullt, »han
springer i det gamla spåret!»

Det var alltför sannt, ty nästa ögonblick sprang
hunden tillbaka och styrde in ibland fötterna på
deras hästar. Här stannade han tvärt, kastade upp
hufvudet och uppgaf ett ytterligare tjut af missnöje.

Basil vinkade åt honom att gå tillbaka.

Hunden sprang åter ut och följde det gamla
spåret, men med enahanda utgång. Derpå blef
han förvirrad och sprang alla möjliga vägar öfver
marken, synbarligen bortkommen. Bröderna
betraktade hvarandra med nedslagna blickar. Spåret var
förloradt!

»Håll! Det finnes ännu hopp,» sade Basil. »Vi
skola kanske finna det, genom att göra en större
cirkel. Tag mina tyglar,» fortfor han, kastande sig
från hästen. »Marengo! — kom, Marengo!»

Hunden lydde kallelsen och kom springande
till sin herres fötter. Basil tillsade Lucien att följa
med hästarne och gick sjelf bort öfver prairien.

Han gick sakta framåt, nedlutad och omsorgsfullt
betraktande marken. Han intog en stor cirkel, för
att hålla sig utom de dubbla spår, Francois hade gjort
i sin sista jagt. efter den tröttade fogeln, och hvilka
hade förvillat hunden. Han gick öfver några
hästspår, som ledde åt olika håll. Alla dessa
undersökte han, men intet tillfredsställde honom. På
detta sätt hade han gjort en half mils rund, då
hans blickar föllo på några spår, som syntes
färskare än de öfriga. Han sprang fram, lutade sig
öfver dem med ett rop af glädje, ty han igenkände
spåren från François' mustang. Han kände dem
genom ett märke som han iakttagit på det ställe
der hunden först börjat spåra, — nämligen en liten
bit bruten från hofven på den ena framfoten. Men
Marengo behöfde icke detta; han var ännu en gång
på det rätta spåret, och rusade åter bort öfver
prairien, med nosen nedåt marken.

Basil hoppade i sadeln, vinkade åt sin broder
att följa och galopperade tätt efter hunden.

Spåret gick icke i rät linie. På somliga ställen
gick det rakt några hundra alnar, derefter ledde det
tvärt till höger eller venster, och så vände det åter
och åter i zigzag. Stundom beskref det en cirkel,
och på ett eller två ställen korsades det. På dessa
ställen var hunden återigen nära att förlora spåret.

De förstodo ganska väl hvarför spåren slingrade
sig. Stackars François hade irrat omkring och icke
vetat hvart han skulle taga vägen!

Ännu en gång gick spåret rakt ett stycke af
två mil eller något mera. Utan tvifvel hade
François der beslutat att rida rakt framåt; men som
Basil anmärkte, hade han ridit hela tiden med ryggen
vänd emot deras läger! Öfver dessa ställen, der
spåren voro friska, ilade hunden hastigt, så att
gossarne måste hålla sig i friskt galopp. Efter en stund
tog spåret af till höger.

De redo nu åt vestern till och brödernas
uppmärksamhet fästades på skyarne. Solen var i
nedgående!

En ny känsla af förskräckelse intog dem. I dessa
söderns högländer fanns nästan ingen skymning, det
visste de. Om natten blefve mörk, huru skulle de
kunna följa hunden, som sprang liksom han varit
jagad? Han kunde ännu följa spåret och komma
fram till François, men hvad nytta hade man deraf,
om de icke voro med honom? Det skulle endast
tjena till att skänka François ett sällskap i sitt
elände, men ingen ledning hvarigenom han skulle
kunna finna dem, eller de honom.

Dessa tankar vexlades mellan de två bröderna,
under det de galopperade sida vid sida. Snart gick
solen ned och skymningens skuggor föllo på gräset.
Det blef allt mörkare, och snart hade de svårt att
se hunden, som dunkelt skymtade fram öfver
gräsvallen. Hvad var att göra? Snart skulle han
försvinna från dem och lemna dem utan ledning.

»Jag har funnit det!» utropade Basil hastigt
och med dessa ord sporrade han sin häst framåt för
att upphinna Marengo. Nästa ögonblick kastade
han sig ur sadeln och tog fast hunden, som måste
stanna.

»Stig af, broder!» ropade han; »stig af och hjelp
mig. Af med din skjorta; den är hvitare än min.»

Lucien, som till hälften fattade hans afsigt, tog
genast af sig blusen och derefter sin skjorta,
hvilken var af ljus, smalrandigt bomullslärft, som nu
i halfmörkret lyste helt hvitt. Basil tog tag deri
och ryckte hastigt af armarne. Derefter drog han
skjortan på hunden och inpassade djurets
framfötter i armhålen, fästade kragen stadigt om halsen
med en läderrem och knöt skjortan öfver ryggen på
honom. Sålunda utstyrd, såg Marengo ut som en
markatta på marknaderna, och syntes fullkomligt väl
i det frambrytande mörkret.

»Nu,» ropade Basil, gladt, »kunna vi följa
honom, om det än vore beckmörkt.»

»Stanna ett ögonblick,» sade Lucien. »Låtom
oss göra det ännu bättre. Det är ännu så pass ljust,
att jag kan skrifva.»

Lucien tog härmed fram sin anteckningsbok
och skref:

»François, kom tillbaka på ditt eget spär. Du
finner oss på detsamma. Om du icke kan följa det,
sa låt Marengo visa dig vägen.»

Han ryckte ut bladet och lemnade det åt
Basil, som stadigt fästade det vid skjortan.

Marengo blef åter lössläppt och började spåra,
medan båda hastigt stego upp på sina hästar och
följde honom.

Lyckligtvis var natten icke så mörk som de
hade fruktat. De kunde tydligt urskilja det hvita
skynket, så att de kunde följa det, äfven i galopp.
Sålunda redo de nära en timme, och Basil »märkte»
ännu vägen, genom att bryta en och annan gren,
då de redo om »holmarne».

Just som de redo omkring en tät lund,
skimrade ett sken för deras ögon. Det var en flammande
eld under skuggan af några höga träd! Marengo
styrde kosan rakt derpå. Basil, som fruktade att
det kunde vara ett indianskt läger, galopperade framåt,
steg hastigt af sin häst och fick tag i hunden. Man
gjorde halt för att öfverlägga om hvad som vore bäst
att göra. I detta ögonblick flammade elden upp
och ett fläckigt föremål syntes nära derintill. Hurra!
Det var François' mustang! Basil och Lucien
skyndade nu dit, och till deras stora glädje sågo de
François sitta vid elden och hålla något öfver lågan.

Nästa ögonblick lågo bröderna i hvarandras
armar, gråtande af glädje.

François berättade snart sitt äfventyr. Han hade
dödat sin kalkon och sedan kommit vilse; men i
stället att gå tillbaka i sitt eget spår, som Basil
gjort, hade han irrat omkring till nattens inbrott, då
och då uppgifvande ett rop och afskjutande sin bössa
emallanåt. Stundom hade han helt och hållet
förlorat modet, och red långa sträckor, utan att röra
tygeln eller på något sätt styra sin häst. Slutligen
alldeles uttröttad, hade han stigit af hästen och
bundit honom vid ett träd. Det var redan natt, då han
gjorde detta, och som han var både frusen och
hungrig, tog han mod till sig och gjorde upp eld.
Lyckligtvis hängde kalkonen ännu vid sadelknappen; han
skyddade sig att plocka honom och hade just nyss
svedt honom öfver elden, samt var i begrepp att
steks honom, då han blef så angenämt Öfverraskad
genom brödernas ankomst. Vid åsynen af den
präktiga kalkonen blefvo Basil och Lucien hungriga som
vargar, ty i sin oro hade de icke tänkt på middag.
Steken blef snart färdig, och efter en herrlig 
måltid, i hvilken Marengo deltog, tjudrade våra
jägare sina hästar, lindade omkring sig sina täcken
och beredde sig att sofva.




XVI. Jeanette och »javalies».

Följande morgon voro de ganska tidigt i
rörelse, och efter att hastigt hafva uppvärmt och
uppätit det återstående af kalkonen, redo de tillbaka
samma väg de kommit. De kunde icke nu låta
Marengo visa vägen, ty spåret var för gammalt
att han skulle kunna vädra det; men de hoppades
att hitta, genom de märken Basil hade gjort. Det
gick långsamt och de voro tvungna att ofta göra
halt, men det gick säkert, och de föredrogo detta,
ty de visste huru nödvändigt det var för dem att
komma tillbaka till Jeanette. Tältet med all
provianten och verktygen voro i hennes förvar.

Gossarne voro ganska lifvade — liksom de
flesta menniskor äro, hvilka nyss lyckligen genomgått
ett farligt äfventyr — och skämtade med hvarandra
under det de redo framåt. Lucien var utan skjorta,
ty Marengo hade sönderslitit och dreglat ned henne,
och detta var ett präktigt ämne för François'
munterhet. Jeanette blef sedan föremål för deras skämt,
ty Lucien påminde sig nu att han fastbundit henne
med hufvudet en fot från trädet, så att hon
naturligtvis hela tiden varit utan tecken till föda.
Ytterligare hade de i brådskan lemnat sakerna qvar på
hennes rygg, och det var icke troligt att detta,
förbättrat hennes lynne.                                           

Det var nära middag då de kommo så nära att
de sågo henne.

»Ha!» ropade François, som först bakom en dunge

fick se en skymt af henne. »Hvad är på färde
derborta?»

Alla tre stannade och blickade förvånade öfver
slätten, och de sågo verkligen en syn, som kunde
förvåna hvilken som helst. Det var Jeanette, utan
tvifvel, men Jeanette i den mest besynnerliga
ställning. Hennes fötter flögo i luften, än framfötterna,
an bakfötterna, i beständiga och hastiga sparkningar.
Stundom syntes alla fyra fötterna på en gång uppe
i luften, och det hvita kanfastältet, som hade
lossnat, fladdrade upp och ned, allt efter som hennes kropp
reste eller sänkte sig.

Gossarne betraktade detta skådespel ett
ögonblick med känslor af förvåning, icke fullkomligt
fria från fruktan.

»Det kunde vara indianer.» trodde de.

»Nej,» sade Basil, »det är vargar, hon är
anfallen af vargar! Låtom oss skynda till hennes hjelp.»

Alla tre sporrade sina hästar till galopp, och
kommo snart inom några famnars afstånd. De sågo
nu att marken vid mulåsnans fötter var betäckt, icke
med vargar, utan med djur af ett helt annat slägte.
De sågo ut som svin, med smala, mörka kroppar
och långa spetsiga trynen. De hade icke svansar,
men i stället små tofsar eller stumpar, och deras
smala trynen voro öppnade och visade ett par långa
käkar med hvita betar, hvilka kunde ses äfven på
afstånd,

»Javalies!» utropade Lucien, som, fastän han
aldrig förut sett sådana djur, kände dem genom
beskrifningar. Det var verkligen javalies, mexikanska
vildsvin.

Alla tre fattade mod så snart de sågo att
djuren icke voro vargar, och de betänkte sig icke länge,
ty Jeanette var i fara. Hon sparkade och skrek
nästan som en katt, under det att svinen, fastän många
af dem lågo utsträckta bakom hennes fötter, med
ett gällt grymtande rusade på hennes ben, så snart
hon för ett ögonblick hvilade dem på marken. Det
var mer än hundrade svin omkring hennes fötter.
Marken var bokstafligen betäckt af dessa mörka
figurer, som trängdes och sprungo om hvarandra.

Utan att gifva sig tid att undersöka faran,
rusade Basil midt i hopen, åtföljd af Francois och
Lucien; Det var lycka för dem att de voro till häst,
eljest skulle de aldrig hafva kommit ur trängseln.
Alla tre hade gifvit eld, ty de trodde att detta
skulle skingra hopen; men de funno sitt misstag, ty
fastän hvar och en af gossarne nedskjutit ett offer,
hade det ingen verkan, utan nästa ögonblick
hopade deras tre hästar omkring, slängande och
sparande lika illa som Jeanette. Svinen omringade dem
under gälla grymtningar, stötte sina betar i
hästarnes ben och hoppade upp så högt att de nästan
nådde ryttarne sjelfva. Det var lycka för dem att
de voro goda ryttare. Om någon af dera varit utan
häst i detta ögonblick, hade hans undergång varit
gifven. De höllo sig fast i sadlarne, men voro icke
i stånd att ladda sina bössor. Marengo, som var en
gammal Texashund, hade sett vildsvin förut; han
stannade derföre visligen på prairien och betraktade
scenen på afstånd.

De unga jägarne insågo snart att det var
omöjligt att intaga platsen, hvarföre de beredde sig till
återtåg. Basil tvingade sin häst fram till trädet och
afskar med sin jagtknif det tåg som fasthöll
Jeanette, hvarefter han ropade åt bröderna att följa sig
och satte af i galopp öfver prairien.

Säkerligen var aldrig någon mulåsna gladare än
Jeanette att komma lös, och aldrig gjorde någon
åsna bättre bruk af sina ben. Hon galopperade
öfver prairierna, som om hon varit eftersatt af den
onde. Men om icke han förföljde henne, så gjorde
vildsvinen det, ty efter kom hela driften, grymtande
och skrikande under det den sprang.

Hästarne kommo lätt ett godt stycke från dem,
äfvenså Marengo; men ännu var Jeanette i fara. Hon
hade nära två dagar varit utan föda och vatten, och
var följaktligen ganska matt. Hennes ben voro
äfvenledes mycket skadade af vildsvinens betar.
Härtill kom att tältet, som hade lossnat och släpade på
ena sidan mot marken, ansenligt hindrade hennes
flykt. Denna sista omständighet blef till slut
hennes räddning, ty vildsvinen, som upphunno henne,
fattade den hängande kanfasen i sina käkar och
slet den från packningen. Den nedföll på gräset
likt ett utbredt täcke, och svinhjorden, som nu kom
rusande samt tog den hvita väfven för sin
verkliga fiende, började stampa derpå med fötterna och
slita sönder den med tänderna. Detta gaf Jeanette
tid, och hon var i detta ögonblick, fastän blott en
åsna, förståndig nog att begagna sig deraf. Lättad
från sin börda, sträckte hon ut i galopp och
upphann hästarne, hvarefter hela kavalkaden fortsatte
färden, tilldess den hade några mil mellan sig och
vildsvinen. Här gjorde de halt i afsigt att slå läger,
ty deras djur voro icke allenast trötta, utan Jeanette
var nästan färdig att stupa. Besväret vid att »slå
läger» var nu betydligt förenkladt, ty de hade
förlorat icke allenast sitt tält, utan äfven åtskilliga
andra förnödenheter. Men hvad hade kunnat förmå
vildsvinen att anfalla mulåsnan? Det blef ett ämne
för samtal mellan våra äfventyrare, då de hunnit
svala sig litet efter den hastiga ridten. De visste
att javalies sällan anfalla utan att blifva uppretade,
och det var ganska troligt att Jeanette retat dem.
Utan tvifvel hade de ströfvat omkring för att söka
föda, och slagit ned på kalkonerna, hvilka Lucien

och Basil i brådskan hade lemnat på marken. De
vilda svinen äro icke nogräknade på föda; de kunna
äta fisk, kött eller fogel, ormar eller grönsaker, och
då de funnit ett par foglar, hade de börjat att sluka
i sig dem. Sysselsatta dermed, hade de kommit
inom området för Jeanettes ben, och hon, som i detta
ögonblick icke var vid det bästa lynne, hade troligen
gifvit en af dem en spark, hvilket naturligtvis ledt
till ett allmänt anfall från hela hjorden.

Det var lycka för Jeanette att hennes herrar
kommo då de gjorde det, eljest hade hennes gamla
refben snart blifvit krossade af de uppretade djurens
skarpa betar.

Javalies eller peccaries, hvilket de vanligtvis
kallas af naturforskare, äro i allmänhet af ett menlöst
sinnelag, och om de icke ofredas, anfalla de sällan
någon menniska. Blifva de deremot uppretade,
genom att någon af dem såras, eller om de störas i
sina nästen, så blifva de både vilda och farliga. Fastän
de äro små, ega de ganska mycket mod, och deras
starka käkar och stora betar göra dem till
förskräckliga motståndare. Liksom alla djur af svinslägtet,
frukta de ingen fara då de äro uppretade, och de
strida mot en fiende, tills hvar enda en af hela
hjorden stupat.

Icke sällan är den mexikanska jägaren tvungen
att fly undan vildsvinen och taga sin tillflykt i ett
träd, der han måste blifva sittande på en gren i
timmar, ja, stundom i dagar, innan hans belägrare draga
sig tillbaka och gifva honom tillfälle att nedstiga i
säkerhet.



XVII. En slug katt och en listig pungråtta.

Våra unga äfventyrare hade nu nedslagit sitt
läger i en stor lund af hvita ekar och valnötträd.
Nästan midt i lunden upprann en källa, och nära
densamma fastbundos hästarne, emedan der
rundtomkring växte tillräckligt med gräs. Det torra
köttet, hvilket utgjorde det förnämsta af deras
proviant, hade blifvit kringströdt af Jeanette under
hennes flykt och följaktligen förloradt. Hvad skulle de
då hafva till middag? Detta var en vigtig fråga, och
för att besvara den togo Basil och François upp sina
bössor och gingo ut att se om de kunde få tag i en
ekorre eller något annat ätligt djur. Men solen stod
ännu högt på himmelen och inga ekorrar syntes, ty
dessa små djur gömma sig under middagen och
komma endast ut morgnar och aftnar för att äta
och leka.

Då de icke kunde träffa på något villebråd i
den tjocka, skuggiga lunden, tänkte våra unga jägare
att utomkring densamma göra ett försök, och efter
att hafva gått några hundra alnar, kommo de nära
kanten af prairien. De gingo icke fram genast, ty
de hoppades att upptäcka något rådjur, rapphöns
eller annat vildt på öppna fältet omkring
skogsbrynet. De smögo sig derföre sakta framåt, gömmande
sig bakom de stora trädstammarne.

Denna prairie var öppen och fri, utan »holmar»;
endast här och der stod ett litet träd. De kunde
öfverskåda dess yta på ganska långt afstånd, ty
marken var fullkomligt jemn och betäckt med kort
buffelgräs. Intet rådjur syntes, icke heller något annat
djur. Vid en omsorgsfullare granskning sågo de
likväl, på icke långt afstånd, två små djur som sprungo
öfver gräsvallen och stundom likt apor satte sig på
bakbenen, samt tycktes samspråka med hvarandra.

»Prairiehundar,» gissade François»

»Nej,» sade Basil, »säkert icke, ty jag ser ej
några svansar, Prairiehundarne hafva långa
svansar.»

»Hvad kan det vara då?»

»Harar, tror jag,» svarade Basil oeh såg genom
de krökta fingrarne.

»Harar!» eftersade François, något förvånad.
»Men de äro icke större än råttor! Tror du att det
är harungar?»

»Nej, fullvuxna harar.»

»Ha! ha! ha!» skrattade François. »Broder, hvad
har du dina ögon till? Du tror att de der smådjuren
äro långt borta. Jag försäkrar dig att de icke äro
trehundra alnar ifrån oss och en ekorre skulle se ut
som en jätte bredvid dem. Harar, åh verkligen!»

»Jag är ännu af denna tanke,» svarade Basil,
under det han fortfor att oafbrutet betrakta djuren.
»Jag är ändock ingalunda säker på min sak. Jag
skulle önska att Lucien vore här. Kanske han kunde
säga oss hvad det är för djur.»

»Här är han,» sade François, under det att
Luciens steg hördes bakom dem. »Se dit bort,
Lucien!» fortfor han. »Se hvad Basil kallar ett par
fullvuxna harar.»

»Och Basil har rätt,» svarade Lucien, efter att
ett ögonblick hafva betraktat dem» »Det är fullvuxna
harar.»

François såg förlägen ut.

»Om jag icke misstager mig,» fortfor Lucien,
»äro de af den sort som indianerna kalla »den lilla
kommendantharen». Det kan likväl vara en annan
varietet, ty flera arter af dessa små harar finnas bland
Klippbergen och prairierna som ligga rundt omkring
dem. De äro ganska sällsynta. Jag skulle önska
att vi kunde få skinnet efter en af dem. Jag är
säker om att vår far skulle värdera det ganska högt.»

»Det kunna vi lätt få,» sade François. »Kan
jag icke gå fram och skjuta en af dem?»

»Nej,» svarade Lucien, »de skulle fly med
vindens hastighet, långt innan du kom inom skotthåll.»

»Kan icke Marengo fånga en?»

»Jag tror det icke; dessutom skulle han slita
djuret i stycken. Nej, vår enda utväg är att
förblifva stilla. De tyckas vilja närma sig hitåt.»

Bröderna ställde sig nu bakom tjocka trädstammar,
så att de icke skulle märkas af de små rädda djuren.

Under det de betade och sprungo öfver
gräsvallen, närmade sig djuren småningom lunden, ehuru
icke i den riktning, der våra jägare stodo. Dessa
tänkte på att gå framåt för att möta dem, och ämnade
just göra det, då de fingo se ett föremål, som
förmådde dem att blifva der de voro.

De sågo nämligen ett annat djur, som tyst rörde
sig bland ogräs och törnbuskar, än hoppande lätt
bakom ett nedfallet träd, än krypande långsamt öfver
den öppna marken. Stundom stannade det, hukade
sig ned utmed jorden och såg utåt prairien. Det
märkte icke de unga jägarne. Dess gula ögon voro
fästade på de små oskyldiga djuren, som lekte ett
stycke derifrån på gräsvallen.

Det var ett besynnerligt djur, så stort som en
gräfsvinshund, med hvilken det för öfrigt icke hade
mycken likhet. Det var af en rödgul färg, hade
bruna fläckar på sidorna och ränder af samma färg
på ryggen, så att det såg ut som om det tillhört
leopard- eller tigerslägtet, hvilket det äfven liknade
genom den runda, kattlika formen på hufvudet Dess
korta svans och upprättstående lurfviga öron visade
emellertid att det i vissa delar skilde sig från
tigerslägtet. Svansen var icke öfver fem tum lång och
krökte sig stelt uppåt, som om den varit »stubbad»,
men det var den likväl icke. Den korta svansen
och de klumpiga benen, men framförallt de
uppstående lurfviga öronen, som möttes vid spetsarne,
upplyste de unga jägarne om att det var ett lodjur
(lyrx), i Amerika vanligen kändt under namnet
»vildkatt» eller »bergkatt». Djuret gjorde synbarligen
sitt bästa för att komma nära de små hararne och
gripa båda eller den ena af dem.

I rät linie emellan lodjuret och hararne växte
ett ensamt pecanträd, med vidt utspridda grenar, och
nästan under detsamma var ett litet snår af törne
och högt gräs. Utan tvifvel hade något gammalt
träd eller kroppen af ett djur förmultnat här och
gödt jorden. Till detta ställe närmade sig lodjuret
allt mer och mer, och midt emot på den andra sidan
sprungo hararne, ätande och lekande. De hade
kommit ganska nära törnsnåret och voro ej heller långt
ifrån gossarne, hvilka nu kunde se att de hade långa
öron, spensliga ben och behagfulla rörelser, alldeles
som vanliga harar; men färgen var dock olika. Dessa
hade en rostaktig färg, lik ormbunkens blad, och
voro något ljusare på undersidan; men på intet ställe,
icke ens under svansen, syntes något hvitt. Det var
roligt att se huru dessa små oskyldiga djur än
nappade ett grässtrå, än hoppade några fot på
gräsvallen och sedan helt komiskt satte sig på bakbenen.
Så tyckte våra unga jägare, och I, mina unga läsare,
skulle äfven hafva tyckt så, om I varit vittnen till
dessa små harars rörelser.

Ett underligt föremål syntes nu midt framför
dem, nära törnbuskarne. Det var rundt och såg ut
som ett nystan af grått hår eller ull, till hälften
nedmylladt i jorden. Om det varit der förut kunde icke
gossarne säga, ty deras uppmärksamhet hade varit
upptagen af hararne och lodjuret. François sade
likväl att han hade sett det litet förut, men det hade
endast obetydligt fästat hans uppmärksamhet, ty han
hade trott det vara en tofs torrt gräs eller en
globcactus (echinocactus) — en växt som de ofta sett på
senare tiden och med hvilken det hade mycken
likhet. Det var likväl tydligt att det vid närmare
påseende var något helt annat.

Samtidigt med gossarne syntes de små hararne
märka det, och drifna af nyfikenhet gingo de allt
närmare och närmare. Det såg icke farligt ut, och de
hade aldrig blifvit anfallna af någon fiende i denna
skepnad. Efter allt utseende hade det hvarken
tänder eller klor och följaktligen hade de
ingenting att frukta.

Uppmuntrade genom frånvaron af all synbar fara,
och modigt betraktande hvarandra, framskredo de
små hararne, först en och sedan en annan, några tum,
tills deras munnar nästan vidrörde det främmande
föremålet. I ett ögonblick flög den nystlika
kroppen upp, utvecklande sig till ett fyrfotadt djur, hvars
långa ormlika svans i samma minut svepte omkring
och fångade den ena af hararne. Den lilla haren
uppgaf ett gällt skrik, under det att hans följeslagare
förskräckta sprungo sin väg.

Pungråttan (ty det var ingenting annat än just
en sådan) sträckte nu sin trynlika mun mot
svansen, och grep med sina käkar om harens hufvud samt
dödade honom i ett enda hugg. Derefter lade hon.
haren på marken, och skulle väl hafva gjort sig ett
godt mål af honom, om hon fått vara i fred. Men
det var annorlunda beslutadt.

Bergkatten, som krupit framåt så att han icke
var tjugu fot från törnbuskarne, hade sett allt detta.
Först tycktes det förarga honom, men om en liten
stund såg han ut att vara ganska nöjd dermed.

»När jag tänker på saken,» sade han för sig sjelf,

»så är det bäst som det är. Pungråttan har
besparat mig besväret att fånga haren, hvaruti jag kanske
ändå misslyckats. Hon har fångat villebrådet, men
jag skall äta detsamma, förmodar jag.»

Sådana tankar hyste han bestämdt, ty de voro
så klart uttryckta i hans rörelser, som om han haft
talförmåga och högt yttrat dem. I enlighet härmed
kröp han vidare och ämnade att i ett obevakadt
ögonblick springa på pungråttan.

Men innan hon började äta, hade pungråttan, som
visste sig hafva gjort en brottslig gerning, rest sig
till sin fulla längd och sett sig omkring för att
upptäcka om någon märkt hvad hon gjort. Hennes
blickar föllo då på lodjuret, och hastigt gripande
haren med tänderna, sprang hon in i snåret.

Lokatten, som såg att det tjenade till intet att
längre dölja sig, gick framåt med krökt rygg. Han
gick icke genast in i törnsnåret, utan sprang
rundtomkring det, för att upptäcka hvar råttan gömt sig.
Det var icke utan att han fruktade det hon kunde
hafva ett hål der. Om så var, farväl då med både
hare och råtta, tänkte katten.

Emellertid var det dock icke så, ty efter att hafva
gått några få hvarf omkring stället, rusade katten
rätt in i busksnåret.

På en stund syntes hvarken katt eller råtta till.
Ingendera af dem uppgaf något ljud, men bladens
rörelser och brakandet i törnbuskarne på åtskilliga
ställen utvisade att en het strid pågick, der
förföljaren utan tvifvel gäckades af den förföljda, hvars
kropp var mycket smidigare och bättre passande att
klämma sig igenom trånga öppningar.

Sedan denna besynnerliga jagt varat några
minuter, kilade pungråttan ut på öppna marken, ännu
till allas förvåning bärande haren i munnen. Hon
sprang rakt fram till trädet och klättrade uppför
detsamma, fattande med sina framfötter om stammen,
alldeles som en mensklig varelse. Hennes flykt till
trädet framkallade våra unga jägares förvåning, ty
det var ett litet träd, icke öfver trettio fot högt, och
de visste att katten kunde klättra lika väl som
pungråttan.

Bergkatten kom nu ut ur törnsnåret och var
med ett hopp vid foten af pecanträdet. Han
klättrade icke strax upp, utan stannade en stund för att
hämta andan, synbarligen triumferande, ty han visste
att han lätt kunde komma upp, och kände sig
tillfredsställd öfver att hafva sitt rof i säkerhet.

»Der har jag dig till sist, gamla mamma
pungråtta!» mumlade han, fastän icke högt. »Jag skall
gifva dig ett godt rapp för det besvär du förorsakat
mig, du skall få se att jag gör det! Jag vill icke
äta upp dig, visst icke, du smakar icke nog fint,
men jag skall äta haren der, och tukta dig, som så
illa gått åt honom.»

Och med detta beslut ilade bergkatten uppfor
trädet och skrapade med klorna mot marken.

Pungråttan hade nu gått upp nära till trädets
topp och ut på en af grenarne, som sträckte sig
horizontalt utåt. Bergkatten följde efter och hade
kommit så nära att han nästan kunde vidröra
föremålet för sin förföljelse, då pungråttan, hastigt
omlindande grenen med sin svans, sänkte sig ned till
en lägre gren. Bergkatten tycktes för ett ögonblick
ämna springa efter, men grenen var svag och han
vågade det icke. Han vände sig derföre om,
synbarligen förargad, nedsteg på hufvudstammen och
sprang ut på grenen, der pungråttan satt. Liksom
förut sänkte hon sig ned till en annan gren, och
derpå, utan att invänta sin förföljare, till en ännu
lägre, tilldess hon blef hängande på trädets lägsta
gren.


Gossarne trodde att hon ämnade släppa sig ned
på marken och försöka undkomma i skogen. Detta
var likväl icke hennes afsigt, ty hon visste att
bergkatten snart skulle upphinna henne, om hon vågade
försöket. Hon innehade nu den möjligast säkra
ställning och hon syntes medveten derom. Hon fortfor
derföre att hänga på den lägsta grenen af
pecanträdet, så nära ut i ändan, att grenen böjde sig
under hennes tyngd. Grenen skulle icke kunnat bära en
pungråtta till, mycket mindre den tyngre bergkatten,
hvilket denne också med ett ögonkast insåg.

Förödmjukad som han var, ville han dock trösta
sig genom ett försök. Han kröp först ut på grenen,
framskred med stor försigtighet så långt ut som han
vågade, och försökte sedan att med klorna nå råttans
svans, hvars ringlar han trodde sig kunna lossa från
grenen. Men han lyckades icke, ty han kunde knappt
vidröra svansen med yttersta spetsarne af sina klor,
och hade lika gerna kunnat försöka att öppna klorna
på en örn. Han klättrade derefter upp på grenen
nästöfver, och trodde sig då komma närmare, men
upptäckte snart sitt misstag. Återigen sprang han
ut på grenen der pungråttan hängde, och tycktes
för ett ögonblick besluten att springa ned på henne
och draga henne med sig till jorden, men afståndet
hindrade honom, och efter en stund gick han
tillbaka och satte sig emellan ett par qvistar på en gren.

Han hvilade sig icke länge innan en ny tanke
föll honom in. Pungråttan hängde icke mycket högt
öfver marken; kanske kunde han springa upp och
fatta henne i hufvudet? Han kunde i alla fall göra
ett försök, och i denna afsigt nedsteg han till trädets
fot och sprang fram till det ställe, hvaröfver råttan
hängde. Men hon var högre upp än han hade
beräknat, och efter några få fruktlösa hopp öfvergaf
han detta försök. Han hade likvisst beslutat att
tvinga henne utstå en belägring, och som han mådde
bra der han var, återvände han icke till trädet utan
satte sig på gräset, med ögonen alltjemt fastade på
sin antagonist.

Hela denna tid hängde pungråttan lugnt på
svansen, hållande haren i munnen. Från det ögonblick
hon intagit denna ställning, syntes hon icke frukta
sin motståndare. Tvärtom var det tydligt, att det
listiga kreaturet fägnade sig åt den förargelse, hon
förorsakade bergkatten.

Emellanåt tycktes hon undra huru detta skulle
sluta, och då antog hon ett allvarsammare utseende.
Hon såg att bergkatten hade beslutat att låta henne
undergå en lång belägring, och för att kunna uthärda
den bättre, tog hon haren i sina små handlika
framfötter samt började slita och äta derpå.

Detta var för mycket för bergkattens tålamod.
Han kunde icke uthärda längre, utan reste sig hastigt
på fötterna och rusade åter med krökt rygg upp på
trädet och ut på grenen, der pungråttan hängde.
Denna gång stannade han icke för att beräkna
faran, utan sprang framåt, kastade sina framfötter
omkring råttans bakdel och fattade hennes svans med
sina tänder. Grenen brakade, bröts af och båda
föllo till marken!

För ett ögonblick tycktes bergkatten vara
döfvad af fallet, men i det nästa reste han sig upp,
höjde ryggen likt en äkta katt, och med ett vildt
skrik slog han ned på pungråttan. Han tycktes hafva
glömt bort haren, som råttan hade släppt i fallet.
Hämnd var nu den känsla, som starkast rasade inom
honom. Hämnden lät honom glömma att han var
hungrig.

Så snart pungråttan kom till marken, drog hon
sig tillsammans till ett nystan och framställde nu
samma utseende, som då hon först upptäcktes.   
Hufvud, hals. fötter och svans voro icke mera synliga,
ingenting utom en boll af tjockt, ulligt hår. På denna
»tuggade» bergkatten med tänder och klor. Han
höll på dermed mer än tio minuter, tilldess han blef
trött. Pungråttan var efter allt utseende död, och
en bättre munsbit, haren, låg midtför bergkattens
ögon. Han lemnade derföre råttan, vände sig om
och fattade i haren.

I detta ögonblick släppte François Marengo
lös, och hela sällskapet rusade under höga rop framåt.

Katten, som såg sin reträtt till trädet afskuren,
sprang ut på öppna prairien, men den stora hunden
upphann honom snart, och efter en kort men
förtviflad strid gjorde han ett slut på hans tjufjagt.

De unga jägarne hade derunder tagit upp haren,
hvilken katten tappat i sin flykt. Då jagten var slut,
kommo de tillbaka till trädet för att hämta den döda
pungråttan, som de ämnade koka till qvällsvard.
Till deras förvåning fanns ingen råtta, hvarken i
trädet, i törnbusksnåret bredvid, eller på något
annat ställe! Det sluga kreaturet hade under hela den
förskräckliga behandlingen öfverlistat sin plågare,
och då hon funnit »luften ren» hade hon »nystatupp
sig» och smugit sig till sitt gömställe under rötterna
af något träd i närheten.

Ingenting återstod, utom kropparne efter
bergkatten och den lilla haren. Den förra ville ingen
af våra jägare äta, fastän den ofta ätes af djurfångare
och indianer, och den senare var så sliten och
tuggad, att den dugde till intet. Då icke något annat
villebråd, icke ens en ekorre, kunde upptäckas på
platsen, lade sig alla fyra. Lucien, Basil, François och
Marengo, att sofva — för första gången sedan de
börjat sin resa — utan aftonmåltid.


XVIII. Ett besynnerligt äfventyr före frukosten.

De hade tillräckligt med kött till frukost, fastän
det var dyrköpt nog.

De tre bröderna sofvo på marken, några få fot
från hvarandra. Deras tält var borta och således
voro de under bar himmel. Under ett stort träd
med utspridda grenar lågo de inlindade i sina
täcken och hade sofvit godt under natten. Dagen
började just att gry, då någonting vidrörde François'
panna. Det var ett kallt, klibbigt föremål, och
tryckningen deraf mot hans varma hud väckte honom
ögonblickligt. Han rusade upp, som stucken af en
nål, och hans rop väckte också hans bröder. Var
det en orm, som hade vidrört honom? François trodde
så till en början, och fortfor att tänka så under det
att han gnuggade sig; i ögonen. Men då han väl
fått upp dessa, såg han en skymt af ett
bortspringande föremål, som icke kunde vara en orm.

»Hvad tror du det var?» frågade Basil och
Lucien i samma andetag.

»En varg, tror jag,» svarade François. »Det var
hans kalla nos jag kände. Se! der borta går han.
Se, se, de äro två stycken.»

Francois pekade åt ett håll, der tvänne djur
syntes springa. Basil och Lucien sågo dem äfven.
De voro ungefär lika stora som vargar, men
fullkomligt svarta, och alls icke lika vargar för öfrigt.
Hvad kunde det vara för djur? De hade hastigt
sprungit in i en mörk dunge bland träden och just
i detsamma hade gossarne uppfångat en skymt af
dem. De kunde ännu i skuggan urskilja de två
kropparne, men ingenting mera. Hvad kunde det
vara? Kanske vildsvin? Denna tanke härflöt utan
tvifvel från deras sista äfventyr med dessa djur.

»De äro för stora och springa för klumpigt att
vara vildsvin,» sade Lucien.

»Kanske det är björnar?» gissade François.

»Nej, nej, dertill äro de icke stora nog.»

Alla tre gossarne hade rest sig på händer och
knän, afkastat täckena och fattat sina bössor, hvilka
de alltid hade nära sig då de sofvo.

De förblefvo i denna ställning, med ögonen
fästade på de mörka träden, bland hvilka de två svarta
föremålen stannat, omkring femtio alnar från gossarne.
Hastigt sågo de en skepnad, till utseendet lik en man,
som reste sig upp midt framför djuren. I stället
att fly för dem, som gossarne väntade att få se, stod
gestalten stilla. Till deras ytterligare förvåning sprungo
de två djuren till honom och hoppade upp emot
honom, utan att figuren rörde sig från stället; tvärtom,
efter en stund lutade han sig ned och tycktes smeka
dem.

»En menniska och två hundar,» hviskade
François, »kanske en indian!»

»Det är möjligt att det är en menniska,» återtog
Lucien, också hviskande; »jag vet icke hvad det
annars skulle vara; men det är inga hundar, eller
också har jag aldrig sett en hund.»

Detta yttrade Lucien bestämdt och i en
allvarsam ton, som gjorde att bröderna drogo sig närmare
hvarandra.

Under hela denna tid stod Marengo bredvid
dem, hindrad af Basil att rusa framåt Hunden hade
icke vaknat förr än vid François' första rop. Han
var trött af de föregående dagarnes långa färder och
hade sofvit lugnt, liksom hans herrar. De vaknade
upp nästan samtidigt, och ett ord från Basil hade
återhållit hunden; ty han var väl dresserad, och utan
en signal från sin herre, var han icke van att anfalla
något kreatur, icke ens sina naturliga fiender. Han
stod derföre stilla, seende åt samma håll som
gossarne och emellanåt uppgifvande ett lågt, knappt
hörbart morrande, hvilket dock lät vildt och
fruktansvärdt, ja, det syntes att han icke betraktade
de främmande föremålen såsom vänner. Kanhända
visste han bättre än någon af sällskapet hvad det
var för figurer.

De tre hemlighetsfulla varelserna voro ännu
qvar på samma ställe, omkring femtio alnar från
gossarne. De voro icke orörliga; de två smärre
sprungo på marken, än från, än till den upprätta
figuren, liksom för att smeka honom. Denna
stannade då och då, liksom för att emottaga deras
smekningar, och då de sprungo ifrån honom, lutade han
sig ned, som om han plockat upp något från marken.
Alla deras rörelser skedde under fullkomlig tystnad.

Det var någonting hemskt i dessa rörelser, och
icke utan känslor af fruktan iakttogo våra unga
jägare dem. De visste icke hvad de skulle taga sig
till och rådslogo hviskande med hvarandra. Borde
de krypa till sina hästar, sätta sig upp på dem och
rida sin väg? Detta skulle vara af ingen nytta; ty
om figuren der var en indian, så funnos utan tvifvel
flera i närheten, hvilka lätt kunde spåra och
upphinna dem. De voro fullkomligt öfvertygade att de
besynnerliga varelserna kände till deras vistelseort,
ty deras hästar, hvilka voro några alnar från gossarne,
kunde tydligt höras stampa på marken under det
de betade. Dessutom hade det ena af de två djuren
vidrört och nosat på François, så att man icke
kunde tvifla på att det kände till deras närvaro. Det
skulle derföre vara fåfängt att försöka obemärkt
komma undan. Hvad var då att göra? Skulle de
klättra upp i ett träd? Det tjenade till ingenting
och de öfvergåfvo denna tanke. De beslöto omsider
att stanna qvar der de voro, till dess de antingen
skulle blifva anfallna af sina  hemlighetsfulla grannar,
eller i stånd att se  hvad slags  varelser dessa voro.

Då det blef klarare, förminskades dock icke
deras oro, ty de sågo nu att den upprätta figuren hade
två tjocka, starka armar, hvilka han utsträckte
horizontalt och rörde på ett egendomligt sätt. Hans färg
syntes rödaktig, under det de små djuren voro
ramsvarta. Hade de varit i Afrikas skogar eller i
Södra i stället för Norra Amerika, skulle de tagit den
större figuren för en gigantisk apa. Nu visste de
att det icke kunde vara så.

Ljuset blef snart klarare, ett moln hade
försvunnit från skyn i öster. Föremålen kunde skönjas
mera bestämdt, och då förklarades det
hemlighetsfulla, som så länge hade hållit de unga jägarne i
pinsam ovisshet. De sågo nu att den stora figuren,
som stod upprätt, med sidan vänd åt dem, hade
spetsig nos, korta, uppstående öron, tjock kropp och
raggig pels samt att det icke var en indian eller något
slags mensklig varelse, utan en stor björn, som stod
upprätt på sina bakben.

»En björnhona och hennes ungar!» utropade
François, »men se!» fortfor han, »hon är röd och
ungarne äro ramsvarta!»

Basil stannade icke för att göra något slags
iakttagelse. Han sprang efter sin bössa och sigtade
i samma ögonblick han såg hvad slags djur det var.

»För Guds skull, skjut icke!» utropade Lucien.
»Det kan vara en »grizzlybjörn»!»

Hans råd kom försent. Basils bössa smällde af,
och björnen, som nu föll ned på fyra fötter, dansade
fram, skakande på hufvudet och rytande förfärligt.
Dagern hade missledt Basil, och i stället att, som
han ämnat, träffa honan i hufvudet, gled hans kula
utmed hennes nos, utan att åstadkomma någon
betydlig skada. Björnens nos är hans ömtåligaste
organ och ett sing derpå skall försätta en björn,
äfven af det frommaste slag, i raseri. Så gick det
äfven med den ifrågavarande björnhonan. Hon såg
hvarifrån skottet kom, och efter några skakningar
med hufvudet kom hon luffande i galopp emot
gossarne.

Basil insåg nu att han hade förhastat sig, men
det var icke tid att uttrycka sin ånger deröfver.
De hade icke ens tid att komma till sina hästar, ty
innan de kunnat lösgöra dem, skulle björnen hunnit
upp dem.

»Upp i träden!» skrek Lucien; »om det är en
»grizzly», så kan han icke klättra.»

I detsamma lade Lucien an och gaf eld på det
annalkande djuret. Kulan syntes träffa björnhonan
i sidan, ty hon vände sig om med ett grymtande
och bet deråt. Detta uppehöll henne för ett
ögonblick och gaf Lucien tid att svänga sig upp i ett
träd. Basil hade kastat bort sin bössa, emedan han
icke hade tid att åter ladda henne. Då François
säg det stora odjuret så nära sig, släppte han sin
bössa utan att skjuta.

Alla tre hade i brådskan klättrat upp i hvar sitt
träd. Det var en lund af hvita ekar, såsom vi förut
sagt, och dessa träd hafva, i olikhet med
tallarne, magnolierna och cypressträden, vanligtvis stora
grenar, som växa lågt ned och utsträcka sig i
horizontal riktning. Dessa grenar hålla ofta så många
fot i längd, som trädet sjelft är högt.

Basil hade flytt till det träd, hvarunder de hade
sofvit, och hvilket var mycket större än de andra,
som stodo deromkring. Vid foten af detta träd
stannade björnhonan. Mantlarne och täckena upptogo
hennes uppmärksamhet för ett ögonblick. Hon slängde
upp dem med sina stora ramar och lemnade dem
sedan, samt gick omkring stammen, seende uppåt,
stundom uppgifvande gälla snöflingar, hvilka ljödo
likt en ångbåtspipa. Basil hade nu uppnått tredje
eller fjerde grenen från marken. Han kunde hafva
gått mycket högre, men i enlighet med hvad Lucien
hade antydt, trodde han djuret vara en grizzlybjörn.
Han hade då ingenting att frukta, äfven på den
lägsta grenen, och han stannade derföre och såg
nedåt. Han hade en god utsigt af djuret nedanför sig
och till hans förskräckelse såg han genast att det
icke var en »grizzly», utan en björn af helt annan
art. Dess skapnad, så väl som färg och utseende
i öfrigt, öfvertygade honom att det var
»kanelbjörnen», en varietet af den svarta björnen och den
skickligaste trädklättraren. Detta var snart utom allt
tvifvel, ty Basil såg djuret kasta sina stora ramar
omkring stammen och börja att klättra uppåt!

Det var ett fruktansvärdt ögonblick. Lucien
och François hoppade båda tillbaka ned på marken,
ropande och skrikande af förtviflan. François tog
upp sin bössa, och utan ett ögonblicks tvekan, sprang
han till foten af trädet och afsköt båda piporna i
låren på björnhonan. De små skotten, hvilka knappt
kunde hafva genomträngt hennes tjocka, raggiga hud,
tjenade endast till att uppreta henne på nytt, så att
hon uppgaf ett fruktansvärdt rytande och stannade
några ögonblick, liksom obeslutsam om hon skulle
stiga ned och straffa fienden, som anföll henne
bakifrån, eller fortsätta att förfölja Basil; men
prasslandet i trädens grenar uppöfver henne, der Basil satt,
bestämde henne, så att hon klättrade uppföre.

Basil hade nästan lika lätt som en ekorre eller
en apa, att röra sig på grenarne af ett träd. Då
han var omkring sextio fot från marken, klättrade
han utmed en lång gren som växte horizontalt. Han
valde denna, emedan han såg en annan växa
deröfver, och hvilken han trodde sig kunna räcka, så
snart som björnen följde honom ut på den första,
och sålunda före björnen komma tillbaka till
hufvudstammen och ned på marken. Efter att hafva
kommit ut på grenen, såg han dock att han
missräknat sig. Grenen, på hvilken han satt, böjde sig
af hans tyngd och förlängde afståndet emellan
honom och den öfre grenen, så att han icke kunde nå
den, icke ens med fingerspetsarne. Han ämnade
då gå tillbaka, men till sin förskräckelse såg han
björnen vid andra ändan af samma gren, på hvilken
han sjelf satt, och i begrepp att följa honom!

Han kunde icke återvända utan att komma midt
i gapet på den fruktansvärde besten. Det fanns
ingen gren, som han kunde räcka, hvarken nedanför
eller uppöfver, och han var femtio fot från marken!
Att hoppa ned syntes vara den enda möjligheten
att undkomma björnen, och detta alternativ
var en säker död!

Björnen skred framåt utmed grenen. François
och Lucien skreko nedanföre, laddade så skyndsamt
de kunde sina bössor, men fruktade att de skulle
komma för sent.

Det var en förfärlig belägenhet, men det var
vid dylika tillfällen, som Basils själsnärvaro bäst
utvecklade sig. I stället att öfverlemna sig åt
förtviflan, syntes han lugn och sansad, sysselsatt med att
uttänka en  möjlighet till räddning.

I ett nu slog honom en tanke, och följande dess
impuls, ropade han till bröderna nedanför:

»Ett rep! ett rep! kasta till mig ett rep! skynda
för himlens skull! ett rep eller jag är förlorad!»

Lyckligtvis låg der ett rep under trädet. Det
var en råhudslasso, som begagnats till Jeanettes
packning.

Lucien släppte sin till hälften laddade bössa
och sprang efter repet, som han vred ihop till en
rännsnara under det han tog upp detsamma. Lucien
kunde kasta en lasso nästan lika skickligt som Basil
sjelf, och han kunde täfla med en mexikansk »vaquero»
eller en af pampas »gauchos». Lucien sprang till
andra grenen, på hvilken Basil satt, svängde lasson
öfver sitt hufvud och kastade den uppåt.

För att vinna tid hade Basil krupit ut på
grenen, så långt som den kunde bära honom, under
det hans fruktansvärda förföljare kom efter. Under
deras gemensamma tyngd böjde sig grenen likt en
båge, men trädet var lyckligtvis en ek och grenen
brast icke.

Basil satt grensle, med ansigtet vändt mot
trädet och sin förföljare. Björnhonans långa nos var
knappt tre fot från hans hufvud och han kunde
känna hennes varma andedrägt, då hon med öppna
käkar och vildt fnysande sträckte sig framåt.

I detta ögonblick kastades öglan af lasson öfver
grenen emellan dem, och innan hon kunde glida
tillbaka, hade den unge jägaren fattat tag i henne
och knutit repet omkring grenen. Nästa ögonblick,
och just som den stora björnramen sträckte sig ut
för att klösa honom, släppte han sig ned från grenen
och gled utmed lasson.

Repet nådde icke marken på omkring tjugu fot!
Det var ett kort rep och en del deraf var användt
till knuten. Lucien och François hade med
häpnad märkt detta, så snart lasson blifvit uppkastad,
och med anledning deraf tagit sina mått och steg,
så att då Basil nådde ändan af repet, såg han sina
bröder stående ned inunder, hållande ett stort
buffelskinn utspändt emellan sig. Häruti föll han ned
och stod nästa ögonblick oskadad på marken.

Nu kom segerns ögonblick. Den sega grenen,
som varit nedböjd af Basils tyngd och nu blef så
hastigt lättad, flög uppåt med en stöt.

Den oväntade våldsamheten af denna stöt var
för mycket för björnen. Han kunde icke hålla sig
fast, utan kastades upp i luften flera fot och föll
med ett doft, tungt ljud till marken, der han för ett
ögonblick låg orörlig! Han var dock endast döfvad
och skulle snart hafva arbetat sig upp igen, för att
förnya sitt anfall, om icke Basil, innan björnen hann
resa sig, fattat François' till hälften laddade bössa
och i största hast hällt i den en handfull kulor samt
sprungit framåt och skjutit björnen i hufvudet, så att
han dog på stället.

Vid denna tid hade ungarne kommit dit, och
Marengo, som nu något återhämtat sig från den
näpst han fått af modren, anföll dem med raseri.
De små djuren stridde tappert och skulle hafva
besegrat Marengo, om icke gossarne kommit till hans
hjelp och med sina bössor gjort slut på striden.




XIX. Styckning af en björn.

Alla tre — gamla björnen och ungarne — lågo
nu döda utsträckta på marken. Det var en
sällsynt trio. Den gamla kunde icke väga under
femhundra skålpund. Hennes långa, grofva pels var
kanelfärgad, hvaremot ungarne voro helt och hållet
svarta. Detta är likväl en ganska vanlig sak, men
hvad som är mera besynnerligt, ungarne efter en
svart björn äro ofta röda eller kanelfärgade, under
det att modren sjelf är helt och hållet svart. Utan
tvifvel få ungarne, då de blifva full växta, den färg
som tillhör deras slägte, men man kan finna
björnar som, vid hvad ålder som helst och ehuru af
samma slägte, variera i färg till följe af olika klimat
eller af andra orsaker.

Frukosten bestod af en del af den ena 
björnungen, hvilken man först svedt håret af och sedan
stekt. Gossarne visste att björnkött, liksom fläsk,
förstöres om skinnet afdrages, och de följde
indianernas bruk att tillreda det. De gjorde sig ett godt
mål, ty björnköttet var både mört och saftrikt samt
hade en smak midt emellan ungt fläsk och kalfkött.
Naturligtvis fick Marengo också sin frukost, som
bestod af affallsbitar, tillräckliga att fylla en stor korg.
Fötterna, hvilka skulle fallit på hans lott om de
varit efter ett rådjur eller en buffel, fick han
likväl icke. Våra unga jägare hade ätit björnramar
förut och gömde naturligtvis dessa läckerbitar för
sig sjelfva.

Så snart frukosten var slutad och deras djur
blifvit vattnade, gingo bröderna tillsammans för att
rådslå. Det var nödvändigt att taga i öfvervägande
huru de nu skulle ställa sig, ty omständigheterna
voro mycket förändrade. Hela deras förråd af torrt
kött, mjöl och kaffe hade förkommit vid Jeanettes
flykt och naturligtvis blifvit uppätet eller förstördt af
javalies. Numera hade de endast sina bössor att
lita på, för att förse sig med föda. Förlusten af
deras tält bekymrade dem icke, ty i det vackra
sommarvädret bekom det dem intet att sofva under bar
himmel. Men att beröfvas sitt kaffe, denna af
prairieresande så mycket värderade lyxartikel, var en stor
motgång; likväl skulle de, som Basil anmärkte,
kunna berga sig detsamma förutan. Det kunde icke
tåla länge, förrän de skulle träffa bufflar, och med
deras läckra refben i öfverflöd, behöfva jägare
knappt önska sig någon annan läckerhet. Alla tre
kände sig tillfredställda vid tanken på att bufflarne
icke kunde vara långt borta, och genom att hålla
sig åt vester, skulle de snart få se den efterlängtade
synen af stora drifter af dessa djur. De beslöto
likväl att iakttaga försigtighet. De hade hört att i

många trakter af prairierna finnes nästan intet
villebråd. Med denna omständighet i minnet, ämnade
de icke lemna efter sig så mycken god föda, som de
sågo björnens kropp innehålla. Han måste derföre
torkas och packas på Jeanette, i stället för den
packning hon hade sparkat af sig. Basil och François
började således att flå björnen, under det Lucien
samlade torr ved till en stor eld. Naturligtvis
ämnade de qvarstanna en natt till i lägret, ty det
upptoge minst en dag att sönderstycka björnköttet.

Huden var snart afdragen och köttet skuret i
tunna skifvor eller remsor, hvilket är det antagna
bruket då man torkar kött eller förvarar det utan
salt. Det är vanligt att köttet helt enkelt hänges
öfver pålar att torka i solen, hvartill åtgår tre dagar,
hvarefter någon förstöring af köttet icke är att
befara. Men våra jägare ville icke blifva uppehållna
så länge och begagnade derföre ett annat sätt,
nämligen att lätt skinntorka köttet öfver elden. Det
tillgick så att man i marken gräfde en grund grop,
hvaröfver man lade unga, gröna träd parallelt med
hvarandra, under det att man i gropen kastade ned
askmörja och röda halfbrända kol, för att underhålla
en lagom hetta. På dessa träd lades tunna
köttremsor, liksom på ett halster, så att de blefvo torra och
något stekta på samma gång. Kött, sålunda
preparerade håller sig i flera månader. Jägare och
indianer använda vanligtvis detta sätt, då de icke hafva
tid att vänta på en ordentlig torkning.

Den andra björnungen blef svedd och
sönderskuren utan att huden drogs af, alldeles som man
brukar med fläsk. Den stektes så att den var färdig
att ätas genast, ty de ämnade icke dröja många
timmar innan de satte sig »till bords».

Medan köttet torkades, smälte Basil något af
fettet i en kittel, hvilken lyckligtvis var en at de 


saker som ännu återstodo. Med detta fett, hvilket utan
tvifvel var äkta björnister, smorde han den stackars
Jeanettes ben, som nästan blifvit flådda af
vildsvinens tänder. Hon hade lidit deraf hela tiden sedan
dess, och björnistret syntes skänka henne stor
lindring.



XX. Ett nattligt äfventyr.

Då natten inbröt, lade sig de unga jägarne att
sofva. Det hade hastigt blifvit kyligt, hvarföre de
vände sig med fötterna mot elden, enligt det
vanliga bruket hos jägare, då de sofva vid eld. Om
fötterna äro varma, kan den öfriga kroppen lätt
hållas varm; men i motsatt fall, om fötterna äro kalla, är
det knappt möjligt att sofva. Gossarne besvärades
icke af köld och alla tre föllo snart i djup sömn.

Som det var nödvändigt, i och för torkningen
af köttet, att då och då kasta friska kol i gropen,
hade man underhållit en stor eld under dagen, och
den fortfor ännu att spraka och fladdra, höjande sig
i en lysande röd pelare. Köttet fick ligga qvar på
sitt trähalster, der det legat under torkningen.

Ingen hade tänkt på att hålla vakt. Då de
hvilat ute om nätterna vid sina jagtexpeditioner i de
louisianska morasen, hade de icke vant sig dervid
och tänkte icke på att det kunde vara nödvändigt
här. Det är endast fruktan för indianerna, som
förmår prairieresande att hålla vakt under den långa
natten; men våra unga jägare fruktade dem mindre
än man kunde förmoda. I dessa trakter hade ännu
icke några fiendtligheter försports mellan hvita och
indianer, dessutom visste Basil att han medförde ett
»vänskapstecken», i händelse de senare skulle
öfverraska dem.

De hade icke sofvit mera an en halftimme, då
ett morrande från Marengo uppväckte dem. De satte
sig upp allesammans och blickade oroligt omkring
sig i mörkret. De märkte icke något ovanligt. De
stora trädstammarne med den långa, hvitaktiga
silfvermossan glänste i skenet vid den ännu flammande
elden. Deremellan var allt dystert och svart som
ebenholtz. De kunde icke höra något främmande
ljud, icke ens en flägt i luften; ty träden voro stilla
och tysta som om de sofvo. Endast uppe i topparne
och löfven höllo grodorna (Hyloidea) och cicadas sin
beständiga musik. Midt ibland deras otaliga läten
kunde man urskilja trädpaddans (Hyla versicolor)
»Il-Il-ljuk» och från vattenväxterna, som omgåfvo den
närliggande källan, hördes det muntra lätet af
Hylodes gryllus eller »savannasyrsan». Högt upp bland
ekens löf, upprepade den lilla gröna trädgrodan sina
klingande klocklika toner, som behagligt smekte
örat. Men allt detta var nattens vanliga röster —
röster från söderns skogar — och de gjorde icke
något ovanligt intryck på de lyssnande jägarne. Det
starka och ofta upprepade ljudet af Hyla
underrättade dem att ett regn med storm var nära, hvilket
bekräftades af de mörka skyarne uppöfver dem.

Men dessa ljud kunde icke hafva kommit
Marengo att springa upp med ett sa vildt morrande,
och gossarne fortforo uppmärksamt att lyssna för att
upptäcka hvad det kunde hafva varit.

Skogens mörka gångar glittrade af rörliga sken.
Lysmaskarne voro ute i tusental och deras
fosforiska ljus, nu mera än vanligt lysande, tillkännagaf
också annalkandet af ett regn.

Då de unga jägarne sågo sig omkring, märkte
de äfven andra sken, som ådrogo sig deras
uppmärksamhet och förmådde dem att hafva sina bössor
i ordning. Dessa sken voro ganska olika med 
insekternas. De voro runda, lyste som ett grönaktigt
eldsken och syntes röra sig. Än lyste de några
ögonblick och syntes helt stilla, derefter försvunno de,
men strax derpå skeno de åter upp på något annat
ställe. Många af dem rörde sig omkring. Det var
icke lysmaskar.

Våra jägare visste hvad det var som lyste —
det var ögon af djur — af vilda djur! Detta visste
de, men icke mera. Hvad slags djur det kunde
vara, det var något hvarom alla tre voro okunniga,
och denna ovisshet fyllde dem helt naturligt med
fruktan. Det kunde vara björnar, vargar eller pantrar.

Grossarne hviskade sins emellan, sågo på sina
bösslås och beredde sig på det värsta. De voro
naturligtvis redan bemärkta af djuren, sittande omkring
elden och belysta af dess sken, som de voro.
Marengo stod bredvid dem, stirrande i mörkret, och lät
emellanåt höra en sådan morrning, med hvilken han
var van att helsa närvaron af en fiende.

De lysande ögonen syntes fördubbla sig. Helt
hastigt hördes tre tydliga skall, liksom af en hund.
Men var det en hund? Nej. Det långa klagande
tjutet, som följde, tillkännagaf att djuret icke var en
hund, utan en varg — den skällande vargen (Canis
latrans). I samma ögonblick som denne slutade,
började en annan, och så en tredje och en fjerde,
tilldess skogen från alla sidor genljöd af deras
ohyggliga tjut. Det kom icke från någon särskild sida,
utan hördes från alla håll, och då gossarne blickade
omkring sig i de mörka öppningarna mellan
trädstammarne, varseblefvo de öfverallt glänsande ögon,
en hel cirkel rundtomkring dem.

»Bah!» utropade Basil, nu brytande tystnaden,
det är endast en hop prairievargar. Hvem bryr sig
pm deras tjut?»

Allas sinnen blefvo lugnade. De fruktade icke
prairievargarne, hvilka, fastän fruktansvärda nog då
de anfalla något stackars rådjur eller en sårad buffel,
äro rädda för allt som har utseende af en menniska,
och luffa bort, så snart de tro sig blifva anfallna.
Detta händer likväl sällan, ty prairiejägaren bryr sig
icke om att kosta på dem en kula. Ofta följa de
jägaren och sätta sig omkring hans läger, utan att
blifva störda, fastän de äro inom skotthåll.

Prairievargarne äro mycket mindre än något
annat slags vargar, som finnes i Amerika. De äro icke
mycket större än gräfsvinshundar, och fullkomligt
lika sluga som räfven. De kunna knappt fångas på
något sätt, fastän de lätt kunna jagas och dödas med
hästar och hundar. De hafva en dunkelt rödaktig
hud, spräcklig af hvita hår.

Detta är deras vanliga färg, fastän af dessa
vargar, liksom af andra djur, finnas varieteter. De
hafva tjocka, buskaktiga svansar, svarta vid ändarne
och långa som en tredjedel af kroppen. Bland
prairieindianerna finner man hundar som likna dem,
och hvilka utan tvifvel äro ättlingar af samma slägte.
I alla trakter mellan Mississippi och Stilla hafvet
samt söderut åt Mexiko påträffar man dessa vargar.
De jagas i skaror likt schakalerna, och öfverfalla
rådjur, bufflar eller hvilka andra djur som de tro
sig rå på. De våga icke anfalla en buffelhjord, men
följa alltid i flockar efter en sådan och vänta till
dess någon skiljer sig derifrån, till exempel en ung
kalf eller kanhända en utlefvad gammal buffel,
hvilken de öfverfalla och slita i stycken. De följa alla
slags jägare och resande, taga i besittning deras
lägerställen, i samma ögonblick de blifva öfvergifna,
och uppäta hvarje ätbar smula, som möjligen blifvit
qvarlemnad. De smyga sig äfven under natten in
i lägret och tillegna sig den mat jägaren ämnat åt
sig till frukost följande morgon. Detta leder 
dom till utöfvande af vedergällningsrätten., och den
uppretade jägaren blir mindre aktsam om sitt krut
och sitt bly, och smäller af till dess flera af dem ligga
utsträckta på gräset.

De äro talrikare än något annat slags
amerikanska vargar; derföre att de hafva så många
munnar att föda och så många magar att mätta, lida
de ofta af en utomordentlig hunger. Då, men icke
förr än då, äta de frukter, rötter och vegetabilier, med
ett ord hvad som helst, som kan uppehålla lifvet.

Dessa vargar hafva fått sitt triviala namn deraf
att de hufvudsakligen påträffas på vesterns stora
prairier, ehuru äfven andra arter af Amerikas vargar
finnas på prairierna.

»Jag är glad att det är prairievargar,» sade
Lucien till svar på Basils anmärkning. »Det är väl
att det icke är något värre, jag var rädd att det
skulle vara våra vänner javalies, som kommit att
göra oss visit.»

»Svårt nog som det är,» sade Basil. »Vi måste
nu vara vakna och akta köttet, annars skola dessa
lurande schakaler icke lemna oss ett uns qvar tills i
morgon.»

»Det är sannt,» återtog Lucien; »men vi behöfva
icke alla vaka. Du och Francis kunna sofva; jag
skall stå på post.»

»Nej,» svarade Basil. »Gån I och läggen er;
jag håller vakt.»

»Bröder,» sade Francis, »jag är icke det
minsta sömnig; låt mig hålla vakt, jag skall nog hålla
vargarne på afstånd.»

»Nej, nej,» utropade Basil och Lucien på en
gång.

Det blef slutligen afgjordt att Basil skulle hålla
vakt ett par timmar eller så, till dess han blef
sömnig, då han skulle  uppväcka  Lucien   och aflösas af
honom, som sedan skulle väcka François. Sedan
man sålunda bestämt sig, svepte Lucien och
Francçis in sig i sina täcken och lade sig åter ned,
under det Basil satt allena, stirrande an i elden, än i
det dystra mörkret bakom.

Både Lucien och François snarkade snart likt
ett par snurror. De hade föregående morgon
blifvit tidigt väckta af björnarne, och hade dessutom
arbetat hela dagen och voro mycket trötta, eljest
kunde de väl icke hafva sofvit under ett sådant tjut
omkring sig, som varit nog att hålla en opiiätare
vaken. Basil var lika trött som de, och begynte snart
att känna huru pinsamt det är att hålla sig vaken
när man är sömnig. Vargarne fortforo att stirra på
honom från alla sidor, men han fruktade dem icke
mera än om de varit lika många harar. Emellertid
såg det ut att vara en ganska ansenlig samling. Det
välluktande björnköttet hade utan tvifvel samlat
tillhopa vargar från flera mils omkrets, utan att räkna
dem som de sista dagarne följt Jägarnes spår.
Medan Basil vaktade på dem, såg han att de blefvo
allt mera närgångna och småningom kommo allt
närmare.

Slutligen kommo några af dem ända till den
plats, der benen efter björnen lågo ett stycke från
elden. Dem anammade de ögonblickligen, och i
det dunkla skenet kunde Basil se huru de rusade
fram från alla håll för att få med deraf, Han hörde
benen knapra under deras tänder och såg huru de
sleto och sönderrefvo skelettet om hvarandra i en
böljande massa. Detta tog snart slut. Benen voro
renskrapade i ett ögonblick, och vargarne lemnade
dem samt spridde sig öfver marken som förut.

»Jaså,» sade Basil för sig sjelf, »jag måste hafva
bättre belysning, eljest kunna de öfverrumpla mig.»

Han reste sig upp och kastade några fång ved
på elden, hvilken snart åter flammade upp och
återstrålade i vargarnes gula ögon, hvilka par om par
i dussintal omgåfvo honom. Detta hjelpte att lifva
Basil något litet och hålla honom vaken, men snart
satte han sig åter ned vid elden och började blifva
tung som förut. Allt emellanåt märkte han att han
nickade, och hvarje gång som han ruskade sig
vaken, fann han att vargarne vågat sig närmare
björnköttet. Han kunde lätt hafva skjutit en af dem och
sålunda drifvit dem bort på en stund; men han ville
hvarken förstöra sin ammunition eller uppskrämma
sina bröder.

Som han satt, funderande på huru han bäst skulle
hålla sig vaken, kom en ny tanke i hans hufvud och
han hoppade upp liksom han beslutat sig för något.

»Nu har jag det,» sade han till sig sjelf, sättande
sin bössa emot ett träd. »Jag skall ännu sofva godt,
i trots af dessa usla valpar. Märkvärdigt att vi icke
tänkte derpå förut.»

Han tog upp en lasso och nalkades björn köttet,
hvilket låg nära intill, samt började lägga alla
köttstyckena på ena ändan af repet. Detta sysselsatte
honom icke länge och sedan han sammanbundit dem
alla stadigt, kastade han den andra ändan af lasson
öfver en hög gren, till dess hon hängde ned så att
han kunde räcka henne. Nu hissade han upp
köttet, till dess det var tio fot eller så öfver marken,
och fästade derefter repet vid en stam.

»Nu, mina herrar.» mumlade han, liksom han
talat till vargarne, »mån I spatsera omkring och tjuta
tills I blifven hesa; men I kunnen icke hindra mig
fem minuter längre från att hvila, det är säkert det.»

Med dessa ord lade han sig ned och lindade
omkring sig sitt täcke.

»Ha!» fortfor han, då han såg flera af djuren
skymta fram och titta uppåt det svängande köttet; »ha!
skullen I kanske vilja ha en bit? Ha, ha, ha! God
natt!»

Skrattande utsträckte han sig bredvid bröderna,
och inom fem minuter snarkade han lika högt som
någon af dem.

Men med all sin klokhet var Basil vid
närvarande tillfälle icke så slug som han trodde sig vara,
och icke hälften så slug som vargarne, hvilka han
trodde sig hafva narrat. Då de sågo honom vara
insomnad, drogo de modigt närmare och närmare,
till dess tjogtals af dem betäckte stället, hvaröfver
köttet hängde. Här sprungo de omkring, tumlande
öfver hvarandra och seende uppåt. De förblefvo
likväl tysta, för att icke väcka de sofvande. Några
suto lugnt på sina bakben, med ögonen fästade på
den begärliga lockmaten, men utan att göra något
försök att taga den, då de väl insågo att de icke
räckte den. Dessa voro utan tvifvel de äldsta och
förståndigaste af dem. De andra hoppade högt upp
och de ifrigaste af dem kunde komma med nosen
inom få tum från köttet, då de så mycket mera
retades af att icke kunna komma åt det. Likväl
lyckades en, som tycktes hoppa skickligast, att
slutligen rycka till sig ett litet stycke, som hängde lägre
ned än den egentliga bundten. Men han hade knappt
nått marken, förr än han ögonblickligen anfölls af
de öfriga och var glad att få släppa biten för att
rädda sig sjelf. Hans framgång uppmuntrade de
andra att försöka, och de hoppade uppåt som förut,
men utan framgång.

En ny tanke syntes nu uppstå hos de äldre,
hvilka hittills hade setat som åskådare. Några af
dem sprungo till stammen, vid hvilken lasson var
fastgjord, och började bita och gnaga på repet. Inom
mindre än två minuter kom den tunga köttmassan
ned med ett doft ljud och föll på en varg i hopen,
så att han tjöt förfärligt.

Marengo, som hela tiden varit vaksam, morrade
högljuddare än någonsin och detta tillsammans med
det öfriga oväsendet uppväckte de tre gossarne.
Basil, som säg hvad som var på färde, sprang upp,
fattade sin bössa och rusade framåt, åtföljd af
François och Lucien.

Alla tre störtade in bland vargarne och afskjöto
springande sina bössor, hvarefter de anföllo vargarne
med bösskolfvarne. Djuren togo naturligtvis till
benen och skingrade sig åt alla håll, men somliga af
dem försummade icke att under sin flykt medtaga
några smakliga bitar af björnköttet. Två af
vargarne hade dött för kulorna, och den tredje, som
François pepprat med ett skott, blef upphunnen och
sliten till döds af Marengo.

Köttet blef snart hopsamladt; och fastän Basil
var något förargad, hade han dock förtroende till
sin plan och sammanband köttet ännu en gång i
lasson samt hissade upp det. Denna gång knöt han
likväl ändan af repet vid en hög gren, och som
vargarne icke äro klättrare, voro alla tre säkra på att,
hur sluga dessa djur än voro, skulle de nu icke
komma åt köttet.

Efter att hafva kastat mera ved på elden, svepte
de tre bröderna åter in sig i täckena, öfvertygade
att icke något kunde inträffa, som skulle störa dem
före morgonen.



XXL  Eldringen.

Denna förmodan slog likväl icke in. Stackars
gossar! de visste litet hvad som förestod dem. De
hade att genomgå ett hårdt prof.

Vargarne tjöto förfärligt omkring lägret och
deras ögon lyste ännu genom dunklet. Men detta
skulle icke hafva hindrat gossarne från att sofva, om
icke deras uppmärksamhet blifvit fästad på ett
annat ljud — ljudet af ett helt annat slags djur. De
hörde det midt ibland vargarnes tjutande och visste
på ögonblicket hvad det var. Det liknade nästan
skriket af en uppretad katt, men var långt vildare
och fruktansvärdare. Det var kuguarens läte!

Jag säger att de unga jägarne genast igenkände
detta djurs läte, ty de hade hört det då de
jagat i Louisianas skogar, ehuru de aldrig varit
utsatta för dess anfall. Likväl hade de trovärdiga
bevis om detta djurs styrka och vilda natur, och
blefvo derföre förfärade då de hörde dess skrik,
hvilket män med de starkaste nerver före dem hade
blifvit.

Då skriket först nådde deras öron, hördes det
svagt och på afstånd, icke högre än en kattunges
jamande. Det var tydligt att djuret var mycket långt
borta i skogen. De visste likväl att djuret hastigt
kunde genomtåga den mark, som låg emellan det
och deras läger. De lyssnade. Ännu ett skrik
hördes, men närmare. De sprungo upp på benen och
lyssnade åter; då hördes skriket mera aflägset. Detta
var likväl ett misstag af gossarne. De glömde att
deras öron nu voro längre från marken.

De stodo en sekund stirrande på hvarandra, med
förskräckelsen tecknad i sina anletsdrag. Hvad var
att göra?

»Skola vi stiga upp på våra hästar och fly?»
frågade Basil.

»Vi veta icke hvilken väg vi skola taga,»
genmälte Lucien. »Vi kunna rida midt i gapet på djuret.»

Detta var ganska sannolikt, ty det är ett
besynnerligt faktum att kuguarens skrik, liksom lejonets
rytande, tyckes komma från alla sidor. Det är svårt
att säga i hvilken riktning djuret, som uppgifver
lätet, befinner sig. Om denna illusion frambringas af
fruktan hos lyssnaren eller af någon annan orsak, är
en ännu oafgjord fråga.

»Hvad skola vi göra?» frågade Basil. »Att klättra
upp i träden tjenar till ingenting, ty dessa djur
kunna klättra som ekorrar. Hvad skola vi göra?»

Lucien stod tyst en stund.

»Jag har läst,» sade han slutligen, »att kuguaren
icke gerna går igenom eld. Så är det äfven med
de flesta djur, fastän undantag finnas. Låtom oss
försöka det. Tyst! hör!»

Alla tre voro tysta. Äter hördes kuguarens
vilda skrik, ännu långt bort.

»Hören I,» fortfor Lucien, »han är ännu långt
borta. Kanhända kommer han icke häråt; det är
likväl bäst att bereda oss medan vi hafva tid dertill.
Låtom oss försöka eldringen.

Både Basil och François förstodo hvad brodern
åsyftade. Alla tre släppte gevären, och rusande in
bland träden, samlade de tillhopa flera fång torr ved.
Lyckligtvis fanns det sådan i öfverflöd nära intill.
Några förtorkade träd hade fallit omkull för länge
sedan, och deras grenar, hvilka i fallet afbrutits i
stycken, betäckte marken med en stor mängd
stickor, just tillreds att tända på. I den stora elden,
som ännu flammade, saknades icke antändningsämne
och inom några minuter brann på marken en
fullkomlig cirkel af eldar, hvilkas lågor nästan vidrörde
hvarandra.

Gossarne hade icke förlorat någon tid och
arbetade som om det gällde lifvet. Det var väl att
de gjorde så, ty kuguarens skrik, som de hörde då
och då, tilltog i styrka för hvarje gång och genljöd
i skogen, förtagande alla andra ljud. Underligt nog,

upphörde helt hastigt vargarnes tjut, och dessa djur
afhördes icke mera. Men andra ljud hördes i stället
— stampandet och frustandet af de uppskrämda
hästarne. De unga jägarne hade icke förut tänkt på
att rädda dessa stackars djur. Nu var det för sent
att befria dem — kuguaren var inom trehundra
alnar från lägret.

Alla tre jemte Marengo voro inom eldringen.
Lyckligtvis var vinden stilla och röken steg rätt
upp, lemnande dem rum att andas. Rundtomkring
dem flammade och sprakade elden; men högre än
grenarnes knakande och hväsandet af den
framstörtande trä gasen hördes kuguarens vilda skrik! Nu blef
det klart från hvilket håll djuret kom, ty då de unga
jägarne tittade genom röken och flammorna, kunde
de urskilja den gula, kattlika kroppen, rörande sig
fram och tillbaka under det upphängda köttet. Det
runda hufvudet, den långa, bugtiga ryggen, det mjuka,
gulbruna skinnet tilläto icke något tvifvel derom,
och till råga på olyckan sågo gossarne nu icke ett,
utan två af dessa förfärliga djur, som gingo om
hvarandra fram och tillbaka och begärligt blickade upp
till köttet.

Nu insågo jägarne hvilket misstag de begått, då
de icke nedtagit köttet. Hade de gjort det, skulle
kuguarerna tvifvelsutan tagit detsamma och gått sin
väg, sedan de tillfredsställt sin hunger. Men ack,
det var nu för sent att tänka derpå.

Flera minuter fortforo djuren att gå fram och
tillbaka, med ögonen fästade på det frestande
föremålet uppöfver dem. Flera gånger sprungo de upp
för att fatta det, men deras försök voro fruktlösa
och de afstodo slutligen derifrån. Nu sprang den
ena kuguaren upp i trädet. De kunde höra huru
hans klor skrapade mot barken, under det han sprang
uppåt. Först klättrade han till grenen, på hvilken
björnköttet hängde, samt skakade honom med
häftighet, seende nedåt marken om rofvet skulle
nedfalla. Efter en stund upphörde han dermed och
gick ned till den andra grenen, vid hvilken lasson
var fastknuten. Här fattade ban repet i sina klor
och skakade det med styrka, men med samma
resultat som förut. Fastän han hade den fördelen
framför vargarne, att kunna klättra i träd, hade han
likväl icke deras slughet, eljest skulle han snart
hafva fått ned köttet genom att bita af repet. Denna
tanke tillhörde dock en högre hjernutveckling än
hans, och efter att hafva fattat lasson åtskilliga
gånger och skakat den som förut, gick han ned till
kamraten, som hela tiden sutit och bevakat hans
rörelser,

Dessa försök att åtkomma köttet upptogo nära
en timme. Under hela denna tid stodo gossarne
inom eldringen, i den mest beklagansvärda
belägenhet. De voro halfstekta af hettan, som ideligen ökat
sig, under det de svarta trädklumparne brunnit till
röda kol. De hade gjort ringen för liten och stodo
nu liksom midt i en brinnande ugn.

Röken hade till en del försvunnit och de kunde
bevittna hvarje kuguarernas rörelse, men den
förfärliga hetta, som plågade dem, hade nära nog besegrat
deras fruktan för dessa djur och litet nog skulle nu
kunnat locka gossarne att rusa fram och strida mot
dem. Svetten rann ur hvarje por och deras bössor
kändes som heta jernstänger!

»Jag kan icke uthärda längre,» utropade Basil,
»låtom oss skjuta på dem, rusa fram och rädda oss
bäst vi kunna.»

»Tålamod, broder, ännu ett ögonblick,» svarade
Lucien; »kanhända de gå sin väg.»

Under det Lucien talade, öfvergåfvo kuguarerna
björnköttet och nalkades smygande elden. De kröpo
framåt som kattor, då de ämna öfverraska sitt rof.
Emellanåt uppgåfvo de ett sällsamt ljud, liknande
en svag hostning hos en lungsigtig person. De läto
äfven höra ett annat ljud, lika främmande för våra
jägares öron, och hvilket lät liksom när en katt
»spinner», ehuru mycket starkare. Det kunde i den
tysta skogen höras på ett ganska ansenligt afstånd.

Båda »murrade» på detta sätt, liksom för att
uppmuntra hvarandra att nalkas elden, och de fortsatte
att krypa framåt, med svansarne viftande i vädret.
Då de kommit på några fots afstånd från elden,
stannade de och lade sig utmed marken, synbarligen
beredda att hvilket ögonblick som helst rusa framåt.
Det var en förfärlig anblick att se dessa kreatur der
de lågo. Skenet från den stora elden gaf åt hvarje
del af djuren en fruktansvärd tydlighet. Deras klor,
deras till hälften blottade tänder och den klara
ringen i deras lysande ögon syntes tydligt. Men de
unga jägarne tyckte att de icke sågo hälften så
fruktansvärda ut som förut, ty de betraktade dem nu ur
en helt annan synpunkt. De plågades så förfärligt
der de stodo, att de utom eldringen fruktade
ingenting, icke ens kuguarernas klor.

»Jag kan icke uthärda längre,» upprepade
Basil. »Vi blifva fullkomligt stekta. Bröder, sigta på
den der, jag skall taga den andra på min lott... så
... nu... varen icke rädda... fyr!»

De tre smällarne hördes nästan samtidigt, och
ögonblicket efter sedan de fyrat af hoppade gossarne
ut ur den fladdrande kordongen. Om Lucien och
Francois felat målet, visste man icke förrän efteråt,
men Basil hade icke skjutit bom» Han hade sårat
kuguaren, och knappt hade de unga jägarne
kommit ur den brinnande ringen, då djuret i vildt raseri
sprang in i densamma och syntes, än gående, än
rullande sig på marken i dödsryckningar. Marengo
anföll kuguaren, men båda kommo midt i den
glödheta askan och hunden var glad att komma ut ur
elden igen.

Lemnad åt sig sjelf, upphörde kuguaren snart
att röra sig, och låg på marken, efter allt
utseende död.

Men hvad blef det af den andra?

Då de alla tre stodo lyssnande, hörde de
hästarnes frustande och stampande, men öfver allt detta
mulåsnan Jeanettes skri. Detta varade några
minuter och slutligen blef allt tyst som förut.

»Stackars Jeanette!» tänkte de. »Den andra
kuguaren har gjort sig ett mål af henne. Välan, vi
måste hjelpa oss utan henne, det är allt.»

De vakade till daggryningen, ännu fruktande
att kuguaren kunde komma tillbaka till kamraten.
Regn hade nu börjat falla och det öste ned i
strömmar, så att elden utsläcktes. De försökte icke att
återtända den, utan stodo med sina täcken omkring
axlarne, skyddande sig så godt de kunde under
träden.

På det dagades, huru stor var icke deras
förvåning och glädje, att se Jeanette lugnt betande vid
ändan af repet, hvarmed hon var tjudrad, och tätt
intill henne kroppen af kuguaren, som låg död. Han
hade blifvit sårad af skotten, men de upptäckte snart
att det icke var orsaken till hans död, ty kroppen
var krossad och refbenen bräckta. De kunde icke
strax förstå detta, men slutligen blef det dem dock
klart. Den ställning, i hvilken de funno djuret,
gjorde det möjligt för dem att förklara hemligheten.
Kuguaren låg vid foten af ett stort träd, emot
hvilket han utan tvifvel blifvit klämd till döds. Under
sin flykt hade han sprungit på Jeanette, och hon,
som försökt att undkomma, hade i mörkret häftigt
rusat emot trädet, hvarvid hon krossat kuguaren så
att han dött på stället.

Det fruktansvärda djuret hade lemnat spår efter
sina klor på Jeanettes rygg och hals, och ett djupt
hål under hennes strupe visade hvar dess tänder
varit begrafna. Det var lycka för mulåsnan att hon
rusat emot trädet, eljest hade kuguaren icke slutat
förr än han druckit allt blodet ur hennes ådror; ty
det är på detta sätt kuguaren dödar sitt rof.

Det var nu morgon, men de unga jägarne hade
varit vakna nästan hela natten och voro trötta, så
att de kunnat behöfva hvila; detta ansågo de dock
icke klokt. De antogo att de kommit i en del af
skogen, der många farliga djur uppehöllo sig, och
de beslöto derföre att flytta sitt läger och komma
så långt som möjligt från detta ställe före nattens
inbrott. Förhållandet var att de befunno sig vid en
biflod till Treenighetsfloden, hvilken vid denna
årstid öfversvämmade, hvarföre alla de vilda djuren,
björnar, kuguarer, vargar, lodjur och vildsvin, blifvit
drifna frän de låga bankarne och ströfvade kring i
de närbelägna skogarne, mera hungriga och vilda
än vanligt.

Sedan de sadlat sina hästar och lastat Jeanette
med deras mantlar, täcken och köttet, togo våra
jägare vägen vesterut. Efter att hafva tillryggalagt
några mil, kommo de ur skogarne och ut på den
öppna prairien.



XXII. Den aflägsna höjden.

Deras väg förde dem genom ett af dessa
herrliga landskap, hvilka finnas endast i dessa söderns
regioner — en blomsterprairie. De färdades midt
igenom blommorna. Blommor syntes framför dem,
bakom dem samt på alla sidor om dem, och de
lysande blomkronorna betäckte prairien så långt som
ögat kunde se. Der funnos gyllene solrosor
(helianthi), röda malvas, euphorbias och purpurröda
lupiner. Der såg man den vilda altheans rosafärgade
blommor och de lysande orangegula blommorna af
kaliforniavallmon, glänsande likt eldbollar bland de
gröna bladen, medan lägre ned vid marken den
anspråkslösa violen växte, glittrande som ädelstenar af
azur.

Öfver allt detta göt solen sina strålar, och det
nyfallna regnet, som renat allt, hade äfven förhöjt
växternas vällukt och prakt. Millioner fjärilar, icke
mindre praktfulla än blommorna sjelfva, flögo öfver dem
eller hvilade sig i deras mjuka kalkar. Några af
dessa fjärilar voro mycket stora, och deras
sammetslika vingar, prickiga eller randiga, skimrade i flera
färger. Den stora spindelflugan flög omkring, än
hvilande på sina surrande vingar, än med blixtens
snabbhet ilande till någon annan del af den
obegränsade trädgården. Bin och humlor surrade från
blomma till blomma, uppsugande den rika nektarn. Då
och då flögo rapphöns och hjerpar upp framför
hästarne och François lyckades skjuta ett par af dem,
hvilka han sedan hängde bakom sig på sadeln.

Genom dessa stora blomsterbäddar redo våra
resande, krossande mången skön blomkrona under
hästhofvarne. Stundom växte blommorna på höga
stjelkar, hvilka stodo tätt tillsammans och räckte upp till
bringan på hästarne, fullkomligt hindrande dessa
från att synas på afstånd. Stundom passerade våra
resande genom bäddar af solrosor, hvilkas stora
hufvuden slogo emot deras höfter och betäckte dem med
ett gult mjöldoft.

Det var en sällsynt skön trakt, och de unga
jägarne skulle hafva njutit mycket deraf, om de icke
lidit af trötthet och sömnighet. Blommornas vällukt
tycktes till en början uppfriska dem, men efter en
stund utöfvade den en narkotisk verkan på dem och
de kände sig sömnigare än någonsin. De skulle
hafva slagit läger midt ibland blommorna, om der
funnits vatten; men de kunde icke berga sig utan
sådant. Der fanns icke heller något gräs för
kreaturen, och underligt nog finnes det sällan gräs på
dessa blomsterprairier. Blomstjelkärne suga all
musten ur jorden och ingen grästorfva finnes omkring
deras rötter. De resande nödgades derför fortsätta
ridten tills de kunde upptäcka ett ställe der det fanns
gräs och vatten — två nödvändiga ting vid ett
»nattläger».

Sedan gossarne ridit omkring tio mil, började
blommorna blifva glesare spridda öfver marken och
minskades småningom, så att våra resande slutligen
befunno sig i en gräsprairie. Två eller tre mil längre
bort kommo de till en liten å, som gick genom det
öppna fältet. Med undantag af några få pilar, växte
inga träd vid stränderna. Här voro de glada att få
stanna öfver natten, och de stego af hästarne samt
tjudrade dem på den inbjudande gräsvallen.

Alla tre voro trötta och skulle gerna lagt sig
till hvila, men de voro äfven hungriga och
måste först äta. De började alltså laga till
aftonmåltiden. Pilarne voro gröna och ville icke brinna väl,
men genom ihärdigt bemödande lyckades de
slutligen att få eld. François' hjerpar kastades i kitteln,
tillsammans med vild lök, krasse och prairierofvor,
som Lucien samlat under färden, hvaraf blef en rätt,
som var långt ifrån osmaklig. Björnköttsförrådet
vidrördes icke, med undantag af en liten bit, hvilken,
jemte hufvudet och annat afskräde af hjerpen,
utgjorde Marengos aftonmåltid. Så snart de slutat
äta, utbredde jägarne sina buffelmantlar på gräset
och svepte täckena omkring sig, samt föllo i en
uppfriskande sömn.

Denna natt blefvo de icke störda. Då de voro
vakna kunde de höra vargarnes tjut på den aflägsna
prairien och nära till lägret, men de voro vana vid
denna serenad och brydde sig icke derom. Alla tre
sofvo godt hela långa natten.

De vaknade i dagningen och kände sig
fullkomligt uppfriskade. De vattnade sina häftar och
tilllagade frukosten af torkadt björnkött. Detta är alls
ingen dålig föda, men med den aptit de hade var det
en verklig läckerhet, och de åto nära ett skålpund
hvardera. De kände sig alla glada och muntra.
Marengo var glad, han också, fastän kuguarens klor
förfärligt skrapat hans hufvud, och Jeanette skuttade
omkring och sparkade till flugorna under det hon åt.
Basil hade åter insmort hennes ben med björnister,
och de skråmor kuguaren gifvit henne, sågo ut att
hastigt vilja läkas. De qvarstannade hela dagen på
detta behagliga ställe och njöto ännu en natts ostörd
hvila. Andra morgonen fortsatte de sin resa och
inom få dagar kommo de till skogarne; men då inga
spår af bufflar syntes, stannade de icke länge, utan
gingo ännu längre åt vestern, öfverfarande flera af
de talrika strömmar, som utfalla i floden Brazos.

På tredje dagen efter det de lemnat skogarne,
lägrade de sig vid en af dessa små oansenliga åar,
hvilka slingra sig genom prairierna, men icke
hafva några träd vid sina stränder. Våra resande
hade dock ingen olägenhet deraf, ty de kunde göra
upp eld af ett ämne, hvars åsyn fägnat deras ögon
under hela denna dagsresa. Det var bois de vache,
eller »buffelguano», och der sådant fanns, kunde
bufflarne sjelfva icke vara långt aflägsna. De hade nu
kommit inom dessa djurs område och kunde träffa
på dem hvilket ögonblick som helst.

Så snart nästa dag grydde, blickade våra jägare
utåt prairierna, men ännu voro icke några bufilar
synliga. De sågo ingenting utom det gröna, flacka
fältet, som sträckte sig åt alla sidor och tycktes
sammansmälta med skyarne. Endast ett föremål gjorde
ett afbrott i denna släta yta. Det var en
upphöjning, resande sig öfver »prairiehafvet» och på
jägarspråk kallad »butte». Den såg ut nästan som en
skans och dess branta, lodrätt stupande sidor liknade
ättestupor. Den låg i samma riktning hvaråt de
hittills rest.

»Skola vi styra kosan dit?» frågade de
hvarandra.

»Ja, hvarför icke?» sade Basil. »Vi kunna lika
lätt träffa bufflar åt detta håll, som åt något annat.
Vi hafva ingen vägvisare nu, utan måste lita på att
vår lyckliga stjerna för oss till dem, eller dem till
oss, hvilket kommer på ett ut, förmodar jag.»

»Ja, låtom oss sätta i väg till höjden der borta,»
tillrådde Francois. »Kanske vi råka på bufflar nära
derintill,»

»Men om vi icke finna något vatten?» invände
den alltid omtänksamme Lucien.

»Det är icke troligt,» återtog François, »Jag
går i borgen för att der finnes vatten — det är
alltid vatten der det är berg, och »butten» derborta kan
jag nästan likna vid ett berg. Jag är öfvertygad om
att vi der finna vatten.»

»Och om det icke finnes något der,» tillade
Basil, »så kunna vi återvända hit.»

»Men, bröder,» sade Lucien, »I veten icke hur
långt det är till denna upphöjning.»

»Tio mil, skulle jag tro.» sade Basil.

»Bestämdt icke mera,» tillade François.

»Det är trettio, lika säkert som en,» anmärkte
Lucien lugnt.

»Trettio!» utropade de andra; »trettio mil! Du
skämtar, är det icke så? Vi kunna ju nästan räcka
dit med våra händer!»

»Det är misstag.» återtog Lucien. »I bägge
be-räknen afstånd här på samma sätt som I skullen
göra det i Louisianas låga, tjocka atmosfer.
Kommen ihåg att vi nu äro fyratusen fot öfver hafsytan
och omgifna af den renaste, genomskinligaste luft i
verlden. Föremålen kunna här urskiljas på dubbelt
så långt afstånd som på Mississippis stränder. Denna
höjd, som I ansen vara endast tio mil aflägsen,
synes mig vara femton, eller något mera, och derföre
gör jag den slutsats att den är åtminstone på trettio
mils afstånd från det ställe der vi nu befinna oss.»

»Omöjligt!» utropade Basil, betraktande
upphöjningen. »Jag kan ju se bergklyftorna på dess sidor,
och träd, tror jag, som växa på dess topp.»

»Välan,» fortfor Lucien, »med allt hvad du kan
se, har jag dock icke mycket misstagit mig. Men
låtom oss begifva oss dit, efter I så önsken. Vi
skola der finna vatten, hoppas jag; men märk väl
— vi måste resa hela dagen, innan vi hinna dit, och
kunna skatta oss lyckliga om vi framkomma före
nattens inbrott.»

Luciens förmodan var icke öfverdrifven, han hade
tvärtom beräknat afståndet alltför kort. Detta
härledde sig af hans brist på erfarenhet om prairierna.
Hade han eller hans bröder haft litet mera sådan,
skulle de hafva betänkt sig innan de vågat sig ut
så djerft och lemnat vatten bakom sig. De skulle
då hafva förstått, hvilken risk det är att företaga en
lång resa, utan visshet att finna vatten vid slutet af
densamma — en risk som sällan gamla jägare
blottställa sig för. Dessa veta hvad det vill säga att vara
utan vatten på prairierna, hvilket de frukta mera än
grizzlybjörnar, pantrar, vargar eller till och med
fiendtliga indianer; ty de anse fruktan för törst
såsom den största af alla faror.

Våra unga jägare hyste ganska ringa fruktan
derför. Det är sannt att de hade läst eller hört
talas om de lidanden, som prairieresande stundom
nödgas utstå i saknad af vatten. Men de som lefva
beqvämt hemma, omgifna af källor, brunnar, strömmar,
cisterner, vattenledningar och fontäner, de äro färdiga
att underkänna dessa lidanden, ja, färdiga att misstro
allt, som icke förekommer inom deras egen
erfarenhet. De äro genast tillreds att tro det deras katt
kan öppna en dörrklinka, deras gris lära sig spela
kort och att deras hund kan verkställa underbara
ting, som smaka af något mer än blotta instinkten;
men dessa samma menniskor skaka misstroget på
hufvudet, om man berättar för dem att pungråttan
räddar sig undan sin fiende genom att med svansen
hänga sig fast vid en trädgren, eller att de röda 
aporna kunna gå öfver en ström genom att med till—
hjelp af sina svansar bilda en svängande kedja.

»Ah! prat!» utropa de; »sådana saker äro
alltför besynnerliga att kunna blifva trodda.» Och om
de jemnföras med de konster, deras katt och hund
kunna göra, synas de dock hvarken besynnerliga
eller omöjliga. Frånvaro och afstånd betraktas alltid
med förundran och misstroende, medan hvardagliga
händelser, i sig sjelfva mera underbara, hvarken
framkalla förvåning eller misstroende. Hvem anser nu
det häpnadsväckande fenomenet af den elektriska
tråden annorlunda än som en enkel sanning, lätt att
fatta? Och ändock fanns det en tid — åh! det fanns
en tid, då den som uttalat denna sanning skulle gjort
sig löjlig, ja, till och med hafva riskerat lifvet eller
friheten. Kommen blott ihåg Galilei!

Jag nämnde att folk som lefva i hemmet icke
veta hvad törst vill säga, ty hemmet är ett ställe der
det alltid finnes vatten. De kunna icke fatta hvad
det är att vistas i ödemarken utan detta nödvändiga
element. Ha! jag vet det; och jag försäkrar er på
mitt hedersord, att det är förskräckligt.

Våra unga jägare hade endast en svag aning
om törstens fasa. Hittills hade deras färd ledt dem
genom väl bevattnade trakter; de hade knappt
färdats tio eller på sin höjd tolf mil utan att finna en
ström med trädbevuxna stränder, hvilken de kunde
upptäcka på långt afstand och sålunda leda sig till
vatten; men de förstodo ej naturen af det landskap
de hade framför sig. De visste icke att de nu
inkommit på dessa vidsträckta och förtorkade stepper,
hvilka höjde sig uppåt foten af Klippbergen —
Nordamerikas Cordillerer.

Hurtig och oförvägen, tänkte François aldrig på
faror. Basil, modig och rask, fruktade dem icke.
Lucien hade vissa betänkligheter vid att utsätta sig
för faror, hvarom han hört eller läst mera än de
andra. Alla längtade de likväl att besöka denna
märkvärdiga skanslika höjd, som reste sig öfver slätten.
Detta var helt naturligt. Äfven den råa vilden och
den erfarne djurfångaren afvika ofta från sin kosa.
drifna af ett dylikt begär.

Hästarne voro vattnade och sadlade, Jeanette
pålastad, vattenflaskorna ifyllda, och efter att hafva
stigit upp på sina hästar, redo våra unga resenärer
framåt för att komma till den enstaka höjden.



XXIII. Jagt på en vild häst.

»Det måste finnas bufflar här i grannskapet,»
sade Basil, blickande ned på marken under det de
redo. »Denna spillning är ganska färsk. Den kan
icke hafva legat många dagar. Se, der är en
buffelväg, betäckt med spår!»

Som Basil sade detta, pekade han på en
urhålkning i prairien, som sträckte sig så långt ögat kunde
se. Den såg ut som en uttorkad ström, men spåren
efter hofvarne på dess botten utvisade att den var,
hvad Basil hade kallat den, en buffelväg, hvilken
utan tvifvel ledde till någon flod eller annat
vattendrag. Den var så djup, att då våra resande redo
deri, voro deras hufvuden i jemnhöjd med prairiens
yta. Vid häftigt regn hade vattnet urhålkat vägen,
så att den blifvit så djup; ty jorden, förut upprifven
af bufflarnes hofvar, hade af regnvattnet blifvit
bortförd till floden. Sådana vägar följa bufflarne
stundom och gå tusentals i samma spår. De ämna då
uppsöka bättre betesmarker eller vatten, till hvilket
de af erfarenhet veta att dessa vägar skola leda dem.

Våra jägare följde icke länge denna väg, ty det
var icke så säkert att den kunde föra dem till det
ställe, der djuren då funnos. De redo således öfver
densamma och styrde åter kosan till upphöjningen.

»Voila!» utropade Francois, »hvad är detta?»
Francois pekade på åtskilliga runda urhålkningar,
som syntes i prairien framför dem.

»Sannerligen är det icke buffelvältringar!» sade
Basil; »somliga af dem äro till och med nyss gjorda.»

»Buffelvältringar!» upprepade François; »hvad är
det?»

»Hvad, har du aldrig hört talas derom, Francois?»
frågade Basil. »Det är sådana ställen, der bufflar
vältra och tumla sig, likt hästar och boskap.»

»Åh, är det?» sade François, »men hvarför göra
de det?»

»Hm! det vet jag icke. Kanhända Lucien kan
säga det.»

»Somliga säga,» sade Lucien, sålunda tillfrågad,
»att de göra så för att skrubba af sig flugor och
andra insekter som besvära dem. Andra tro att de
företaga denna besynnerliga rörelse endast för att
roa sig.»

»Ha! ha! ha!» skrattade Francis, »sådana roliga
djur de måtte vara!»

»Det finnes ännu en annan besynnerligare
förklaring,» fortfor Lucien, »nämligen att bufflarne göra
dessa gropar för att uppfånga vatten då det regnar,
så att de sedan kunna  komma tillbaka  och dricka.»

»Ha! ha! ha!» skrattade åter François, »jag kan
icke tro det, broder.»

»Jag vill icke heller att du skall göra det,» sade
Lucien; »denna åsigt är naturligtvis oriktig, ty
buffeln är icke ett djur, begåfvadt med tillräckligt
förstånd dertill, och jag har endast berättat det såsom
en kuriositet. Likväl är det ett faktum att vattnet
under regntiden samlar sig i dessa hål och ofta
qvarblifver der flera dagar, och det händer ofta att
bufflarne ströfva omkring och dricka derur. Derföre är
det på sätt och vis en sanning att bufflarne gräfva
sina egna brunnar. Äfven andra djur begagna sig
ofta af dem. Vilsekomna djurfångare och indianer
hafva räddat lifvet genom att finna vatten i dessa
hålor, då de i motsatt fall skulle hafva omkommit
af törst.»

»Huru runda de äro!» sade François; »riktiga
cirklar! Hur kunna bufflarne få dem så?»

»Genom att utsträcka sig till sin fulla längd och
snurra rundt omkring likt ett hjul på sin axel. De
välta sig omkring med stor hastighet, begagnande
sina utstående bogar till cylinder och sina ben till
kuggar. Stundom fortfara de med denna rörelse en
halftimme i sender. Utan tvifvel välta de sig så,
för att skrubba sig, såsom vi nyss sagt, ty oaktadt
sina tjocka hudar och hår, äro de mycket besvärade
af insekter. De välta sig äfven för att roa sig. I
ha'n ju ofta sett hästar tumla sig, är det icke
tydligt att de göra så för att förlusta sig?»

»Ah jo,» utropade François. »Jag vet ganska
väl att hästar gerna tumla sig.»

»Troligen är det så med bufflarne också.
Säkert kännes det ganska behagligt för dem, att blifva
fria från sina plågare och att trycka sin varma kropp
mot den friska, kyliga jorden. De äro icke
mycket renliga, ty ofta ses de drifva omkring så
betäckta med smuts, att man icke kan säga hvilken
färg de hafva.»

»Välan!» tillade François, »jag hoppas vi snart
skola möta en som har hvit färg.»

Samtalande på detta sätt, fortsatte våra unga
jägare sin resa. De hade ridit omkring tio mil, då
Basil, hvars ögon hela tiden irrat omkring
horizonten, uppgaf ett rop och hastigt höll in sin häst.
Då de andra sågo honom göra så, stannade de
också.

»Hvad ser du?» frågade Lucien.

»Jag vet icke,» svarade Basil; »men det är något
derborta vid kanten af prairien, åt söder till; sen
I det?»

»Ja; det ser ut som en massa af låga träd.»

»Nej», sade Basil; »det är icke träd. Just nu
såg jag ett skilja sig från de öfriga och nu ser jag
det icke. Det såg ut att flytta sig in i massan. Jag
förmodar att det är djur af ett eller annat slag.

»Bufflar, hoppas jag!» utbrast François, resande
sig till sin fulla längd i sporrarne och försökande att
få syn på dem; men François' klippare var icke
tillräckligt hög för att låta honom se dessa föremål,
och han nödgades derföre återhålla sin mening om
hvad de kunde vara.

»Skola vi rida  till dem?» frågade Lucien Basil.
»Jag tror de komma hitåt,» svarade den senare.
»De utsträcka sig mera utmed horisonten och detta
är kanhända emedan de komma närmare. Bufflar!
Nej, så sannt jag lefver,» fortfor han, höjande rösten,
»det är ryttare, måhända indianer.»

»Hvarför tror du så?» frågade Lucien häftigt.

»Jag såg en mellan mig och skyn. Jag kan
urskilja skapnaden på en häst, så långt borta som
jag kan se honom. Jag är säker att det var en
sådan. Se! derborta går en annan!»

»Så är det,» tillade Lucien; »det är en häst.
Men, se! det finnes ingen ryttare, ingen på hans
rygg, och derborta är en annan, också utan ryttare»
Ha! nu vet jag, mustangs!»

»Mustangs!» upprepade Francois; »godt, det skall
blifva någonting värdt att se.»

Det visade sig snart att Lucien hade rätt. Det
Var en hjord af mustangs eller vilda hästar. Basil
hade också rätt, då han sade att de närmade sig
dem, ty inom få ögonblick syntes de på mindre
afstånd än en mil och nalkades i ett hastigt galopp.

De galopperade tätt tillsammans likt en ordnad
trupp, och en af dem, som var ett stycke framför de
andra, syntes vara anförare. Då och då kom en
eller annan ur ledet och sprang ett ögonblick skild
från de öfriga, men vände snart åter och
förenade sig med sina följeslagare. Det var en vacker
syn att se dem då de kommo. Marken dånade
under deras hofvar, liksom en sqvadron kavalleri
skulle passerat deröfver.

Först då de voro på endast en half mils afstånd
från gossarne, tycktes de varseblifva dem.
Ögonblickligt stannade den främste, kastade upp hufvudet
med ett fnysande och stod stilla. De öfriga
stannade också, följande anförarens exempel. Denne var
ännu några steg; framför de andra, medan deras 
bringor syntes bilda en kompakt front, liksom ett
kavalleri ordnadt till strid. Efter att hafva stått stilla
några få sekunder, uppgaf anföraren ett gällt
gnäggande, skyggade till höger och ilade i väg i full fart.
De andra besvarade signalen, vände sig
ögonblickligt åt samma håll och följde efter. Rörelsen
utfördes med noggrannheten hos en bataljon.

Våra jägare förmodade att hästarne ämnade sig
förbi, utan att komma dem närmare. Detta tyckte de
icke om, ty de önskade på nära håll få se dessa
ädla kreatur. För att icke skrämma dem. hade
gossarne varit nog försigtiga att stiga af sina hästar
och stodo nu till en del gömda bakom dem, men
höllo dem dock stadigt vid tygeln; ty deras hästar
voro uppskrämda af de vilda härarnes trampande.

Inom ett ögonblick syntes mustangerna på
motsatta sidan om gossarne, hvilka med förnöjelse sågo
att de icke sprungo bort, utan galopperade i en
cirkel, hvaraf de, åskådarne, utgjorde medelpunkten.

Cirkeln i hvilken hästarne sprungo, var en knapp
half mil i diameter. De tycktes närma sig
medelpunkten, ty de följde icke cirkelns periferi, utan
galopperade i en spiral, som småningom ledde inåt.

Gossarne hade nu en fullkomlig öfversigt af dem.
De voro omkring tvåhundra, men af olika färg; knappt
två af dem voro lika tecknade, Der funnos svarta
och hvita, kastaniebruna och strimmiga, bruna,
rödbruna och jerngrå, utan att tala om dem som voro
spräckliga och fläckiga som hundar. Alla hade
fladdrande manar och långa svajande svansar, hvilka
sväfvade bakom dem under det de galopperade. Det
var i sanning en vacker anblick, och gossarnes
hjertan klappade inom dem, medan deras ögon följde
den rörliga truppen som cirklade rundt omkring
dem.

Men snart fästade alla tre gossarne sina ögon
på en enda, nämligen anföraren, och ett vackrare
exemplar hade de icke någonsin sett. Basil, som
älskade en vacker häst mer än något annat i
verlden, var utom sig af förtjusning och stirrade
hänryckt på detta sköna djur. Och det var icke
underligt, ty ett fullkomligare djur kunde knappt tänkas.
Denna häst var större än någon bland flocken, men
ändock icke så stor som en engelsk häst. Hans
fylliga bringa och utstående ögonglober, hans väl
formade länder, hans smärta ben och små, fint formade
hofvar utvisade att han tillhörde den andalusiska
racen och var en afkomling af de ädla stridshästar,
som buro Mexikos första besegrare. Hans
proportioner voro hvad en kännare skulle hafva kallat
fullkomliga, och Basil, som var en verklig kännare, hade
allaredan insett det. Hingsten var helt och hållet
hvit, hvit som bergens snö. Då han galopperade,
syntes näsborrarne öppna och röda, ögonen voro
utstående, manen föll på båda sidor om halsen,
från öronen ända ned till manken, och den långa
svansen svajade horizontalt bakom honom. Hans
fria, behagfulla rörelser visade att ingen sadel
någonsin legat på hans rygg.

Basil stirrade på detta ädla djur, tills han blef
intagen af en oemotståndlig önskan att ega
detsamma. Det är sannt, han hade redan en så vacker
häst, som någonsin burit en sadel; men det var en
vurm hos Basil att önska sig ega alla vackra hästar
han såg, och denna mustang hade ingifvit honom
en oemotståndlig längtan att blifva hans egare. Inom
några få sekunder hade denna önskan så hastigt
tilltagit, att Basil tyckte att han velat gifva allt hvad
han egde i verlden, Svarta Höken möjligtvis
undantagen, för att blifva herre till denna prairiehäst.

När man kan kasta en lasso så som Basil, och
är till häst som han var, så förefaller det er 
kanhända som om han snart skulle kunnat tillfredsställa
sin önskan; men det var icke någon lätt sak, och
detta visste Basil.

Han visste väl att han till häst utan svårighet
kunde upphinna de vilda hästarne och kasta sin
lasso öfver någon bland de sista af dem, men att
fånga anföraren var någonting helt annat —-något
som aldrig lyckats på prairierna, icke ens för
indianerna. Han hade ofta hört detta, och ändå beslöt
han att göra ett försök. Han hade full tillit till
Svarta Hökens snabbhet och uthållighet.

Basil meddelade sina bröder sitt beslut, hviskande
för att icke uppskrämma mustangerna, hvilka nu
voro ganska nära. Lucien försökte att afråda honom,
uppgifvande såsom skäl att det skulle föra dem bort
från sitt mål och måhända åtskilja dem från
hvarandra.

»Nej,» svarade Basil. »Rid till upphöjningen, du
och Francois; jag skall komma till er — kanhända
kommer jag dit före er. Säg icke ett ord, broder,
det är icke värdt. Jag måste hafva hästen och jag
skall fånga honom om det också kostar mig en
femtio mils galoppad.»

Under det Basil talade, närmade han sig den
venstra stigbygeln, betraktade lasson, som hängde
hoprullad öfver sadelknappen, samt beredde sig att
stiga upp. Lucien insåg det fruktlösa i att
påtruga honom några vidare råd och upphörde derföre
med sina invändningar. François skulle gerna velat
förena sig med Basil, men hans lilla klippare gjorde
denna tanke omöjlig att sätta i verket.

Under hela denna tid hade de vilda hästarne
fortfarit med sina cirkelringar. Stundom stannade
de vid en signal från sin anförare och formade
sig i en linie, vänd emot den lilla gruppen. I denna
ställning förblefvo de några få sekunder, med 
uppresta hufvuden, stirrande i nyfiken undran på de
främmande inkräktarne af deras område. Några af
dem skrapade i marken och frustade, som hade de
varit uppretade. Anföraren uppgaf åter en gäll
gnäggning, och alla sprungo omkring som förut.

De hade kommit jägarne inom tvåhundra alnar
nära, men det var tydligt att de icke ämnade komma
närmare. Tvärtom tycktes de ämna aflägsna sig.
Efter hvarje halt vände de sina hufvuden utåt
prairien, men gjorde sedan åter en cirkel tillbaka,
liksom hade de icke ännu fullkomligt tillfredsställt sin
nyfikenhet.

Under deras sista halt — eller den som Basil
trodde skulle blifva den sista — uppmanade han
ännu en gång sina bröder att styra kosan till
upphöjningen, hvarefter han lugnt satte foten i stigbygeln
och svängde sig i sadeln. Vid denna rörelse ville
mustangerna bryta upp, men innan de hunno vända
sig om, hade den unge jägaren sporrat sin häst
och ilat emot dem tvärs öfver prairien. Han såg
icke åt de öfriga, han brydde sig icke om hvilken väg
de gingo, hans öga hvilade endast på den hvita
anföraren, och emot honom red han i sporrstreck.

Då den hvita hingsten märkte detta, stannade
han för ett ögonblick, liksom förvånad, hvarefter han
med ett vildt gnäggande, helt olika de signaler han
hitintills gifvit, kastade om till höger och sprang i
galopp, då de öfriga följde det fortaste de förmådde,

Basil hade kommit så nära, att han lätt kunnat
kasta sin lasso öfver några af de sista; men han ville
icke komma in ibland hela massan, ty det kunde
möjligtvis vara äfventyrligt nog och skulle endast
hindrat honom. Hans afsigt var att på ett eller
annat sätt skilja anföraren från de andra; för detta
ändamål ansträngde han all sin förmåga.

De vilda, hästarne flögo framåt, ansträngande sig
till det yttersta. Basil följde efter. Lasson hängde
på sadelknappen, Basil hade ännu icke rört henne,
dertill hade han tid nog.

Framåt flögo de vilda hästarne och närmare
följde den djerfve jägaren, tilldess flera mil lågo
emellan honom och det ställe der han lemnat bröderna.
Inom några minuter var han ur sigte för dem.

Men de små andalusiska hästarne kunde icke
springa i kapp med araben. Mustangerna
sprungo icke nu som förut likt en ordnad trupp, utan i en
lång rad, der hvar och en tog plats, alltefter sin
snabbhet, och långt bort, främst bland dem alla,
glänste den snöhvita anföraren likt en stjerna.

Den ena efter den andra afvek ur ledet, så snart
han såg sig upphunnen af den svarta hästen, som
förde det främmande och fruktade föremålet på sin
rygg. Snart hade Svarta Höken upphunnit hela
flocken, och hans ryttare såg nu ingenting framför sig,
utom den hvita hästen, den gröna prairien och den
blåa skyn. Han såg sig icke tillbaka. Hade han
gjort detta, skulle han hafva märkt huru
mustangerna skingrade sig åt alla håll öfver prairien.
Men han såg icke tillbaka. Allt hvad han brydde
sig om låg framför honom, och han sporrade sin häst
på nytt och galopperade framåt.

Han hade icke behöft bruka sporrarne. Svarta
Höken syntes förstå att hans ära berodde på
utgången af jagten och det trogna djuret ansträngde sig
till det yttersta. A andra sidan kände den vilda
hästen att hans lif, eller åtminstone hans frihet
berodde derpå, och detta var nog att sporra honom till
det yttersta. Både förföljaren och den förföljde flögo
af likt vinden.

Då de skilde sig från hjorden, var det icke
mera är trehundra alnar emellan dem och de måste
hafva passerat några mil vidare, innan afståndet 

betydligt förminskades. Deras kurs var rak som en
linie, och deraf kunde man se att mustangs vanligen
lita på sina ben för att rädda sig från en fiende.

I en sådan jagt, som denna, har likväl förföljaren
en fördel framför den förföljde. Den senare, alltid
orolig, nödgas se sig tillbaka och är derföre
mindre säker på marken som ligger framför honom.
Han förlorar den passande ställningen af kroppen
för den hastiga farten, och är dessutom i fara att
snafva. Så var det med den vilda hästen. Han
snafvade icke, ty han var alltför säker på foten, men
hans hufvud kastades stundom åt den ena sidan,
tilldess hans stora, mörka öga fick fäste på fienden
bakom honom. Detta hindrade honom naturligtvis till
någon del. Det var endast i dessa ögonblick som
Basil kunde upphinna honom.

Efter en lång jagt var det ännu minst tvåhundra
alnars afstånd emellan dem. Med en känsla af
otålighet sporrade den unge jägaren ännu en gång sin
häst till ett nytt försök att hinna upp hingsten,
medan denne ilade framåt, snabbare än någonsin.

Hastigt märkte Basil att den hvita hästen, i
stället att ila rakt framåt, sprang i krokiga linier från
den ena sidan till den andra. Basil såg detta med
förvåning. Han sökte att upptäcka orsaken. Då
hans blickar föllo på marken, märkte han att den
var ojemn och, så långt som ögat kunde nå, betäckt
med små kullar. Det var dessa som kom
mustangen att springa så besynnerligt. Basil hade knappt
gjort denna upptäckt, då han kände sin häst hastigt
sjunka under sig och tumla omkull på prairien.

Ryttaren blef kastad ur sadeln, men skadade sig
icke mycket. Han reste sig genast. Svarta Höken
arbetade sig upp vid samma tid och stod stilla,
medan hans sidor vidgades och sjönko, allt efter som han
andades och flåsade. Han var icke i stånd att springa









Den vilda hästen.







längre. Men äfven om han varit det, insåg Basil att
jagten nu måste vara slut. De små kullarne, som
han nyss bemärkt, stodo helt tätt på prairien, och
emellan dessa ilade den vilda hästen, lika snabbt som
någonsin förut. Då jägaren åter kommit på fötterna,
var mustangen på omkring en fjerdedels mils
afstånd, och i detta ögonblick uppgaf han ett gällt
gnäggande, triumferande öfver sin räddning, ty det
var utom allt tvifvel, att han nu icke kunde
upphinnas.

Basil såg med ledsnad, att vidare förföljelse icke
allenast var onyttig, utan farlig; ty fastän han aldrig
förut sett något liknande dessa små kullar, insåg
han ganska väl huru farligt det var att rida i
galopp ibland dem. Han hade blifvit varnad i tid,
ty han hade just nyss kommit inom gränsen af denna
kuperade mark, då hästen föll, lyckligtvis icke värre
än att han åter kunde med friska lemmar resa sig
upp. Han visste att han kanske icke en gång till
kunde komma undan så lätt, och han hade icke lust
att för den hvita hingsten riskera att förlora sin
favorit, Svarta Höken, äfven om han varit säker om
att kunna fånga den förre, hvartill det likväl icke
längre fanns någon möilighet. Tröstande sig så godt
han förmådde, upphörde han med jagten, betraktande
mustangen under några minuter, till dess denne
försvann likt ett hvitt moln vid den mattblåa horizonten.

Den unge jägaren tänkte nu på att återvända
till sina bröder; men åt hvilket håll skulle han gå?
Han såg sig omkring efter upphöjningen. Der fanns
den, men till hans förvåning låg den rakt framför
honom och närmare än förut. Han hade hela tiden
ridit ditåt, men i sin brådska hade han icke märkt
det. Lucien och Francois måste således vara efter
honom och skulle väl snart komma den vägen. Det
bästa han derföre kunde göra var att vänta, till dess
de hunno upp honom, och derföre satte han sig ned
på en af de små kullarne och lemnade sin häst
frihet att gå omkring hvart han ville.



XXIV. Eli hundstall.

Svarta Höken dref omkring på något afstånd
för att söka sig gräs, ty på detta var knapp tillgång,
och hvad som varit hade blifvit afskafvet så nära
marken, som om tusen kaniner skulle betat der.
Basil hindrade icke sin häst från att gå. Han visste
att hästen var alltför väl dresserad att springa bort
och att han kunde återkalla honom genom en
hvissling, hvilket ögonblick som helst. Han satt derföre
stilla, än granskande prairien och än sökande att
förkorta tiden, genom att undersöka de besynnerliga,
små kullarne. Af sådana funnos tusentals, de
betäckte fältet, både i norr, söder och vester, så långt
som Basil kunde se. De voro nästan konformiga,
omkring en och en half aln i diameter vid basen
och icke öfver en aln i höjd. Nära toppen på hvar
och en af dem var en öppning, ett hål, icke mycket
större än ett råtthål. Omkring hålet fanns intet gräs,
fastän kullarne för öfrigt voro beklädda med mjuk,
grön torf, hvilket gaf dem utseende af att för länge
sedan hafva blifvit uppförda.

Innebyggarne i dessa besynnerliga boningar
började snart visa sig. Skrämda af hästarnes bullrande
steg, hade de gömt sig vid deras annalkande. Allt
var nu åter tyst, så att de kunde våga sig ut. Först
tittade en liten nos fram, sedan en annan och så åter
en, till dess i hvartenda hål ett hufvud och ett par
glänsande ögon stucko fram. Efter en stund blefvo
egarne till dessa hufvuden mera modiga och stego
ut, då man fick se hundratals af dessa besynnerliga
djur. De hade en rödaktigt brun färg, men bröst och
magar voro smutshvita. De voro ungefär lika stora
som den vanliga grå ekorren, och deras utseende
påminte på en gång om ekorre, lekatt och råtta,
hvilka alla tre de till någon del liknade, utan att
ändock vara lika någon af dem. Det var
murmeldjur, af den arten som är känd under namn af
»prairiehundar» (Arctomys ludoviciana). Deras svansar
voro ganska korta och icke buskiga som ekorrarnes,
och på det hela taget hade deras kroppar icke den
behagliga symmetri, som hos dessa djur. Inom kort
suto två eller tre sådana djur på toppen af hvarje
kulle, ty de bo tillsammans flera i ett bo. Somliga
suto på fyra fötter, medan andra sträckte sig upp
på bakfötterna och stodo upprätt liksom björnar
eller markattor, under hela tiden viftande med
svansarne och svagt skällande, hvilket lät som från en
leksakshund. Det är denna senare omständighet som
gifvit dem namn af »prairiehundar», ty för öfrigt hafva
de alls ingen likhet med hundslägtet. Liksom alla
murmeldjur — och af dem finnas många olika arter —
äro dessa små oskyldiga varelser som lefva af gräs,
frön och rötter. De måste äta ganska litet och
naturforskarne förvånas öfver huru de kunna uppehålla
lifvet. Deras stora »städer» nära Klippbergen ligga
vanligtvis i ofruktbara trakter, der nästan intet gräs
växer, och ändock träffar man aldrig någon af
invånarne längre bort från deras boningar än en half
mil. Huru kunna då tusende af dem lefva af det
lilla bete, som kan växa på en så inskränkt och
dålig betesmark? Detta har man icke kunnat förklara;
icke heller är det kändt af hvilken anledning de till
sina boningsplatser föredraga dessa kala trakter
framför de mera fruktbara prairierna. Allt detta väntar
på studier och iakttagelser af naturhistorici.

Basil förvånades öfver att se det murmeldjuren
icke voro ensamma besittare af sin stad. Der
rörde sig äfven andra djur af en helt annan art, hvilka
också syntes vara fullkomligt hemmastadda der. Det
var hvita ugglor, ungefär så stora som dufvor, och
af en art, som Basil aldrig sett förut. Det var
jordugglor (Strix cunicularia), helt och hållet olika med
deras blinda kusiner nattugglorna, hvilka finnas i
tjocka skogar och gamla ruiner. Han såg dessa små
ugglor sväfva omkring i tyst flygt, eller stå
upprätt på kullarnes toppar, då de på afstånd liknade
sjelfva murmeldjuren.

Utom murmeldjuren och ugglorna, såg man
äfven andra lefvande varelser. Små ödlor kilade
omkring, och bland kullarne syntes kräla ett otäckt
djur, »horngrodan» (Agama cornuta), också af
ödelslägtet. Detta djur hade Basil aldrig sett, och dess
fula, jordfärgade kropp, dess form af hälften groda,
hälften ödla, med de tornlika svulsterna på rygg,
skuldror och hufvud, ingåfvo honom vämjelse. Han
såg äfven små landtsköldpaddor (Cistuda), sittande
här och der, försigtigt tittande ut ur sina lådlika
skal. Men det fanns i denna samling äfven ett
annat djur, mera fruktansvärdt än de öfriga. Detta
var skallerormen, som låg utsträckt och solade sig,
eller gled mellan kullarne, liksom sökande efter rof.
Basil märkte att denna art var helt olika med de
skallerormar han hade sett. Det var Crotalus
tergeminus, en art skallerorm, som endast finnes på
ofruktbara trakter, sådana som der prairiemurmeldjuren
vistas.

Basil kunde icke låta bli att göra sina
reflektioner angående dessa olika djur, samlade på ett ställe.
Voro de vänner eller utgjorde de en kedja af
förstörelse, der den ena slukade den andra? Vänner
kunde de icke vara alla. Murmeldjuren lefde af
gräs och ödlorna af insekter och  prairiesyrsor, af
hvilka det fanns en stor mängd. Af dessa närde
sig äfven utan tvifvel sköldpaddorna; men hvaraf
lefde ugglorna och ormarne?

 Basil kunde icke besvara dessa frågor, och han
tänkte på Lucien, som bättre än han hade reda på
dessa olika djur. Han började att tänka både på
Lucien och François, ty två timmar hade nu
förflutit, och de syntes icke till. Han började blifva
orolig, då en liten grupp af föremål syntes nalkas från
öster och till hans giädje befanns vara sällskapet.

 En halftimme derefter kommo de ridande,
helsande deras broder med glädjefulla rop. De hade
färdats raskt alltsedan morgonen och i Basils spår,
hvaraf man kunde se hvilken sträcka han
tillryggalagt i sin vilda ridt. De sågo genast att den hvita
hästen hade undkommit, och Basil gaf dem i få ord
förklaring öfver jagten och huru den hade slutat.

Som det nu var på eftermiddagen och »butten»
ännu syntes på afstånd, gjorde de endast en kort
rast, just lagom för att svälja en bit mat och taga
sig en klunk ur sina vattenflaskor, hvilka, i anseende
till den gränslösa hettan, voro nära halftomma.
Deras hästar ledo redan af törst, så att de unga jägarne
genast, suto upp, för att fortsätta resan.

»Öfver hundstaden?» frågade François, som först
stigit till häst. »Skola vi rida tvärs igenom den
eller gå omkring?»

Det var ingen lätt sak att afgöra. Hundstaden
låg precist emellan dem och upphöjningen. För att
färdas rakt framåt måste de rida genom hundstaden.
Detta skulle hindra dem ganska mycket, då de
endast kunde rida långsamt och i zigzag utan fara.
Å andra sidan skulle det föra dem kanhända många
mil ur kosan att gå omkring, ty dessa
murmeldjursboningar intaga merendels ett ansenligt område.

»Låt oss gå söderut ett stycke,» sade Lucien;
»kanhända komma vi till slutet af »staden» den vägen.»
De styrde således sina hästar åt söder och började,
rida åt det hållet.

De redo minst två mil utmed kanten af
»hundstaden», men de kunde ändå se att den sträckte sig,
flera mil längre bort.                                                   

»Vi hafva kommit på orätt väg,» sade Lucien
»kanske hade det varit bättre om vi vändt oss mot
norr. Nu måste vi gå öfver »staden», eller hvad
sägen I, bröder?»                                                         

Man var öfverens härom, ty det är icke
behagligt att gå omkring, då målet för resan är inom
synhåll. Man styrde ännu en gång hästarne mot
butten» och sällskapet red in bland kullarne,
framskridande långsamt och med stor försigtighet. Då våra
resande nalkades, sprungo de små hundarne ti11 sina
högar, skällde på inkräktarne, viftade på sina korta
svansar och svängde in i sina hål. Då gossarne
hade ridit omkring hundra alnar, framkommo
murmeldjuren åter och läto höra sina fina hostlika läten
som förut, så att, då våra resande väl voro i staden,
befunno de sig hela tiden i midten af en skällande
cirkel.                                                               

Ugglorna flögo upp framför dem och flögo ned
på korta afstånd; sedan, då de ännu en gång blefvo
störda, flögo de längre bort tills de voro alldeles ur
sigte, eller gömde de sig i hålorna liksom
murmeldjuren. Skallerormarne togo också sin tillflygt till kulorna
och så gjorde ödlorna äfven. Hvad som syntes mest
besynnerligt var att alla dessa djur, murmeldjur,
ugglor, ormar och ödlor, i sin hastiga flykt
stundom inträdde i samma håla. Detta märkte våra
resande mer än en gång. Det var naturligt att
samtalet föll på detta ämne, och Lucien lade åtskilliga
fakta till hvad Basil allaredan observerat. 

Om vi hade tid,» sade han, »att undersöka dessa
hålor, skulle vi få se att de först gå ned
perpendikulärt två eller tre fot, sedan taga en sned riktning
flera fot och sluta i ett litet rum, hvilket är det
egentliga murmelboet. Jag säger det egentliga, ty
dessa käggellika kullar utgöra endast förstugorna.
De äro formade af den jord, som blifvit uppgräfd
då de gjort hålorna. Som I sen, så ligger icke
denna jord vårdslöst i en hög, sådan som råttor och
kaniner lemna vid öppningarne af sina bon.
Tvärtom är den upplagd med stor omsorg och af
murmeldjurets fötter packad tillsammans, tilldess den
blifvit stadig och slät. Gräset har fått växa öfver
kullen, för att icke regnet skall bortskölja jorden.
Det är tydligt att djuret gör allt detta med
beräkning, liksom bäfvern, då han bygger sitt hus. På
dessa kullar ligga murmeldjuren gerna och sola sig,
och det är klart att de från denna upphöjda plats
bättre kunna upptäcka sina fiender och sålunda
vinna tid att rädda sig.

»Men några af kullarne synas fullkomligt
förfallna,» anmärkte François. »Se der borta huru flere
af dem äro gropiga och fyllda af regn som samlat
sig. Huru kommer det till?»

»Det är dem, som ugglorna bo i,» svarade Lucien.
»Se! Der borta går en uggla in i en af dem, just
nu! Man antager att ugglorna tagit dessa från
murmeldjuren och nyttjat dem uteslutande till sina bon.
Som I kunnen se, så hålla de dem icke i stånd.
Allt hvad de bekymra sig om är kulan, hvaruti de
taga sin tillflykt, lemnande det yttre att förfalla, bäst
det vill. Säkert är att, fastän vi sett dem och
hundarne rusa tillsammans i ett hål, är det blott emedan vi
hastigt kommo på dem. På detta sätt lefva de icke.
Murmeldjuren hafva sina egna bostäder och
ugglorna sina, hvilka senare äro de förfallna, I hafven
märkt.»


»Men äta icke ugglorna murmeldjuren?» frågade
Basil. »De stora skogsugglorna anfalla djur af
samma storlek. Jag har sett dem döda kaniner i
aftonens dunkel.»

»Så är det icke med dessa ugglor,» svarade
Lucien. »Många sådana, som blifvit skjutna och
öppnade, hade i sina magar intet annat än insekter och
skalbaggar, sådana som vi se på prairien. Jag tror
det är möjligt att dessa ugglors hufvudföda består
af horngrodor och ödlor, men jag har ingen annan
visshet derom, än att detta slags foglar vanligen
brukar oroa sådana kräldjur.»

»Men huru är det med skallerormarne?» frågade
François; »hvad lefva de af?»

»Detta är en ännu oupplöst knut för
naturforskaren,» svarade Lucien. »Några påstå att de äro
detta samhälles tyranner och uppsluka
murmeldjuren. Så kan det dock icke gerna förhålla sig. ty dessa
ormar äro i min tanke icke nog stora att kunna
svälja dem. Säkert är likväl att de, då de komma
åt, öfverfalla de unga murmeldjuren; ty uti många
skallerormar, som blifvit dödade, har man funnit
sådana.»

»Nå, men,» inföll François, »om ormarne äta de
unga murmeldjuren, hvad kan hindra dem från att
döda så många de behaga? De kunna gå in i
hålorna lika lätt som murmeldjuren sjelfva!»

 »Det är sannt,» svarade Lucien, »men de kunna
icke röra sig hälften så snabbt som dessa.
Skallerormen är ett ganska långsamt kräldjur och kan,
endast då han rätar ut sig, slå sitt rof. Kanhända
har han ännu svårare, att i dessa underjordiska
gallerier fånga sitt byte, och de gamla murmeldjuren
hafva troligtvis något sätt att försvara sig och sina
ungar mot hans giftiga anfall. Hittills känner man
föga om »prairienundarne», ty de aflägsna trakter,
hvaruti de vistas, ställa dem utom naturforskarnes
observationer, och de som sett deras städer, hafva
endast haft tillfälle att göra helt flyktiga
undersökningar. De äro mycket snarskrämda och lemna
jägaren knappt tillfälle att nalkas dem inom skotthåll.
Derföre skjutas de ganska sällan. Dessutom är det
mycket besvärligt att fånga dem genom gräfning, I
anseende till djupet af deras hålor, och som deras
skinn icke är mycket värdt och deras kött knappt
räcker till en munsbit, så störas de icke ofta af
jägaren.»

»Duga de att äta?» frågade François.

»Ja,» svarade Lucien, »indianerna tycka mycket
om deras kött och äta det så snart de äro i stånd
att komma åt det; men så göra de med snart sagdt
alla lefvande djur.»

»Hvad lefva murmeldjuren af under vintern, då
det icke finnes något gräs?» frågade François.

»Då ligga de i dvala. De hafva läger i sina
underjordiska kamrar. Dessa läger äro sammansatta af
gräs och rötter, samt runda som en glob, och så väl
sammanfogade, att man skulle kunna rulla dem öfver
prairien som en boll. När murmeldjuret går in deri,
betäcker det öppningen, med undantag af ett litet
hål, nätt och jemnt så stort att man skulle kunna
sticka in ett finger, och genom denna lilla öppning
erhåller djuret den luft det behöfver. I dessa
behändiga bäddar sofva de under hela den kalla
årstiden, och vid denna tid är det sällsynt att se dem
utom deras hålor.»




XXV. En natt i ödemarken.

Talande om detta ämne, redo våra jägare
framåt, hållande sig så mycket som möjligt från 
kanterna af kullarne, på det icke hästarnes hofvar måtte
sjunka i den urhålkade marken. De hade ridit sina
fulla fem mil och ännu sträckte sig hundstaden
framför dem. Ännu hördes från alla sidor hundarnes
skall, ännu fladdrade ugglorna tyst omkring, och
skallerormarne följde dem krälande i spåren.

Det var nära solnedgången då de ändtligen hade
kullarne bakom sig och kommo ut på den hårda,
kala steppen. Samtalet antog nu en allvarsammare
karakter, ty deras tankar blefvo dystra. De hade
druckit ur hela sitt vattenförråd. Hettan och
dammet hade gjort dem utomordentligt törstiga och
vattnet, varmt som det var i flaskorna, hade knappt
skänkt dem någon lindring. De begynte att lida af
törst. Ännu syntes »butten» vara långt aflägsen,
minst tio mil. Och om de icke funno vatten, då de
kommo dit! Denna tanke i förening med de qval,
hvaraf de redan ledo, var nog att uppfylla dem med
ängslan och fruktan.

Basil insåg nu hur oförståndiga de hade varit,
som icke lyssnat till den mera försigtige Luciens
varningar; men det var för sent att ångra sig — som
det oftast är, då man handlar obetänkt.

De insågo att de måste upphinna »butten» så
snart som möjligt, ty natten var i annalkande. Om
det blefve en mörk natt, skulle de icke vara i stånd
att hitta till upphöjningen, och om de gingo vilse,
fingo de kanske vandra hela natten. Modfällda af
denna fruktan, skyndade de på sina hästar så fort
sig göra lät; men deras djur, uttröttade af den långa
färden och lidande af törst, kunde endast gå
långsamt.

De hade ridit omkring tre mil från hundstaden,
då, till deras bestörtning, en af dessa stora remnor,
som ofta påträffas i de amerikanska högländerna,
gapade midt framför dem. Det var en barranca,

omkring tusen fot djup, lodrätt ned i jorden, fastän
dess båda bräddar icke voro fullt så långt ifrån
hvarandra. Den låg tvärt öfver våra resandes väg, och
de kunde se hur den sträckte sig flera mil åt höger
och venster, än gående i en rät linie, än krökande
sig i zigzag genom prairien. Då de kommo fram
till brädden sågo de genast att de icke kunde
komma öfver. Den var brant på båda sidor, och mörka
utskjutande klippor hängde här och der öfver
öppningen. Intet vatten gladde deras ögon, men äfven
om det funnits, skulle de icke kunna hafva kommit
åt det. Dess botten var torr och betäckt med lösa
klippstycken, som fallit ofvanifrån.

Detta var ett hinder som våra resande icke
väntat sig, och de betraktade ängsligt hvarandra. De
stodo några minuter obeslutsamma. Skulle de rida
utmed barrancan och försöka leta upp ett
öfvergångsställe? Eller skulle det vara bättre att vända om och
söka att uppnå bäcken, som de lemnat på
morgonen? Detta senare var ett fruktansvärdt alternativ,
ty de visste att de icke kunde passera hundstaden i
mörkret. Det är i alla hänseenden nedslående att
gå tillbaka, isynnerhet när man tror sig vara nära
målet. Det var ju också möjligt att vatten kunde
finnas i närheten af »butten». Slutligen beslöto de
att söka efter ett ställe, der de kunde gå öfver.

Således började de åter sin ridt. De höllo sig
utmed kanten af barrancan, åt ett håll som tycktes
leda uppåt, hvarigenom de trodde sig snarare kunna
upptäcka ett ställe, der klyftan var grundare. De
redo flera mil, men ännu gapade remnan nedom dem
med sina branta hällar och ingen öfvergång kunde
upptäckas. Solen gick ned och natten nalkades, mörk
som beck. De stannade. De vågade icke rida längre.
De vågade icke heller gå tillbaka, ty de kunde
riskera att komma till en utgående vinkel af den
krokiga remnan och hufvudstupa störta deri. De stego
af sina hästar och nedsjönko på prairien, med
känslor gränsande till förtviflan.

Det är omöjligt att måla deras lidanden under
denna långa natt. De sofvo icke ett ögonblick.
Törstens olidliga qval, äfvensom osäkerheten om hvad
som nästa morgon förestod dem, höll dem vakna.
De tjudrade icke ens sina hästar, ty det fanns icke
något gräs i deras närhet, utan de suto hela natten
och höllo dem i tyglarne. De stackars djuren, så väl
som de sjelfva, ledo både af törst och hunger, och
mulåsnan Jeanette uppgaf stundom ett vildt skri, som
var pinsamt att höra.

Vid daggryningen stego de till häst och skredo
utmed kanten af barrancan. De sågo att hon ännu
slingrade sig åt flera håll, och till råga på deras
förskräckelse, upptäckte de att de icke kunde komma
tillbaka till deras förra nattläger, utan att hela
vägen gå i sina egna spår. Solen var skymd af moln
och de visste icke åt hvilket håll bäcken, som de
lemnat, låg, äfven om de haft styrka nog att komma dit.

De gingo långsamt framåt, talande om huruvida
de skulle försöka att hitta tillbaka eller icke, då de
kommo till en djup buffelväg med friska spår. Denna
syn helsade de med ett utrop af glädje, ty de trodde
att buffelvägen skulle leda till en öfvergång af
barrancan. De betänkte sig icke, utan redo raskt in
derpå, följande vägen utföre. Som de hade tänkt,
ledde den till bottnen af barrancan och gick upp till
prairien på motsatta sidan, der de snart anlände i
säkerhet.

Detta gjorde dock icke slut på deras lidanden,
hvilka nu hade stigit till sin höjd. Atmosferen var
het som i en ugn och det lätta dammet, upprördt af
hästarnes hofvar, inneslöt dem i ett qväfvande moln,
så att de stundom icke kunde se upphöjningen, till

hvilken de ämnade sig. Det tjenade till intet att
åter göra halt. Att stanna var oundviklig död och
de sträfvade framåt med hastigt aftagande styrka,
knappt i stånd att hålla sig qvar i sadeln eller att
tala med hvarandra. Törsten hade nästan beröfvat
dem talförmågan.

Det var nära solnedgången, då våra resande,
utmattade, nästan qväfda, flåsande efter andan och
nedböjda i sadlarne på sina hästar, som släpade under
dem likt lastade bin, nalkades foten af »butten». De
sågo framåt med forskande blick — en blick hvari
hopp och förtviflan blandade sig.

Den grå klippan, som mötte deras blick, syntes
torr, motbjudande och ogästvänlig.

»O, bröder! skola vi icke finna något vatten!»

Detta utrop var knappt uttaladt, förrän
mulåsnan Jeanette, som hittills hållit sig bakefter, sprang
framåt i sträck, under en gäll gnäggning. Jeanette
var en gammal prairieresande och kunde vädra
vatten på lika långt håll, som en varg skulle kunnat
vädra hennes eget as. De andra djuren rusade
efter och nästa ögonblick gick den lilla kavalkaden
rundt omkring några klippor, då en grön gräsmatta
låg framför dem. De sågo pilar och gräs, bland
hvilket framrullade kristallklart vatten från en
prairiekälla, och inom få minuter hade både hästar och
ryttare släckt sin törst i dess kalla ström.



XXVI. Antiloperna.

»Butten» var en af dessa besynnerliga
formationer, hvilka finnas i den stora amerikanska öknen.
Det var icke ett berg, ej heller en kulle. Det var
mera likt en stor massa af klippor, hvilka reste sig
från prairien, perpendikulärt åt alla sidor, och med
en slät, jemn yta på toppen. I anseende till denna
form äro de på det spansk-amerikanska språket
kallade »mesas» eller bord. De finnas vanligen
omkring den öfra Missourifloden och de vidsträckta
ödemarker, som ligga vester om Del Norte.

Stundom stå några af dem nära hvarandra på
slätten och se ut som om deras toppar en gång
varit den ursprungliga ytan och marken emellan dem
blifvit bortförd och urhålkad af regn eller andra
orsaker. För dem som äro vana att se endast runda
höjder eller berg med skarpa spetsar, synas dessa
upphöjda »mesas» ganska besynnerliga.

Den, vid hvilken våra unga jägare stannade,
hade en yta af emellan tjugu och trettio acres, och
dess lodräta sidor reste sig nära tvåhundra fot öfver
den omgifvande prairien. Några dvergaktiga pinier
och cedrar hängde ut från dess klippor och utmed
kanterna växte agaver, yuccapalmer och cactus.

Sedan våra resande släckt sin törst, tänkte de
naturligtvis icke på något annat än att stanna qvar
der de voro, för att förfriska så väl sig som sina djur.
De sågo sig omgifna af de tre
nödvändighetsartiklarne för ett läger — vatten, ved och gräs. De
började med att afskära några pinier, hvilka växte vid
foten af klippväggen. Af dessa hade de snart gjort en
präktig eld. De hade ännu björnkött, tillräckligt för
några dagar. Hvad behöfde de mera? Men de
upptäckte att äfven i dessa torra trakter hade naturen
planterat träd och växter till lifvets uppehälle.
Pinierna lemnade sina mjöliga frukter, agaven sina
ätliga rötter, och prairierofvan växte vid bäckens
kanter. De sågo en liten planta med hvita, liljelika
blommor. Det var indianernas »sego» (calochortus
luteus), och de visste att dess rötter växte som
knölar, stora som hasselnötter, och smakliga att äta då
de blifvit kokta. Lucien upptäckte alla dessa
ätbara produkter och lofvade sina bröder en läcker
middag följande dag. Denna afton voro alla tre för
mycket uttröttade och sömniga, att vara nogräknade
på maten. Det saftiga björnköttet behöfde icke
någon tillsats, för att smaka dem, hvilka voro så törstiga
och hungriga som våra resande. Gossarne tvättade
sig rena från dammet, åto sin tarfliga måltid och
sträckte ut sig för en lång natts hvila.

Och en hel natts hvila njöto de utan att blifva
störda af något. Man kunde hafva förmodat, att de,
efter så många ansträngningar, skulle hafva
uppstigit trötta, men besynnerligt nog var det icke så, ty
då de vaknade, voro de fullkomligt uthvilade. Detta
tillskref Lucien inflytandet af den lätta, torra
atmosferen, och Lucien hade rätt, ty fastän en torr
jordmån omgaf dem, var klimatet ett bland de
helsosammaste i verlden. Mången lungsigtig, som
öfverfarit prairierna med blossande kinder och hektisk
hosta, har återkommit till sina vänner såsom ett gladt
vittnesbörd öfver den omständighet jag nyss berättat.

Alla tre kände sig raska som bin, och
började genast att tillreda sin frukost. De samlade en
mössa full af piniefrukter, hvilka Lucien förstod att
torka och söndermala. Detta, tillika med
björnköttet, blef en god jagtmåltid. Derefter tänkte de på
middagen och gräfde upp en samling af »segos» och
prairierofvor. De funno också Malva involucrata,
hvars långa, spetsiga rötter likna palsternackor, både
till smak och utseende. Allt detta kokades
tillsammans med björnköttet, och middagen smakade som
skinka med rofvor, palsternackor och yams; ty
segorötterna, då de tillagas på detta sätt, äro icke olika
yams eller sötpotatis (Convolvulus batatas).

Naturligtvis åto icke våra jägare sin middag
strax efter frukosten. Emellan de två målen förflöt
en god tid, hvilken de använde att tvätta, skura
och ordna sina saker, som under de föregående
dagarnes brådska kommit mycket i olag. Sysselsatta
dermed, kastade de stundom sina blickar öfver
prairien; men några bufflar syntes icke till. De sökte
dem icke heller med allvar, emedan de hade
beslutat att stanna en dag eller två der de voro, tills
deras kreatur skulle blifva fullkomligt uthvilade och
i stånd till nya ansträngningar. Hästarne och
Jeanette befunno sig likaså väl, som deras herrar. Der
fanns tillräckligt med »gramagräs», som växte
utmed bäckens kanter, och detta jemte vattnet var allt
hvad som behöfdes, för att göra kreaturen nöjda och
lyckliga. Jeanette tycktes vara glad öfver att hon
icke längre behöfde gå i mörka skogar, der hon nära
nog blifvit sliten i stycken af pantrar och javalies.

Före aftonen hade gossarne slutat alla de små
förrättningar, hvarmed de varit sysselsatta. Deras
sadlar, tyglar och lassos voro ordentligt lagade och
upphängda på klipporna. Deras bössor voro
rengjorda, Hästarne hade också blifvit tvättade vid
källan och Jeanettes ben hade fått en ny
insmörjning af björnistret, så att om någonsin denna
berömda vara framkallat hårväxt på något, så var det
troligt att den skulle göra det på Jeanette.

Sedan de slutat alla dessa bestyr, satte sig de
unga jägarne på tre stora stenar nära källan och
samtalade om de förflutna händelserna, samt om sina
framtida utsigter. Det hufvudsakliga ämnet
utgjordes naturligtvis af bufflarne, målet för deras färd.
De tänkte på sin gode, gamle fader och det nöje han
skulle hafva af att höra berättelsen om deras
äfventyr, då de en gång komme tillbaka. Hugot
bortglömdes icke heller, och François skrattade vid
minnet af de många puts, han tid efter annan spelat den
gamle korporalen.

Medan de sålunda suto och pratade, fästades 
deras uppmärksamhet på ett aflägset föremål på
prairier

»Se!» utropade François, »en sådan rad af
vargar!»

Det var icke ovanligt att se vargar, och äfven
i detta ögonblick suto åtskilliga sådana på prairien,
icke mera än tvåhundra alnar från lägret. Det var
sådana som följt jägarne i spåren och gått efter dem
i flera dagar.   ,

»Djuren som vi se derborta äro icke vargar,
tillade Basil gladt. »Bättre än så, hoppas jag —
det är rådjur.»

»Nej, broder,» inföll Lucien, »det är antiloper.»

Vid denna underrättelse sprungo Basil och
François efter sina bössor. Basil var särdeles angelägen
att fälla en antilop, ty han hade aldrig förut dödat
någon. Han hade till och med aldrig sett någon,
ty dessa djur finnas icke i närheten af Mississippi.
Underligt nog vistas de helst i de torra öknarne,
hvilka ligga nära foten af Klippbergen, der det är
granska litet gräs och ännu mindre vatten. I
somliga af dessa trakter är antilopen det enda idislande
djur af någon anmärkningsvärd storlek, som finns
der. Ofta påträffas han så långt från vatten, att några
naturforskare hafva påstått att han kan lefva utan
detta nödvändiga element. De glömma att hvad som
synes dem vara långt från vatten, är för antilopen
några få minuters galopp eller snarare flygt, ty hans
beundransvärda hastighet liknar mera en fogels flygt
än ett fyrfotadjurs springande.

Antiloper äro icke mycket olika rådjur, men
dessa sakna gallblåsa, som alla antiloper hafva. En
annan olikhet finnes i hornen. Rådjurens horn äro
sammansatta af ett fast, benhårdt ämne, hvilket är
olika med vanligt horn. Antilopens horn likna mera
en gets. Dessa äro de hufvudsakliga olikheterna.  I
de flesta andra hänseenden äro rådjur och antiloper
lika. Naturforskarne påstå att det finnes endast ett
slags antilop i Norra Amerika, nämligen
»gaffelhornen» (antilope americana). Då Mexicos fauna blifvit
omsorgsfullt granskad, förmodar jag att ännu en art
blir upptäckt.

Det är endast på den aflägsna vesterns stora
prairier, som man ser den »gaffelhornade» antilopen.
Han är utomordentligt skygg och jägaren kan endast
genom klokhet och list få tillfälle att nalkas honom.
Indianerna jaga stundom antiloper på det sättet, att de
omringa hela hjorden, så att de få den i en klunga;
men äfven då händer det ofta att de undkomma
genom sin snabbhet, och detta sätt att jaga dem
är så tröttsamt, att det sällan begagnas, der något
annat villebråd kan fås. Det lättaste sättet att
åtkomma antilopen är då han söker att komma öfver
en flod, emedan hans spensliga lemmar och små fina
hofvar göra honom till en dålig simmare.
Indianerna nedgöra stundom hela hjordar, hvilka söka att
simma öfver prairiens stora strömmar.

Ehuru skygg, är antilopen lika så nyfiken, som
någonsin moder Eva var, och nalkas ofta sin
farligaste fiende för att tillfredsställa sin nyfikenhet.

Basil och François hade fattat sina bössor, men
försökte icke att röra sig ur stället, ty de trodde att
det skulle vara utan nytta, då det icke fanns ens en
grästorfva, som de kunde gömma sig bakom. De
suto derföre stilla, i hopp att antiloperna ämnade sig
till källan och sålunda frivilligt skulle närma sig dem»
Gossarne misstogo sig icke häri. Hjorden,
bestående af omkring tjugu stycken, kom framåt öfver
prairien, rakt åt »butten» till. Antiloperna gingo i
en enkel linie, följande sin ledare, alldeles som
indianerna på ett krigståg. Snart voro de så nära, att
jägarne kunde fullkomligt se dem, fleras gula 
ryggar, deras hvita sidor och buk, den korta
uppstående manen på deras halsar, deras spensliga ben
och långa, spetsiga nos.

Gossarne hade ställt sig bakom några
videbuskar, så att de icke skulle varseblifvas af djuren.
Endast en af hjorden hade horn, det var den
främste eller ledaren. Alla de öfriga voro hindar eller
ungar. Då antiloperna nalkades, brydde de sig icke
om hästarne, hvilka betade på marken, fastän icke
alldeles i deras väg. Utan tvifvel togo de dem för
mustangs, hvilka icke på något sätt äro fiendtliga
mot dem, och derföre fruktade de dem icke.

Slutligen ankommo de nära till bäcken, der den
flöt på prairien. De nalkades den icke för att dricka,
utan närmade sig synbarligen sjelfva källan, kanske
för att få en mera kali och vederqvickande dryck.
De unga jägarne lågo gömda bakom buskarne, med
sina bössor i handen, beslutna att gifva eld så snart
de intet ondt anande djuren skulle komma inom
skotthåll.

De hade kommit nästan inom skotthåll, då
anföraren plötsligt vek af åt höger och gick bort från
vattnet. Hvad kunde detta betyda? Då gossarne
blickade åt detta håll, sågo de åtskilliga håriga,
besynnerliga föremål af rödbrun färg, till utseendet
lika några sofvande räfvar. Men det var icke
räfvar. Det var vargar, prairievargar, ett slags djur,
listigare än sjelfva räfvarne. De sofvo icke heller,
ehuru de låtsade göra det. De voro fullkomligt vakna
och lågo tätt intill marken, med hufvudena helt och
hållet dolda under sina buskiga svansar, så att det
skulle varit omöjligt att ana hvad det var för djur,
om icke gossarne hade vetat att det var samma
vargar de sett ett ögonblick förut. De voro omkring
ett halft dussin och lågo stilla och orörliga i en rad,
men så tätt att deras kroppar nästan vidrörde 
hvarandra och vid första påseendet tycktes vara ett enda
föremål. Det var denna grupp som
antilopanföraren hade sett. och som kom honom att taga en
annan riktning.

Våra jägare, som ville se »hur det skulle gå»,
förblefvo stilla i sitt bakhåll.

Alla antiloperna gingo i sin ledares spår och
följde honom, likt soldater, marscherande i en enkel
rad. De gingo sakta, med utsträckta halsar och
utstående ögon, oupphörligt betraktande de främmande
föremålen framför sig. Då de voro på omkring
hundra alnars afstånd från vargarne, stannade
anföraren och vädrade i luften. De andra härmade
hvarje hans rörelse. Vinden låg emot vargarne,
derföre kunde icke antiloperna draga någon nytta af
sina skarpa luktorganer. De gingo åter framåt några
steg och stannade samt vädrade liksom förut,
hvarefter de åter rörde sig framåt. Dessa rörelser
upphörde några minuter, och det var ögonskenliga att
fruktan och nyfikenhet stridde inom dem. Stundom
tycktes den förra beherrska dem, ty de darrade och
sågo ut som om de ämnade uppgifva fältet och fly;
men nyfikenheten tog åter öfverhand och följden blef
en ny rörelse framåt.

På detta sätt framskredo de, till dess den
främsta hade närmat sig endast få steg från vargarne,
hvilka under hela tiden lågo stilla som en katt,
lurande på en råtta. Ingen af dem syntes röra sig,
men det långa håret på deras svansar gungade sakta
för vinden, hvilket endast ännu mera stegrade
antilopernas nyfikenhet.

Anföraren för hjorden syntes på en gång blifva
djerfvare. Han var en dugtig gammal bock; hvad
kunde han ha att frukta? Hvarföre skulle han vara
rädd för sådana djur 6om dessa, utan hufvuden,
tänder eller klor, och synbarligen oförmögna att röra
sig? Utan tvifvel voro de döda. Han skulle snart
afgöra denna fråga, genom att helt enkelt stiga fram
och nosa på en af dem.

Han var dessutom uppeggad af ett slags
stolthet eller fåfänga. Han ville visa sitt mod för sina
följeslagare, hvilka för det mesta voro hindar, och
många af dem hans honor också, ty de gamla
antiloperna lefva i månggifte. Det skulle icke duga att
synas rädd i de vackra hindarnes ögon, och han
hade föresatt sig att visa sitt mod. Under detta
inflytande gick han raskt framåt, tills hans spetsiga
nos vidrörde håret på en af vargarne.

Denne, som hela tiden tittat fram under
svansen, väntande just på ett sådant tillfälle, sprang
häftigt upp och högg antilopen i strupen. De öfriga
vargarne rusade ögonblickligt upp och följde hans
exempel, och nästa minut var den »gaffelhornade»
antilopen släpad till marken och sliten i stycken.

Den uppskrämda hjorden flydde till höger och
venster. Några sprungo åt det håll der jägarne voro,
men lupo så hastigt förbi, att skotten, som gossarne
afsköto, ändamålslöst susade öfver prairien.

Ingen af hjorden tycktes hafva blifvit träffad,
och inom få sekunder var den försvunnen. Alla
hade undkommit utom anföraren, hvilken vid denna
tid låg döende under vargarnes tänder.

»Välan, vi skola hafva honom åtminstone,» sade
Basil. »Ladda edra bössor, bröder! gifven vargarne
tid att döda honom riktigt; vi kunna lätt skrämma
dem bort sedan.»

»Ganska beskedligt af dem,» tillade François,
»att förskaffa oss färskt villebråd till aftonmåltiden.
Vi skulle troligen icke fått det, om icke de varit så
listiga. Vi hafva gjort dem en liten tjenst under vår
resa; det är icke för mycket att de återgälda oss
detta.»

»Det vore bättre att vi skyndade oss.» sade
Lucien, hvilken, liksom bröderna, höll på att ladda sin
bössa; vargarne tyckas hafva ganska brådtom, de
kunna slita vårt villebråd i stycken. Se, hvilket
slagsmål!»

Då Lucien sade detta, fästades deras blickar på
vargarne. Dessa hoppade omkring och öfver
antilopens kropp, än i en tjock massa, än något mera
spridda, men synbarligen slitande djuret till döds.
Deras käftar voro redan blodbestänkta och deras
buskiga svansar viftade i oupphörlig rörelse.
Jägarne skyndade sig att ladda och voro icke mer
än en minut sysselsatta med att nedstöta kulorna
och påsätta knallhattarne. Då detta var gjordt,
sprungo alla tre framåt; Marengo ilade förut, med
utsträckt hals och öppen mun, färdig att slåss emot
hela högen.

Det var endast trehundra alnar till det ställe,
der vargarne voro, och då våra jägare kommit inom
skotthåll, stannade de och gåfvo eld. Salvan gjorde
verkan. Två lågo sprattlande på gräset, medan de
andra, släppande sitt rof, sprungo bort öfver prairien.
Gossarne skyndade till stället. Marengo rusade på
en af de sårade vargarne, medan den andra jagades
undan med bösskolfvarne. Men hvar var antilopen?
Ingen sådan syntes till, men i dess ställe ett hufvud med
horn, ett halft dussin bitar af sönderrifvet skinn,
tilllika med en massa halfgnagda refben och knotor.
Och detta var allt som återstod af det stackars
djuret, allt som fanns qvar af det ståtliga »gaffelhornet»,
som endast för några få minuter sedan hoppade
öfver prairien, i fulla stoltheten af helsa, styrka och
snabbhet!

Gossarne betraktade hans qvarlefvor med en
känsla af missräkning och förargelse, ty, fastän de
ännu hade tillräckligt med björnkött, hade de 
hoppats att få färskt kött till qvällsvard. Men hvarken
bringa eller bakdel fanns, ingenting utom slitna,
odugliga slarfvor. Efter åtskilliga bittra utgjutelser
emot vargarne, läto de Marengo taga hvad han
kunde af öfverlefvorna, och gingo sakta tillbaka till
lägret, der de ännu en gång satte sig på stenarne.



XXVII. Försök att narra en antilop.

De hade icke hvilat mer än några minuter, då
deras uppmärksamhet åter fästades på prairien.
Ännu en antilophjord, hvilken, liksom den föregående,
tycktes ämna sig till källan. Jägarne visste att det
icke var samma hjord som de sett förut, ty denna
var mycket större och hade flere hanar ibland sig,
hvilka lätt urskildes på sina gaffelformade horn.

Bössorna laddades åter och Marengo lockades
upp, på det han icke måtte skrämma bort dem.

Liksom de andra, marscherade dessa i ordning,
i en enkel linie, och anfördes af en stor bock. Det
tycktes vara omkring trettio antiloper i denna hjord.
De hade troligen betat hela dagen på någon vacker
slätt och gingo nu för att skaffa sig en god dryck,
innan de lade sig att hvila för natten.

Då de voro omkring fyra- eller femhundra alnar 
från källan, vände de sig litet åt venster. På detta
sätt kommo de genast till bäcken, der de drucko,
hvarefter de började gå utmed bäckens kant. Det
var tydligt att de icke ämnade sig närmare till
»butten» eller pilarne, bakom hvilka våra jägare hade dolt
sig. Detta var en missräkning. Alla tre hade ännu
en gång hoppats att få antilopkött till aftonmåltid,
och nu tycktes möjligheten att erhålla det förminskas
för hvarje ögonblick, ty i stället att komma
närmare, gingo djuren längre bort på prairien. Det
fanns icke något, bakom hvilket de kunde dölja
sig och sålunda nalkas hjorden. Hvad annat kunde
då jägarne göra, än låta djuren gå liksom de kommit?

Men det fanns ett medel, som rann upp i Basils
minne. Han hade hört det omtalas af gamla jägare,          
och hade påmint sig det, då han sett den förra
hjordens nyfikenhet angående vargarne. Han beslöt
derföre att försöka detta medel och om möjligt försäkra
sig om en antilop.

Tillsägande bröderna att förblifva stilla, tog han
upp ett rödt täcke, som låg i närheten. Han hade
allaredan afskurit en lång gren, hvilken slutade i
två qvistar, och spetsade dess ändar med sin knif.
Med bössan i den ena handen och grenen i den
andra, steg han ut ur pilsnåret fram på den
öppna marken, hållande täcket emellan sig och
djuren, så att hans kropp helt och hållet bortskymdes
från dem. På detta sätt framskred han några få
steg, i lutande ställning, till dess han såg att
antiloperna märkte honom. Då stack han grenen stadigt
i marken, hängde täcket på klykan af grenen och
lade sig på knä bakom det.

Ett föremål, så besynnerligt både till form och
färg, väckte ögonblickligt hjordens nyfikenhet.    
Antiloperna började att närma sig, stannande under
korta mellanstuuder och sedan skridande framåt. De
framskredo icke i en enkel rad, som den förra
hjorden hade gjort, utan först gick en, sedan en annan
af bockarne förut, för att visa prof på sitt mod. Inom
få minuter var en af de största inom skotthåll, då
Basil, som låg framstupa på marken, sigtade på
djurets bröst och sköt.

Bocken hoppade till vid skottet; men till stor
förtret för skytten, vände han sig om och flydde tillika
med resten af hjorden, hvilken lopp bort vid
smällen från bössan.

Basil såg detta med förvåning. Han hade tagit
säkert sigte och han visste att då han det gjorde,
förfelade hans bössa sällan målet. Han måste
likväl tro att han denna gången skjutit bom, då han
såg antilopen, som tycktes vara osårad, springa bort,
och han tillskref detta den skyndsamhet, hvarmed han
laddat sin bössa. Han upptog täcket och gick med
ett missnöjdt utseende tillbaka till sina följeslagare.

»Se derborta!» utropade Françios, som ännu såg
efter de flyende antiloperna; »se på vargarne! De
springa efter.»

»Ha!» utropade Lucien, »du har sårat bocken,
broder, eljest skulle icke vargarne följa efter. Se,
de springa i hans spår likt hundar!»

Lucien hade rätt, djuret var träffadt. I motsatt
fall hade vargarne icke försökt något så orimligt,
som att jaga en flyende antilop; ty, underligt nog,
märka dessa beräknande djur bättre än jägaren sjelf,
då villebrådet blifvit såradt, och det händer ganska
ofta att de förfölja och bemäktiga sig det, då
jägaren tror det hafva undkommit. Det var derföre
tydligt att Basil träffat djuret, fastän icke dödligt, och
vargarne följde detsamma, i hopp att jaga det tills
det stupade.

En ny idé rann upp i Basils hufvud. Han trodde
att han ännu kunde förekomma vargarne och
förskaffa sig djuret. I denna tanke sprang han till sin
häst, lösgjorde honom, hoppade upp och red med
ögonen fästade på vargarne, i fullt galopp öfver prairien.
Han kunde se den antilop, han skjutit på,
springa på något afstånd framför vargarne, men långt
efter den öfriga hjorden och synbarligen springande
tungt och under plågor.

Det kostade den unge jägaren en fem mils ridt
och han var ändå en half mil efter, då han såg
vargarne upphinna antilopen och släpa honom på 

prairien. Han skyndade sig så mycket som möjligt,
ansträngande sin häst till det yttersta. Inom några
minuter var han framme vid stället och skingrade
vargarne, under det han red midt ibland dem; men
ännu en gång hade han kommit för sent.
Antilopens kropp var sliten i stycken, och endast
halfgnagda ben och skinnflisor återstodo till belöning
för hans långa ridt.

Med ett utrop, hvilket nära nog liknade en
fransysk ed, vände den besvikne jägaren om och red
sakta tillbaka, önskande vargarne »dit pepparn
växer.»

Då han återkom, instämde François i hans
fördömelser öfver vargarne, ty François hade ledsnat
vid björnköttet och var förargad öfver att för andra
gången blifva bedragen på »färskt» till aftonmåltid.

Lucien försäkrade dem likväl att han hört, det
antilopens kött icke var så mycket att sätta värde
på, och detta lugnade dem till någon del, så att med
litet uppstekt björnkött och palsternackor samt
några piniefrukter, som Lucien tillagat efter indiansk
metod, åto alla tre en aftonmåltid som alls icke var
att försmå. Då de ätit, förde de hästarne närmare
lägret, för att hafva dem tillreds i fall det behöfdes,
och efter att hafva insvept sig i täckena, sökte de
ännu en gång en uppfriskande sömn.




XXVIII. Jagt på "storhorn".

Denna natt fingo de icke sofva ostörda. Två
eller tre gånger sprungo deras hästar så långt som
repen hvarmed de voro fastbundna tilläto dem,
uppskrämda af några kringströfvande djur. De
föreställde sig att det kunde vara vargar, men Marengo,
som alls icke aktade vargarne, visade tecken af 
fruktan och tjöt vildt emellanåt, men höll sig hela tiden
inom lägret. Mulåsnan Jeanette kom upp till elden,
så nära som hennes rep tillät henne, och våra
gossar kunde se att hon darrade, likasom fruktade hon
någon välbekant fiende. Åtskilliga gånger kunde de
midt ibland vargarnes tjut urskilja ett främmande
ljud, helt och hållet afvikande från vargarnes läten.
Det var ett slags lågt och buttert fnysande, och så
snart det hördes hoppade Jeanette till och Marengo
kröp närmare intill dem. Kunde det vara
kuguarens läte, eller, ännu värre, fnysandet från
grizzlybjörnen? Det var icke olikt det senare. De voro nu
i en trakt, der dessa fruktansvärda djur påträffas, och
kanske just på en sådan ort, som en eller flera af
dem måhända valt till sitt hem!

Det var en förfärlig tanke och de unga jägarne
skulle icke kunnat sofva en blund, om de varit
bestämdt säkra på att grizzlybjörnar funnits i deras
grannskap. Emellertid voro de icke säkra derpå, men
beslöto dock att ej sofva alla på en gång, utan att hålla
vakt turvis. Elden blef uppfriskad med mera ved, så
att lågan satte dem i stånd att se på ganska långt
afstånd rundtomkring. Två af dem lade sig att sofva,
medan den tredje vakade, sittande med bössan
bredvid sig, tillreds för ett hastigt anfall. Hvar och en
hade två timmars vaktgöring i sender, till dess
morgonen inbröt, hvilken gjorde slut på deras fruktan,
efter som ingen fiende synts till.

Nu vaknade de, släppte sina hästar lösa och
tvättade sig i den kristallklara källan, hvarefter de
tillagade sin frukost. De kunde icke undgå att
märka, det deras köttförråd endast kunde räcka en
à två dagar, ty vid deras sista nattläger hade
vargarne bortfört en ansenlig del deraf. De voro icke
utan fruktan för sitt framtida uppehälle, ty, utom
antiloper, tycktes det icke vara något villebråd i
denna del af landet, och deras erfarenhet hade redan
lärt dem inse svårigheten af att fånga dessa djur.
Om de icke kunde finna bufflar, fruktade de att
svälta ihjel af hunger.

Dessa tankar sysselsatte dem under det de åto
frukost, och de beslöto att lefva endast på half
portion af björnköttet och hushålla med det lilla som
fanns qvar.

Efter frukosten rådslogo de om hvart de
härnäst skulle ställa sin färd. Skulle de gå norr,
söder, öster eller vester om »butten»? De voro af olika
tankar. Omsider kommo de dock alla öfverens om,
att innan de afgjorde detta, var det bäst att gå upp
på toppen af »butten» och från dess höjd taga en
öfversigt af landet, då de kunde se åt hvilket håll
det vore fördelaktigast att vända sig. Kanhända de
kunde få sigte på några bufflar från denna »mesa»,
hvarifrån man utan tvifvel hade en vidsträckt utsigt
öfver prairien på alla sidor.

De togo bössorna på axlarne, lemnande sina
täcken och saker vid källan, och gingo till fots
för att söka ett ställe, der de kunde komma upp på
höjden. De gingo rundt omkring »butten» åt vester,
ty deras läger låg nära nordöstra sidan. De började
frukta att icke finna något ställe, hvarifrån de kunde
komma uppåt. Å alla sidor reste sig tvärbranta
klippor lodrätt från marken. Vid foten af »butten»
låg här och der ett löst klippstycke, liksom nedfallet
ofvanifrån, och på dess yta växte träd, hvilka med
rötterna inträngt i springorna på klippan. En och
annan tall stod på yttersta kanten af höjden och sträckte
sina grenar utöfver slätten inunder.

Då gossarne uppnått vestra sidan af »butten»,
framställde sig ett nytt föremål för deras blickar.
Det var en rad af klippor eller låga berg, som
sträckte sig från norr till söder, så långt ögat kunde
se, och äfven åt vester ett ganska långt stycke. Det
var den östra sluttningen af den märkvärdiga »Llano
Estacado». Gossarne hade ofta hört jägare tala
härom och de igenkände dess utseende vid första
ögonkastet. »Butten», omkring hvilken de gingo, var
ingenting annat än en utskjutande »mesa» af denna
besynnerliga prairieformation.

Efter att ett ögonblick hafva betraktat de långt
bort belägna klippmassorna, fortsatte våra unga
jägare sin väg, hållande sig till södra sidan af
»butten». Ännu reste sig klipporna perpendikulärt och
det fanns ingen sluttning, der de kunde klättra upp.
Klipporna syntes högre på denna sida, och på
somliga ställen hängde mörka, utskjutande block, hvarpå
stora träd växte horizontalt utåt.

Vid ett af dessa ställen stannade gossarne och
blickade uppåt, då några besynnerliga djur, sådana
som de icke sett förut, plötsligt syntes på kanten af
klippan öfver dem. De voro ungefär lika stora som
rådjur, ehuru deras proportioner voro något gröfre,
och de liknade dem äfven till färgen, som var rödaktig
på ryggen och sidorna, ehuru halsen och de undre
delarne voro ljusa, nästan hvita. Deras hufvud
påminte om fåret, mer än om något annat djur. Men
det besynnerligaste hos dem var hornen, och af dessa
sågo våra jägare att djuren voro »cimmarons» eller
Klippbergens vilda får.

Vid första anblicken tycktes det vara två slags
djur. En del af dem hade korta horn, icke öfver
sex tum i längd, som utsköto från hufvudet och
böjde sig bakåt, utan att vidga sig mycket mellan
spetsarne. Det var honorna. Hanarne skilde sig
dock fullkomligt från dem, till följe af deras horns
ofantliga storlek. Deras horn växte ut tätt öfver
ögonen och böjde sig bakåt och nedåt, hvarefter
spetsarne krökte sig framåt till dess de nästan 
vidrörde djurens käkar. Hornen voro mer än en aln i
längd, och fullt en half aln i omkrets vid roten, der
de hade djupt inskurna, ringlika fåror och
upphöjningar, liksom på den vanliga baggen. Dessa
ofantliga tillbehör gåfvo djuren ett högst egendomligt
utseende, der de stodo utmed kanten af bråddjupet,
aftecknande sig mot den blå skyn. De voro omkring
ett dussin, inberäknade både hanar och honor, men
hanarne kunde ses tydligare, ty de stodo närmare
kanten  af klippan och insögo den doftande luften.

Så snart våra unga jägare återkommit från den
första förvåningen vid denna oväntade syn, fattade
alla tre sina bössor och ämnade gifva eld. Men
fåren tycktes hafva gissat till deras afsigt, ty då
bössorna riktades uppåt, vände de sig om och voro
inom ett ögonblick utom synhåll.

Gossarne stodo qvar öfver en fjerdedels timme,
i hopp att djuren åter skulle visa sig. De återvände
dock icke. De hade tillfredsställt sin nyfikenhet,
eller också, klokare än antiloperna, ämnade de icke
låta narra sig i fällan deraf. Våra jägare måste
slutligen lemna stället och fortsätta sitt sökande
efter en stig, som kunde leda uppåt.

De voro nu mera angelägna än förut att nå
toppen af upphöjningen. Det fanns en flock vilda
får på densamma, och deraf hoppades de att föröka
sin proviant. De undersökte omsorgsfullt hvarje
remna eller bergpass, som kunde leda uppför
klippan; men på hela den södra sidan kunde de icke
upptäcka något ställe, der de kunde klättra upp.

»Det måste finnas någon väg uppåt,» sade
François, »eller hur skulle fåren kunna hafva kommit
dit?»

»Kanske de äro födda der och aldrig hafva
varit ned på slätten.» inföll Basil.

»Nej,» sade Lucien, »det är icke troligt, broder,

Det kan icke, efter hvad jag tror, vara något vatten
på planen uppöfver oss, och dessa djur behöfva
vatten liksom andra. De måste ibland gå ned till
källan för att dricka.»

»Då finnes det en väg,» sade François.

»Utan tvifvel för dem,» återtog Lucien; »men
det är icke sagdt att vi kunna gå den vägen. Dessa
djur, fastän de som andra får hafva hofvar, kunna
klättra upp på en klippa, likt en katt, eller springa
utför, likt en ekorre. Det är på detta sätt som
de undkomma vargar, pantrar och andra djur,
hvilkas rof de eljest skulle blifva.»

»Jag har hört,» sade Basil, »att de kunna kasta
sig hundra fot utföre på sina horn, utan att skada
sig det minsta. Är det sannt, Lucien?»

»Både indianer och djurfångare påstå der, men
om det är sannt eller icke, är en fråga, som återstår
för naturforskarne att utreda. Det är sanning att
dessa får kunna hoppa ned från en ansenlig höjd,
och att de kunna gå på den smalaste väg, med
bråddjup under sig, utan att deras hofvar slinta, samt
att de kunna hoppa öfver förfärliga svalg, och springa
snabbt, der hvarken hund eller varg våga försöka att
gå. Det synes roa dem att trotsa faran, alldeles som
det roar skolgossar att skryta med sin färdighet och
snabbhet i vådliga och äfventyrliga lekar.»

»Är det samma djur, som jägare kalla
»storhorn»?» frågade François.

»Just desamma,» svarade Lucien; »cimmaron» är
ett namn som de fått af spaniorerna, de första som
undersökt dessa trakter. Naturforskarne kalla dem
argali, i anseende till deras likhet med argali (Ovis
ammon), eller Europas vilda får. De äro dock icke
af samma race. I min tanke äro de alls icke får,
utan antiloper, lika så väl som alpernas stengetter
och prairiernas »gaffelhorn». Bergantiloper må man

kalla »storhornen», för att skilja dem från deras
»gaffelhorniga» kusiner, hvilka föredraga att ströfva
öfver slätterna, medan dessa tvärtom tillbringa större
delen af sin tid bland bråddjup och klippspetsar.»

Ett utrop från Basil, som gick några steg
framom de andra bröderna, gjorde ett slut på samtalet.
De hade kommit till den östra ändan af »butten»,
hvilken från denna sida företedde ett helt olika
utseende än från de andra. Der var en djup ravin,
som genomskar klippan, och längs med dess
öppning var en sluttande stig, som ledde upp till
spetsen. Ravinen var på bottnen fylld med stora, lösa
stenblock, omgifna af cactusbuskar och
acaciatörnen, och ehuru sluttningen var icke så litet brant,
tycktes den icke vara svår att beträda, för en person
till fots. Nära ravinens botten voro mycket stora
rullstenar, hvaremellan en källa, rikare än den, vid
hvilken gossarne slagit läger, framqvällde och flöt åt
sydost genom en frans af gräs och pilar.

Då gossarne kommo upp till källan, fäste några
spår i den mjuka jorden deras uppmärksamhet. De
voro aflånga och större än fjäten efter en menniska,
men de djupa hålen vid ändan af hvarje spår,
åstadkomna af fem stora klor, underrättade dem om hvilket
djur som gjort dem. Det var spår efter
grizzlybjörnen. Man kunde icke tvifla derpå, då man såg
märken efter de långa ramarne och de knöliga tårna,
samt hålen efter de krokiga klorna, som trängt ned
flera tum i jorden. Intet annat djur kunde hafva
gjort sådana märken, icke ens den svarta eller
bruna björnen, hvilka hafva korta klor, i jemnförelse
med bergens grå vidunder.

För några ögonblick stodo våra jägare bestörta;
men då djuret, som gjort spåren, icke syntes till,
minskades deras fruktan så småningom, och de
begynte att tänka på hvad som skulle vara bäst att
taga sig till. Skulle de gå uppför ravinen och
försöka att nå toppen? Detta vore endast att utföra
deras första tanke, och de skulle hafva gått upp utan
betänkande, om de icke varseblifva björnspåren,
Men sedan de sett dessa, hade de en annan åsigt
af saken. Om det fanns grizzlybjörnar i trakten —
och detta var utan allt tvifvel — så var ravinen Just
det ställe, der man sannolikast skulle råka dem. Den
tjocka småskogen och de otaliga remnorna, liknande
grottor, som syntes ibland klipporna på ömse sidor,
voro just sådana ställen, der grizzlybjörnar brukade
hafva sitt tillhåll. Deras kula kunde måhända vara
i denna ravin, och det kunde vara farligt nog att träffa
på den, då man klättrade upp. Men våra unga
jägare voro fulla af mod. De hade en stark lust att
uppstiga på höjden, dels af nyfikenhet, dels för att
gifva ett »storhorn» ett skott, och denna lust segrade
öfver klokheten. De beslöto att utföra hvad de
ämnat och började omsider, med Basil i spetsen, att
stiga uppföre.

Det var, när allt kom omkring, ett svårt
klättrande, och allt som oftast måste de fatta tag i en
gren eller rot, för att hålla sig fast. De märkte att
det var en trampad stig, som de följde uppåt. Utan
tvifvel hade »storhornen» eller några andra djur
trampat denna — fastän den endast kunde urskiljas
genom en dunklare färg på klipporna och genom att
jorden låg hårdare tillpackad. Då de voro något
mera än halfvägs uppåt, märkte gossarne en remna»
lik öppningen till en håla, på ena sidan af passet
och nära till stigen. Intet gräs fanns deromkring på
den tilltrampade marken, och det syntes att något
djur der hade sitt bo. Tysta klättrade de förbi
detsamma, så fort som markens beskaffenhet tillät dem,
och sågo sig tillbaka med rädda blickar. Inom
några minuter hade de upphunnit kanten af »butten»
och stödjande sig på händerna, tittade de upp och
hade inom ett ögonblick hela dess bordlika yta
framför sig.

»Butten» var, som de hade förmodat, fullkomligt
jemn på toppen, med en yta af omkring tjugu eller
trettio tunnland. Pinier växte glest härpå, och
emellan dem en eller annan acaciabuske, af det species
som benämnes »mezquite». Det var ymnigt med
gräs bland träden, och stora buskar af cactus och
aloe bildade ett slags småskog, likväl endast på två
eller tre fläckar af planen, ty till större delen var
marken öppen och kunde öfverskådas med en enda
blick. Jägarne hade knappast kommit med
hufvudena öfver klipporna, då de varseblefvo en hjord
»storhorn», hvilka, till deras förvåning, hoppade
öfver marken, som om de varit galna. Det var intet
försök till flykt, ty de hade ännu icke sett gossarne,
hvilka, då de kommit upp på planen, smugit sig
försigtigt bakom några buskar. Tvärtom sprungo djuren
omkring åt olika håll och reste sig högt i luften.
Efter ett ögonblick sågo våra jägare att endast
hanarne togo del i dessa rörelser, medan de andra
lugnt betade helt nära dem. Det var snart tydligt
hvad hanarne hade för sig. De voro inbegripna i
en vild strid, och deras ursinniga fnysningar, tillika
med de skarpa smällarne från deras horn, läto
förstå att det icke var lek utan fruktansvärdt allvar.
Än drogo de sig tillbaka från hvarandra — som
baggar vanligen göra — och än rusade de framåt,
till dess hufvudena möttes med en smäll, att man
kunde tro det de spräckte sina skallar. Stundom
stridde två för sig sjelfva, och stundom kommo tre
eller fyra tillsammans, likasom betydde det ingenting
hvem som var motståndare, ty alla syntes vara
fiender. Märkvärdigt nog tycktes tackorna icke alls bry
sig derom. De betade lugnt eller sågo emellanåt

på sina kämpande herrar med ett likgiltigt utseende,
som om de icke det ringaste frågade efter hur
striden slutade.

Våra jägare kände sig säkra om att hafva hela
flocken i sitt våld. De behöfde endast bevaka
passet, från hvilket de uppstigit, och sedan efter behag
jaga »storhornen» på den begränsade planen. Det
beslöts derföre att Lucien med Marengo skulle
qvarstanna der han var, medan Basil och François
smögo sig fram för att skjuta. De märkte att striden
fullkomligt tog djurens uppmärksamhet i anspråk, och
dragande fördel deraf, kröpo Basil och François
öfver marken, döljande sig så mycket de kunde, tills
de kommit inom skotthåll. Båda anlände
tillsammans bakom ett litet snår af acacier, och vid en
signal af Basil reste de sig upp för att sigta. I
detsamma sågo de en af baggarne, hvilken strukit
baklänges för att sedan rusa fram, oförmodadt
försvinna öfver klippkanten. De tänkte att han
möjligen tumlat ned med flit, ty benen voro det sista de
sågo af honom; men de hade icke tid att fundera
derpå, då de båda i samma ögonblick tryckte af.
Två af djuren lågo utsträckta på marken, medan de
öfriga sprungo bort till en kant af planen och
stannade der.

Basil och François rusade framåt och ropade åt
Lucien att qvarblifva på sin post; men till deras
stora öfverraskning sprungo de vilda fåren,
uppskrämda af skotten och finnande reträtten afskuren, öfver
bråddjupet och försvunno ur deras åsyn.

Basil och François, som trodde att fåren
allesammans omkommit, ropade Lucien att komma dit,
hvarefter alla tre sprungo till stället, der djuren hoppat
öfver. De kunde se slätten nedanföre, men inga djur.
Hvad hade blifvit af dem?

»Derborta!» ropade François, »derborta äro de!»
Och han pekade långt utåt prairien, der några
rödaktiga föremål syntes sväfva som vinden mot »Llano
Estacado». Lucien fäste nu sina bröders
uppmärksamhet på åtskilliga trapplika steg i klippan, hvilka
djuren utan tvifvel betjenat sig af, och sålunda
kommit helbregda ned på slätten.

Så snart de vilda fåren icke längre kunde synas,
vände sig jägarne till de två som de skjutit, hvilka
båda, hane och hona, lågo stendöda utsträckta på
marken. Gossarne ämnade draga af dem skinnet,
då Basil och François ihågkommo hvad de sett nyss
innan de skjutit, och som de ville öfvertyga sig
huruvida »storhornet» af våda eller med vilja stupat
öfver klippan, gingo de till det ställe, der djuret
försvunnit. Då de lutade sig öfver kanten, sågo de ett
träd skaka häftigt nedom dem, och ibland dess
grenar syntes en stor, röd kropp. Det var »storhornet»,
och till deras förvåning märkte de att djuret
hängde fast med ett af sina stora horn, medan dess kropp
och ben arbetade och slängde i fria luften! Det var
tydligt att djuret mot sin vilja stupat öfver och i
fallet fastnat i trädets grenar. Det var ohyggligt att
se det stackars djurets ryckningar, men det fanns
ingen möjlighet att lossa det ur trädet, ty det var
långt ifrån att kunna nås af dem, och Basil, som
laddat sin bössa för att göra ett slut på djurets qval,
skickade det en kula genom hjertat.

Skottet förändrade icke dess ställning, ty ehuru
det slutat att röra sig och var dödt, hängde det
ännu qvar vid grenarne, och skulle utan tvifvel
förblifva der, tills någon hungrig gam uppspanade det och
beröfvade den svängande kroppen dess kött.


XXIX. Belägring af grizzlybjörnar.

De unga jägarne lade nu ifrån sig sina bössor,
drogo sina knifvar och aftogo skinnen, med en
färdighet, värdig erfarna jägare. Derefter skuro de
sönder köttet, för att mera beqvämt kunna transportera
det till lägret. Skinnen brydde de sig icke om,
utan läto dem ligga på marken der de kastat dem.

Så snart fårköttet var sönderstyckadt, togo
hvardera af gossarne ett stycke och började bära det till
ravinen, i afsigt att sedan återvända för att taga
resten i en eller två bördor. Då de kommo till
gångstigen, insågo de svårigheten för dem att nedstiga
med sina bördor,. ty det är lättare att klättra uppför
en brant, än komma utför densamma. En annan
plan måste följas, nämligen att släppa ned
köttstyckena framför sig till bottnen af ravinen. Detta
kunde icke göra köttet någon skada, ty då de kommo
till källan, kunde de lätt, blott de väl fått det dit,
tvätta bort den smuts och sand, som fastnat derpå.
De togo således stycke efter stycke och kastade dem
ned i djupet, der de kunde se dem ligga på bottnen
bland klipporna. Derefter gingo de tillbaka för att
hämta nya bördor och återvände med dem till
ravinen.

Då de stannade för att kasta dem öfver, mötte dem
en anblick, som kom dem att släppa sina bördor på
stället. Nere på bottnen af ravinen rörde sig ett stort,
ohyggligt djur bland köttstyckena. Dess storlek,
dess långa lurfviga hår och gråbruna färg, men,
framför allt, dess fruktansvärda utseende, lemnade icke
något tvifvel hos våra jägare hvad för slags djur
det var. Man kunde icke misstaga sig på att det
var bergens fruktade vidunder — grizzlybjörnen!

Han var nästan två gånger så stor som den
vanliga björnen, och skilde sig från denna äfven i 
andra afseenden; ty hans öron voro mera
upprättstående, hans bruna ögon vildare och mera glänsande,
och hans hufvud och nos bredare, hvilket gaf
honom utseende af att hafva ännu mera mod och
styrka. Hans långa, krökta klor, hvilka sköto ut från
de lurfviga fötterna, kunde synas från toppen af 
klippan. Med dessa klor hade han nyss slitit ett af
köttstyckena i smärre bitar, hvilka han just höll på
att sluka, då gossarne kommo ut på höjdens kant.
Han var så sysselsatt att äta, att han icke märkte
dem.

Som vi sagt, släppte de sina bördor på marken,
och efter att en stund under tystnad hafva sett nedåt,
sprungo de tillbaka efter sina bössor, hvilka de
omsorgsfullt undersökte. De hade allaredan laddat dem,
innan de började att draga skinnen af »storhornen».
Nu smögo de sig varsamt tillbaka till ravinen och
blickade ned öfver kanten. Till deras förskräckelse
sågo de nu icke en björn, utan tre af dessa förfärliga
djur, som voro sysselsatta med köttet der nere. Den
ena var mindre än de båda andra, och skilde sig
från dem till färgen. Han var helt och hållet svart,
och så stor som en fullväxt björn af den svarta racen.
Det var en stor unge, hvars föräldrar de andra två
voro.

Alla tre björnarne sleto sönder det färska
köttet, synbarligen med stor förnöjelse, och brydde sig
icke om att tänka på hvarifrån det kommit, så
länge de åto deraf. Då och då uppgåfvo de ljudliga
fnysningar, liksom för att tillkännagifva sin
tillfredsställelse, och emellanåt brummade den gamla hanen,
då ungen störde honom i hans ätande. Honan,
deremot, förde de bästa läckerbitarne till nosen på sin
svarta afföda, och med lekfulla smekningar af sin
ram, uppmuntrade hon honom tid efter annan till att
äta. Stundom åto de i upprätt ställning och höllo
köttet mellan sina ramar. Stundom lade de
köttstyckena på klipporna, för att hafva dem till en annan
gång. Deras käkar och klor voro röda af blodet,
som ännu fanns qvar i köttet, och detta gaf ökad
hemskhet åt denna förskräckliga trio.

Våra jägare blickade ned på denna tafla, med
känslor af den största förskräckelse, hvilket icke bör
förundra någon. De hade hört berättelser om
»grizzlybjörnen», som skulle hafva uppfyllt starkare hjertan än
deras med fasa. De visste att ingen jägare till fots
vågar anfalla dessa djur; till och med i sadeln och
försedd med sin säkra bössa, vågar han icke en jagt
på detta djur, om ej platsen är öppen och han är
säker om att hans häst är nog snabb att hinna
undan, om han behöfver taga till flykten. De visste
att äfven större jagtsällskap ofta förföljas af en enda
sådan björn, sedan han fått ett skott af hvar och en
af dem; ty tjugu kulor kunna skjutas i kroppen på en
»grizzlybjörn», utan att fälla honom till marken. Alla
dessa fakta runno våra jägare i sinnet för
ögonblicket. Intet under då att de kände fruktan.

De voro i en farlig belägenhet. Björnarne
innehade ravinen, och det fanns ingen annan stig, genom
hvilken de kunde komma ned till sina hästar. De hade
under sitt morgonströftåg nästan gått omkring
»butten» och då sett att den var tvärbrant på alla sidor.
Huru skulle de då komma tillbaka till lägret? Det
fanns ingen annan väg än igenom ravinen, och
björnarne skulle säkert anfalla dem, om de försökte
nedstiga denna väg.

Gossarne betraktade hvarandra med förfärade
blickar; om de sade något, skedde det under tysta
hviskningar. De insågo alltför väl faran af sin
belägenhet. Skulle björnarne, sedan de tillfredsställt
sin hunger, gå sin väg och lemna ravinen? Nej.
Hålan, som de sett, var deras kula, det var utom allt
tvifvel. Äfven om björnarne gingo in i densamma,
hvilken säkerhet fanns det väl för att de icke skulle
rusa ut på gossarne, då dessa klättrade ned? En
eller alla skulle blifva offer för rofdjuren, om de
försökte att nedstiga. Månne björnarne icke skulle gå
ut på slätten? Kanhända gingo de så långt som till
källan, antingen för att dricka eller af något annat
skäl; men äfven i detta fall skulle de kunna se
jägarne komma ned, och innan gossarne kunde vara i
stånd att komma till lägret och få tag i sina hästar,
skulle björnarne hafva hunnit upp dem. Hästarne
hade blifvit lössläppta och voro nu ett godt stycke
ute på prairien. Denna tanke var ganska litet
tröstande och ännu mindre den som dernäst sysselsatte
dem, nämligen om de vilda bestarne kanhända icke
skulle tillfredsställas med hvad de hade ätit, utan få
det infallet att gå och söka efter mera. Detta var
det fruktansvärdaste af allt, ty gossarne visste att det
icke fanns något ställe på planen, der de kunde
gömma sig, och att gå ned, om de en gång blefve
upptäckta och förföljda, vore rent af omöjligt.

Uppfyllda af dessa uppskakande tankar, kröpo
de på händer och knän, stundom varsamt tittande
fram genom aloebladen och stundom hviskande till
hvarandra om de olika planer till flykt, som uppstego
hos dem. Men alla dessa planer slutade med det
svaga hoppet, att björnarne för en stund måtte
aflägsna sig från ravinen, så att de finge tillfälle att
komma ned. De kunde icke upptäcka något annat sätt
att komma ur detta dilemma.

Stundom kom för Basil den tanken, att taga
säkert sigte och gifva eld på den ena eller andra af
de större djuren. François gick genast in på denna
idé, hvaremot Lucien starkt opponerade sig. Han
påstod att det endast skulle uppreta björnarne och
förmå dem att ögonblickligt komma upp till dem,
och att det icke fanns någon möjlighet att döda
någon af dem med blott en kula, såvida hon icke trängde
till hjernan eller hjertat, och att träffa så, från den
punkt på hvilken de stodo, vore ganska osäkert. Till
och med om ett af djuren föll, skulle de andra
hämnas den döda kamraten. Det var icke tänkbart
att en »salva» skulle döda dem alla.

Luciens råd hörsammades; de mindre försigtiga
bröderna uppgåfvo all tanke på att gifva eld, och
förblefvo stilla, under tystnad blickande nedåt som förut.

Nära en half timme lågo de på detta sätt
väntande och bevakande djuren. Björnarne slutade sin
måltid, efter att hafva ätit upp hvartenda köttstycke.
Voro de mätta? Nej. En bringa fårkött är endast en
munsbit för den glupska »grizzlybjörnen», och hvad de
hade förtärt syntes blott hafva uppeggat deras appetit.
Björnarne gissade hvarifrån deras frukost hade
kommit — från ofvan — och der var stället hvarest de
skulle söka sin middag. De sågo upp. Gossarne drogo
hastigt tillbaka sina hufvuden, döljande sig bakom
bladen. Det var för sent. Björnarne hade sett dem,
och nästa ögonblick skyndade de uppföre.

Våra jägares första tanke var att fly, och i denna
afsigt sprungo de upp. Men med en känsla af raseri
beslöt Basil att försöka om hans bössa icke skulle
kunna hålla de annalkande fienderna i schack. Han
sigtade ned åt ravinen och gaf eld. Båda bröderna
följde hans exempel och François afsköt bägge
piporna, som han hade laddat med hjortskott. Den
ena af björnarne — det var ungen — tumlade
tillbaka ned i ravinen och den största af dem klättrade
upp under ett förfärligt brummande. Jägarne, som
icke hade tid att åter ladda, sprungo öfver planen
utan att veta åt hvilket håll de skulle fly.

Då de kommit öfver halfva planen, stannade de
och sågo sig tillbaka. Björnen reste sig just nu
öfver klippan och nästa ögonblick sågo de hela hans
långa kropp utsträckt i språng efter dem. De hade
hoppats att köttstyckena skulle fästa hans
uppmärksamhet och draga honom dit. Men det hände icke.
Köttet låg icke direkte i hans väg, och dessutom
syntes djuret vara ursinnigt. Det hade blifvit träffadt
af skottet och ville hämnas.

Det var ett förfärligt ögonblick. Det uppretade
vidundret var inom trehundra alnar ifrån dem. Inom
få sekunder skulle det hinna upp dem, och den ena
eller andra måste blifva offer.

Det är i ett sådant afgörande ögonblick, som
starka själar finna utvägar. Så var det med Basil.
Vid andra tillfällen var han häftig och ofta oklok,
men vid utomordentlig fara blef han kall och sansad, i
högre grad till och med än hans filosofiske broder
Lucien. En tanke, hittills förbisedd både af honom
sjelf och hans bröder, kom nu i farans stund för hans
sinne. Han kom ihåg att grizzlybjörnen icke
klättrar i träd! Med denna tanke ropade han:

»Till träden! till träden!» I samma ögonblick
omfamnade han en af pinierna och klättrade uppåt, det
fortaste han kunde.

Lucien och François följde hans exempel, och
skyndade upp i hvar sitt träd, det närmaste som fanns;
ty björnen var icke tjugu steg efter dem och det
var ej tid med att söka och välja. Innan björnen likväl
hann dit, suto alla tre uppflugna i pinierna, så högt
bland grenarne som de kunde komma.

Björnen sprang framåt, och då han såg hvart de
hade tagit vägen, luffade han från träd till träd,
brummande af ilska. Han reste sig på bakbenen och
försökte att nå de lägsta grenarne med sina
framtassar, liksom om han ämnat att lyfta sig upp eller
draga trädet ned. Gång efter annan anföll han
pinierna, skakade dem häftigt och klöste af barken i
stora stycken. Det träd, i hvilket François tagit sin
tillflykt, och som var ett litet träd, skakade så häftigt
under björnens våldsamma anfall, att François var i
fara att blifva nedkastad till marken. Men fruktan
för en sådan händelse förmådde François att anstränga
alla sina krafter, och upplifvad af Basils och Luciens
rop, höll han ut som en man. Björnen, som
slutligen fann att han icke kunde skaka ned honom,
lemnade honom och försökte åter sin styrka på de träd,
i hvilka de andra suto. Detta aflopp på samma sätt,
utom att björnen fullkomligt afskalade barken, så högt
han räckte, och gjorde sådana märken i stammarne
med sina tänder och klor, att gossarne fruktade det
han hade i sinnet att skära af trädet. Detta kunde
han lätt hafva gjort; men lyckligtvis är
grizzlybjörnen icke begåfvad med stor uträkningsförmåga,
eljest hade deras öde blifvit förfärligt.

Då björnen slutligen fann att han hvarken kunde
draga omkull träden eller skaka ned gossarne från
dem, uppgaf han försöket och gick en stund fram
och tillbaka, liksom på vakt, från det ena trädet till
det andra, då och då fnysande högljudt samt
emellanåt brummande förfärligt. Slutligen utsträckte han
sin ofantliga kropp utmed marken och tycktes sofva.

Hvad hade blifvit af honan och ungen? Hade
båda stupat för de skott som riktats på dem?
Ingendera hade ännu synts till på planen, ty gossarne
kunde, der de suto, öfverskåda hvarenda tum af dess
yta. Således voro de andra björnarne ännu i
ravinen, om döda eller lefvande visste man icke.
Marengo hade haft den kloka instinkten att icke
anfalla björnen, utan hade flytt till den ena kanten af
planen, der han kröp undan och väl aktade sig att
blifva sedd.

De unga jägarne voro nu i en svårare
belägenhet än någonsin. De vågade icke nedstiga från 
träden, ty det var detsamma som att kasta sig i
odjurets käftar, och det var pinsamt att hålla sig qvar
på de veka piniegrenarne. Dessutom voro gossarne
törstiga — törstiga i hög grad. De hade icke tagit
något vatten med sig på morgonen. Solen var
brännande het och redan under det de voro sysselsatta
med att draga skinnet af de skjutna »storhornen», hade
de klagat öfver brist på vatten. De började nu att
lida af törst mera än af något annat. Skulle
björnen qvarstanna länge, hvad skulle då blifva af dem?
De måste antingen falla ned för att ögonblickligt
slitas i stycken, eller långsamt förgås der de suto.

Deras bössor lågo på marken, der de i brådskan
hade kastat dem. De voro fullkomligt hjelplösa och
kunde ingenting göra, utom att vänta. Liksom för
att öka deras qval, sågo de nu för första gången
föremålen för deras långa färd — de djur, hvilka de
så länge önskat få se — bufflarne! Bortåt sydvest
syntes på slätten en skara svarta kroppar, som rörde
sig fram och tillbaka, än slutande sig tillsammans i
en massa, än spridande sig likt sqvadroner i en
oordnad armé. Flera mil af den gröna prairien hvimlade
af dessa höga figurer. De drogo sig norrut, utmed
de jemna ängarne, som sträckte sig mellan »butten» och
Llano Estacado, och inom få minuter hade de
främsta rusat framåt, parallelt med »butten», så att våra
unga jägare kunde urskilja de lurfviga,
lejonika kropparne på oxarne, som bildade förtruppen. Under
andra omständigheter skulle detta hafva varit en glad
syn, men nu gjorde den endast deras belägenhet ännu
mera odräglig. Bufflarne begåfvo sig åt norr.
Äfven om gossarne kunde undkomma, var det icke
troligt att de sedan kunde upphinna dem, och fastän de
icke bland dem sågo någon hvit buffel, var det
ganska sannolikt, att bland en så stor hjord en eller flera
hvita skulle finnas.

Under det de fortforo att betrakta den svarta
skaran, som tågade förbi, uppgaf Basil ett rop eller
rättare ett skrik af glädje. Det träd, hvaruti han satt,
stod något skildt från de andra, så att han hade en
obehindrad utsigt öfver slätten.

»Se der! se der borta!» skrek han. »Se! Midt i
driften! Se, bröder! Det lyser i solen — hvitt — hvitt!
Hurra! — Hurra!»

Basil talade med föga sammanhang, och så gjorde
äfven hans bröder, då de sågo föremålet för deras
långa vilda jagt — en hvit buffel! Alla tre hurrade starkt
och glömde för ett ögonblick sin farliga belägenhet.
Deras skrik störde det grå odjuret nedanför dem,
hvilket lättjefullt reste sig på benen och ännu en gång
började brumma och luffa omkring bland träden.
Åsynen af djuret återförde jägarne till känslan af
den fruktansvärda verklighet som omgaf dem.




XXX. Räddning undan björnens klor.

Flera timmar suto de qvar i sin pinsamma
ställning, än blickande nedåt på den fruktansvärda
väktaren, som oförtrutet bevakade dem, än betraktande
slätten, der den mörka buffeldriften ännu fortfor att
röra sig. I flera timmar fortforo bufflarne att gå
norrut, till dess den nedgående solen kastade ett
rödt återsken på deras mörka kroppar. En eller två
gånger trodde gossarne sig se hvita bufflar i
hjorden; men deras ögon hade blifvit dunkla af
ansträngningen, och qvalen de nu ledo, gjorde dem
likgiltiga för allt annat. Förtviflan hade besegrat hoppet,
ty de voro nästan qväfda af törst och döden stirrade
dem i ansigtet.

Efter en lång stund lade sig björnen åter ned,
med framramarne öfver hufvudet, och tycktes insomna.
Basil kunde icke uthärda längre, och beslöt nu att
göra ett försök till flykt, I alla händelser ville ha»
åtminstone åstadkomma en förändring i deras
pinsamma belägenhet.

Tecknande åt sina bröder att blifva stilla, gled
han ned från sitt träd, och tyst som en katt, kröp
han öfver marken för att söka sin bössa. Han fick
snart rätt på henne och återvände till trädet samt
klättrade upp i detsamma. Under uppklättrandet
skakades grenarne, hvilket väckte björnen, som sprang
upp och rusade mot trädet. Om han kommit ett
ögonblick förr, hade det varit ute med Basil, ty då
björnen reste sig mot trädstammen, snuddade hans
nos nästan vid gossens fötter. Det var »ett misstag
på en tum lika godt som på en mil», och Basil var
räddad. Nästa ögonblick satt han bland grenarne
och laddade obehindradt sin bössa.

Besynnerligt nog tycktes björnen förstå detta.
Liksom medveten om faran, höll han sig längre från
träden, och under det han ströfvade omkring,
råkade han för första gången på qvarlefvorna af de
döda »storhornen». Dessa slet han sönder och
började äta. Ännu hade Basil honom inom skotthåll,
fastän icke för ett säkert skott; men Basil, som
visste att han åter kunde ladda, var besluten att
antingen drifva honom längre bort, eller föra honom
närmare, och i denna afsigt sigtade han och sköt.
Kulan träffade björnen i framskuldran, ty han vände
hufvudet om och slet med sina tänder på det
träffade stället, under hela tiden brummande af ilska
och smärta. Underligt nog fortfor han att äta.

Åter laddade Basil och sköt. Denna gång fick
björnen skottet i hufvudet, hvilket försatte honom i
nytt raseri. Han släppte sitt byte och sprang
tillbaka till träden, hvilka han fattade om och klöste,
det ena efter det andra, och gjorde flerfaldiga 








Basil och grizzly-björnen.





försök att vräka dem ned. Slutligen kom han till
Basils träd, hvilket han omfattade med sina stora
ramar. Det var just hvad den unge jägaren önskade.
Han hade hastigt laddat på nytt, och som björnen
stod upprätt under grenarne, sänkte han bössan, så
att hon nästan vidrörde nosen på djuret, hvarpå han
sköt af. Då röken försvunnit, syntes den stora
kroppen ligga ryckande och sparkande på marken.
Kulan hade gått genom hjernan.

Gossarne gingo nu ned från träden. Francois
och Lucien sprungo efter sina bössor, och efter att
väl hafva laddat dem, begåfvo de sig alla till
ravinen. De stannade icke för att undersöka den fallna
fiendens kropp. Törsten dref dem bort, och de tänkte
endast på att komma ned till källan. De hoppades
att björnhonan och ungen blifvit dödade af de första
skotten och att de nu skulle finna vägen fri.

Huru stor var icke deras missbelåtenhet, då de
sågo ned i ravinen och varseblefvo ungen liggande
hopfallen nära bottnen och den gamla gående som
en skildtvakt bredvid honom. Ungen var
ögonskenligen död. Så mycket värre, ty modren lemnade
honom nu icke ett ögonblick, och båda befunno sig
på den enda stigen. Honan gick fram och tillbaka
på klipporna och nosade emellanåt på ungens kropp,
hvarefter hon lät höra ett lågt, hotfullt brummande,
som var ganska ohyggligt.

Jägarne sågo genast att deras belägenhet var
så farlig som möjligt. Deras återtåg var afskuret af
den uppretade modren, som kunde stanna qvar der
hon var, Gud vet huru länge! Skulle de skjuta på
henne och ännu en gång fly till träden? Detta
vågade de icke, varnade af en smärtsam erfarenhet.
Hvad var då att göra? Om de skulle stanna qvar
tills natten inbröt och försöka att smyga förbi i
mörkret? Kanhända skulle björnhonan gå in i sin håla


och gifva dem tillfälle ätt komma förbi. Men under
tiden skulle de dö af törst!

I detta ögonblick uppsteg en lycklig tanke hos
Lucien. Han såg cactusplantorna, som växte helt
nära, och ibland dem stora »bollar» af
echino-cactus. Han påminde sig hafva läst att resande i
ödemarker ofta läska sig deraf. Att taga upp några
plantor var ett ögonblicks verk. Med sina knifvar
öppnade gossarne ådrorna i bladen, och insögo sedan
begärligt det saftrika innehållet. Deras törst var nu
icke allenast lindrad, utan för ögonblicket nästan
förgäten. Ännu uppehöll björnhonan sig i ravinen,
och så länge hon qvarblef der, fanns det ingen
möjlighet att komma tillbaka till lägret. De insågo att
de icke kunde göra något bättre, än att vänta tills
natten kom, i hopp att mörkret på ett eller annat
sätt  måtte gynna dem.

Natten inbröt snart, men det blef dock icke
mörkt. Det var ett klart månsken och de sågo
genast att det skulle blifva lika vådligt att gå utför
ravinen nu som på ljusa dagen. De kunde höra
fnysandet och brummandet af odjuret nedanföre, och de
visste att det ännu innehade passet Om de försökte
att nedstiga, så skulle honan upptäcka dem långt innan
de kunde komma ned. Hon skulle kunna höra dem
klättra bland klippor och snår. Fördelen skulle
blifva på hennes sida, ty hon skulle kunna anfalla dem
oförberedt. Dessutom, om platsen hade varit
fullkomligt fri, skulle det varit svårt att under natten gå
utför den branta stigen. De vågade icke försöka det.
Efter mycket öfvervägande beslöto de att invänta
morgonen.

Hela den långa natten höllo de sig vakna. De
hade hört sina hästar gnägga nedanföre; de
stackars djuren undrade väl hvad det blifvit af deras
herrar! Jeanettes vilda skrik genljöd från klipporna
och besvarades af skallet från »prairiehundarne».
Dessa ljud, tillsammans med björnhonans ännu
obehagligare fnysningar, jagade sömnen från våra unga
jägares ögon. De vågade icke sofva, på annat sätt
än att sätta sig i träden, emedan de icke visste
hvilket ögonblick det möjligen kunde falla
björnhonan in att komma upp på planen. Att sofva på de
spensliga grenarne af en pinie är mera plågsamt än
behagligt, och de föredrogo således att hålla sig
vakna.

Omsider inbröt morgonen. Den första
dagningen visade att den lurfviga skildtvakten ännu var på
sin post. Hon satt på samma ställe, som ville hon
bevaka sin döda afkomma. De unga jägarne, men
isynnerhet Basil, började att blifva otåliga. De voro
hungriga, fastän det ännu fanns lemningar efter det
vilda fårköttet, som de kunde hafva ätit. Men de
voro äfven törstiga. Cactussaften lindrade men
släckte icke törsten. De längtade efter en dryck kallt
vatten från källan nedanföre. Bufflarne hade äfven
gått åt norden och de skulle kanhända icke kunna
upphinna dem. De kunde icke hoppas att få ett
sådant tillfälle att skaffa sig det, för hvilket de hade
lidit så mycket. Dessa tankar trängde sig
isynnerhet på Basil. Något försök måste göras att nå
slätten och fly från deras upphöjda fängelse.

Basil föreslog att reta upp björnhonan genom
att skjuta på henne. »Hon skulle förfölja dem, som
den andra hade gjort,» sade han, »och möta samma
öde som han. Detta kunde lyckas, men det var ett
farligt experiment. Lucien föreslog att två af dem
skulle gå omkring kanten af planen och undersöka
den mera noggrannt, medan den tredje höll vakt på
björnen. Kanhända det ändå möjligen kunde
upptäckas en annan stig, som förde till slätten. Detta
var endast ett svagt hopp; dock skulle en sådan
undersökning upptaga endast några få minuter, och
Luciens förslag antogs derföre.

»Om vi endast hade ett rep,» anmärkte Francois,
»så kunde vi komma ned, och den gamla »grizzlyn»
kunde stanna der i evig tid, om hon hade lust.»

»Ha!» utropade Basil, liksom en plan hastigt
runnit honom i sinnet; »hvilka åsnor vi hafva varit!
Hvarföre tänkte vi icke på det förut? Kommen,
bröder! Jag skall langa oss ner i ett ögonblick . . .
kommen!»

Med dessa ord gick Basil till det ställe, der de
hade slagtat och dragit skinnen af »storhornen». Han
drog sin jagtknif, och efter att hafva utbredt ett af
skinnen, började han att skära det i remsor. Lucien,
som i ögonblicket gissade hans afsigt, biträdde
honom, under det François skickades tillbaka för att
bevaka björnhonan.

Inom några minuter hade gossarne skurit upp
båda hudarne, och marken var betäckt med långa
remmar. Dessa knöto de stadigt tillsammans, satte
tvärstycken af piniegrenar i knutarne, och hade snart
ett råhudsrep färdigt, öfver hundra fot långt.

De begåfvo sig nu till ett passande ställe af
klippan, der en pinie växte nära kanten. Den ena
ändan af det nygjorda repet knöto de omkring
stammen af trädet och vid den andra ändan fästades
Marengo, de tre bössorna och en stor sten. Alla dessa
saker sänktes nu ned på prairien. Innan de vågade
begagna sig af repet, ville de pröfva dess styrka.

Repet gjordes nu fast vid trädet. Den
nedanför liggande stenen, som var för tung för Marengo
att röra, höll repet spändt. François halade sig
först ned derpå. Det var icke mycket svårt, ty
trästickorna bildade uppehåll eller steg, hvilka hindrade
honom att glida för fort. Lucien följde efter, och
sedan Basil; så att inom en halftimme efter sedan
denna plan till flykt hade uppgjorts, voro alla tre i
säkerhet på den jemna prairien.

Marengo gjordes fri och hela sällskapet
skyndade sig efter hästarne. Dessa voro snart
upphunna, fasttagna och sadlade, och våra jägare, som
nu visste att de kunde begifva sig af hvilket
ögonblick de behagade, kände sig fullkomligt trygga.

De beslöto likväl att icke stanna längre vid
»butten», utan att rida bort derifrån, så snart de fått
äta något. En liten eld uppgjordes derföre och ett
stycke björnkött, hastigt stekt, tillfredsställde
hungern. Basil ville rida tillbaka för att anfalla den
gamla björnhonan i ravinen, men den mera försigtige
Lucien afrådde honom derifrån. Hållande sina
hästar tillreds, packade de sina saker på Jeanette och
fortsatte ännu en gång sitt ströftåg.



XXXI. Gamarne och deras konung.

De vände sig åt vester och det var nu deras
afsigt att resa åt detta håll, till dess de kunde träffa
på buffelspår, då de skulle vända om åt norr, följa
dessa spår och försöka att hinna den stora hjorden.
Detta var tydligen den bästa kurs de kunde taga.

Då de redo förbi vestra kanten af »butten»,
tilldrog sig en skara foglar deras uppmärksamhet. Det
var gamar. Gossarne påminde sig nu »storhornet»,
som fallit öfver klippan, och då de blickade upp,
sågo de dess kropp ännu svängande från trädet.
Det var detta som dragit gamarne dit.

Dessa voro öfver hundra i flocken. Somliga
»seglade» i luften, andra hade slagit sig ned på
toppen af klippan, eller på grenar af pinierna, medan
några få sväfvade omkring den döda kroppen och
slogo ned på dess styfnade lemmar, under försök att
genomtränga huden med sina näbbar. De hade
allaredan huggit ut ögonen på djuret, men det sega
skinnet på kroppen motstod ännu deras anfall.

I de flesta länder är gamen en privilegierad
fogel. Han betraktas såsom en billig och nyttig
rengörare, som rensar bort kropparne efter döda djur,
hvilka eljest skulle förpesta luften. Detta är en sak
af stor vigt i varma länder, och det är endast i
sådana landskap, som gamen vanligen uppehåller sig.
Gamarne beskyddas derföre af lagen, och både i
engelska och spanska Amerika är det plikt på att döda
dem. Följden är att de sällan oroas, och på många
ställen äro de så tama, att man kan komma dem nära
på några fots afstånd. I de södra staternas städer
och byar slå de ned på gatorna och sofva på taken.

Så snart våra unga jägare anländt midtför
klippan, der gamarne uppehöllo sig, drogo de in
hästarnes tyglar och beslöto att stanna en stund för att
betrakta foglarnes rörelser. De voro nyfikna att se
huru gamarne skulle bära sig åt med ett rof i så
besynnerlig ställning, som cimmaronens eller
»storhornets» döda kropp. De stego icke af hästarne,
utan suto i sadlarne, omkring hundra alnar från
klippan. Naturligtvis brydde gamarne sig icke om
deras närvaro, utan fortforo att slå sig ned både på
klippans sluttning och på de lösa blocken vid dess
fot, liksom om ingen menniska varit närvarande.

Flera gamar kommo ideligen, kretsade en stund
i luften, sänkte sig sedan och slogo ned på träden
och klipporna. Somliga suto nedhukade med sänkta
vingar och hufvudet indraget, så att deras långa,
nakna halsar fullkomligt doldes under den ragglika
kragen. Andra stodo upprätta, med till hälften höjda
vingar och framåtböjd hals, liksom örnarne stundom
göra och som man ofta ser framstäldt på mynt
och fanor. Det antages att både gamar och örnar
så utbreda vingarne, för att svalka sig då de äro
varma, och sola sig då det är kallt, ty de göra så
både vid kall och varm väderlek. I denna ställning
förete de en sällsam och ganska vacker anblick.

Somliga gamar kommo från luftens högsta
regioner. Då man först upptäckte dem, syntes de
mot den blå skyn som små fläckar, hvilka
småningom blefvo allt större och större, till dess
foglarne sänkte sig nedåt i spiral, och kommo så nära
att deras breda vingar kastade rörliga skuggor på
den solbelysta gräsplanen. Andra närmade sig i
horisontal riktning, och då ögat först uppfångade
dem i den aflägsna horisonten, syntes de icke större
än sparfvar.

»Hvilket afstånd en del af dem måste hafva
passerat!» anmärkte François; »och hur kunde de veta
att det var något skäl att komma hit? Det var
ingen enda synlig, då vi dödade »storhornen».

»De hafva naturligtvis blifvit ledda af sin lukt,»
svarade Basil.

»Nej, broder,» inföll Lucien, »det är ett bland
edra kammarnaturforskares misstag. Det har blifvit
bevisadt att gamar ega lukt i mindre grad än de
flesta andra djur. Hundar och vargar öfverträffa dem
ganska mycket i detta afseende.»

»Hur hafva de då, till exempel, upptäckt denna
döda kropp?»

»Genom sin syn, ty detta sinne är hos dem i
högsta grad utveckladt.»

»Men hur kan det förhålla sig så, Lucien?»
frågade Basil. »Se, derborta komma flera stycken från
östern, och då »butten» är emellan dem och den
döda kroppen, hur är det möjligt att de kunna hafva
sett den?»

»Jag säger icke att de hafva det; men de hafva
sett andra, hvilka hafva sett andra, som i sin tur
sett andra, hvilka verkligen hafva sett den döda
kroppen,» sade Lucien leende.

»Ah! nu förstår jag; du menar att någon eller
några gamar först upptäckt den, och under det de
begifvit sig hit, hafva de blifvit bemärkta af andra
på längre afstånd, och dessa åter, hvilka hafva följt
de första, hafva blifvit följda af andra ännu längre
bort, och så vidare.»

»Just så, och detta förklarar genast de
fabelaktiga berättelserna om huru gamarne vädra döda
kroppar på milslånga afstånd, och af hvilka ingen enda
är sann. Men dessa berättelser hafva blifvit
fortplantade af män, hvilka aldrig sett en gam i luften,
men som, för att göra sina böcker underhållande,
gerna adopterat de öfverdrifna münchhausiska
berättelser de kunnat öfverkomma.»

»Din teori är säkerligen mera trovärdig,» sade
Basil.

»Den är sann. Den har bekräftats af otaliga
undersökningar, hvilka alla visat att dessa foglar icke
hafva skarp luktorgan. Tvärtom, den är ganska svag,
och jag tänker att det är bäst för dem, i
betraktande af det slags föda de lefva af.»

»Dessa skaror måste hafva samlats från alla håll,»
anmärkte François; »vi se dem komma från alla
väderstreck. Utan tvifvel hafva somliga af dem farit
sina femtio mil.»

»Lika gerna hundra,» tillade Lucien. »En
sådan färd är en småsak för dem. Om jag visste det
ögonblick, då den döda kroppen upptäcktes af den
första gamen, så kunde jag säga huru långt ifrån hvar
och en af de andra hade kommit — det vill säga,
hvar och en af dem, hvars ankomst vi nu bevittna.»

»Men hur kunde du göra det, broder?» frågade
Basil och François förvånade; »var god och säg oss
detta.»
»Jag skulle göra min uträkning sålunda: Först
och främst hafva de alla börjat flyga hit vid samma tid.»

»Vid samma tid?» afbröt Basil; »hur kan det
vara möjligt, om somliga af dem voro hundra mil
härifrån?»

»Afståndet gör ingenting,» svarade Lucien, »det
är sak samma. De hafva alla börjat sin flygt hit,
icke precist, men nästan i samma ögonblick. Medan
de söka sin föda, sväfva dessa foglar genom luften
i stora kretsar. Hvar och en af dessa kretsar
omfattar en stor trakt af jordytan inunder. Deras
periferier nalkas och skära hvarandra, så att hela landet
ligger under ett nät af dessa kretsar. Så snart en
af gamarne, som sålunda seglar omkring, upptäcker
med sin långt spanande blick en död kropp under
sig, gör han ett afbrott i sin bana och flyger nedåt»
Han ses af den som kretsar närmast honom, och
denne, som väl förstår orsaken till kamratens
förändrade flygt, öfvergifver ögonblickligt sin egen bana
samt följer honom, och följes i sin tur af andra, och
så vidare ända till slutet af kedjan.»

»Men hur kan den ena af dem berätta för den
andra att han har ett rof att förfölja?» frågade
François, afbrytande Luciens förklaring.

»Antag att du såg Basil långt bort på prairien;
kunde du icke då af hans rörelser sluta till om han
fick syn på ett villebråd och förföljde det?»

»Åh, jo! det kunde jag lätt.»

»Välan då! gamarne, hvilka hafva en långt
skarpare syn än du, förstå hvarandras rörelser helt och
hållet, ända till skakningen af en fjäder, så att de
lätt kunna veta när en bland dem har en god
middag i sigte. Jag tror jag har visat att de alla börja
sin färd inom få sekunder efter hvarandra och som
de i en nästan rak linie flyga till sitt mål, skulle
det, så vida vi kände hastigheten af deras flygt, 
endast återstå för oss att anmärka tiden för deras
ankomst, för att säga huru långt de hafva flugit.
Naturligtvis bör det antagas att vi allaredan annoterat
tiden då den första kom fram till stället.»

»Om vi antaga,» fortfor Lucien, under det han
pekade åt gamarne, »att den första af dessa satt
sig ned för två timmar sedan, och vi tillräkna dem
en hastighet af trettio mil i timmen, kunna vi
säkert draga den slutsatsen, att några af dessa, som nu
komma, gjort en färd af sextio mil denna morgon.
Hvad tänker du om min teori?»

»Den är, minst sagdt, besynnerlig, broder,»
svarade Basil.

»Men hvad vänta de på?» frågade François;
»hvarföre störta de icke genast på »storhornet» och
förtära det?»

François' fråga var ganska naturlig. I stället
att anfalla den döda kroppen, suto de flesta
gamarne, hvilket vi redan hafva nämnt, på klipporna
och i träden, som om de icke voro hungriga och
icke brydde sig om att äta.

»Utan tvifvel,» sade Basil, »vänta de till dess
köttet blir mera gammalt. Det säges att de
föredraga det på detta sätt.»

»Och detta,» anmärkte Lucien, »är ett annat
påstående, som icke har någon grund. De föredraga
det icke på detta sätt. Tvärtom är det säkert, att
gamar tycka mera om färsk föda, och äta den så,
då de kunna komma åt.»

»Och hvad hindrar dem nu?» frågade François.

»Den sega huden hindrar dem. Dessa foglar
ega icke i sina klor samma muskelstyrka som örnarne,
eljest hade vi redan fått se »storhornet» förvandladt
till skelett. De vänta till dess skinnet genom
förruttnelsen blir mera mört, så att de kunna komma
åt att slita sönder det. Det är derföre som de
vänta.»

Detta var synbarligen sanna förhållandet, ty hvar
och en af de nykomna anföll den döda kroppen, och
efter att hafva funnit det omöjligt att få något af
honom, flögo de bort och satte sig lugnt ned på
klipporna och i träden.

Under det gossarne betraktade dem, sågo de att
några, mera ifriga än de öfriga, slogo sig ned på det
ställe, der Basils kula inträngt i kroppen på djuret,
och hastigt utvidgade den öppning kulan gjort. De
andra, som märkte detta, flögo dit, och på mindre
tid än fem minuter var trädet svart af de osnygga
foglarne, som trängdes om hvarandra på grenarne.
Flera slogo sig ned på sjelfva djurets lemmar och
horn, till dess icke någon fläck blef öfrig för någon
mer att sitta på. Men deras förenade tyngd,
tillsammans med den döda kroppens, var för mycket
för piniens rötter. Ett högt brakande hördes, åtföljdt
af det skarpa, råttlika skriket från gamarne, som
hastigt flögo derifrån. Då det brutna trädet böjde sig
nedåt, kastades storhornets kropp till marken ocn
föll på klipporna nedanföre.

Det blef stor rörelse bland de församlade
foglarne, och ljudet af deras breda vingar, flaxande i
luften, kunde höras flera mil omkring; men deras
skrämsel var snart förbi och de satte sig åter allesamman
ned nära den döda kroppen.

Den allaredan skämda kroppen blef genom
fallet från en sådan höjd ned på de skarpa klipporna
krossad och skinnet sönderslitet. Foglarne voro icke
sena att märka detta, och den ena efter den andra af
dem flaxade omkring och började sin otäcka måltid.
Inom några minuter trängdes de öfver kroppen,
hväste som gäss, slogo hvarandra med vingar, näbbar
och klor och framställde en scen af omåttlig 
hunger och uppretad passion, svår att beskrifva. De
kommo snart till djurets inelfvor och började draga
dem ut. Stundom fattade två af dem en lång sträng
af dessa, och båda sväljde från hvar sin ända, till
dess de möttes, hvarefter foglarne ryckte och släpade
hvarandra öfver marken, och båda två försökte att
förmå hvarandra att svälja upp sin orenliga munsbit.

De unga jägarne, roade af dessa besynnerliga
tilldragelser, öfverenskommo att qvarstanna och se
på foglarne en stund, hvarföre de stego af sina
hästar.

Ett nytt intressant föremål tog deras
uppmärksamhet i anspråk. François upptäckte det.
François hade haft sina ögon riktade uppåt, för att
betrakta de behagfulla rörelserna hos de gamar, som
ännu sväfvade i luften. Plötsligt utbrast han:

»En hvit örn! en hvit örn!»

François pekade åt skyn midt öfver sig, och då
Lucien och Basil vände sina blickar i denna
riktning, upptäckte de verkligen en hvit fogel, men af
hvilket slag kunde ingendera af dem säga. Han
flög högt, högre än någon af gamarne, men det
oaktadt syntes han större än någon af dem.
Liksom gamarne, seglade han i luften lätt och
behagfullt, som om skyn varit hans naturliga hem.

Då François först upptäckte fogeln, syntes han
ungefär så stor som en fiskmåse, men under det de
unga jägarne stirrade på honom, blef han allt större
och större. Häraf förstodo de att han sänkte sig
mot jorden och, efter allt utseende, rakt ned öfver
det ställe, som var upptaget af dem sjelfva och
gamarne. De voro nyfikna att veta hvad slags fogel
det kunde vara, och önskade således att få se
honom på närmare håll. De visste att fogeln allaredan
måste hafva sett dem, och det skulle derföre varit
ändamålslöst att försöka dölja sig, äfven om det
funnits ett gömställe för dem, hvilket det icke gjorde.

Just som de stodo och väntade, utropade alla
tre i samma ögonblick: »Ännu en hvit fogel!»

Denna var ännu högt uppe, och syntes lik en
snöfläck i skyn. Han sänkte sig också nedåt och
syntes vara af samma slag som den första. Det
upptäcktes snart att denna sista nedsteg mera lodrätt,
och inom kort hade han upphunnit den första,
hvarefter båda tillsammans fortforo att sänka sig nedåt i
spiral.

Om få minuter voro de blott tvåhundra alnar
från marken, och nu kretsade de sakta omkring och
sågo nedåt.

De voro midt öfver det ställe, som var upptaget
af gamarne, och som det var en den klaraste dag,
hade gossarne tillfälle att betrakta de skönaste
foglar de någonsin sett. De voro icke helt och hållet
hvita, fastän de förekommo så, sedda nedifrån, men
under det de seglade i spiral, vände de sig
stundom på sidan, så att deras ryggar tydligt syntes.
Då varseblef man att den öfre delen af deras kropp
var hvit, medan deras vingar voro glänsande bruna
ofvanpå. Deras stjertfjädrar voro svarta i spetsen,
men hela den undre delen af kroppen hade en ren
mjölklik färg. Det besynnerligaste på dessa foglar
var dock deras hufvud och hals. De voro utan
fjädrar ända ned till vingarne, der halsen var
omgifven af en stor halskrage, som såg ut som en
palantin, och det nakna skinnet på både hufvud och
hals glänste i de mest lysande färger, orange och
rödt. Näbben var orangeröd, och öfver dess rot
utsköt en kamlik utväxt, lik en tuppkam. Deras ögon
hade mörka pupiller med hvita iris, omgifna af
mörkröda ringar. I få ord sagdt, då man en gång sett
en af dessa vackra foglar, glömde man den aldrig.
»Jag har aldrig sett någon sådan förut,»
anmärkte Lucien; »men det är icke svårt att säga hvad
slags foglar de äro.»

»Nå hvad?» utropade Basil och François otåligt.

»Kungsgamar.»

Då Lucien sade detta, öfverföllo foglarne, som
icke tycktes gifva akt på sällskapets närvaro, hastigt
den döda kroppen. Gossarne följde dem med sina
blickar, nyfikna att se hvad intryck kungsgamarnes
ankomst skulle göra på de svarta gamarne. Till
deras förvåning syntes ingen af dem nära den döda
kroppen. Under det gossarnes uppmärksamhet var
riktad på kungsgamarne, hade de andra gamarne
äfven märkt dem, och som de af erfarenhet kände
dessa stora foglar, hade gamarne hastigt skingrat
sig, och suto nu på klipporna på ett vördnadsfullt
afstånd.

Kungsgamarne, hvilka icke syntes fästa någon
uppmärksamhet vid deras närvaro, hoppade upp på
den döda kroppen och började sönderslita den med
sina näbbar. Inom några minuter framställde dessa
djur, som hade synts så renliga och vackra — ty
kungsgamarne äro lika så stolta som påfoglarne öfver sina
fjädrar och hålla dem vanligen i den bästa ordning —
en tafla af orenlighet, som var motbjudande att se
på. Den glänsande färgen på deras hufvud och hals
var förvandlad till mörkt blodaktig, och deras hvita
bröst var nedsöladt af stelnad blod. Deras
glupskhet gjorde dem likgiltiga för allt annat.

»Skola vi skjuta på dem?» frågade François.

»Nej,» svarade Lucien, »hvartill tjenar det att
beröfva de stackars djuren lifvet! Om du önskar att
på närmare håll betrakta dem, så haf blott litet
tålamod och din önskan kan tillfredsställas utan att
förstöra krut och bly.»

Lucien hade rätt. Efter ungefär en halftimmes
förlopp syntes foglarne hafva ätit så mycket de
kunde rymma i sina magar och började gå öfver
marken med en tung och ostadig hållning. Gossarne,
som tåligt väntat, sprungo nu framåt. Gamarne voro
ur stånd att höja sig i luften, och efter en jagt,
hvaruti Marengo tog en väsendtlig del, hade gossarne
bemäktigat sig båda. 

Men de hade dem icke länge, ty i samma
ögonblick som François, hvilken var mest angelägen att
få tag i dem, lade sina händer på den ena, drog
han dem tillbaka med ett utrop af afsky, och sprang
fortare från gamen, än denne kunde springa från
honom.

Den stinkande lukten af dessa djur, fullt så
stark som från kadavret sjelft, var för mycket för
våra jägares luktorganer, och de voro alla tre rätt
belåtna att låta kungsgamarne gå, utan att hindra
dem en gång till.

Då de återvände till sina hästar, märkte de att
gamarne ännu en gång samlat sig omkring
qvarlefvorna af »storhornet». Några prairievargar hade
äfven tillkommit, och dessa morrade och höggo
omkring sig, än bortdrifvande foglarne, än erhållande
ett slag af deras långa vingar, hvilket kom dem att
ryta vildare än någonsin. Våra unga jägare väntade
icke på slutet af denna gräsliga scen, utan stego
upp på sina hästar och begåfvo sig ännu en gång
ut på prairierna.



XXXII. Aftonmåltid på ett skelett.

Våra unga resande hade nu kommit till den stora
buffelstigen. Utan att göra halt, togo de vägen åt
höger och följde spåret Det ledde rakt mot norr
och de hade icke svårt att följa del. Prarien var
på flera mils bredd upptrampad af djurens hofvar, och
på några ställen, der marken var mjukare och mera
lerig, såg det ut som om den blifvit vänd med
plog. På andra ställen hade den hårda, gröna
torfvan motstått hofvarne; men äfven der var gräset
så nedtrampadt, att spåret var fullkomligt tydligt.
Utan att bry sig om hvarthän det bar, redo de unga
jägarne raskt framåt, fulla af hopp att de snart skulle
upphinna bufflarne. Men deras hopp skulle icke så
snart förverkligas. Dessa djur hade begifvit sig på
sin årliga vandring till norden, och som de nästan
oafbrutet vandrade framåt, och knappt stannade för
att hvila eller beta, var det ingen lätt sak att
upphinna dem. Vid nattens inbrott nödgades våra
resande afvika från vägen, för att erhålla gräs åt sina
hästar; ty på ett fält af minst fyra mil i bredd,
hvilket bufflarne hade gått öfver, var icke ett grässtrå
lemnadt qvar.

Men ett annat behof började göra sig gällande
och uppfyllde dem med sorgliga aningar. Vid
slutet af den andra dagen var det sista förrådet af det
torra björnköttet slut — icke en bit var qvar — och
de lade sig på prairien utan aftonmåltid och
hungriga. Det sorgliga i deras belägenhet ökades ännu
mera deraf, att de gingo genom en trakt, som var
fullkomligt öde på villebråd, och der, utom bufflarne,
inga andra djur finnas, än en och annan antilop
eller den beständigt närvarande prairievargen. Det var
en fullkomlig ödemark, fastän de torra slätterna voro
betäckta med en mantel af det ryktbara
»buffelgräset» (Sesleria dactyloides), hvilket utgör denna vilda
boskaps favoritbete. Hvad beträffar antiloperna, så
tycka de om dessa ofruktbara trakter, der den fria,
öppna marken lemnar dem tillfälle att genom deras
öfverlägsna snabbhet undfly hvarje fiende. Men i
dessa trakter äro de mer än vanligt skygga, och
an de sågo flera stycken, sökte våra jägare fåfängt
att få dem inom skotthåll. Vargar kunde de hafva
skjutit, men ännu voro de icke beredda att
tillfredsställa sin hunger med köttet af dessa vedervärdiga,
räflika djur. Att. stora skaror af vargar hade gått
förut i släp efter den stora hjorden var tydligt, och
våra jägare hade bevis derpå i de renskrapade
buffelskeletten, hvilka lågo utmed stigen på flera ställen.
De visste att dessa skelett voro efter sådana bufflar,
som blifvit kraftlösa och skilda från driften; ty
talrika händelser af detta slag, härledande sig från att
bufflarne stånga hvarandra, eller blifva försvagade af
ålder, inträffa under det en stor hjord vandrar. Vore
det icke så, skulle vargarne icke tänka på att följa
dem, ty en buffel i sin fulla kraft kan skingra en
hel massa af dessa rädda, lurande schakaler Då ett
sådant antal bufflar är tillsammans, inträffar ständigt
att flera af dem dö; än är det några gamla, svaga
och trötta som blifva efter, än andra som fastna i de
dyiga stränderna af någon gyttjig flod eller drunkna
då de ämna vada öfver, än kor som kalfva eller
allaredan hafva kalfvar och dröja för att gifva dem di.
Alla dessa blifva offer för prairievargarne, som
ständigt hänga i hälarne på en stor buffelhjord. Dessa
vargar tyckas icke hafva något bestämdt hem, utan
löpa efter en buffeldrift, under hela dess långa
vandring.

Jag har sagt att andra aftonen efter sedan de
lemnat »butten» måste våra unga jägare lägga sig
utan aftonmåltid. På tredje dagen kände de på
allvar hungerns fordringar. Hvarken fogel eller fä
syntes på de vilda, gränslösa slätterna, som sträckte
sig omkring dem. Vid middagstiden redo de
igenom ett snår af vild salvia (Artemisia tridentata),
då ett par af dessa sällsamma foglar, som man kallar
»salviatuppen eller »prairiehjerpen» (Tetrao 
urophasianus), den största af hela hjerpslägtet, flög upp
framför hästhufvudena. François, som alltid hade
sin bössa tillreds, sköt på dem, men de voro för
långt bort, och nästa ögonblick försvunno de öfver
prairien. Denna syn retade endast de olyckliga
jägarne och ökade deras hunger, som redan var
nästan olidlig. De visste att de icke kunde få något
att äta förr än de skulle komma fram till bufflarne,
deras enda hopp, och de sporrade ånyo sina hästar.

Emot aftonen hade deras hunger ökat sig till
en pinsam grad, och alla tre fästade sina ögon
ömsevis på Jeanette och hunden Marengo. De begynte
rådgöra om nödvändigheten att uppoffra det ena
eller andra af dessa djur. Det skulle blifva ett
sorgligt val, ty både mulåsnan och hunden betraktades
mera som kamrater än slafvar. Båda hade gjort
goda tjenster under resan. Hade icke Marengo
varit, skulle de kanhända aldrig fått rätt på François,
och utom det att Jeanette tillfredsställande fullgjort
henne ålagda skyldigheter, hade hon räddat dem från
en af kuguarerna. Men alla dessa tjenster måste
nu förgätas, då de hotades af svält, och gossarne
började tala allvarligt om hvilken af dessa två trogna
tjenare skulle blifva det första offret. Ingendera var
fet. Jeanette hade under hela sitt lif aldrig varit det,
åtminstone så länge hennes nuvarande egare hade känt
henne, och Marengo hade blifvit utmerglad och
knotig på den långa resan. Jeanette kunde icke vara
annat än seg, och Marengo såg ut att vara allt
annat än mör. Så till vida kunde man kasta lott om
hvilken af dem som först skulle göra bekantskap med
knifven.

Men andra omständigheter vägde för och emot.
Basil ville icke skiljas vid sin hund, som i många år
varit hans stora favorit, och  hunden var dyrbar för
dem alla, ty hans uppförande då François var
vilsekommen, hans nytta som vakt vid mången enslig
lägereld och andra värderika tjenster, som han vid
flera tillfällen gjort dem, hade förvärfvat honom de
unga gossarnes tillgifvenhet, och de ville hellre lida
hunger till det yttersta, än uppoffra honom. Jeanette
deremot var endast en mulåsna — en egensinnig,
elak, sparkande mulåsna. Detta var sannt; men för
dem hade hon varit ett nyttigt djur, och skulle icke
hafva sparkat någon af dem, fastän hon för öfrigt
ville sparka hela verlden. Det oaktadt var det stor
skillnad på de känslor, hvarmed man betraktade
Jeanette och Marengo.

Det är lätt att gissa utgången af öfverläggning
gen. Utslaget afkunnades slutligen i ett enhälligt:
Jeanette måste dö!

Stackars gamla Jeanette! Hon visste litet hvad
de talade om. Hon tänkte litet på att hennes dagar
snart skulle vara räknade, art tiden var nära då hon
aldrig mer skulle bära någon börda! Hon anade föga
att hon var nära att för sista gången sparka och slå
bakut på prairien, att inom några timmar hennes
blod skulle flyta och hennes gamla refben stekas
och fräsa öfver en lägereld!

Ja, det var beslutadt att Jeanette skulle dö;
men när och hvar denna fruktansvärda tragedi skulle
ega rum, var ännu icke bestämdt. Vid deras första
rastställe naturligtvis; men hvar skulle det blifva? ty
sedan de beslutat Jeanettes död, redo de miltals utan
att komma till något ställe, der det var möjligt att
stanna öfver natten. Intet vatten syntes till, och utan
vatten kunde de icke med trygghet slå sig ned.
Tidigt på eftermiddagen hade buffelvägen fört dem
genom en trakt, der prairien bestod af en rad låga
kullar af ren gips. Dessa sträckte sig så långt våra
resande kunde se, och framställde åt alla sidor en
tafla af alabasterhvithet. Hvarken gräs, träd eller
något tecken af växtlif kunde upptäckas i detta
enformiga landskap. Åt hvilket håll de vände sig,
möttes deras ögon af den kalklika ytan af höjder
och dalar, hvars mjölklika hvithet bländade ögonen.
Solens strålar trängde genom deras kroppar och
gjorde dem torra af törst. De inandades en het luft,
fyld med gipsdam, som genom trampningen af
buffelhjorden blifvit förvandladt till ett osynligt
pulver och flög löst omkring i luften. Detta ökade
törstens qval, och det var svårt för dem att säga,
antingen de ledo mest af brist på föda eller vatten.

Huru långt skulle denna besynnerliga trakt
utsträcka sig? De kunde icke bilda sig något omdöme
angående afståndet. Lucien hade hört att sådana
trakter kunde vara flera mil i omkrets. Om så förhöll sig,
skulle de aldrig kunna komma derigenom, törstiga
och utmattade som både de och deras djur voro,
ty angelägna att komma fram till bufflarne, hade de
hvilat sig ganska litet under de föregående dagarne.
Längtan efter vatten blef starkare än efter föda, och
törstens qval voro svårare att uthärda.

Ledda af buffelspåren, redo de sorgsna framåt,
midt i ett hvitt moln, som omgaf dem under hela
den besvärliga vägen. De hade ingen svårighet att
följa spåren. Det täta dammet visade hvar driften
gått fram, och här och der betecknade stora runda
gröpper de ställen der bufflarne vältrat sig.
Hoppet att dessa djur, ledda af sin vanliga instinkt, gått
i riktningen af något vattendrag, uppehöll till en
del våra resandes mod.

Aftonens skuggor slöto sig omkring jorden, och
de alabasterhvita kullarne syntes blåaktiga, då den
lilla kavalkaden framkom ur den dystra gipstrakten
och ännu en gång beträdde den gröna prairien.
Landet framför dem var ännu ojemnt, men de höllo sig
till de väl betecknade spåren. Deras djur gingo
mera obehindradt, liksom om de fått nytt hopp vid
åsynen af förändringen i den natur som omgaf dem.

Det var någonting i landskapets utseende, som
gaf dem anledning förmoda att vatten icke var långt
borta, och det var det icke heller; ty då de bestego
toppen af en höjd, öfver hvilken buffelspåren ledde,
syntes en liten ström i dalen nedanföre. Vid denna
syn spetsade Jeanette och hästarne sina öron, gjorde
ett försök att trafva och voro snart ned för kullen
samt upp till knäna i vattnet.

Det var lycka för dem att det befanns vara
en ström med sött vatten. Hade det varit salt —
och sådant är ganska vanligt i grannskapet af
gipsbildningar — skulle de aldrig kunnat färdas längre.
De skulle då alla hafva omkommit vid strömmens
strand.

Men det var sött vatten — kallt och friskt. Först
drucko våra resande deraf och badade sig sedan i
floden, till dess deras kroppar voro rentvättade från
det plågande gipsdammet. Derefter ordnade de sin
bivuak.

Det ymniga vattendrickandet hade i någon mån
lindrat hungerns plågor, och gossarne började
öfvertänka om de icke kunde gifva Jeanette anstånd,
åtminstone till morgonen. Medan de öfverlade derom
märkte de att Marengo gått ifrån dem. De sågo sig
omkring, undrande hvad det kunde hafva blifvit af
honom eller hvartåt han kunde hafva gått.
Ändtligen sågo de honom på något afstånd, synbarligen
sysselsatt med något föremål på stranden vid
strömmen. Allesammans sprungo till honom. Vid
ankomsten till stället märkte de att det var skelettet
efter en stor buffel, med hvilket hunden var
sysselsatt. Det stackars djuret, uthungradt som det var,
kunde knappt göra något mera än slicka derpå; ty
vargarne hade icke lemnat så mycket kött, som kunde
hafva fyllt den minsta af hans tänder! Äfven slitna
akinnstycken, som lågo strödda omkring, hade
blifvit renskrapade af dessa glupska djur, och benen
syntes så fria från kött, som om de blifvit skrapade med
en, knif. Om en anatom varit anmodad att preparera
skelettet för ett museum, kunde han icke hafva
rengjort det bättre.

Det var icke något uppmuntrande att beskåda
detta onyttiga skelett, och gossarne ämnade återvända
till sitt läger, då den tanken kom för Lucien, att
benen kunde duga att koka soppa på. Denna tanke
yppade han naturligtvis för bröderna, och det blef
genast beslutadt att de skulle koka benen och försöka,
Det var en lycklig tanke., Utan tvifvel erbjödo
benen, hvilka voro fullkomligt friska och icke ännu
torra, en utmärkt soppa, och gossarne beredde sig
genast att tillaga den. François samlade buskar att
tända eld med, under det Basil, som fattat Luciens
lilla yxa, började att arbeta på att från skelettet
afhugga refben och leder. Lucien, som såg att
åtskilliga slags plantor växte vid flodens kant, gick ned
för att undersöka dem, i hopp att deribland finna
den vilda löken eller prairierofvan, eller kanhända
någon annan växt, som kunde hjelpa till att förstärka
soppan.

Medan alla tre voro sysselsatta med sina
särskildta göromål, ådrog sig ett gällt utrop från
Basil brödernas uppmärksamhet. Det var ett utrop af
glädje, åtföljdt af ett vildt skratt, likt en dåres.

François och Lucien sågo upp förskräckta och
trodde att något obehagligt händt, ty de kunde icke
förstå hur Basil kunde skratta så högt vid ett sådant
tillfälle och under så sorgliga omständigheter.

Då de sågo på honom, fortfor han att skratta
och han svängde yxan öfver hufvudet liksom i triumf.
»Kommen hit, bröder!» ropade han till de andra,
»kommen hit! Ha, ha, ha! Här är aftonmåltid för tre
hungriga magar! Ha, ha, ha! Hvilka enfaldiga tokar
vi varit! Se här! och här! och der! Här är
aftonmåltid åt er. Ha, ha, ha!»

Lucien och François hade nu kommit fram till
stället. Då de sågo Basil peka på de stora benen
i buffeln och vända dem på alla sidor, förstodo de
genast orsaken till hans glädje. Dessa ben voro fulla
af märg.

»Många skålpund deraf,» fortfor Basil; »just det
läckraste af hela buffeln — nog till aftonmåltid åt
ett dussin sådana som vi; och ändock ämnade vi att
sofva utan aftonmåltid och svälta midt i öfverflöd,
fast vi hafva rest bland sådana läckerheter tre hela
dagar! Vi ha förtjent att svälta, då vi varit så
enfaldiga. Men kommen, bröder! Hjelpen mig att bära
dessa stora ben till elden. Jag skall visa eder
sättet att laga till qvällsvard.»

I buffeln finnas åtta märgben, innehållande flera
skålpund märg. Som Basil sade, enligt hvad han
hört af gamla jägare, anses märgen vara det
läckraste af djuret, och lemnas sällan qvar då en buffel
dödas. Det bästa sättet att tillaga den är att helt
enkelt steka den i benet, fastän indianer och
djurfångare ofta äta den rå. Våra unga jägares magar voro
dock icke nog starka dertill. Ett par läggar
kastades i elden och betäcktes med röda kol.

Efter en stund ansågs märgen vara stekt och
sedan benen blifvit sönderhuggna med Luciens yxa,
åto alla tre med stor begärlighet af dess matrika
innehåll, och sköljde ned det med en bägare kallt vatten.

Omkring de unga jägarnes läger talades nu om
törst och hunger, såsom endast tillhörande det
förflutna. Jeanette fick anstånd utan opposition.

Våra jägare inandades ännu en gång hoppets
lifgifvande luft. I de återstående benen fanns det
ännu qvar märg, tillräckligt för minst två eller tre
dagar; ty denna märg är en den mest närande föda.
Genom att följa buffelspåren, kunde de vara säkra
att träffa flera skelett efter dessa djur, och alla
bekymmer för föda flydde från dem. En annan sak,
som buffelskelettet upptäckte för dem, ökade deras
glada förhoppningar. De hade märkt att benen på
skelettet ännu voro friska! Vargarne hade för icke
länge sedan gått derifrån. Det kunde icke hafva
varit länge sedan djuret blifvit dödadt. Allt detta
utvisade, att bufflarne helt nyligen hade passerat detta
ställe och icke kunde vara långt borta. Detta var
glädjande tackar, och de unga jägarne suto omkring
elden och talade derom. Sedan, efter att hafra sändt
en tacksägelse till Honom, som så många gånger
underbarligen bevarat dem. insvepte de sig i sina täcken,
och oaktadt det häftiga regn som föll, njöto de ännu
en gång en lugn natts sömn.



XXXIII. Tjurfäktning.

Följande morgon vid daggryningen voro
jägargossarne uppe och i full rörelse. De kände sig
uppfriskade och glada, och så gjorde deras djur, ty
betet var godt. Jeanette hoppade omkring vid sitt
tjuderrep och försökte att nå »Katten», François' häst,
som hon gerna velat sparka och slå, men repet
återhöll henne. Jeanette anade ej huru nära hon varit att
göra sin sista sparkning. Hade hon vetat det, så är
det möjligt att hon uppfört sig med mera allvar,
osäkert om icke en likartad nödvändighet åter kunde
inträffa. Men Jeanette visste ingenting om detta, och
efter att hafva ätit sig mätt och druckit tillräckligt,
var hon lika munter som en kattunge.
En eld tändes och friska märgben rökte och
fräste bland de lågande grenarne. Benen voro snart
dragna ur elden, sönderhuggna och deras rika
innehåll plundradt och uppätet. De öfverblifna
benknotorna packades på Jeanette och hästarne sadlades,
hvarefter jägarne hoppade upp i sina sadlar och redo
glada utmed buffelspåret.

Det land, genom hvilket de nu reste, var en så
kallad »vågprairie», det vill säga: ett land utan
träd, men ändock långt ifrån slätt. Prairien består
icke alltid af en jemn yta, som en del menniskor
föreställa sig. Tvärtom, den är ofta ganska ojemn
och består af höga kullar och djupa dalar. Ordet
»prairie» betyder egentligen ett öppet landskap,
fastän det icke är nödvändigt att det skall vara en död
horisontal yta, för att göra skäl för namnet. Det
kan innehålla kullar, dalar och långa åsar. Det är
icke heller nödvändigt att det skall vara fullkomligt
blottadt på träd; ty det finnes »skogsprairier», der
träd växa i lundar, stundom kallade »holmar», af
deras likhet med holmar i hafvet. »Prairie» är en
benämning, som nyttjas att skilja dessa vidsträckta
ängstrakter från skog, berg och haf. Sinsemellan
åtskiljas prairierna af olika benämningar, i enlighet med
hvad som betäcker deras yta. Vi hafva sett att det
finns »skogsprairier» och »blomsterprairier». De
senare benämnas vanligen »ogräsprairier» af de
obildade jägare, som ströfva genom dem. De vidsträckta,
gröna ängarne, betäckta med »buffelgräs» eller
»gramma», benämnas »gräsprairier». Trakter, der jorden
är saltartad och saltet »blommar», kallas
»saltprairier», hvilka ofta sträcka sig femtio mil i längd och
bredd. Andra trakter, der soda betäcker ytan,
kallas »sodaprairier». Vidsträckta, öde slätter, der
ingen vegetation finnes, utom den vilda salviabusken
(Artemisia), kallas »salviaprairier», af hvilka
hundratals mil finnas i mellersta delen af norra Amerika.
Det finnes prairier, som bestå af sand, och
»klippprairier», der klippor och stenar betäcka den torra
planen, och andra, som kallas »svinmarkprairier», der
ytan på flera mils omkrets är ojemn, liksom den
blifvit uppbökad af svin.

De flesta af dessa prairier hafva fått sitt namn
af »trappers», och hvem har större rättighet att
gifva dem namn? Lärde män kunna undersöka
prairierna, officerare vid topografiska kåren, skyddade af
en trupp soldater efter sig, må resa genom dem, och
förklara sig såsom upptäckare af dessa raviner och
slätter, berg och floder — och på sina kartor
uppkalla dem, först efter sig sjelfva, sedan efter sina
beskyddare, sina vänner och slutligen efter sina
favorithundar och hästar; de må kalla skyhöga berg och
omätliga floder Smith, Jones, Fremont och
Stansbury — men folk som tänker klokt och rättvist, till
och med de simpla, förbisedda »trappers», skola skratta
åt sådan sprättaktig lärdom.

Jag vördar de namn som »trappers» gifvit detta
aflägsna lands egendomliga formationer, hvilka namn
till en stor del, liksom den indianska nomenklaturen,
äro uttryck af naturen sjelf — och icke få af dessa
trakter hafva blifvit döpta i tappra »trappers» blod!

Vi hafva sagt att våra unga jägare reste öfver
en »vågprairie». Såg du någonsin oceanen efter en
storm? Vet du hvad en »dyning» vill säga? Då
hafvet hafver sig upp i stora, jemna åsar, utan
fradga och med djupa gropar emellan; då, fastän
stormen slutat att tjuta, ytan öfver det mäktiga
djupet ändock förblifver så ojemn och dess vågor så
farliga, att skepp skakas och kastas omkring samt
stundom förlora sina master eller vräkas med kölen
upp — då säga sjömännen att det är »dyningar»
efter stormen. Om du kunde föreställa dig ett af
stormen upprördt haf plötsligt stanna i sin rörelse
och förvandlas till fast mark, betäckt med en grön
skorpa, skulle du kunna göra dig ett begrepp om
en »vågprairie». Några tro, att en sådan våglik
rörelse, åstadkommen genom en jordbäfning, verkligen
egt rum, samt att marken i ett ögonblick upphört
att röra sig och blifvit stilla! Detta är ett intressant
ämne för geologen.

Åsarne på prairien, öfver hvilken våra unga
jägare färdades, sträckte sig från öster till vester;
dalarne följde naturligtvis samma riktning, och som
våra resande färdades åt norr, var det ett
oupphörligt upp- och nedstigande.

Gossarne hade just bestigit en af åsarne, så att
de hade utsigt af dalen nedanföre. Det var en liten
djup dal, nästan cirkelformig och betäckt med en
grön gräsmatta. Vid dess ena sida var en källa,
från hvilken vattnet utströmmade i en bäck, som
flöt nästan rundt omkring dalen och sedan rann ut
åt prairien mellan några klippor. Bäckens stränder
voro kantade af låga träd, bomullsbuskar och pilar,
så att dalen såg ut som en liten äng, midt i en lund.

Från denna äng möttes våra gossar af en
anblick, som kom dem att hastigt draga in tyglarne
och orörliga och bestörta stirra ned i dalen. Der
sågo de tolf à tretton stora, vilda djur, invecklade
i en fruktansvärd strid, hvarvid de anföllo
hvarandra så ursinnigt, att den gröna torfvan under dem
rycktes upp och marken plöjdes af deras hofvar. Det
var midt på ängen som denna strid fördes, och en
bättre plats för en sådan förevisning kunde de knappt
hafva valt, om de önskat blifva sedda af ett stort
antal åskådare. Sjelfva dalen med de omgifvande
åsarne var icke olik en af de stora spanska
amfiteatrarne, der man höll tjurfäktningar. Här föregick
dock icke en strid, för att tillfredsställa nyfikenheten
hos en sysslolös folkhop; icke heller anade de
stridande att de hade några åskådare.

Att djuren voro bufflar, sågo våra unga jägare
vid första anblicken. Deras stora, lejonlika kroppar,
men framför allt deras råmande, som liknade
uppretade tjurars rytande, öfvertygade gossarne att
djuren icke kunde vara annat än bufflar — och bufflar
var det, en drift gamla bufflar, inbegripen i ett af
sina förskräckliga tornerspel, hvaraf smällarne
hördes lång väg, då djuren rusade ilsket framåt och
stötte tillsammans.

Vid första anblicken af dem intogos våra unga
jägargossar af bestörtning och fruktan. Hvad kunde
vara orsaken dertill? Var det djurens uppretade
hållning eller deras vilda rytande? Nej, det var icke
detta, som gjorde dem bestörta, för att icke säga
förfärade. Det var ett helt annat skäl — icke att det
var bufflar, ej heller derföre att dessa djur voro
invecklade i en vild strid — utan emedan det var
hvita bufflar!

Måhända skall man fråga huru detta kunde göra
dem förfärade? En hvit buffel var ju målet för
deras resa? Borde icke åsynen af dessa djur snarare
hafva framkallat glädje än fruktan? Jo, det skulle
åsynen af en hvit buffel hafva gjort; men anblicken
af så många, af tolf à tretton sådana djur
tillsammans — en händelse utan like, och hvarom man
aldrig hört talas — ingåfvo våra jägare känslor af
bestörtning och fruktan.

Det dröjde en stund, innan någon af gossarne
kunde finna ord att uttrycka sin förvåning. De trodde
knappt sina egna ögon, utan suto tysta, stirrande ned
i dalen och med flata handen beskuggande sina ögon
mot solen. De sågo slutligen att det icke kunde
vara någon synvilla. Djuren voro bufflar, och hvita
bufflar till och med.
Icke alla af dem voro helt och hållet hvita, men
de flesta voro det. Några få voro mörkare på
hufvud och ben, med breda, hvita remsor på sidorna.
Hufvudfärgen var likväl hvit; och besynnerligt nog
fanns det icke någon svart eller brun ibland
hjorden, icke en enda med den välbekanta färgen som
bufflar vanligtvis hafva! Det var detta som förekom
våra unga jägare så besynnerligt. De hämtade sig
likväl snart från sin förvåning. Det kunde icke
blifva något tvifvel underkastadt, att de träffat på
en hjord hvita bufflar, och kanhända, tänkte de,
är det i sjelfva verket icke så sällsynt att de äro
tillsammans i så stort antal. Kanske att de hvita
bufflarne, som man så sällan träffar, vanligen
sällskapa med hvarandra på detta sätt, och hålla sig
afskilda från de svarta? De kunde icke hafva önskat
sig ett bättre tillfälle. Om de endast kunde lyckas
döda ett af dessa kreatur, vore det allt hvad de
behöfde. Målet för deras färd vore då vunnet, och
ingenting skulle återstå, utom att vända tillbaka och
taga den kortaste vägen hemåt. Med dessa tankar
började de genast tänka efter huru de skulle kunna
döda eller fånga en eller flera af hjorden.

Det dröjde icke länge innan de bestämt sig.
Bufflarne, som ännu fortforo med sin vilda strid,
hade icke märkt dem och tycktes icke snart komma
att göra det. Jägarne beslöto derföre, att två af
dem, nämligen François och Lucien, skulle sitta
qvar på sina hästar för att »ränna» djuren, medan
Basil skulle försöka att nalkas dem till fots och skjuta
ett säkert skott, innan djuren kunde fly bort, samt
sedan sätta sig upp på sin häst och förena sig med
de andra i jagten. Basil steg af sin häst, såg på
sin säkra bössa och började krypa ned i dalen.
Lucien och François, ännu i sina sadlar, blefvo qvar
på åsen.
Basil kom till träden vid bäcken, utan att blifva
bemärkt. Han smög sig tyst genom träden och
befann sig på mindre än femtio stegs afstånd från flera
af hjorden. De rusade ännu fram och tillbaka, så
att dammet höjde sig till skyarne, och under
förfärligt rytande stötte de sina hufvuden tillsammans med
vild häftighet, hvarvid skallarne smällde, som om de
skulle spruckit vid den ursinniga sammandrabbningen.
Jägaren väntade till dess en af de största och
hvitaste ibland dem kom helt nära; då tog han sigte
bakom framskuldran och sköt. Det stora djuret
tumlade öfver ända, under det de andra, som hörde
skottet och märkte en fiendes närvaro, genast
slutade med sin strid, sprängde igenom pilarne och
klättrade upp på åsen, samt begåfvo sig utåt den öppna
prairien.

Utan att dröja och se efter den buffel han
skjutit, sprang Basil till sin häst, som på hans
hvissling redan skyndade honom till mötes. François
och Lucien förföljde den flyende hjorden, och
Basil steg hastigt upp på sin häst samt skyndade
efter. Inom några minuter hade de alla tre hunnit upp
hjorden. Då skötos skott på skott från bössor och
pistoler, tills alla vapnen voro tomma; men fastän intet
skott felat, fortforo djuren att löpa, som om intet af
dem blifvit träffadt. Innan jägarne hunno ladda på
nytt, hade de den förargelsen att se hela hjorden
långt borta på prairien, springande så hastigt som
den förmådde.

Då de sågo att det icke fanns någon möjlighet
att åter hinna upp bufflarne, redo de unga jägarne
tillbaka för att försäkra sig om den buffel Basil fällt
med sitt första skott. De visste att han ännu var i
dalen, och som de sett honom ligga utsträckt, voro
de säkra att hafva fått åtminstone en buffel, och detta
var allt hvad de behöfde.
Anlända till åsen, som begränsade dalen,
öfverraskades de af att finna buffeln ännu en gång på
benen och omgifven af en mängd nappande,
morrande vargar, som rusade på honom från alla sidor. Den
sårade buffeln vände sig oupphörligt och försökte att
med hornen hålla vargarne på afstånd. Somliga af
vargarne lågo utsträckta på marken, efter allt
utseende döda, medan deras följeslagare i oförminskadt
raseri fortforo med sitt anfall. Buffelns ögon
gnistrade, under det han stötte rundt omkring sig och
sökte hålla sina anfallare framför sig.

Det var likväl tydligt att vargarne blefvo honom
öfvermäktiga, och hade de lemnats åt sig sjelfva,
skulle de snart hafva dödat buffeln. Våra jägare
tänkte till en början att låta dem ostörda göra detta,
då helt hastigt den tanken kom för dem, att om de läto
vargarne döda buffeln, skulle skinnet förstöras! Med sina
fruktansvärda tänder skulle vargarne slita det i stycken.
Alla tre redo derföre ned längs åsen ut på öppna
ängen och omringade buffeln. Vargarne skingrade sig
åt alla håll, och den stora tjuren, som nu varseblef
sina fiender, började att rusa från den ena till den
andra samt försöka taga hästarne på hornen. Det var
med största möda som gossarne kunde hålla sig på
tillbörligt afstånd från honom, men omsider inträngde
ett annat väl riktadt skott från Basils bössa i
djurets hjerta, och efter att en stund hafva vaggat fram
och åter, föll det stora djuret framstupa på sina knän
och låg orörligt under det en ström af blod flöt från
dess läppar. Inom några få minuter var buffeln död!

Efter att hafva öfvertygat sig derom, kastade sig
våra jägare af sina hästar, drogo sina knifvar och
ämnade börja sitt arbete på det ädla bytet. I
kunnen föreställa eder deras förvåning så väl som
missnöje, då de kommo nära djuret och upptäckte att
hvad de hade ansett vara en hvit buffel, icke alls

var någon hvit buffel, utan en svart, hvitfärgad!
Ingenting mer eller mindre; saken var alltför klar. Den
kalklika yta, som betäckte djuret, syntes nu mycket
väl, och då de ströko handen genom det långa håret,
fastnade ett hvitt ämne, liknande pulveriserad kalk,
på deras fingrar!

Hvad kunde hafva förorsakat detta besynnerliga
fenomen? frågade de hvarandra. Men förklaringen
var snart funnen. De påminde sig gipskullarne,
öfver hvilka de hade ridit den föregående dagen. De
ihågkommo också att det hade regnat om natten.
Bufflarne hade gått öfver dessa kullar, och, enligt
sin vana, rullat och tumlat sig i de våta
damhögarne. Den hvita, alabasterlika gyttjan hade fastnat
vid deras skinn och gifvit dem den färg, som så
bedragit och mystifierat våra jägare!

»Välan,» utropade Basil, under det han gaf en
spark åt den döda tjurens kropp; »en svart buffel är
icke heller så dålig. Vi skola åtminstone hafva färskt
kött till middag och dermed få vi trösta oss öfver
vår missräkning.»

Med dessa ord tecknade Basil åt bröderna att
hjelpa sig, och alla tre började att afdraga djuret
huden.



XXXIV. Den hemlighetsfulla pungen.

Samma dag åto våra jägare för första gången
färsk buffelstek till middag. Efter middagen voro
de icke lata, utan tillbringade återstoden af dagen med
att torka en del af köttet öfver elden. De hade
beslutat att der de voro slå läger för natten och på
morgonen ytterligare följa buffelspåret. De höllo
derföre på till sent på aftonen att tillaga så mycket
stekt buffelkött, att det kunde räcka åt dem för flera
dagar.

Det var nära midnatt innan de började tänka
på att gå till hvila. Liksom de förut gjort vid
dylika tillfällen, öfverenskommo de nu att en skulle
hålla vakt, för att afhålla vargarne från köttet, medan
de andra sofvo.

Deras läger var förlagdt på öppna marken, nära
det ställe der buffeln blifvit dödad. På ett kort
afstånd derifrån betade deras djur på gräset.
Vargarne omgåfvo dem i stor mängd, både
prairievargar och stora grå vargar. Lukten af det stekta
köttet hade lockat dem långt bortifrån, och under hela
natten fortforo de att, ständigt tjutande, springa
rundt omkring lägret.

François höll första vakten och Lucien den
andra; Basils tur kom sist och hans vakt skulle räcka
till daggryningen, då de alla borde gå upp, så att
de kunde tidigt packa och fortsätta resan. De ville
icke förlora ett ögonblick mera än hvad som var
nödvändigt; ty de visste att hvar timmes försprång,
som den vandrande hjorden vann, förlängde deras
jagt.

Basils vakt var ganska lång, och som han på
aftonen varit länge uppe, kände han sig sömnig.
Han var derföre på intet vis vänligt stämd mot
vargarne, för hvars skull han nödgades hålla sig vaken.
Då och då, under det han såg dem smyga omkring
i mörkret, kunde han icke afhålla sig från att
frammumla några vresiga uttryck, och han hade föresatt
sig att, så snart morgonen inbröt, lätta sitt sinne
genom att aflossa sin bössa på en af »packet».

Efter nära tre timmars vakthållning, märkte han
ändtligen dagens första strålar skimrande i öster.

»När vi fått frukosten i ordning,» tänkte Basil,
»blir det ljust nog att följa spåret; jag vill derföre
väcka François och Lucien, och efter tillfället
erbjuder sig, skall jag gifva dem revelj med min bössa.
Jag skall sigta på den största af dessa smygande
vargar, och skall åtminstone hindra en af dem att
tvinga någon hålla vakt hädanefter, hoppas jag!»

Under det Basil tänkte detta, reste han sig på
knäna och såg sig omkring för att utvälja ett offer.
Underligt nog hade vargarne, liksom hade de gissat
hans afsigt, aflägsnat sig från eldens grannskap,
fastän några ännu smögo omkring vid pilarne på
bäckens strand. Basil utvalde en af dem, som i det
dunkla ljuset syntes vara en stor grå varg, hvarpå
han lade an. Som han icke bekymrade sig om
huruvida han dödade djuret eller ej, afsköt han skottet
vårdslöst.

Då hördes ett gällt skri, som besvarades af
femtio andra, från alla sidor af dalen. Det uppväckte
de sofvande jägarne, hvilka tillika med Basil rusade
upp. Det var icke vargarnes tjut de hade hört, utan
ett skrik af en helt annan art — det var ljud af
menniskoröster — det var indianernas krigsrop!

Alla tre stodo stumma af fasa; men äfven om
de kunde hafva talat, gafs dem knappt någon tid
att yttra ett ord, ty nästan samtidigt med ropen
framrusade mörka kroppar, och nästa ögonblick voro
gossarne omringade af femtio fullvuxna vildar.
Basil, som varit längst från elden, fälldes af ett slag
sanslös till marken, medan Lucien och François,
hvilka icke tänkte på att nyttja sina bössor, blefvo
gripna och fasthållna af indianernas bruna armar. Det
var lyckligt för gossarne att de icke gjorde något
motstånd, eljest hade vildarne dödat dem alla tre på
stället. Nu syntes de en stund obeslutsamma om de skulle
döda dem genast eller icke, ty det var en af
indianerna, som Basil tagit för en varg. Indianen, som blifvit
sårad af skottet, uppretade naturligtvis de andra och
yrkade på att fångarne skulle dö. Då de likväl sågo
hur liten styrka fienden hade, och då gossarne icke
gjorde något vidare motstånd, uppgåfvo de tanken
på att döda dem på stället, men bakbundo deras
armar, och sedan, efter att hafva lyftat dem på
deras hästar och hopsamlat deras bössor och täcken,
förde de dem ut ur dalen. På kort afstånd derifrån
var det ställe der indianerna hade sina egna hästar
bundna. Här gjorde de halt för ett ögonblick, till
dess hvar och en kommit på sin häst, hvarefter hela
sällskapet, fångarne inberäknade, satte af i raskt traf
öfver prairien.

Omkring en timme derefter ankommo de till
ett stort läger vid stranden af en bred, grund flod.
Der stodo omkring hundra tält och marken var
nedskräpad af buffelhorn och hudar, medan stora
förråder af kött hängde på stänger framför hvarje tält.
Eldar, kittlar, hundar, indianska ponys, qvinnor och
barn rörde sig om hvartannat fram och tillbaka bland
tälten.

Framför lägret och nära flodstranden kastades
fångarne till marken. Deras plågare lemnade dem,
men de blefvo ögonblickligen omringade af en skara
skrikande »squaws» och barn. Dessa betraktade dem
först nyfiket, men så snart de fingo höra att en af
indianerna blifvit sårad, upphäfde de förfärliga,
genomträngande skri, och nalkades sina fångar med
hotande blickar och åtbörder. De började att fegt
plåga dem, genom att rycka dem i öronen och
håret, samt sticka piluddar i deras armar och axlar,
hvarefter några squaws fattade dem och släpade dem
ut midt i strömmen. Här doppade de dem och höllo
deras hufvuden en lång stund under vattnet,
hvarjemte de skreko och skrattade likt demoner. De
arma fångarne trodde ett ögonblick att dessa
qvinnor ämnade dränka dem, och, bundna som de voro,
kunde de icke göra något försök att rädda sig.
Detta var dock icke qvinnornas mening; de ämnade
endast plåga gossarne så mycket som möjligt, för
att roa sig. Sedan de tröttnat vid detta nöje,
släpade de gossarne tillbaka på stranden och kastade
dem drypande på gräset.

Men hvad gjorde Basil under denna tid? Hade
han icke på sig en talisman, som borde hafva
förhindrat all denna tortyr och förvandlat indianerna
från fiender till vänner? Ack, stackars Basil! Han
hade lidit värst af dem alla! Jag skall säga er huru
det var med honom.

Vid deras tillfångatagande hade Basil fått ett
slag af en tomahawk, så att han blef fullkomligt
sanslös, och fastän han sedan återkom till sans så
pass, att han kunde rida till indianlägret, var det
icke förrän efter neddoppningen i den kalla
floden, som han riktigt återfick sina sinnen. Då tänkte
han genast på det han bar på bröstet under sin
jagtskjorta. Hans bröder hade verkligen påmint honom
derom hvarje stund, och ängsliga uppmanat honom
att begagna sig af en hemlighet, hvars egenskap
ingendera af dem fullkomligt förstod. Men ända till
denna stund var Basil så förvirrad af slaget, att han
knappt visste till sig. Nu, sedan han återkommit till
sig sjelf, gjorde han flera försök att nå snöret och
draga den stickade pungen fram från bröstet; men
hans händer voro bundna bakom honom och han
kunde icke begagna dem. Han försökte då att komma
åt det med munnen, men alla hans försök voro
fruktlösa. Derefter ropade han till bröderna, att de skulle
sträcka sig till honom och draga fram det med sina
tänder. Men ack! de voro icke längre nära honom!
Qvinnorna hade släpat dem ett stycke bort, och
liksom på honom sjelf, voro deras fötter bundna
tillsammans så att de icke kunde röra sig från det ställe
der de blifvit lagda.

Basil såg allt detta med en känsla af fasa, ty
att döma efter den grymma behandling, för hvilken
de varit föremål, samt af indianernas uppretade och
förbittrade sinnesstämning, fruktade han det värsta,
och tviflade på att den talisman han bar kunde hjelpa
dem. Han bemödade sig på allt upptänkligt sätt
att komma åt denna, och då han fann sig ur stånd
dertill, gjorde han tecken åt qvinnorna omkring
honom, nickande med hufvudet och blickande ned på
bröstet. De förstodo dock icke hans mening och
skrattade endast åt hvad de ansågo som en komisk
pantomim.

Under denna tid stodo de indianska männerna
afsides, samtalande och synbarligen öfverläggande
om hvad de skulle göra med sina fångar. Några af
dem talade mycket högt och man såg af deras
åtbörder att de voro uppretade. De pekade på en
fläck af marken midt framför lägret. Fångarne märkte
att bland dessa högljudda talare befann sig den vilde
som Basil sårat. Han bar sin arm i band och hade
ett ofördelaktigt och barbariskt utseende. Fastän
gossarne icke förstodo ett ord af hvad han sade,
kunde de af hans rörelser uppfatta att han talade
emot dem. Till deras bestörtning insågo de slutligen
att han och hans anhängare genomdrifvit sin
mening, hvartill alla de öfriga syntes samtycka. Hvad
kunde de hafva beslutat? Ämnade de mörda dem?
Plågade af dystra aningar, följde gossarne med den
största uppmärksamhet indianernas rörelser.

Plötsligt sågo de hvar och en af vildarne
beväpna sig med en båge, medan två af dem buro en
stor påle ut på öppna marken och nedsatte den
stadigt i jorden. O Gud! den förfärliga sanningen
framstod nu klar. Det var deras afsigt att fastbinda
fångarne vid pålen och begagna dem till skottafla för
sina pilar! Gossarne hade hört att detta var ett bland
indianerna vanligt sätt att döda deras fångar; och de
uppgåfvo ett rop af fasa, då de varseblefvo de
förskräckliga anordningarna.

De hade föga tid att ropa åt hvarandra, och
hvad de sade öfverröstades af skriken från squaws
och barn, hvilka hoppade och dansade på marken,
synbarligen förtjusta öfver det förfärliga skådespel
de skulle få bevittna.

Lyckligtvis utvaldes Basil till det första offret,
hvilket företräde utan tvifvel skänktes honom såsom
varande den äldste och störste. Ett par indianer
släpade honom vårdslöst till stolpen, der de började
kläda af honom, för att få ett godt sigte på hans
nakna kropp!

Så snart de lossat hans armar och ryckt af
honom jagtskjortan, fängslade den stickade pungen
deras uppmärksamhet. En af vildarne fattade den, och
drog fram dess innehåll, hvilket befanns vara ett
piphufvud af röd stenlera — den märkvärdiga
speckstenen. Så snart vilden fått ögonen derpå, uppgaf han
ett sällsamt rop och öfverlemnade piphufvudet åt sin
kamrat. Denne tog det i sina händer, uppgaf ett
likartadt ljud, och tagande det med sig, sprang han
tillbaka till de öfriga. Piphufvudet gick ur hand i
hand, dervid hvar och en noga undersökte det och
gjord enågon anmärkning; men en indian syntes ännu
mera än de öfriga intresserad af det, och efter att
hafva betraktat det ett ögonblick, sprang han
skyndsamt till Basil, åtföljd af hela stammen.

Det tillfälle Basil önskat sig, hade nu kommit,
och då indianerna stodo framför honom och pekade
på pipan, liksom väntande på en förklaring, gjorde
gossen med händerna, hvilka nu voro fria, försigtigt
och lugnt några tecken, som han lärt af sin fader.
Dessa tecken förstodos genast af indianerna, hvilka
sprungo fram, afryckte snörena som sammanhöllo
Basils fotknölar, uppreste honom på fötterna och
omfamnade honom under vänliga uttryck. Alla de
öfriga indianerna kommo nu och fattade hans hand,
medan några sprungo till Lucien och François,
hvilka inom få ögonblick likaledes försattes i frihet.

Alla tre fördes nu till ett af tälten. Torra
kläder sattes på dem och man skyndade att tillställa en
fest för dem. Vildarne, hvilka ett ögonblick förut
ämnade låta dem lida den grymmaste död, syntes
nu vilja öfverträffa hvarandra i att ära dem. Den
indian, som visat så mycket intresse vid åskådandet
af piphufvudet, tilläts att hufvudsakligast uppvakta
dem, och det var till hans tält som våra unga
jägare blifvit förda.

Förmodligen undren I huru det kom sig att ett
simpelt piphufvud kunde åstadkomma denna hastiga
och hemliga verkan? Jag vill berätta er det i så få
ord som möjligt.

I hafven utan tvifvel hört omtalas den
namnkunnige indianhöfdingen Tecumsch af stammen
Shawano, den mest framstående krigare som någonsin
funnits bland vildarne. Kanske hafven I också hört,
att Tecumsch, under det sista kriget mellan England
och Förenta Staterna, begagnade sig af oenigheten
emellan dessa nationer och försökte att uppegga
indianerna till en allmän resning, för att bortdrifva alla
hvita män från amerikansk jord. Tecumsch hade
en bror, Elswatawa, mera känd under namnet
»profeten». Denne broder önskade fullt ut lika lifligt
som höfdingen sjelf att utföra denna stora bragd,
och för detta ändamål företog han ett ströftåg till
hvarje indiansk stam i Amerika. Han var en man
af mycken förmåga och stor vältalighet, och som
välvilligt emottogs hvar han kom. Den sak han talade
för vann genklang hos alla indianer, och han rökte
calumeten med männen i hvarje stam. Denna
calumet, som profeten begagnat under alla sina
vandringar, var just densamma som Basil hade, och som
genom sina besynnerliga utskärningar och
hieroglyfer genast igenkändes af dessa indianer, hvilka voro
af osagestammen — en af de stammar som
»profeten» besökt.

Men I frågen huru denna calumet kunde
komma i Basils faders ego, och hvarför den
tillförsäkrade ett sådant hemlighetsfullt beskydd åt våra unga
jägare? Detta kan jag också förklara. Tecumsch
dödades i kriget med amerikanarne; men »profeten»
lefde i många år efteråt.

Kort efter sedan våra jägargossars fader,
öfversten, emigrerat till Amerika, träffade han, under ett
af sina ströftåg, nära S:t Louis denne sällsamme
indian, och till följe af några särskilda
omständigheter, blefvo han och öfversten trofasta vänner.
Gåfvor vexlades dem emellan och den som öfversten
emottog af indianen var den röda calumeten. Då
»profeten» gaf honom den, underrättade han äfven
öfversten, att om han någonsin behöfde vandra bland
de indianska stammarne, kunde denna gåfva vara
till nytta, och vid samma tid meddelade han honom
kännedom om vissa tecken som han borde använda,
i fall nöden så fordrade. I dessa tecken hade
öfversten undervisat Basil, och vi hafva allaredan erfarit
deras verkan. Indianen, som bäst förstått dem och
på hvilken de mest hade inverkat, var sjelf en
shawano — medlem af samma stam, till hvilken både
profeten och Tecumsch hörde, och af hvilken nu
endast några få individer återstå; ty de flesta af dem
hafva dött eller blifvit spridda bland de nomadiska
stammar, som ströfva öfver de stora vestra
prairierna. Sådan är historien om den röda calumeten,
hvilken tjenstgjorde som beskyddare åt våra jägargossar.

Inom kort kunde de meddela sig med
indianerna genom tecken; ty intet folkslag förstår ett
sådant språk bättre än indianerna. Gossarne
underrättade shawanoen om hvilka de voro och i hvad
afsigt de hade begifvit sig till prairierna. Då
indianerna blefvo upplysta om beskaffenheten af deras
expedition, intogos de af förvåning och beundran
öfver dessa unga jägares mod. De underrättade dem
att de sjelfva voro ute på buffeljagt, att de befunno
sig helt nära den stora hjorden, bland hvilken de
trodde att en eller två hvita bufflar funnos. Vidare
tillade de, att om gossarne ville qvarblifva hos dem
och några dagar jaga i deras sällskap, skulle de icke
spara någon möda för att döda eller fånga ett af
dessa djur, som sedan skulle öfverlemnas till deras
unga gästers disposition. Naturligtvis blef denna
inbjudning med glädje antagen.

*

Jag kunde beskrifva många flera tilldragelser,
som hände våra jägargossar, men jag fruktar att
mina unga läsare allaredan tröttnat vid prairierna.
Det är derföre tillräckligt att säga, att efter några
dagars jagt, tillsammans med indianerna, dödades
slutligen en hvit buffel, hvars skinn på ett lämpligt
sätt aftogs och insmordes med en olja, som Lucien
fört med sig, hvarefter det omsorgsfullt packades på
Jeanettes rygg. Våra unga jägare togo nu farväl af
sina indianska vänner och begåfvo sig på väg till
hemmet. De åtföljdes till Louisianas gräns af
shawanoen och några andra indianer, hvilka der togo
afsked af dem. I rättan tid anlände de helbregda
till det gamla huset vid Point Coupée, der jag icke
behöfver säga eder att de möttes med ett gladt och
hjertligt välkommen både från deras fader och från
f. d. »chasseuren» Hugot. Den gamle
naturforskaren hade fått hvad han önskade, och var så lycklig
som någon kunde vara, samt mer än någonsin stolt
öfver sina jägargossar, sina »unga Nimroder», som
han nu kallade dem. Mången vinterafton, vid den
glada, sprakande eldbrasan, hade han ett nöje af att
lyssna till berättelserna om sina gossars äfventyr
under sökandet efter en hvit buffel.

*





