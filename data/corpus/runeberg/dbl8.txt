DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

VIII. BIND.
HOLST-JUUL.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1894.
 


Holst, Charles Frederik (Frits), f. 1834, Officer, Forfatter. 
Fr. H. er født i Kjøbenhavn 14. Dec. 1834 og er Søn af ndfr. 
nævnte Instruktør Wilhelm Conrad H. Efter at have gjennemgaaet 
det gamle Landkadetakademi udnævntes han 1853 til Sekondlieutenant 
og deltog som saadan i Forsvaret af Dybbølstillingen 1864; 
han var med i de større Fægtninger 28. Marts og 18. April, 
belønnedes herfor med Ridderkorset og avancerede s. A. til 
Premierlieutenant. I 1867 sendtes han tillige med flere andre danske 
Officerer til Algier, adjungeredes der det 2. Zouavregiment og fulgte i 
et Aar dette paa dets forskjellige Expeditioner. 1874 udnævntes 
han til Kapitajn, 1886 til Oberstlieutenant. 27. Nov. 1861 havde 
han ægtet ndfr. nævnte Skuespillerinde Louise Sophie Juliane 
Carpentier. -- H.s Forfattervirksomhed har hovedsagelig været 
dramatisk. 1863 debuterede han med Farcen «Olympen i vor Tid», men 
Krigen 1864 og Udkommandoen til Algier afbrøde for længere Tid 
alle litterære Sysler, saa at hans næste Arbejde, «Revuen», først 
kom frem 1869. Derpaa fulgte «En sand Demokrat» (1870), 
«Hverdagsfolk» (1871), «I Overgangstiden» (1876), «Den lykkeligste Dag»
(1879) og «Paa Pension» (1883). Med Undtagelse af «I Overgangstiden», 
der opførtes paa det kgl. Theater, ere alle hans Stykker 
gaaede paa Folketheatret. -- H. er en ægte dansk Lystspilforfatter 
og har som saadan haft stor Betydning for den sidstnævnte Scene, 
hvortil jo ogsaa hans talentfulde Hustru var knyttet; skarp, men 
harmløs Satire, godt Humør, behændig Komposition og let, naturlig 
Replikbehandling udmærke alle hans Arbejder, af hvilke de fleste 
have oplevet et overordentlig stort Antal Opførelser. 1888 skrev 
H. sammen med Kapitajn Axel Larsen det store populært-historiske 
Værk «Felttogene i vore første Frihedsaar».

Søndagsposten 1871, Nr. 382.

Sophus Bauditz.



Holst, Christian, 1731-1807, Præst, 
blev født i Throndhjem 14. Nov. 1731 og var Søn af Krigsraad og Krigskommissær Peter Lorents H. og Rebecca f. Frost (d. 1743). Han deponerede fra sin 
Fødebys Skole 1747, tog Attestats 1750; men først 11 Aar efter 
modtog han gejstlig Ansættelse, i det han 1761 udnævntes til resid. 
Kapellan ved Roskilde Domkirke. Her forblev han i 21 Aar, 
indtil han 1782 forflyttedes til Kjøbenhavn som Sognepræst ved 
Trinitatis Kirke. I dette Embede døde han 3. Okt. 1807. Werlauff 
siger om ham i sine Erindringer, at han gjorde sig ikke synderlig 
vel bekjendt hverken i den ene eller den anden Retning, medens 
Fallesen, hans Eftermand i Embedet, i Nekrologen strax efter hans 
Død giver ham det Vidnesbyrd, at han i Ordets strængeste Mening 
var en værdig Religionslærer, djærv og højt agtet. Han var gift 
med sit Søskendebarn, en Broderdatter af Biskop Hersleb, Inger 
Marie H. (d. 1795), Datter af Provst Jacob H. til Stod i Throndhjems 
Stift. En Søn af ham, Præsten Peder H. (d. 1832), anføres ndfr.

Fallesen, Theol. Maanedsskr. X, 440. 
Hundrup, Præster ved Roskilde Domkirke S. 59 f. 
Hist. Tidsskr. 4. R. IV, 287. 290.

A. Jantzen.

 1811-91, Skuespillerinde">

Holst, Elisabeth Frederikke Margrethe, 1811-91, Skuespillerinde. 
Som Datter af Kunstnerparret Stephan Heger og Hustru 
(VII, 213 f.) fik den unge Elisabeth Heger, der var født i Kjøbenhavn 
23. Nov. 1811, i en tidlig Alder Interesse for Scenen og var
da heller ikke mere end 16 Aar gammel, da hun 16. Dec. 1827 
debuterede paa det kgl. Theater som «Emilie Galotti». Hendes 
ædeltformede Ansigt med de store, udtryksfulde Øjne, hvori den 
reneste Kvindelighed aabenbarede sig, hendes slanke Figur og 
hendes yndefulde Bevægelser vandt hende øjeblikkelig Publikums 
Gunst, og den eneste Hindring, der syntes at være lagt hende i 
Vejen paa Kunstnerbanen, var hendes Organ, thi dette var i sin 
Klangfarve saa dybt, at det ikke ret magtede at tolke varmere 
erotiske Følelser eller overhovedet stærkere Lidenskaber. Men 
allerede ved sin anden Debut, Signe i «Hagbarth og Signe», 
overbeviste hun dog Tilskuerne om, at Theatret i hende havde vundet 
en Oehlenschlägersk Elskerinde af fremragende Rang. Hun kom 
hurtig ind i Repertoiret, og det var baade mange og betydningsfulde 
Opgaver, der betroedes hende, Opgaver, af hvilke hun løste
mange fortræffelig, andre mindre godt, men i hvilke hun aldrig 
ødelagde noget, fordi hun i alt, hvad hun spillede, bestandig 
bragte sin egen Personlighed frem, og over denne Personlighed 
var der noget saa idealt rent og skjønt udbredt, at det gjorde, 
om ikke noget betagende, saa dog altid et harmonisk Indtryk 
paa Tilskueren. At gribe og røre mægtig formaaede Jfr. H., 
der 15. April 1834 blev gift med nedennævnte Skuespiller W. C. 
Holst, egentlig aldrig, men til Gjengjæld vidste hun at anslaa 
alle de finere og ædlere Strænge i Tilskuerens Bryst, saa at de 
vibrerede længe og velgjørende. Efterhaanden som Aarene gik, 
lykkedes det naturligvis Fru H. i højere Grad at frigjøre sig for 
sin egen Personlighed og give sig mere hen i Rollen, og i Roller 
som Gulnare i «Aladdin», Sigrid i «Amleth» og Ingeborg i «Kjartan 
og Gudrun» viste hun, hvilken Sjæl, Varme og Inderlighed hun 
kunde lægge i sit Spil. Af hendes Repertoire, som omfatter henved 
250 Roller, kan fremhæves: 1829 Ophelia i «Hamlet», 1830 
Amalie i «Røverne», 1833 Johanna i «Johanna d'Arc», Marie i 
«Bagtalelsens Skole», Ingeborg i «Dronning Margareta», 1834 Clara 
i «Egmont», Championetta i «Kjærlighed ved Hoffet», 1835 Coronata 
i «Alferne», Sophie i «Erik og Abel», 1837 Regisse i «Svend 
Dyrings Hus», 1840 Cecilie i «Badet i Dieppe», 1841 Gabrielle i 
«Gabrielle de Belle-Isle», 1849 Lady Algernon i «Tonietta», 1851 
Cordelia i «Kong Lear», 1852 Jfr. Kirstine i «Tycho Brahes Ungdom»,
1857 Thora i «Hakon Jarl», 1861 «Dronning Margareta», 
1864 Fru Helvig i «Svend Dyrings Hus», 1869 Grisola i «Pottemager 
Walter». I de senere Aar anvendtes Fru H. ikke meget, 
hun optraadte sidste Gang 8. Maj 1870 som Ingrid i «Brylluppet 
paa Ulfsbjærg», afskedigedes ved Theateraarets Udgang og døde 
8. April 1891.

Illustr. Tid. XII, 145.

Edgar Collin.



Holst, Erik Begtrup, f. 1828, Læge. 
H., en Søn af Sognepræst Hans Gjørup H. i Sjørslev paa Mors og Eline Jacobine f. 
Mørch, fødtes 12. Okt. 1828 i Sjørslev. Dimitteret fra Slagelse 
Skole 1846 begyndte han sine medicinske Studier, var under Krigen 
1849-50 Underskibslæge, derpaa i længere Tid Kandidat ved 
Almindeligt Hospital og tog i 1854 Lægeexamen. 1855 nedsatte 
han sig som Læge i Korsør, hvor han i 1856 adjungeredes den 
gamle Stads- og Distriktslæge og saaledes blev den fungerende 
Embedslæge under den voldsomme Koleraepidemi i Korsør i 1857, 
hvilken gav H. Lejlighed til at udmærke sig, ikke alene ved 
Omsigtsfuldhed og Utrættelighed, men ogsaa ved dygtige litterære 
Koleraarbejder-, disse og fornemmelig hans Doktordisputats (1859) 
vakte saa meget mere Opmærksomhed, som han heri, stik imod 
den da herskende Opfattelse, stærkt betonede Sygdommens Smitsomhed 
og Vigtigheden af Karantæneforanstaltninger. 1858 konstitueredes
han som Fysikus for Ringkjøbing Amt, 1859 erholdt han 
fast Ansættelse. 1865 blev han Justitsraad, 1890 Kommandør af 
Danebrog (2. Grad). Han virker fremdeles i Ringkjøbing som 
Embedslæge og praktiserende Læge og tager som meget benyttet 
og skattet Tillidsmand en ledende Del i alle de lokale, offentlige 
Anliggender. Han har været virksomt Medlem af Bestyrelsen for 
Kronprins Frederiks Fond lige fra Fondens Stiftelse (1865), af 
Selskabet for Sundhedsplejens Fremme var han Medstifter (1879). En
særlig Interesse har han ogsaa vist Bevægelsen til Dyrenes Beskyttelse 
i de nordiske Lande. 1867 ægtede han Anna Cecilie Husted, 
Datter af Konsul og Kjøbmand Christian H.

Carøe og Selmer, Den danske Lægestand, 6. Udg. 
J. Petersen, Koleraepidemierne S. 149 ff. 161 ff.

Jul Petersen.



Holst, Hans Gram, 1744-1815, Officer. 
Hans Fader, udgaaet fra den kjøbenhavnske Borgerstand, hed Johan Hübner H. 
(f. 1707 d. 1778) og var Oberstlieutenant i 1. smaalenske Infanteriregiment; 
Moderen hed Ellen Margrethe f. Dampe. 8 Aar gammel blev den unge 
H., der var født 3. Sept. 1744, optaget i Underofficersnummer ved 
ovennævnte Regiment og avancerede her 1759 til Fændrik, 1761 til 
Sekondlieutenant, i hvilken Grad han det følgende Aar deltog med 
Regimentet i Hærsamlingen i Meklenborg. 1766 forfremmedes H., 
der havde vist sig som en lovende Officer, til Premierlieutenant, ved 
Reduktionen næste Aar blev han ansat ved akershusiske Regiment, 
overgik 1769 til det da formerede 2. smaalenske, men blev s. A. 
forsat til søndenfjældske Infanteriregiment, hvor han 1776 udnævntes til Kapitajnlieutenant, 1778 til Kapitajn, 1788 til Major. I denne Egenskab
overgik han s. A. til de 1786 oprettede throndhjemske 
Grenaderkompagnier, som han kommanderede i Felttoget mod Sverige 1788. 
Næste Aar vendte han tilbage til søndentjældske Infanteriregiment,
blev her Oberstlieutenant 1796 og Oberst 1803. Han kommanderede 
Tropperne i den Expedition, der 1802 opsendtes for at dæmpe 
Bondeopstanden paa Lerdalsøren, og fremhævedes for sin ved denne 
Lejlighed udviste Duelighed og Konduite. 1805 blev han forsat til
nordenfjældske Infanteriregiment som Kommandør, udnævntes 1807 
til Chef for Regimentet, blev 1808 Generalmajor, 1809 tillige 
Kommandant ad interim i Frederiksstad og s. A. Kommandør af 
Danebrog. Sidstnævnte Gunstbevisninger kunne for en Del betragtes 
som Frederik VI's Anerkjendelse af den Dygtighed, H. havde lagt 
for Dagen som Fører for højre Fløj brigade under Felttoget 1808, 
og den Anseelse, han i det hele nød i den norske Hær, men i 
øvrigt undergik Kongens Stemning for ham snart en fuldstændig
Forvandling. Den nærmeste Anledning hertil gav vel nok Sønnen, 
daværende Kapitajn og Divisionsadjudant ved søndenfjældske 
Generalkommando, senere svensk Generalmajor, Johan Hübner H. (f. 1774 
d. 1836), der havde ledsaget Prins Christian August til Sverige og 
efter Prinsens Død til Frederik VI's Fortrydelse var traadt i intim 
Forbindelse med den nye svenske Tronfølger, Bernadotte, der som 
bekjendt strax higede efter at tilvende sig Norge. I Begyndelsen 
af 1811, da det i Danmark almindelig antoges, at Svenskerne vilde 
gjøre Indfald i Norge, var den nys saa hædrede General ganske i 
Miskredit. Kongen udtalte da, at han var en pengegridsk og som 
Følge deraf upaalidelig Mand, der snarest maatte fjærnes fra sine 
Poster, og ihvorvel Vicestatholderen, den højhjærtede Frederik af 
Hessen, imødegik Kongens haarde Dom og hævdede H.s ubetingede 
Hæderlighed saa vel som hans Duelighed, blev Resultatet dog, at 
H. allerede paafølgende 19. Marts afskedigedes med Ventepenge af 
Krigstjenesten. 4 Aar efter, 1. Dec. 1815, døde han paa Nordby i Id. 
H. ægtede 1772 Isabella Dorothea Leganger (f. 2. Okt. 1745 d. 14. Jan. 
1809), Datter af Provst i Aremark Lars L. (d. 1772) og Elise Cathrine
f. Munck.

Manthey, Ridderes Levnetsløb 1809-17 S. 114. 
Norsk milit. Tidsskr. 1882. 
Anker, Biogr. Data om norske Generalspersoner. 
Meddelelser fra Krigsarkiverne I, III-V.

S. A. Sørensen.



Holst, Hans Peter, 1811-93, Digter. 
Faderen, Hans Peter H. (d. 1830), var en Kjøbmandssøn fra Frederikshald; han drog til Kjøbenhavn, nedsatte sig der som Vognmand og Hyrekusk og 
ægtede Maria Rasmussen, en Bondepige fra Fredensborgegnen 
(d. 1855). Vognmandsforretningen dreves paa Hjørnet af Kannikestræde 
og Fiolstræde, hvor nu Marmorpladen under Kastanjetræet 
minder om, at Holberg her havde sin Embedsbolig, og i et lille 
Hus inde paa den store Plads, mellem Grusdynger og sværtede 
Mursten fra Bombardementets Dage, fødtes Sønnen Hans Peter H. 
23. Okt. 1811. Han sattes i Borgerdydskolen i Kjøbenhavn og 
dimitteredes her fra 1829. Efter Anbefaling af sin Rektor blev han 
1830 Huslærer hos daværende Amtmand over Præstø Amt, 
Kammerherre, Grev Schulin paa Petersgaard, og her, i den naturskjønne 
Egn med de store, ensomme Strandskove, vaktes han for Alvor til 
poetisk Virksomhed. «Selskabet for de skjønne Videnskabers 
Forfremmelse» havde udsat en Pris for de 4 bedste Romancer med 
Æmner af dansk Historie, og H. konkurrerede med de af 
Oehlenschläger kjendelig paavirkede Romancer «Svend Tveskjæg», «Aslaug»,
«Kong Skjold» og «Kong Valdemars Stævne». Prisen tilkjendtes 
ingen, men H. fik ligesom Paludan-Müller «Hæderlig Omtale» og 
vendte efter et Aars Ophold paa Petersgaard tilbage til Hovedstaden, 
hvor han udgav Romancerne og 1833 blev Lærer i Dansk 
ved Efterslægtselskabets Realskole. I 1835 begyndte han Udgivelsen 
af «Nytaarsgave fra danske Digtere», hvoraf 4 Aargange udkom, 
1836 blev han Lærer i Dansk ved Landkadetakademiet, og 23. April 
s. A. ægtede han Maria Christina Amalia Holm (d. 10. Jan. 1894), 
Datter af Oberstlieutenant af sjællandske Lansenerer Gudmand H. 

H. havde ved sine 4 Romancer vakt en Del Opmærksomhed, 
og denne var bleven forøget ved de Poesier, han i de følgende 
Aar offentliggjorde, men det var dog først ved sit Mindedigt i 
Anledning af Frederik VI's Død 1839, at han med ét Slag vandt
et Navn. Digtet blev til paa den Maade, at Georg Carstensen -- 
Tivolis Stifter -- foreslog ham at skrive en kort, versificeret Text 
til et Mindeblad om den nys afdøde Konge, og under en Spaseretur 
paa Volden fremstod Digtet til Akkompagnement af 
Kirkeklokkernes Ringen. Allerede de første Linjer: «O, Fædreland, hvad 
har du tabt, din gamle Konge sover» tolkede lige saa sandt som 
smukt Nationens Følelser ved den patriarkalske Landsfaders Død, 
og ved sin ædle Simpelhed gjorde det en lignende Virkning som 
i sin Tid Ewalds Kantate over Frederik V; det spredtes over hele 
Landet i en Uendelighed af Exemplarer, blev sat i Musik af Weyse 
og indbragte endogsaa Forfatteren en ikke ringe Sum, dels i direkte 
Honorar, dels i Form af en Hædersgave, som overraktes ham af 
Mænd, der havde staaet Frederik VI personlig nær. Kjønt og 
morsomt fortæller H. selv i «Fra min Ungdom» om den Forgudelse, 
han den Gang var Gjenstand for (se Digtene «En Løve» og 
«Honoraret»), men -- ganske naturlig -- udeblev Reaktionen ikke. Et 
Aaret efter (1840) udgivet Bind «Digte» fremkaldte en ganske vist 
ikke helt uberettiget, men dog temmelig ubillig Kritik, og i en 
psevdonym Piece (hvis Forfatter var Islænderen Grimur Thomsen) 
beskyldtes han endogsaa for at have plagieret ikke faa tyske Digte, 
en Beskyldning, der fremkaldte et Forsvar fra J. L. Heibergs Side. 
Samme Aar tiltraadte H. med offentlig Understøttelse en 2aarig 
Udenlandsrejse. Rejsens Hovedmaal var -- som næsten altid i 
hin Tid -- Italien, og efter et Ophold i München kom han til 
Rom, hvor han levede et nydelsesrigt Liv sammen med Thorvaldsen,
H. C. Andersen, Ludvig Bødtcher, Marstrand, Küchler o. m. a. 
Paa Ischia og paa Sicilien tilbragte han længere Tid -- det første 
Sted sammen med Bournonville --, og Hjemrejsen lagdes over 
Paris. Udbyttet af Rejsen foreligger i «Ude og hjemme» (1843), 
en Samling af Digte, Noveller og Skildringer, som for største Delen
ere skrevne under Opholdet paa Ischia. «Ude og hjemme» er et 
af H.s betydeligste Arbejder: en ualmindelig Modtagelighed for 
Rejselivets vexlende Indtryk, levende Sans for Sydens Natur, Kunst 
og Folkeliv, en sjælden svigtende Smag og stor formende Evne 
vise sig paa næsten hvert Blad, og Novellen «Rejsekammeraten»,
Digtet «Den døende Fægter» og Sangen «Du er rig, du er dejlig, 
o Syd» ere da ogsaa den Dag i Dag kjendte af alle. Minderne 
fra Udenlandsrejsen førte ham ogsaa ind paa den dramatiske 
Digtning: 1844 opførtes paa det kgl. Theater hans romantiske Skuespil 
«Gioachino», der behandlede Murats Liv, og den Succes, som dette
Stykke, baaret af et fortræffeligt Spil, havde, gjorde, at han 
fortsatte som Dramatiker med den hjemlige Vaudeville «William og 
Emma eller Vandkuren», der ligeledes opførtes paa det kgl. Theater 
(1846) og oplevede et stort Antal Forestillinger.

Ved Krigens Udbrud 1848 ansattes H. som Expeditionssekretær 
ved Generalkommandoen for det nørrejyske Armékorps, og til 
Revuen paa Lerbæk Mark 18. Sept. 1848 skrev han sin bekjendte 
Sang «Vel mødt igjen, Kong Frederik, ved Hæren». Som H. ved 
Frederik VI's Død havde været den, der smukkest og naturligst
greb Tidens Stemning og udtalte den, saaledes var det ogsaa ham, 
der i sit episke Digt «Den lille Hornblæser» (1849) og i den skjønne 
Mindesang «Slumrer sødt i Slesvigs Jord» gav Treaarskrigens 
nationale Løftelse og Begejstring det fyldigste poetiske Udtryk. I 
det hele har H. ofte forstaaet at lade sig inspirere af Øjeblikket, 
og skjønt han selv spøgende kalder Lejlighedsdigte for «Ulejlighedsdigte», 
har han ved Siden af meget ubetydeligt netop paa dette 
Omraade præsteret adskillige af sine ypperste Arbejder. Lige
til den seneste Tid vedblev han med sin Produktion; for det 
kgl. Theater har han skrevet Lystspillene «De har en Datter» 
(1868) og «A-ing-fo-hi» (1877), 1873 udgav han Digtcyklusen «Fra 
min Ungdom», hvor han i lette, skjæmtende Vers giver en Række 
ypperlig pointerede Tidsbilleder og Livserindringer, og af hans 
talrige Novelletter, der alle udmærke sig ved et mønsterværdigt Sprog, 
kan fremhæves den gratiøse «Fast Tro». Foruden de i det 
foregaaende omtalte enkelte Digte kunne som særlig bekjendte nævnes 
Romancerne «Bonden fra Lemvig», «Lodsen» og «Skildvagten», 
Sangen til Thorvaldsen: «Til Søs Normannen med det blanke 
Værge», «Ved Vintertid, naar Skoven staar» og det lyriske Digt 
«Naar mit Øje er lukt». Ogsaa som Oversætter -- bl. a. af 
mange Skuespil -- og som Udgiver har H. virket. En til Skolebrug 
meget benyttet «Poetisk Læsebog» skyldes ham, Maanedsskriftet 
«For Romantik og Historie» udgav han fra 1868-90, og 
efter at have redigeret «Berlingske Tidende»s Feuilleton blev han 
1859 i nogen Tid dette Blads Redaktør.

En stor Del af H.s Tid har været optagen af hans sceniske 
Virksomhed. Efter at han fra 1. Avg. 1863 havde været Direktør 
for Kasino, blev han 1864 Sceneinstruktør ved det kgl. Theater. 
Da Fru Heiberg i 1867 ansattes som Sceneinstruktrice, indskrænkedes
imidlertid hans Virksomhed til Iscenesættelsen af ældre, tidligere 
spillede Stykker, og 1868 fratraadte han helt, men allerede 1875 
overtog han atter Sceneinstruktionen, ved hvilken han virkede indtil 
sin Død. Hans Stilling ved det kgl. Theater har medført, at han 
oftere har maattet foretage mindre Rejser for at gjøre sig bekjendt 
med Iscenesættelsen i Udlandet, og uafhængig heraf har han paa 
sine ældre Dage besøgt fjærnere Lande som Rusland og Grækenland.

H. nød rig offentlig Anerkjendelse: han havde Digtergage, 
blev 1879 Kommandør af Danebrogsordenen og udnævntes paa sin 
80aarige Fødselsdag til Konferensraad. Han døde 2. Juni 1893.

Erslew, Forf. Lex. 
Dansk Pantheon. 
Overskou, Den danske Skueplads. 
Arentzen, Danske Digtere S. 199 ff. 
Winkel Horn, Den danske Lit. Hist. I, 380 ff. 
P.Hansen, Illustr, dansk Lit. Hist. II, 485 ff. 
Illustr. Tid. 11. juni 1893. 
Danmark f. 1894.

Sophus Bauditz.



Holst, Hans Peter, 1839-93, Præst, 
født i Saxkjøbing 22. Sept. 1839- hans Forældre vare Kjøbmand Ennius Catharus H. 
og Hansine Conradine Marie f. Kraglund. Han blev Student fra 
Nykjøbing Skole 1858 og theologisk Kandidat 1864. Nogle Aar 
var han Lærer i Kjøbenhavn; i 1868 blev han Kateket i Ærøskjøbing,
1876 Sognepræst i Seden og Aasum og 1881 i Førslev ved 
Fuglebjærg. Han døde 1. Febr. 1893. H. var en livlig og 
flersidig udrustet Mand, der var dygtig og nidkjær i sin præstelige 
Gjerning og ved Siden heraf jævnlig udtalte sig om Spørgsmaal 
fra Kirkens og Skolens Enemærker. I 1874 belyste han i det lille 
Skrift «Efter Døden» paa en klar og tiltalende Maade Troen paa 
det hinsidige; 1875 udkom «Præstesemiriarum og Universitetsdannelse»
og 1888 «Religionsundervisningens Stilling i vore Skoler»; 
1891 udgav han (anonymt) den varmtskrevne Piece: «Til min Søn, 
den unge Student». Desuden findes der i forskjellige Blade og 
Tidsskrifter talrige Indlæg fra hans Haand snart under Navn, snart 
under Mærket «p». Foruden en Del Artikler i «Fra Bethesda» 
skal her nævnes «Diakonissestiftelsen og Ægteskabet» («Dagbladet» 
1884) og hans Udtalelse om Undervisningen i Græsk («Berlingske 
Tid.» 1889). I «Indre Missionstidende» og «Nordslesvigsk Søndagsblad» 
findes der Prædikener fra hans Haand: til det sidstnævnte 
Blad har han tillige leveret adskillige Digte, af hvilke «Friheden -- 
den frie Tanke» (1883) turde være det betydeligste. Hans eget 
kirkelige Standpunkt fremlyser med Klarhed af den anskuelige 
Oversigt over «Kirkelige Forhold i Danmark i 1890», som findes i 
det svenske «Tidskrift for Teologi» (Lund 1891). -- H. var 2 
Gange gift: 1. (1869) med Caroline Emilie f. Andreasen (d. 1874),
Datter af Høker og Husejer i Kjøbenhavn Hans Peter A., 2. (1876) 
med Sophie Christine f. Binas (d. 1887), Datter af Skibsfører og 
Reder i Ærøskjøbing Hans Curt Gottlieb B.

Elvins, Danmarks Præstehist. 1869-84 S. 136.

V. Schousboe.



Holst, Jens Laurits Christian, 1828-67, Nationaløkonom. 
L. H. blev født 18. Avg. 1828 i Horsens, hvor hans Fader, Chr. 
H. (d. 1871), var Bogbinder. Efter at være blevet Student i 1846
studerede han først Filologi, men under Datidens politiske Røre 
vaktes hans Interesse for sociale og nationaløkonomiske Spørgsmaal, 
og han var en af de første, der underkastede sig den statsvidenskabelige
Examen (1852). Han indtraadte nu som Volontær i 
Kolonialkontoret, hvor han efter en Aarrækkes Forløb i 1863 fik 
kgl. Ansættelse. Han fortsatte efter endt Examen sine Studier og 
tilegnede sig efterhaanden en ikke ringe Kundskabsfylde i Historie
og Nationaløkonomi. Sin Pen brugte han i en betydelig Udstrækning 
i Journalistikkens Tjeneste, særlig som Medarbejder ved 
«Dagbladet», ligesom han skrev Artikler til forskjellige Tidsskrifter, 
saaledes i 1861 en Skildring af Forholdene i Kjøbenhavn og 
Kjøbstæderne i Tiden omkring 1760 i «Dansk Maanedsskrift», hvilken 
han Aaret efter udgav i udvidet Skikkelse som selvstændigt Skrift 
(«Kjøbenhavn og Kongerigets Kjøbstæder for omtrent hundrede Aar 
siden»). I 1862 blev han Redaktør af den nyoprettede 
Frihandelsforenings Tidsskrift. I dette Tidsskrift, der bragte adskillige 
Oversættelser af fremmede Forfatteres Arbejder, som Mac Culloch,
Michel Chevalier og navnlig Bastiat, leverede H. flere selvstændige 
Artikler, men det lykkedes ham næppe at skaffe Tidsskriftet synderlig 
Indflydelse, og under de politiske Forhold efter Krigen svandt 
Interessen for Frihandelsspørgsmaalet ind, saa at Tidsskriftet i 1866 
ophørte at udkomme.

Ved Benzon-Buchwalds Afgang fra Universitetet meldte han 
sig til Konkurrencen og sejrede i denne, saa at han 23. Jan. 1864 
udnævntes til extraordinær Docent i Statsøkonomi og 31. Dec. s. A. 
til Professor. Konkurrenceafhandlingen udkom under Titelen: «Om 
Associationens Betydning for den økonomiske Udvikling» (1863). 
Det var et Arbejde, der, uden at gaa synderlig i Dybden, vidnede 
om en Del Læsning; han gav deri en kort Udsigt over de kooperative 
Foreningers Virksomhed, særlig i England, over Kreditforeningers 
og Aktieselskabers Udvikling o. s. fr. I øvrigt naaede han ikke at 
offentliggjøre noget større Arbejde under sin Virksomhed som
Professor; allerede efter 3 Aars Forløb blev han bortrevet af Tyfus 
(12. Febr. 1867). -- Han ægtede 19. April 1855 Thora Caroline 
Emilie Brendstrup (f. 30. Juli 1827 d. 21. Febr. 1890), Datter af
Prokurator B. i Aarhus.

Dagbladet 13. Febr. 1863.

H. Westergaard.



Holst, Jens Palle Christian, 1795-1886, Godsejer og Politiker, 
født 26. Juni 1795 nær ved Skanderborg, Søn af daværende 
Prokurator, senere Herredsfoged, Christian Gerh. Marcus Christopher 
H. (f. 1767 d. 1822) og Henrikke G. Cæcilie f. Gram (f. 1772 d. 1815), 
tog 1816 dansk-juridisk Examen og blev s. A. Prøveprokurator i 
Bjerre Herred. 1820-23 var H. konstit. Herredsfoged i Vor og 
Nim Herreder og 1820-57 Prokurator i Horsens. 1829 kjøbte han
Nedenskov og Vilholt Fæstegods og dannede sig heraf en større 
Gaard samt byggede 1846 Rodvigsballe. H. var Stænderdeputeret 
i Viborg i Samlingerne 1844-48 og foreslog her Konsumtionens 
Ophævelse, søgte derimod 1848 forgjæves Valg til den grundlovgivende
Rigsforsamling, men var Landstingsmand 1850-55. Han 
tog her flere Gange Ordet for Fæstes Overgang til Selveje, dog 
kun ad frivillig Vej, men stemte 1854 imod Mistillidsadressen, altsaa 
for Ministeriet Orsted, og blev derfor ikke gjenvalgt 1855. I 
Aarene 1861-82 var H. Medlem af Borgerrepræsentationen 
(Byraadet) i Horsens og i de første 7 Aar Formand, ligesom han 
senere altid førte Forsædet, naar Borgmester Jessen var fraværende 
ved Rigsdagen. Særlig virkede han for Bygning af Broen over 
Stensballe Sund. H., som 1828 var bleven Overkrigskommissær og 
1854 Justitsraad, blev 1867 Etatsraad. Døde 22. Juli 1886. -- H. 
ægtede 1829 Enkefru Øllegaard v. Bauditz, f. Svitzer (f. 1790 d. 1874). 

Barfod, Dansk Rigsdagskal. S. 138. 
Horsens Avis 22. Juli 1886.

Emil Elberling.



Holst, Jørgen Jørgensen, --1663, Boghandler,
vistnok tysk af Fødsel, nævnes 1630 som Bogfører i Kjøbenhavn. 1635-58 
havde han Boglade i et Kapel i Frue Kirke. 1642 blev han 
Universitetets Bogbinder og var tillige dets Boghandler. I sine 
Velmagtsdage var han en virksom Mand; især havde han kastet sig 
over Udgivelsen af Forordninger og Lovbøger og havde i 
Christian IV's Tid Leverance af Bøger til Regeringskontorer og 
Børnehuset. Af historiske Beretninger om Samtidens Begivenheder var 
han ivrig Udgiver. Han har forfattet eller ladet udarbejde den 
tyske Beskrivelse, «Triumphus nuptialis Danicus» (1635, 1648), af den 
udvalgte Prins Christian V's Bryllupsfest og denne Bogs danske 
Udgave, «Regiæ nuptiæ» (1637). Udgivelse af Nyhedsblade bragte
ham 1644 tillige med Boghandleren Joachim Moltke og Bogtrykkeren 
Melchior Martzan for Konsistoriums Skranker. Der ankedes over, 
at Professorerne hørte ilde for det meget urimelige og løgnagtige 
nyt, som blev trykt. Sagen endte med, at Nyhedsbladene sattes
under Censur af Konsistoriums Sekretær. H. var en Tid en ret 
formuende Mand, men de ulykkelige Tidsforhold i Krigsaarene 
ruinerede ham. Fra 1659 gik Resterne af hans Formue tabt under 
en Række af Processer. Til Næringssorgerne kom Sygdom, indtil 
Døden udløste ham 18. Dec. 1663. Han var gift 1. med Else 
Lerche (d. 1654), 2. med Sidsel Andersdatter (d. 1673). 

Skand. Lit. Selsk. Skrifter 1805, I, 232 ff. 
Nyrop, Den danske Boghandels Hist. I, 183 ff. 
Stolpe, Dagspressen i Danm. I, 128 ff. 137 f. 169 ff. 

P. Stolpe.



Holst, Louise Sophie Juliane, 1840-83, Skuespillerinde. 
I det 18. Aarhundredes Slutning emigrerede en Franskmand Carpentier fra 
en Landsby i Omegnen af Lyon og bosatte sig i Danmark. Hans 
Søn Jean Edouard C. (f. i Kjøbenhavn 1803, d. 1849) blev Lakaj 
hos Prinsesse Juliane af Hessen-Philippsthal og ægtede en 
Garverdatter fra Aalborg, Charlotte Christine Schubarth (f. 1805 d. 1865). 
Deres yngste Datter, Louise C., født i Kjøbenhavn 10. Okt. 1840, 
ytrede i en tidlig Alder Tilbøjelighed for Scenen og optraadte første 
Gang paa Aarhus Theater under Direktør Miller i Vinteren 1856-57. 
Kammerraad H. W. Lange, der havde hørt om den Lykke, den 
unge Pige gjorde i Provinserne, knyttede hende strax til Folketheatret 
fra Aabningsdagen i Efteraaret 1857, og ved dette Theater 
vedblev hun da uafbrudt at virke til sin Død, 18. Avg. 1883. Hun, 
der 27. Nov. 1861 blev gift med den ovfr. nævnte Oberstlieutenant 
(da Sekondlieutenant) Ch. Fr. Holst, var i Besiddelse af mange 
fortræffelige Egenskaber, som blot ventede paa at udvikles rigtig 
for at blive til stor Nytte paa Scenen. Med et sjælden smukt 
Udvortes forbandt hun megen Intelligens, stor Flid og et velklingende
Organ, og da der tidlig lagdes Beslag paa hendes Kræfter, 
arbejdede hun sig langsomt, men sikkert frem, saa at hun efter 
nogle Aars Forløb var en af Folketheatrets bedste og paalideligste 
Støtter. Efter at være begyndt med de mindre Elskerinderoller 
gled hun efterhaanden fra Vaudevillen og Sangspillet over i det 
højere Lystspil og Dramet og fejrede navnlig i de moderne franske 
Skuespil af Forfattere som Dumas fils og Sardou nogle af sine 
smukkeste Triumfer, i det hun her forstod at høste god Nytte af 
F. L. Høedts omsigtsfulde Instruktion. Det var dog ikke alene 
paa disse Felter, hun forstod at gjøre sig gjældende, hun viste 
ogsaa ved adskillige Lejligheder, at hun sad inde med en ikke 
ubetydelig komisk Aare. Det var derfor et betydeligt Tab, 
Folketheatret led, da hun efter ikkun kort Tids Sygdom bortreves af 
Døden, og hendes Plads er ikke senere blevet udfyldt ved dette 
Theater, hvis Historie for de første 25 Aars Vedkommende tillige 
er hendes.

Edgar Collin.



Holst, Niels Henrik, 1828-89, Ingeniør, 
der er født 20. Sept. 1828, er udgaaet fra et jævnt, borgerligt Hus i Kjøbenhavn, hvor Faderen, Carl Peter Vilhelm Bryde H., var Farver. Moderen var 
Ane Malene f. Hansen. Efter at have gjennemgaaet en Del af 
den militære Højskole gjorde han Tjeneste som Lieutenant, først 
ved Artilleriet, derpaa ved Ingeniørkorpset. i Krigen 1848-50 og 
gjennemgik derefter ældste Afdeling af Højskolen. Han blev 1853 
Premierlieutenant i Ingeniørkorpset og var 1855-60 ansat ved 
Vejtjenesten. Samtidig deltog han i Kontrollen med Anlægget af 
Jærnbanestrækningen fra Roskilde til Korsør og senere i 
Projekteringen af de første jysk-fynske Baner. Disse bleve som bekjendt 
udførte af engelske Ingeniører, og H. førte i
forskjellige Stillinger Kontrol med Udførelsen af
dem. Man dristede sig den Gang ikke til at lade Staten
overtage disse Baners Drift, men bortforpagtede
denne til Banens Anlægsentreprenører. H., der
1857 avancerede til Kapitajn, men 1865 udtraadte
af Krigstjenesten, førte paa Statens Vegne Tilsyn
med Driften, og da det 1867 blev bestemt, at Staten
selv skulde overtage Driften, blev H. udnævnt til
Direktør for de jysk-fynske Baner,
en Stilling, hvortil han under sin tidligere
Virksomhed havde forberedt sig ved indgaaende
Studier af alle Grene af Jærnbaneforvaltningen. Da
den engelske Bestyrelse af Banerne ikke var populær
hos Befolkningen, hilsedes hans Embedstiltrædelse
med store Forventninger. Med sin livlige, begavede
og vidtskuende Aand lykkedes det ham ogsaa
at løse den vanskelige Opgave at omorganisere
disse Baners Bestyrelse saaledes, at han derfor
vandt Anerkjendelse til alle Sider. Af væsentlig
Betydning var i saa Henseende for ham det Medhold,
han hos Regering og Rigsdag fik for sit Grundsyn paa
Banernes Administration, at det ikke kom an paa at
tilvejeskaffe et stort direkte Udbytte, men meget
mere paa gjennem Fartplaner, Tariffer m. m. at
fremme Produktion og Omsætning og derigjennem
skabe indirekte Gavn for Landet. 1880 bleve ogsaa
de sjællandske Baner overtagne af Staten, og 5 Aar
senere blev Bestyrelsen af dem henlagt under H.,
der saaledes blev Generaldirektør for samtlige
danske Statsbaner. De forskjellige Systemer, der i
mange Punkter vare fulgte i Sjælland og Jylland-Fyn
ved Banernes Bestyrelse, skulde nu sammenarbejdes,
saaledes at der blev Enhed i Administrationen, nye
Planer til Udvidelsen af Trafikken og Baneanlæggene
drøftes og bringes til Udførelse og mange personelle
Forhold ordnes. I de 4 Aar, hvori det blev
H. forundt at virke for Løsningen af disse Opgaver,
udfoldede han ved den betydelige Flid, Dygtighed
og Arbejdskraft, hvoraf han var i Besiddelse, et
betydeligt organisatorisk Arbejde ved Ordningen af
Centraladministrationen, der efter senere Tiders
Anskuelse vel blev noget for meget centraliseret, og
med Forberedelsen af betydelige Fremtidsarbejder,
hvoraf særlig skal nævnes Planerne til Omordningen
af Banegaardsforholdene ved Kjøbenhavn, et Arbejde,
som han omfattede med den varmeste Interesse.

3. Dec. 1853 ægtede han Petra Ludvigsen
(f. 1. Avg. 1831), Datter af Kommitteret ved den
kjøbenhavnske Søassuranceforening Th. E. L. 1867
udnævntes H. til Etatsraad, 1869 til Kommandør
af Danebrog (2. Grad, 1871 1. Grad). Knap 61 Aar gammel endtes 
pludselig 1. Sept. 1889 hans virksomme Liv, der har haft den største 
Betydning for Udviklingen af de danske Jærnbaneforhold.

Illustr. Tid. XXX, Nr. 50.
Nutiden XIII, Nr. 36.
Tychsen, Fortifikations-Etaterne og Ingenieurkorpset 1684-1893 S. 95.                                

Chr. Ambt.



Holst, Paul Christian, 1776-1863, norsk Statsmand,
født paa Røken Præstegaard 21. Jan. 1776. Farfaderen og Faderen, 
Christian H. (f. 1743 d. 1824, gift 1. med Marthe f. Grønbech 
(d. 1786), vare efter hinanden Præster i Røken i 98 Aar. H. blev 
1792 Student og vendte derefter tilbage til Norge. I 1794 paabegyndte
han i Kjøbenhavn det theologiske Studium, men opgav dette og 
tog 1798 latinsk-juridisk Embedsexamen, hvorpaa han blev ansat i 
Rentekammeret (1800 Kopist, 1806 Rente skriver). 1806 udnævntes 
han til Slotsfoged paa Akershus Slot og Foged over Aker og Folio. 
I 1814 deltog H., som da var konstit. Amtmand for Akershus Amt, 
i Mødet paa Ejdsvold Værk 16. Febr., og 23. Avg. blev han, efter 
Statsraad Haxthausens Afrejse fra Hovedstaden, konstitueret som 
Kommitteret for Finansdepartementet. Paa det første overordentlige
Storting 1814 mødte han som i. Repræsentant for Akershus Amt 
og blev 28. Nov. udnævnt til Statssekretær. I 1817 sendtes H. som 
norsk Kommissær  til Kjøbenhavn for at fortsætte de allerede i 1815
optagne Underhandlinger om Delingen af det tidligere dansk-norske 
Monarkis Statsgjæld. Der var her stillet H. en meget vanskelig 
Opgave. Norge befandt sig i en aldeles blottet Forfatning og 
savnede i de første Aar efter 1814 ofte Midlerne til at tilfredsstille
de nødvendigste Krav. En Underhandling, der, hvis det skulde 
gaa efter Retfærdighed, vilde belaste Rigets Finanser med mange 
Millioner, kunde ikke blive populær, og den, som ledede denne, 
maatte være paa det rene med, at han selv kunde blive et Offer 
for den herskende Stemning. Samtidig med Underhandlingerne i
Kjøbenhavn var Opgjøret Gjenstand for Forhandlinger med 
Stormagterne. H. s Opgave blev nærmest at trække Sagen i Langdrag 
og ad den Vej opnaa de størst mulige Fordele. «Om dette fra et 
strængt moralsk Standpunkt var forsvarligt, vil jeg» -- saa lyde 
hans egne Ord derom -- «ikke indlade mig paa at undersøge; 
men «Politikken har med Moralen intet at bestille», sagde en Gang 
en af Sveriges udmærkede Statsmænd til mig, og dette Princip vil 
vel under enhver Regering og til enhver Tid fremdeles som hidtil 
blive fulgt. Saa meget er vist, at Norge ved denne Temporiseren 
vandt store For dele.» Hvad der var afgjørende for det endelige 
Udfald af denne indviklede Sag, var Carl Johans direkte Forhandlinger 
med Lord Castlereagh. Underhandlingerne henlagdes til sidst 
til Stockholm, hvor den endelige Konvention blev undertegnet 
1. Sept. 1819. Norges Andel blev derved fastsat til 3 Mill. Sp. Dir. 
Bagefter afsluttede H. i Kjøbenhavn med de danske Kommissærer 
den specielle Opgjørelsesakt af 20. April 1820. I Febr. 1821 blev
det overdraget H. at forhandle med den engelske Agent F. G. 
Denowan, der optraadte som Agent for nogle engelske Kjøbmænd, 
der paastode at være blevne skadelidende ved det norske Toldvæsens 
Indskriden mod dem paa Bodø. Opgjøret af denne saakaldte 
«Bodøsag» blev meget ydmygende for Norge. Men den 
Uvilje, som derover rejste sig, kom ikke til at ramme H. 9. Juli 
1822 blev han udnævnt til Statsraad og blev kort efter paa ny 
sendt til Kjøbenhavn, hvor han 8. Nov. 1822 afsluttede en Konvention 
med Danmark, ved hvilken Norge afløste de resterende Afdrag 
af sin Andel af den fælles Statsgjæld med en mindre Sum, der 
betaltes én Gang for alle.

Som Medlem af den norske Regering bestyrede H. dels 
Justitsdepartementet (1825-37 med nogle Afbrydelser), dels 
Kirkedepartementet (1837-48) og forblev i denne Stilling indtil 1848, da hans 
længe forberedte Afskedsansøgning blev modtagen af Oscar I. Han 
levede derefter som Privatmand i Christiania indtil sin Død, der 
indtraf 8. Avg. 1863. -- 26. April 1804 ægtede H. Bodil Cecilia 
Klinck (døbt 15. Maj 1781 d. 4. April 1856). 

P. C. Holsts Efterladte Optegnelser om sit Liv og sin Samtid, Chra. 1876.

Yngvar Nielsen.



Holst, Peder, 1776-1832, Præst, 
Søn af ovfr. nævnte Sognepræst i Kjøbenhavn Chr. H., er født i Roskilde 10. Febr. 
1776, deponerede som Privatist 1793 og tog theologisk Attestats 
1797. Han blev Kateket ved Frue Kirke i Kjøbenhavn 1798, 
Sognepræst ved St. Mortens Kirke i Næstved 1807, forflyttedes til 
Hvedstrup og Flyng i Sømme Herred 1823 og til Kalundborg 1828 
og blev Provst for Arts og Løve Herreder 1832. 24. Avg. s. A. 
døde han ugift. -- Han har skrevet en stor Mængde mindre 
Bøger og Afhandlinger, især af pædagogisk Indhold, samt Prædikener 
og Taler. I Aaret 1806 advarede han mod den Ensidighed, hvormed 
Undervisningens Betydning fremhævedes paa Prædikenens 
Bekostning. Begge, siger han, ere lige nødvendige, Prædikenen 
skal fuldende, hvad Katekisationen har begyndt. J. Møller kalder 
ham en af Almueskolevæsenets Theori og Praxis fortjent Mand.

Erslew, Forf.  Lex.

L. Koch.



Holst, Peter Nicolai, 1699-1774, Præst, 
er født i Kjøbenhavn 21. Jan. 1699, Søn af Grynmaaler paa Proviantgaarden Hans 
Pedersen H. og Anna Cathrine Sylvers, der blev anden Gang gift 
med Professor Hans Gram (VI, 167). H. deponerede 1717 fra 
Frederiksborg Skole; han ejede nogle Midler efter Faderen, og da
han havde Ophold hos Stiffaderen, vare hans Kaar bedre end de 
fleste Studenters den Gang. Men i det mindste senere paastod 
han, at hans Sind allerede fra Ungdommen af havde været trykket 
af Mismod og Samvittighedsskrupler. Han underkastede sig 
theologisk Attestats 1723, og efter at han nogen Tid havde «opvartet 
Aftensangen» for Præsten ved Vartov, O. Hersleb, samt prædiket 
andre Steder, ogsaa i Frue Kirke, blev han 1730 ved Stiffaderens 
Hjælp Kapellan ved Trinitatis Kirke i Kjøbenhavn. Baade Biskop 
Hersleb og Stiftsprovst Reenberg anbefalede ham den Gang paa 
en Maade, der noksom viser, at de ansaa ham for en ualmindelig 
lovende ung Mand; de rose baade hans Lærdom, hans opbyggelige 
Levned og hans Veltalenhed.

Men Aaret efter, at H. var bleven Præst, kom Grev Zinsendorf 
til Kjøbenhavn i Anledning af Christian VI's Kroning, og 
hans Ophold her gav Anledning til et heftigt Udbrud af pietistisk-herrnhutisk
Bevægelse i de følgende Aar. Mellem de Præster, der 
bleve revne stærkest med af denne, var H. Han skal have deltaget 
i de Forsamlinger, Waisenhusets Præst, Ewald, holdt i sin 
Svigermoders Hus; men det var ikke Spørgsmaalet om Forsamlingernes 
Berettigelse, der blev Midtpunktet i Bevægelsen, men derimod 
Skriftemaalet, som i de herrnhutisksindede Præsters Øjne var en
Vederstyggelighed, fordi Præsten her ingen Sikkerhed havde for, 
at han ikke tilsagde ubodfærdige Syndernes Forladelse. H. 
prædikede derimod i de stærkeste Udtryk og erklærede sig rede til at 
gaa ud af Sodoma, om ikke andet kunde være. Herved fortørnede 
han Gram, der ikke vilde se ham mere, hvad der sikkert har været
ham en Sorg; thi han nærede en sønlig Kjærlighed til ham. Paa 
hans Ansøgning tillod dog Kongen, at der maatte ansættes en 
Kapellan hos ham, til hvem han maatte afstaa sin halve Løn, for 
at han skulde sidde i Skriftestolen for ham. Kongen havde vistnok
Ret, naar han i Reskriptet herom siger, at den arme Mand pines 
af Samvittighedsskrupler; men har han troet, at den Haand, der 
blev rakt ham, vilde hjælpe ham over disse, har han taget meget 
fejl. Den stærke Bevægelse i ham selv saa vel som hos hans
Omgivelser havde revet ham næsten viljeløst med sig, og 
uvilkaarlig dreves han videre og videre ud i sekteriske Meninger, der 
toge ethvert objektivt Grundlag bort under ham. Han afholdt sig 
selv fra den hellige Nadvere og prædikede med glødende Iver mod
Statskirken og dens Sakramentforvaltning. Der blev da i Efteraaret 
1734 nedsat en Provsteret over ham, og han kunde saa 
meget mindre undgaa at blive dømt, som der faa Maaneder i 
Forvejen var bleven udstedt et Reskript, der havde forbudt Præsterne 
at prædike mod deres Modstandere. Retten synes ikke at have 
været tilbøjelig til at gaa strængt til Værks; den nøjedes med at 
erklære H. for skyldig, og det var først, da Kongen forlangte, at 
der skulde afsiges en ordentlig Dom, han kjendtes uværdig til
at bære Præstekjole og dømtes til «at overleveres til verdslig Øvrigheds 
Ret imod ham». Kongen stadfæstede 3. Febr. 1735 Dommen, dog 
vilde han ikke vide af, at der skulde anlægges offentlig Sag mod H., 
men denne udvistes af Landet. Han rejste da til Tyskland, hvor 
han opholdt sig paa adskillige af de Steder, hvor de tyske 
Separatister havde Tilhold, især i Büdingen ved Frankfurt a. M.

Den glødende Iver, der havde fyldt ham i de Aar, han var 
Præst her hjemme, afkøledes hurtig, og i de faa Breve fra hans 
Ophold i Tyskland, der ere bevarede, udtaler han sig med 
anerkjendelsesværdig Sindighed om sin Færd i Kjøbenhavn, f. Ex. 
naar han 1740 skriver: «Gud var ogsaa til Dels med os, men 
Opvækkelsen kom i et vrangt Spor ... Vi stred vel for Guds Hus, 
men ikke altid med Forstand.» Da Gram døde 1748, indgav han 
Ansøgning om at maatte opholde sig et Par Maaneder i Kjøbenhavn, 
da der var tilfaldet ham nogen Arv efter Stiffaderen. Men 
da vare Forholdene her forandrede, Opvækkelsens Strøm var 
udløbet, og Kancelliet svarede, at han maatte blive her baade et Par 
Maaneder og mere, naar han vilde holde sig rolig. Han bosatte 
sig da i Ribe, hvor han levede af at holde Skole og døde i en 
høj Alder 11. Sept. 1774. Hans Efterladenskab, som han 
testamenterede Ribe Bys Fattigkasse, udgjorde 126 Rdl.

H.s Skæbne er i det smaa et Afbillede af hele den stærke 
herrnhutiske Bevægelse. Ligesom denne hurtig udløb i Kjøbenhavn, 
saaledes var det kun kort, han selv var opfyldt af de Tanker, der 
skulde forstyrre hans udvortes Lykke. Der er hos ham lidet 
ejendommeligt og originalt; han har kun behandlet de
Spørgsmaal, som alle hans Meningsfæller den Gang
behandlede, og han har intet nyt sagt om dem; det
er kun lidet træffende, naar hans Biograf har kaldt
ham «det 18. Aarhundredes Søren Kierkegaard». Han
var ikke nogen ensom Mand, men tvært imod en af
Flokken. Det er dog ikke blot hans tunge Skæbne, der
giver hans Liv Interesse, men den Sandhedskjærlighed
og redebonne Opofrelse, han har lagt for Dagen;
gjennem hans Udtalelser baade i Opvækkelsestiden og
siden gaar der en Strøm af Ydmyghed og Hengivenhed i
Guds Vilje mod ham, som vi tør haabe har beredt ham en
nøjsom og tilfreds Alderdom i hans smaa Kaar i Ribe. --
Han synes ikke at have været gift, uagtet han 1732
taler om «de 7 Munde, Vorherre giver Mad ved mig».

Theodorus, P. N. Holst, det 18. Aarhundredes S. Kierkegaard, 1884.

L. Koch.



Holst, Wilhelm Conrad, 1807--98, Skuespiller, Forfatter. 
Han fødtes i Kjøbenhavn 2. Jan. 1807 som
Søn af Skipper Fritz H. og Charlotta f. Nielsen, blev
først sat i Dr. Dampes Drengeinstitut, tog derpaa
med en af sine Lærere til Agersø for af ham, der var
bleven Præst her, at forberedes til Studenterexamen,
men fattede her en saadan Kjærlighed til Havet, at
han for enhver Pris vilde være Sømand. Man føjede
ham, han gjorde sin første Rejse med en Tremaster til
Danzig, tog saa hjem til Agersø for at konfirmeres og
drog da atter ud paa Havet, som han pløjede fra sit
14. til sit 21. Aar. Efter en Rejse til Kina tog han
Styrmandsexamen i Kjøbenhavn og vilde atter søge Hyre,
da et Tilfælde gjorde Ende paa hans Sømandsliv. Da
han en Dag bragte et Brev fra Regissør Liebe paa
Theatret, hørte han ved sin Bortgang den ene Direktør,
Etatsraad Collin, sige: «Den Fyr kunde vi have Brug
for». H. fik at vide, at disse Ord sigtede til, at
han havde et Ydre som en Theaterelsker, og saa fik
han Lyst til at prøve sin Lykke som Skuespiller. Han
satte atter trods nogen Modstand sin Vilje igjennem,
blev af Dr. Ryge instrueret lidt til de 3 Debutroller
og optraadte saa første Gang 14. Nov. 1828 som Don
Alonzo i «Preciosa». Hans kjække Holdning, elegante
Figur og smukke Ansigt havde trofaste allierede i et
tydeligt, klangfuldt Organ, i en Frejdighed, Varme
og Ildfuldhed, der syntes at trodse og besejre alle
Hindringer. Her havde det kgl. Theater endelig fundet
den romantiske Elsker, hvortil det den Gang trængte,
og der blev snart Brug for den 
unge Mand. I sin anden Debutrolle -- Grønberg i «Hvilken 
af dem er Bruden?» -- gjorde han endnu større Lykke end i den 
første, og hans naturlige Livlighed og utvungne Fremtræden vandt 
ham alles Hjærter. 1830 blev han kgl. Skuespiller. Det var en 
rig Virksomhed, der nu aabnede sig for ham, og at han i 
Trediverne og Fyrrerne, hvor den danske Skuespilkunst stod saa højt 
som maaske aldrig før eller senere, kunde hævde sin Plads 
jævnsides Scenens ypperste Koryfæer, er et talende Bevis for, hvor 
meget han evnede. Over alt, hvad han spillede, var der et eget 
Skjær af Romantik, ligesom et Pust af den friske Havbrise og af 
den Naturlighed, som Livet paa Bølgerne fører med sig. I de 10 
første Aar ved Theatret udførte han ikke mindre end 172 Roller, 
af hvilke mange vare store og betydningsfulde. Saaledes betroede 
man ham allerede i 1830 Albert Ebbesen i «Elverhøj», en Rolle, 
han først i sine senere Aar ombyttede med Kongens, Aaret efter 
var han selvskreven til at spille «Don Carlos» og stod her værdig 
ved Siden af Ryge som Philip, Mad. Wexschall som Dronningen, 
Nielsen som Posa og Fru Heiberg som Eboli. I 1832 gjorde han 
sig bemærket ved sit fortræffelige Spil som Olaf Tryggvason i 
«Hakon Jarl», som Oluf bidrog han væsentlig til den Lykke, 
«Dronning Margareta» gjorde, og som Nicolai Reiersen i 
«Sparekassen» staar han uovertruffen ved den Djærvhed og Ærlighed, 
hvormed han fremstillede den hjemkomne Sømand. Hans Roller 
naa langt over 400 i Tallet; foruden de allerede nævnte her nogle 
af de vigtigste: 1830 Brienne i «Amors Genistreger», 1831 Landsvig 
i «Gulddaasen», Grev Otto i «Erik og Abel», 1834 Grev Lucian i 
«Kjærlighed ved Hoffet», 1835 Malcolm i «Macbeth», Faulkland i 
«Østergade og Vestergade», 1836 Ferdinand i «Kabale og Kjærlighed», 
Don Juan i «Don Juan af Østerrig», Mortimer i «Maria 
Stuart»; 1837 Stig Hvide i «Svend Dyrings Hus», 1838 Ruy Gomez 
i «Man kan, hvad man vil», «Kean», 1839 «Aladdin», 1840 Horatio 
i «Mulatten», 1842 Walter i «Dina», 1843 Antonio Allegri i 
«Correggio», Ingomar i «Ørkenens Søn», Lauge Gudmundsen i «Erik 
og Abel», 1844 Henrik i «Alferne», 1845 «Pottemager Walter», 
«Clavigo», 1846 «Don Cæsar de Bazan», Grev Almaviva i «Figaros 
Giftermaal», Hakon Herdebred i «Axel og Valborg», Hagbarth i 
«Hagbarth og Signe», «Amleth», Charles i «Bagtalelsens Skole», 
1847 Stig Andersen i «Erik VII», 1851 Kent i «Kong Lear», Harald 
Haarderaade i «Væringerne i Miklagard», Frants I i «Dronning 
Marguerites Noveller», Jens Driversen i «Avdiensen», 1853 Angantyr 

i «Stærkodder», 1854 Ulfeldt i «Dina», 1855 Christian II i «Dyveke», 
1857 Henrik Rosensparre i «Kongens Yndling», 1858 Don Juan 
i Molières «Don Juan», Giulio Romano i «Correggio», 1861 Hamund 
i «Hagbarth og Signe», 1864 Broder Arsena i «Don Juan af Østerrig», 
Svend Dyring i «Svend Dyrings Hus», 1865 «Hakon Jarl», 
1866 Birger Jarl i «Brylluppet paa Ulfsbjærg». Af det her anførte 
fremgaar det, hvorledes H. med Aarene opgav Elskerrollerne for 
at gaa over i Karakterfaget og det ældre Fag, og mange af hans 
allerbedste Præstationer faldt da ogsaa ind under dette Omraade. 
Han fungerede som Instruktør ved Theatret i Sæsonen 1863-64 og 
beholdt Titelen fra den Tid. Som Skuespiller optraadte han sidste 
Gang 31. Maj 1872 som Baron Nilus i «Jeppe paa Bjærget».

Det er dog ikke blot som Skuespiller, H. har vundet sig et 
Navn. Da den 1. slesvigske Krig udbrød, fik han Permission fra 
Theatret, kommanderede i 1848 som Maanedslieutenant i Marinen 
en Kanonbaad, deltog som en Slags frivillig Adjudant 1850 i Slaget 
ved Isted og udgav senere sine Erindringer om Danmarks 3 
Hædersaar i det livlige Skrift «Felttogene 1848, 1849 og 1850» 
(1851-52; overs. paa Svensk). Ogsaa som dramatisk Forfatter har 
han virket, og hans Skuespil «Majgildet» (1832), «Slaget i Kjøge 
Bugt» (1834), «Borgfogdens Bryllup» (1835), «Smedden i Neumark» 
(1836), «Prinsen og hans Lærer» (1843) og «Jeg skal giftes» (1847) 
ere opførte paa det kgl. Theater. Han var tillige i mange Aar 
Formand for Selskabet «De danske Vaabenbrødre» og har af sine 
Fæller ved Theatret været hædret med forskjellige Tillidshverv. -- 
15. April 1834 ægtede han ovfr. nævnte Skuespillerinde Elisabeth 
Frederikke Margrethe Heger. H. døde 4. Marts 1898.

Erslew, Forf. Lex.
Illustr. Tid. XIII, 313.

Edgar Collin.



Møller-Holst, Erhard, 1825-89, Landøkonom, 
er født 22. Juli 1825 i Nyborg. Forældrene vare Adjunkt (senere Sognepræst) 
Christen M.-H. og Elise Marie f. Borch. M.-H. blev Student 1843 
og valgte Theologien til Studium, men en Række Sygdomsaar før 
og efter Examen artium tvang ham til at opgive Universitetsstudiet. 
Han kastede sig da over Landøkonomien, tog Landmaalerexamen 
1850 og foretog i Aarene 1851-52 og 1853-54 landøkonomiske 
Studierejser til Tyskland, Belgien og Norditalien, til Storbritannien, 
Frankrig, Belgien og Holland. Han satte sig paa disse Rejser 
særlig ind i Dræning og Engvanding, og de grundige Kundskaber, 

han erhvervede sig heri, bleve efter hans Hjemkomst udnyttede i 
en 20aarig praktisk Virksomhed og nedlagte i hans «Vejledning i 
Dræning» (1857) og «Vejledning i Rørlægning» (1871). -- 1. Okt. 
1855 begyndte M.-H., navnlig ved Tesdorpfs Initiativ og med 
Understøttelse af det Classenske Fideikommis, Udgivelsen af vort ældste 
og største landøkonomiske Ugeblad: «Ugeskrift for Landmænd»;
han var Eneredaktør til 1866, redigerede det derefter sammen med 
J. V. T. Hertel (s. VII, 405), men fratraadte Redaktionen 1. Jan. 
1874. Medens Ugeskriftet navnlig var beregnet paa det større
Landbrug, var den af de samme 2 Mænd i Aarene 1866-74 
udgivne «Dansk Landbotidende» skreven for de mindre Landbrugere. 
Foruden de originale Afhandlinger, som M.-H. skrev til de 2 
Tidsskrifter, oversatte han i disse Aar gode Landbrugsskrifter af J. Kühn,
Vincent, Lavergne o. fl., men næst Ugeskriftets Oprettelse er hans 
litterære Hovedbedrift dog den «Landbrugsordbog for den praktiske 
Landmand», der under hans Redaktion udkom i 6 Bind (1876-83). 
Ved dette efter vore Forhold stort anlagte Lexikon har M.-H. 
knyttet sit Navn til et Værk, som ikke blot har været til Nytte for 
mangfoldige, der theoretisk eller praktisk arbejde i Landbruget, 
men som i Fremtiden vil blive et Kildeskrift af stor Betydning til 
Forstaaelsen af vort Landbrugs Standpunkt op til Firserne. Thi 
det er hans Fortjeneste, at han ikke nøjedes med at oversætte eller 
bearbejde en eller anden fremmed Landbrugsencyklopædi, men at
han skabte et originalt Lexikon, skrevet af danske Videnskabsmænd 
og Praktikere. Selv leverede han en Række Fagartikler, en 
systematisk Fremstilling af Byg, Havre og Hvede m. m. til Ordbogen. 

M.-H.s levende Interesse for Plantekultur gav sig et praktisk 
Udslag i hans 1. Jan. 1871 stiftede «Dansk Frøkontrol», den anden 
i Frøkontrolstationernes Række, stiftet et godt Aar efter, at 
Professor Nobbe havde oprettet den første i Sachsen. Maalet, der 
tilsigtedes, var at bringe sunde og rationelle Principper ind i
Frøhandelen, og at «Dansk Frøkontrol» i væsentlig Grad bidrog hertil, 
fik sit officielle Stempel ved det Tilskud, der siden 1883-84 ydedes 
den paa de aarlige Finanslove. Fra M.-H. udgik ogsaa Tanken 
til «Forening til Kulturplanternes Forbedring», stiftet 1876, i hvis 
Arbejder han tog virksom Del, i flere Aar som Sekretær. Hans 
Initiativ skyldes det ogsaa, at det nyttige «Fond til Landmænds 
Uddannelse» blev oprettet (ved Landhusholdningsselskabets 
Hundredaarsfest 1869); Fondet har hjulpet o. 100 unge, ubemidlede 

Landmænd til at naa en bedre theoretisk Uddannelse end den, de 
private Landbrugsskoler byde paa.

Naar vort Landbrugs Historie en Gang skrives, vil M.-H. 
nævnes i første Række. Vel var han ikke nogen overlegen 
Begavelse, hans Ideer vare oftest vidtsvævende og derfor tit uklare, 
og han savnede i væsentlig Grad Evnen til at indordne sig under
Samarbejdet med andre. At det imidlertid lykkedes ham at 
udrette meget og nyttigt Arbejde, skyldes hans initiativrige Natur, 
hans aldrig trættede Arbejdskraft og Arbejdslyst, hans til det sidste
levende og uegennyttige Interesse for alt, hvad der vedrørte Landbruget.

M.-H. var 2 Gange gift: 1. (12. Jan. 1857) med sit Søskendebarn 
Gjertrud Johanne f. M.-H. (d. 31. Okt. 1865), Datter af Pastor 
Otto M.-H.,  2. (13. Juni 1867) med Else Marie f. Winther, Datter
af Pastor Frederik W. Han døde 22. Dec. 1889.

Ugeskrift f. Landmænd 1890, I. 
Galschiøt, Landbrug og Landmænd i Danm. 
Botan. Tidsskr. XII. 
Landbrugsskolebladet 1881. 
Tidsskr. f. Landøk. 1890, S. 26. 
Vort Landbrug 1890. 
Landmandsblade 1890. 
Tidskr. for Landtmän 1890. 
Wiener Landwirthsch. Zeit. 1890. 
Niedersächsische Dorfzeit. 1890.

H. Hertel.

<chapter name="Holste, Thomas Petersen, --1532, Kammersvend hos
Christian II">

Holste, Thomas Petersen, --1532, Kammersvend hos
Christian II. Faa have vist saa rørende en Troskab mod deres Herre 
som denne Mand, der var fra Holsten (hvorfor Tilnavnet ogsaa 
skrives Holsten eller Holstein) eller vel rettere fra Slesvig; i alt 
Fald kalder han sig selv Klerk fra Slesvig Stift. Han var i 
Besiddelse af en ikke ringe Dannelse, skrev baade Tysk, Dansk og 
Latin og benyttedes, skjønt han af Kongen kun kaldes Kammersvend, 
Kammertjener, Kammerknægt, en enkelt Gang Kammermester, 
ofte baade af Kongen og Dronningen til meget fortrolige
Sendelser, saaledes i 1526 til Hertug Henrik af Brunsvig for at 
bevæge denne til at komme Søren Norby til Hjælp med 3-4000 
Mand. En Tid lang lod Kongen, i hvis Nærhed han i Følge sin 
Stilling ellers i Regelen var, ham opholde sig i Tyskland, dels hos 
sin Søster, Kurfyrstinde Elisabeth, til hvem han ligeledes stod i et 
fortroligt Forhold, dels i Wittenberg eller andre Steder i Sachsen, 
hvor han tog sig af de af Kongens Udlændighedsfæller, som 
opholdt sig her, eller havde Sammenkomster med Luther og 
Melanchthon; tilfældig omtales ogsaa, at han selv havde forfattet et Skrift,
rimeligvis af opbyggeligt Indhold. Han nød udelt Agtelse og 
Venskab hos Kongens Udlændighedsfæller; saaledes udtrykker 
Kansleren Claus Pedersen en Gang sin Glæde over, at Kongen 
havde saa tro og paalidelig en Mand om sig. 1531 fulgte han 
med Kongen til Norge, men sendtes 28. Maj 1532 tilbage til 
Nederlandene, hvor han havde Ærende fra Kongen til Regentinden,
Dronning Marie, og hvor han i øvrigt virkede for Kongens Sag. 
I Forening med flere andre af Kongens Venner fik han udrustet 
et Skib, hvormed han vilde komme Kongen til Hjælp; men inden 
han kom afsted dermed, fik han Underretning om, at Kongen var 
ført til Kjøbenhavn. 2. Sept. 1532 skrev han til Kongen, at han 
alligevel vilde gaa ud med Skibet som Kjøbmand; men da han 
faa Dage efter fik Underretning om, at Kongen var ført som Fange 
til Sønderborg, styrtede han sig af Fortvivlelse i sit Sværd og døde 
Dagen derefter i Arnemuyden paa Walcheren. Hans Brevskaber
beslaglagdes af den nederlandske Regering og findes nu i 
Rigsarkivet i Haag.

Sick, Chr. II und. Landflygtigheden S. 59 ff.

A. Heise.



v. Holstein, Adam Eggert, 1708-1784, Officer, 
var født 17. Febr. 1708, vistnok i Odense. Hans Fader, Ditlev v. H. (f. 1669 
d. 1721), der den Gang var Chef for fynske nationale Infanteriregiment 
og døde som Generalmajor og Kommandant i Glückstadt,
var Broder til Storkansleren Ulr. Adolf Greve H.; Moderen hed 
Jacobine Ernestine f. Knuth. A. E. v. H. blev 1727 Fændrik ved 
Prins Carls Regiment og s. A. Sekondlieutenant, 1728 forsat til 
Grenaderkorpset, 1732 til laalandske Regiment som Premierlieutenant, 
1735 karakt. Kapitajn, 1741 Kompagnichef ved oldenborgske 
nationale Regiment, 1744 ved fynske hvervede (senere Kronprinsens), 
1747 Major, 1754 Oberstlieutenant, 1759 Kommandant i Frederiksort,
1761 Oberst, 1764 afgaaet med Ventepenge, 1773 Generalmajor, 
1782 Generallieutenant. Død 14. Juli 1784 i Rensborg. Gift 1. 
(1743) med Elisabeth Regina Dorothea f. Hansen (f. 1719 d. 1758), 
Datter af Oberstlieutenant Erik Wichmann H.; 2. (1760) med 
Charlotte Anna f. Duval de la Pottrie (f. 1732 d. 1800), Datter af 
Generallieutenant Ferdinand Vilhelm D. de la P.

Danmarks Adels Aarbog 1885, S. 178.

H. W. Harbou.



v. Holstein, Carl, 1700-63, Gehejmeraad, 
yngre Broder til ndfr. anførte Johan Ludvig Greve H. (d. 1763), var født 16. Febr. 
1700, studerede udenlands, blev 1719 Kammerjunker hos Prins Carl, 
overgik 1722 i samme Funktion til Kongens Hof og blev 1730 
Kammerherre. Aaret efter ansattes han som
Regeringsraad i Overretten paa Gottorp og Landraad,
hvoraf man maaske tør slutte, at han har hørt til
Dronning Anna Sophies Parti, som den nye Regering
ønskede fjærnet. 1735 blev han 1. Deputeret i det
slesvig-holstenske lokale Rentekammer og Ridder af
Danebrog, 1738 Gehejmeraad; 1741 udnævntes han til
Amtmand i Gottorp og Stapelholm, men allerede 1744
gik han som Ambassadør til St. Petersborg, hvor
det lykkedes hans taktfulde og dygtige Optræden
nogenlunde at gjenoprette Danmarks gode Forhold
til Rusland, i det der 10. Juni 1746 sluttedes en
Forbundstraktat paa 15 Aar mellem de to Stater. Efter
Christian VI's Død, da Marinens Bestyrelse omordnedes,
og Danneskjold afskedigedes, kaldedes H. til det
betroede Embede som Oversekretær for Søetaten og
Præses i Admiralitetskollegiet, hvilken Stilling
han beklædte til sin Død; 1747 havde han faaet Ordenen
l'union parfaite og 1752 Elefantordenen; død som
Gehejmekonferensraad 6. Febr. 1763. En samtidig
noterer kans Død med den Bemærkning: «en god og
elsket Mand». H. ejede ikke noget Jordegods,
men havde indtil 1760 Landstedet «Retraite»,
det nuværende Skodsborg. Gift 1. (22. Juli 1735)
med Benedicte Christine f. Ahlefeldt (f. 19. Marts
1708 d. 24. Febr. 1741), Datter af Wolf Christian
A. til Lammershagen (ved Lütjenburg); 2. (16. Febr. 1748) med Anna
Margrethe Dorothea f. Ahlefeldt (29. Juli 1759), Datter
af Overjægermester Claus A. til Geltingen og
Enke efter Carl Ludvig Baron Kønigstein. 

(Norsk) Hist. Tidsskr. 2. R. II, 139. 
Danmarks Adels Aarbog 1885, S. 198. 
Holm, Danmark-Norges Hist. 1720-1814 II, 242 ff.

G. L. Wad.



Holstein, Christian Ditlev Greve, 1707-60, Amtmand. 
H., en Søn af nedennævnte Storkansler
Ulr. Adolf Greve H. (d. 1737), blev født 6. Marts 1707,
udnævntes 1725 til Kammerjunker og beskikkedes 1728
til Amtmand over Flensborg Amt. 1729 udnævntes han
til hvid Ridder, 1734 til virkelig Landraad, 1744 til
Gehejmeraad og 1754 til Gehejmekonferensraad. 1758
fik han Ordenen l'union parfaite. Han døde 20. Maj
1760. H. ægtede 29. Okt. 1729 Catharine Elisabeth
v. Holstein (f. 30. Avg. 1712 d. 8. Marts 1750),
Datter af Oberst Hans Joachim v. H. til Fresenburg.

Danmarks Adels Aarbog  1885, S. 177.

Louis Bobé.



v. Holstein, Christian Frederik, 1678-1747, Overhofmarskal, 
var en yngre Broder til ndfr. nævnte
Storkansler Ulr. Adolf Greve H. (d. 1737) og blev født
8. Maj 1678. Han kom tidlig ind i 
Hæren, blev 1694 Fændrik ved Prins Frederiks Regiment,
1695 Sekondlieutenant, 1699 Premierlieutenant,
s. A. Kapitajn, 1701 forsat til Grenadererne og i 1707
Oberstlieutenant, dog uden Gage og Kompagni, i det
østsjællandske nationale Infanteriregiment. Senere
blev han Kammerjunker hos Prins Carl og Amtmand over
Prinsens Godser, hvilken Stilling han fratraadte i
1718, Etatsraad og Kammerherre, og ved Anna Sophie
Reventlows Ophøjelse til Dronning 1721 Overhofmester

hos hende og kort efter hvid Ridder og Overhofmarskal
hos Kongen. Som saadan blev han af Frederik
IV sat i Spidsen for det norske Matrikuleringsarbejde,
og da Kongen havde faaet Øje for, at H. sad inde
med betydelige administrative Evner, afskedigede
han ham 1724 fra Hofmarskalstillingen og gjorde ham
til Præses i Politi- og Kommercekollegiet (indtil
1730). Da den store Ildsvaade, som ødelagde det meste
af Kjøbenhavn, udbrød (Okt. 1728), var H. paa sin
Gaard Cathrinebjærg; i Spidsen for 60 af sine Folk
og medførende 40 Vogne ilede han øjeblikkelig ad den
brændende By til for at bringe Hjælp, men kunde ikke
blive indladt, da Frederik IV havde ladet Byens Porte
lukke for at forhindre Soldaterne i at desertere. --
H. var en hæderlig, arbejdsom og frimodig Mand, om
han end stundum ved alt for stor Frimodighed kunde
støde an mod Hofetiketten. Ogsaa efter at han havde
opgivet Amtmandskabet over Prinsens Godser, stod han
paa den venligste Fod med Prins Carl og Sophie Hedevig
og varetog med Iver sit Herskabs Tarv. Da det under
Zar Peters Ophold i Kjøbenhavn 1716 blev nødvendigt
for Alvor at vise Zaren Tænder, tilbød H. Kongen i
en Haandevending at tage samtlige Moskoviter og deres
Zar til Fange, hvis Kongen for nogle Timer vilde give
ham Kommandoen over Rytteriet. - I 1729-30 var han 
Stiftamtmand i Sjælland og Amtmand i Roskilde og
Tryggevælde Amter. Han døde 29. Dec. 1747. 13. Juli
1704 havde han ægtet Birthe Scheel v. Schack
(f. 20. Juli 1680 d. 21. Sept. 1729).

Hojer, Friedrich IV glorwürd. Leben II, 191 ff.
Brasch, Vemmetofte. 
Danmarks Adels Aarbog  1885, S. 180.

F. J. Meier.

 Greve, 1735-99; Hofmand">

Holstein, Christian Frederik Greve, 1735-99; Hofmand, 
Søn af ndfr. anførte Johan Ludvig Greve H. (d. 1763), 
var født 10. Maj 1735 og blev inden sit fyldte
17. Aar ansat som ulønnet Sekretær i danske Kancelli,
hvor hans Fader var Oversekretær. 1752 fik han Løn som
Lenssekretær og avancerede imidlertid i andre Embeder:
1753 blev han Assessor i Kancellikollegiet, 1754 
Højesteretsassessor, 1762 tillige Direktør i Generalpostamtet samt 
Medlem af Missionskollegiet. 1768 gik Chr. H., der fra 1755 var
Kammerherre og 1766 havde faaet saa vel det hvide Baand som 
l'union parfaite, over i Hoftjenesten som Overhofmester hos 
Dronning Caroline Mathilde med Gehejmeraads Titel og fik Aaret efter 
tillige Overstaldmesters Charge hos Dronningen. Efter Omvæltningen 
1772 udnævntes H. til Overhofmarskal, blev 1774 Gehejmekonferensraad, 
1780 Overjægermester, 1783 Ridder af Elefanten og døde 
15. Juni 1799. 1763 havde han succederet sin Fader som Lensgreve 
til Ledreborg. Som Overhofmarskal deltog H. i en Del Aar i det 
kongl. Theaters Administration, uden at han vistnok formaaede her 
at gjøre sig gjældende. I Litteraturen haves et Par Lejlighedstaler, 
hvoraf den ene paa Latin, holdte af H. som ungt Menneske. Gift 
1. (20. Avg. 1757) med Christiane Caroline f. Komtesse Reventlow 
(f. 22. April 1739 d. 28. Febr. 1762), Datter af Gehejmekonferensraad 
Conrad Ditlev Greve R. til Grevskabet Reventlow, 2. (20. Maj 
1769) med Charlotte Elisabeth Henriette f. Friherreinde Inn- und
Knyphausen (d. 3. Febr. 1741), Overhofmesterinde hos Dronning Caroline 
Mathilde, Dame de l'union parfaite, 1799 Dekanesse paa Vallø, 
hvor hun døde 18. Maj 1809.

Worm, Lex. ov. lærde Mænd. 
Nyerup, Lit. Lex. 
Overskou, Den danske Skueplads III. 
Danmarks Adels Aarbog 1885, S. 195.

G. L. Wad.



v. Holstein, Conrad, 1711-84, Officer, 
Broder til fornævnte Adam Eggert v. H., var født 8. Avg. 1711 og blev 1732 Kornet ved Livregiment til Hest, hvor han blev staaende hele sin Tjenestetid; 
1733 Lieutenant, 1738 Ritmester, 1745 Kammerjunker, 1750 Major, 
1756 Oberstlieutenant, 1758 Kammerherre, 1760 Oberst og Chef 
for Regimentet, 1768 hvid Ridder, 1772 Generalmajor, 1775 afgaaet med 
Generallieutenants Karakter. Død 23. April 1784 i Slesvig. Gift
1. (1750) med Anna Cathrine f. v. Wedderkop (f. 1721 d. 1774), Datter 
af dansk Kammerherre og brunsvigsk Gehejmeraad Gottfried v. W. til 
Steinhorst; 2. (1776) med Charlotte Philippine Antonie f. v. Schwartzkoppen
(d. 1793), formentlig Datter af en brunsvigsk General og gift
2. med Overceremonimester, Gehejmeraad Chr. Ludv. v. Kalckreuth.

Danmarks Adels Aarbog  1885, S. 179.

H. W. Harbou.



Holstein, Frederik Adolf Greve, 1784-1836, Godsejer, Filanthrop, Politiker, 
Sønnesøn af nedennævnte Fred. Conr. Greve H. (d. 1749) 
og ældste Søn af Kammerherre Heinrich Greve H. 
til Holsteinborg, Ejer af Godserne Farve, Waterneverstorf og 
Gross-Colmar i Holsten (f. 1748 d. 1796), og Friderica 
Christiane Maria f. Komtesse Rantzau-Breitenburg (f. 1762 d. 1831), er 
født paa Waterneverstorf 18. Okt. 1784. Han blev indskrevet 
som Student i Kiel 1802, studerede senere i Gøttingen, derefter 
atter i Kiel og kom 1807 til Kjøbenhavn, hvor han det næste Aar 
tog latinsk-juridisk Examen. 4. Maj 1808 ægtede han Wilhelmine 
Julie Komtesse Reventlow (f. 1788 d. 1868), yngste Datter af J. L. 
Greve R. til Brahetrolleborg og dennes højt  begavede Hustru, Sybille 
f. Schubart, hvorefter han tiltraadte Bestyrelsen af Grevskabet 
Holsteinborg, der siden Faderens Død havde været administreret af
C. D. Reventlow. 1812 blev han Kammerherre.

Den unge Godsejer viste sig strax som en Elev af Reventlowernes 
Skole; med en utrættelig Iver og en ubetvingelig Tro paa 
at kunne udrette noget til Gavn for den Kreds, i hvilken han 
indtog en stor Landejendomsbesidders betydelige Stilling, kastede han 
sig over Løsningen af de Opgaver, som den store filanthropiske 
Bevægelse i Slutningen af det 18. Aarhundrede havde stillet, men 
endnu langtfra løst. I Aarene 1809-11 afløste han Hoveriet paa 
Holsteinborg. Hovedgaardens Drift forbedredes, og han arbejdede 
paa ligeledes at indføre en forstandig Drift af Bønderjorden. 
Fæstebrevene forpligtede dem, der modtoge dem, til at følge et 
regelmæssigt Sædskifte, Havedyrkning og Husflid opmuntredes; der
oprettedes Haandgjerningsaftenskoler og dannedes et Industriselskab, 
der uddelte Præmier til dygtige og flittige Bønder. Det er 
karakteristisk for hele hans aandelige Retning, at disse uddeltes med 
religiøs Højtidelighed i Kirkerne. End videre grundlagde han en 
Sparekasse og et Assuranceselskab for Kvæg og Heste. Ogsaa 
nogle Fabrikanlæg forsøgtes, men de mislykkedes aldeles. Det er 
en Selvfølge, at alle Fremskridt paa Landvæsenets Omraade her 
som overalt maatte standse i de ulykkelige Aar fra o. 1818-30, 
da den eneste Opgave baade for store og smaa Landmænd var
om muligt at hænge fast ved Gaardene; men næppe var der 
kommet bedre Tider, før H. tog fat med usvækket Iver; 1833 
stiftede han Sorø Amts landøkonomiske Selskab, der, da det havde 
bestaaet 50 Aar, mindedes sin Stifter ved at udgive en lille Biografi 
af ham.

De materielle Fremskridt stode imidlertid ikke, hverken for 
ham eller for de Mænd, der vare hans Forbilleder, som det første 
og vigtigste; ved Siden af maatte der gaa et Arbejde paa at oplyse 
Befolkningen baade om, hvad der tjente til dens timelige og til dens 
aandelige Vel, og H. arbejdede for Skolevæsenets Fremme med en 
Iver og Udholdenhed, der ikke gave det 18. Aarhundredes Pædagoger 
noget efter. Han var selv med aldrig svigtende Udholdenhed
tilstede ved Skoleexaminerne, søgte at drage dygtige Lærere til sig 
og holdt Møder med dem, hvor Skolesager forhandledes. 
Aftenskoler oprettedes, der holdtes Børnefester paa hans Gaarde Holsteinborg 
og Fiurendal m. m. Da den indbyrdes Undervisning indførtes,
tvivlede han, ligesom de fleste ældre Pædagoger, om dens 
Hensigtsmæssighed, især i den Udstrækning, hvori den anvendtes, og da 
der 1828 var Tale om, at den skulde paabydes almindelig indført, 
protesterede han offentlig derimod, hvorved han kom i Strid med
dens Talsmand, daværende Amtsprovst Mønster.

1811 havde han oprettet et saakaldt Hospital i Hovedbygningen 
paa Gaarden Fiurendal; der var knyttet en Fabrikvirksomhed til 
det; men det hele mislykkedes og kostede mange Penge. Det 
skulde tillige have været en Opdragelsesanstalt for Børn, der 
forsørgedes af Fattigvæsenet, og denne Side af dets Virksomhed 
fastholdt han, i det det 1832 forandredes til et Institut til fattige og 
forsømte Børns Opdragelse til gode Agerdyrkere. Det indviedes
paa hans Sølvbryllupsdag 1833, og her havde H. den Lykke, som 
ikke altid fulgte hans Planer, at han i den hidtilværende Institutbestyrer 
i Aalborg Stephansen fandt den rette Mand til at bringe
Instituttet i Gang. Dette fik strax en noget anden Karakter, end 
Stifteren havde tænkt sig. Der havde i Kjøbenhavn dannet sig 
en Komité for at oprette en Anstalt til moralsk fordærvede 
Personers, især Børns, Forbedring. Fra denne modtog H. 12 Børn, og 
det maatte snart vise sig, at disse ikke lode sig opdrage sammen
med andre. Efter H.s Død flyttedes Stiftelsen til Hjortholm i 
Førslev Sogn; den bærer med rette Navnet Holsteinsminde. Da 
den omtalte Komité var kommet saa vidt, at den kunde grunde 
sin egen Anstalt, hjalp H. den ved at kjøbe Gaarden Flakkebjærg for den.

Da H. begyndte sin Virksomhed for Skolevæsenets Udvikling 
paa sit Gods, stod han i religiøs Henseende ganske paa samme 
Standpunkt som hans Forbilleder, Reventlowerne: Religionsundervisningen 
var for ham Skolens, vigtigste Gjerning, men den skulde
indskrænke sig til at lære Børnene at tro paa Guds faderlige 
Kjærlighed og at leve et fromt og godt Liv; «Syndsforladelse for Christi 
Skyld ønsker jeg helst ikke berørt», siger han i en Henvendelse 

til Skolelærerne 1811. Men heri indtraadte der en stor Forandring. 
Han er vistnok især bleven paavirket af en Lauenborger, J. Freytag, 
der 1822 blev Huslærer for hans Børn; denne Mand var bekjendt
med det Missionsseminarium, der var blevet oprettet i Berlin, og 
det varede ikke længe, før H. selv dannede et Missionsselskab. 
Dette forenedes efter B. F. Rønnes Død 1833 med det af denne 
oprettede danske Missionsselskab, og H. blev dets Formand. Hans
væsentlige Fortjeneste af det er vistnok at have stiftet det danske 
Missionsblad; de Planer, han lagde til en Udvidelse af Selskabets 
Virksomhed, mislykkedes, og dette svækkedes ved den Strid, der 
opstod, da Pastor L. Siemonsen og andre af Grundtvigs Tilhængere 
angrebe den af Tyskerne og Englænderne fulgte Praxis, som ogsaa 
H. billigede, for en stor Del at virke ved Uddelelse af Bibler og
Traktater mellem Hedningerne. Større Betydning fik H.s forandrede 
religiøse Standpunkt ved, at han skaffede de gudelige Forsamlinger 
et Fristed paa sit Gods; da viste det sig ret til Forfærdelse for 
mange, at han, som den gamle C. D. Reventlow skal have sagt, 
var blevet «en Befordrer af den mystiske Kristendom». Det var 
allerede paafaldende nok at se en Lensgreve blande sig i den 
Strid, som 1833 førtes mellem P. A. Fenger og H. Bastholm i 
Slagelse og sætte denne i Rette for hans flade Opfattelse af 
Trosbegrebet. Men H. blev ikke derved, han søgte at faa Præster, 
der havde brudt med Rationalismen, ansatte paa sit Gods, gav en 
af de ivrigste Forsamlingsmænd, R. Ottesen, en Gaard i Fæste og 
ansatte en anden meget urolig Mand, R. Sørensen, som Skolelærer. 
Det var ham højlig imod, at det skulde formenes troende 
Mennesker at forsamles til Samtale, Læsning i Bibelen og Salmesang. 
Men han begyndte at blive urolig, da Forsamlingerne bleve til 
store Møder, hvor der agiteredes, kritiseredes, vedtoges Resolutioner, 
og hvor man stredes om Troen i Steden for at stræbe at voxe i 
den. Ved et lille Skrift: «Nogle Ord til Christendommens Venner 
paa Grevskabet Holsteinborg» (1834) søgte han forgjæves at lede 
Sagen ind i det gamle Spor; han opnaaede kun fra mange Sider 
at faa at høre, at nu havde han svigtet sine tidligere Grundsætninger. 

H.s Virksomhed har kun i ringe Grad strakt sig uden for 
hans Gods; dette ligger maaske til Dels i hans Evners Begrænsning;
han var for meget Idealist og for lidt praktisk til egentlig at kunne 
være Statsmand; men han har med levende Interesse fulgt de 
politiske Begivenheder og ikke manglet Lyst til at gribe ind i dem. 
Vi møde her det samme Forhold, som alt er paapeget: det er det 
18. Aarhundredes Anskuelser, han vil gjøre gjældende i det 19. 
Han var Frihedsmand paa en Tid, da dette var sjældent i Danmark, 
og for saa vidt var han kommet ud over det 18. Aarhundredes 
Standpunkt, at han ansaa det for nødvendigt, at Folket selv fik
Indsigt i Regeringsmaskineriet og Indvirkning paa det, men 
Friheden bestod i hans Øjne dog ingenlunde i konstitutionelle Former, 
der egentlig vare ham temmelig ligegyldige, men i en vidtstrakt 
Tale- og Trykkefrihed og i, at aandelige Bevægelser kun mødtes 
med aandelige Vaaben. Det skal her kun nævnes, at han, da 
Prins Christian Frederik 1814 sammenkaldte Forsamlingen paa Ejdsvold, 
blev grebet af en saadan Begejstring, at han forfattede et 
helt Udkast til en norsk Forfatning, som han sendte Prinsen. Da 
denne havde nedlagt Regeringen i Norge, blev H. saa urolig, at 
han ikke kunde blive hjemme. Med en Jagt sejlede han i 
Efteraarsstormene til Lyngør og der fra til Frederiksværn, hvor han traf 
Prinsen, med hvem han fulgte tilbage.

1818 udnævntes han til Repræsentant ved Nationalbanken; han 
søgte her især at bevirke, at Bankens Regnskaber bleve offentliggjorte: 
men hverken i denne eller andre Henseender udrettede han
noget, og efter 2 Aars Forløb trak han sig tilbage, fordi han følte 
sig krænket ved den Maade, hvorpaa Repræsentantskabets Formand, 
Etatsraad Zeuthen til Tølløse, optraadte imod ham. I den følgende 
Tid deltog han oftere i offentlige Forhandlinger, saaledes 1827 ved 
et lille Skrift om «Grækernes Sag i Danmark» og 2 Aar senere 
ved et «Bidrag til Danmarks Krønnike for Aaret 1828».

Da Forordningen af 28. Jan. 1831 om Stænderforfatningen 
udkom, saa H. deri de fleste af sine politiske Ønsker opfyldte. 
Han skrev da:  «Om de danske raadgivende Provinsialstænders 
Væsen og Værd» for at vejlede sine Landsmænd i Benyttelsen af 
den nye Ret, der var givet dem. Da Orla Lehmann («Maanedsskr. 
f. Lit.» VII) kritiserede denne Bog, viste det sig ret, hvor lidt 
den gamle og den nye Liberalisme forstode hinanden; H. var lige 
saa tilfreds med Stænderinstitutionen, som Lehmann var utilfreds, 
men allermindst kunde denne komme ud af det med, at H. fandt 
«en kristelig patriotisk Tendens» i Forfatningen; dette anser 
Lehmann for «et theosofisk System». -- H. deltog selv i den første
Stænderforsamling 1835-36. Med sin endnu lige ungdommelige 
Iver kastede han sig over Arbejdet, og han havde Sæde i mange 
Komiteer. De Forslag, han stillede, frafaldt han, eller de forkastedes, 
men de vise, at han endnu bestandig fastholdt de Tanker, der 
havde bevæget hele hans Liv. Han foreslog nemlig, at Slaverne 
paa de vestindiske Øer skulde frigives, at man nu skulde 
tilvejebringe større Offentlighed i Bankens Regnskaber, og at der skulde 
oprettes Amtskommuneraad. Det gik her som oftere i H.s Liv:
han kunde se, hvad Fremtiden maatte bringe, men han savnede Evnen 
til at give sine Forslag en saadan Skikkelse, at de kunde 
føres igjennem. Kort efter at han var kommet hjem fra Forsamlingen, 
blev han syg og døde paa Holsteinborg 21. Maj 1836.

Da A. S. Ørsted i den næste Stænderforsamling omtalte de 
afdøde Medlemmer, sagde han træffende om H., at «han var 
gjennemtrængt af den dybe Følelse, at han kun var sat til 
Husholder over, hvad der af Forsynet var ham betroet ... At føre 
Tro og Kjærlighed ud i sine Medmenneskers Hjærter var hans
Livs Hovedstræben . men i det han indsaa, at disse en usynlig 
Verdens Kræfter behøve en bekvem Jordbund for at fremspire og 
trives i den synlige Verden, laa og hans Medmenneskers udvortes 
Forhold ham paa Hjærtet.» -- Det 18. Aarhundredes Idealer vare 
hurtig blegnede; den Slægt, H. levede sammen med, havde 
forkastet dem eller opgivet dem. Han var en af de faa, for hvem 
de bleve ved at lyse, til den Tid kom, da de atter skulde komme 
til Ære. Da han døde, var han endnu lige saa varm for Almenvel, 
Oplysning og Frihed som de Mænd, der i hans Fødselsaar 1784 
vare komne til Roret i Danmark. Under de ugunstigste Vilkaar 
trættedes han ikke af Arbejdet for at virkeliggjøre sine Tanker. 
Han havde det Mod, der kræves for at svømme mod Strømmen,
og naaede han kun smaa udvortes Resultater, laa dette ikke blot 
i hans egen, tit upraktiske Idealisme, men ogsaa i den tunge, 
trykkende politiske Luft, der en hel Menneskealder hvilede over 
Danmark. -- Hans ældste Søn var nedennævnte Ludvig Henr. 
Carl Herm. Greve H. 

J. A. L. Holm, F. A. Greve af Holstein, 1844. 
J. J. Nielsen, F. A. Holstein-Holsteinborgs Liv og Virken, 1883. 
Erslew, Forf. Lex. 

L. Koch.



Holstein, Frederik Conrad Greve, 1704-49, Officer, 
Søn af nedennævnte Ulr. Adolf Greve H. (f 1737), var født 26. Dec. 1704. 
1718, altsaa kun 14 Aar gammel, blev han Ritmester ved Livregiment 
til Hest, 4 Aar senere ved Hestgarden, 1727 hvid Ridder, 
1728 karakt. Oberst, kgl. Generaladjudant og Kammerherre. Ved 
Tronskiftet 1730 traadte H. for en Tid ud af Tjenesten. I de sidste 
Dage af 1733 blev han indviklet i en ubehagelig Strid, hvis 
Gjenstand var en af Hovedstadens fornemste Damer (Gehejmeraadinde 
Rosenkrantz, f. Skeel). Sagen vakte stor Forargelse, ikke mindst 
hos selve Christian VI, og da der kort efter i Anledning af den 
polske Tronfølgekrig sendtes et dansk Korps til Tyskland (1734-35), 
er det sikkert kommet H. ret belejligt. Han fik her først Ansættelse 
som næstkommanderende ved Henrik Bielke Kaas' (2. jyske) 
Rytterregiment, men blev nogle Maaneder senere Chef for 5. jyske; 
da imidlertid endnu s. A. hans Halvbroder Grev Christian Friis 
(V, 414) tog Afsked, overtog H. i Steden dennes Regiment, det 
senere oldenborgske, og beholdt det, indtil han 1747 afstod det til 
sin Formands Svigersøn, Grev Wedel-Friis. H., der 1739 var bleven
Generalmajor, fik nu Generallieutenants Karakter og udnævntes tillige 
til Gehejmeraad. Allerede 1. Nov. 1749 afgik han ved Døden. 
Foruden Grevskabet Holsteinborg ejede han Basnæs (fra 1746) samt 
de store holstenske Godser Farve og Waterneverstorf. Disse, af 
hvilke det sidste endnu er i Slægtens Besiddelse, havde han faaet 
med sin Hustru, Lucie Henriette f. Blome (f. 26. Juli 1713, gift 
22. Juni 1729, d. 16. April 1772), Datter af Gehejmeraad Henrik B. 
(II, 428). Hun blev 1758 Dame de l'union parfaite.

Danmarks Adels Aarbog 1885, S. 174.

H. W. Harbou.



v. Holstein, Frederik Conrad, 1771-1853, Officer, Hofmand, Theaterchef. 
H., født 19. Febr. 1771, Søn af Herredsfoged Adam 
Caspar v. H. (f. 1741 d. 1817, Søn af nedennævnte Henning Christoffer 
v. H., d. 1753) og Hustru Birgitte (f. 1737 d. 1788), Enke efter 
Maanedslieutenant Wandal, fik 1791 Udnævnelse som Sekondlieutenant 
i sjællandske Infanteriregiment, hvorfra han 1793 indtraadte i 
Livgarden til Fods, først i Fændriks, Aaret efter i Sekondlieutenants
Nummer. Den statelige Gardeofficer, vindende og dannet i Væsen 
og Optræden, gjorde almindelig Lykke ved Hoffet, og fra 1799, da 
han blev ansat som opvartende Kammerjunker hos Kronprinsen, 
knyttedes han paa en ejendommelig Maade i den ovfr. nævnte 
3dobbelte Egenskab fast til dette for over en Menneskealder. Til 
en Begyndelse saa det dog ud, som om Soldatens Rolle var 
udspillet, i det han allerede det følgende Aar søgte og fik sin Afsked 
af Krigstjenesten. Men Englændernes Ankomst 1801 vakte en i 
over et Hundredaar ukjendt krigersk Stemning, der bragte Mænd 
af alle Livsstillinger til at træde under Vaaben, og 15. April 
approberede Kongen, at «et Jægerkorps, som adskillige unge Mænd have 
forenet sig om at oprette under Anførsel af Kammerjunker Holstein, 
maa føre Navn af Kongens Livjægerkorps». Dets Statutter, ved 
hvilke den oprindelig fastsatte Styrke af 100 Mand paa H.s Forslag 
blev forøget til det 4dobbelte og Korpset givet en begunstiget 
Særstilling, ere dog først af 15. Avg., og s. D. udnævntes H., der
tillige fik Majors Rang, til Chef for Korpset. Ved Englændernes 
Gjenkomst 1807 foran Kjøbenhavn bleve «Livjægerne», med hvilke 
Herregaardsskytterne optraadte i Forening, næsten daglig anvendte
af Kommandanten til Rekognoscering- de viste sig flinke og vandt 
navnlig Popularitet ved deres kjække Holdning under Udfaldene 
gjennem Nørreport 28. Avg. og Citadellet mod Classens Have 31. 
s. M., i hvilken Anledning Korpset og dets Officerer ogsaa hædredes
officielt ved at faa Rang med Linjetropperne. 1811 udnævntes H., 
der 1808 var bleven ansat som opvartende Kammerherre hos 
Dronningen og forfremmet til Oberstlieutenant og 1812 blev Oberst, til 
Chef for det kgl. Theater. Han beklædte denne Stilling lige indtil 
1840, det vil sige netop i vor æsthetiske Guldalder, hvor den 
dramatiske Digtning satte sit skjønneste Blomster, og hvor Nationalscenen 
sad inde med de ypperste Kræfter til Digtningens Tolkning,
og var altsaa under sin lange Styrelse begunstiget som vel ingen 
Sinde en dansk Theaterchef før eller siden. Men selv var han 
ingenlunde uden Evner til at udfylde den vanskelige Post. Ganske 
vist paaduttes der ham et Hang til Magelighed og en Mangel paa 
Energi, der ved flere Lejligheder skulle være komne Scenen til 
Skade, men paa den anden Side maa selv de, der bedømme 
ham mindst gunstig, indrømme, at han var en kunstforstandig Mand 
med fin Smag og Indsigt, og at han i flere Henseender var en 
fortrinlig Fører for Skuepladsen.

H. hædredes 1817 med Kommandørkorset af Danebrog, 1826 
blev han Overceremonimester hos Dronningen, 1828 Generalmajor, 
1829 Storkors af Danebrog, s. A. Overfører ved Drabantkorpset, 1838
Generallieutenant. Ved Hærordningen 1842 meddeltes der ham 
Afsked af Krigstjenesten. H. var gift med Anna Cathinka f. 
Risting (f. 22. Maj 1782 d. 4. Sept. 1843). Han døde 21. Juli 1853.

S. A. Sørensen.



v. Holstein, Frederik Vilhelm, 1703-67, Amtmand. 
H., der var Søn af ndfr. nævnte Gehejmeraad Johan Georg v. H. 
(d. 1730), fødtes 25. Febr. 1703. Efter en længere Studierejse i 
Frankrig, Holland og Tyskland udnævntes han 1722 til Kammerjunker 
hos Kronprinsessen, og 1730 blev han Kammerherre og 
Amtmand i Tønder. 1736 blev han hvid Ridder, 1744 Gehejmeraad 
og 1755 Gehejmekonferensraad. H. døde 15. Jan. 1767 i Slesvig. 
Han ægtede 27. Avg. 1737 Margrethe Hedevig Ahlefeldt (f. o. 1717, 
d. 6. Jan. 1781 i Slesvig), Datter af Jørgen A. til Damp.

Danmarks Adels Aarbog  1885, S. 198.

Louis Bobé.



v. Holstein, Georg Frederik, 1717-72, Amtmand, 
Broder til ovennævnte Frederik Vilhelm v. H., var født 28. Febr. 1717, 
studerede i Kjøbenhavn, Halle og Jena, blev 1734 Kammerjunker, 
ansattes 1739 som Kapitajn ved Grenaderkorpset, udnævntes 1744 
til Kammerherre og forfremmedes 1749 til Oberstlieutenant, men 
forlod allerede Aaret efter Militærtjenesten med Obersts Karakter. 
I Aarene 1754-60 beklædte han Embedet som Stiftamtmand i Ribe, 
hvorefter han blev beskikket til Amtmand i Flensborg. 1769 fik han
Titel af Gehejmekonferensraad. H. døde 8. Marts 1772 i Flensborg 
og gravsattes i Ribe. Han ægtede 18. April 1749 Sophie Magdalene 
Komtesse Knuth (f. 15. Juli 1733, d. 7. Maj 1790 i Slesvig), Datter af 
Adam Christopher Greve K. 1751 kom han den økonomisk haardt 
betrængte danske Skueplads til Hjælp ved et større Pengelaan, der 
sikrede ham første Prioritet i Theatret.

Danmarks Adels Aarbog 1885, S. 198. 
Overskou, Den danske Skueplads II, 119.

Louis Bobé.



v. Holstein, Hans Frederik, --1737, Gehejmeraad, 
var Søn af Caspar Frederik v. H. til Klincken, Møllenhagen og 
Grabenitz af dennes første Ægteskab med Anna Catharine v. Knuth. 
Han var allerede 1721 Etatsraad og Hofmester hos Prinsesse Sophie 
Hedevig, med hvis Hof han s. A. flyttede til Vemmetofte. H. var 
kun Hofmand, men som saadan sit Herskab tro og hengiven, 
hvorfor han da ogsaa blev sat til at være den ene af Stiftelsen 
Vemmetoftes 2 første Kuratorer. I 1714 havde H. ægtet Catharine Marie 
v. Schmidtberg (f. 21. Jan. 1678 d. 12. Maj 1764), der blev 
Hofmesterinde hos Prinsesse Sophie Hedevig, ligesom hendes Moder 
tidligere havde været Overhofmesterinde hos samme Prinsesse. I 
1722 fik H. det hvide Baand og blev 1732 Gehejmeraad, ligesom 
hans Frue s. A. fik Ordenen l'union parfaite, og i 1735 
udnævntes han til Deputeret for Finanserne. Han var dog allerede
den Gang svag og affældig og døde. snart efter, 5. Sept. 1737, i Kjøbenhavn.

Danmarks Adels Aarbog 1885, S. 193.
Brasch, Vemmetofte.

F. J. Meier.



v. Holstein, Henning Christopher, 1679-1753, til Nützschau, Hofembedsmand, 
Broder til ndfr. nævnte Ulr. Adolf Greve H. (d. 1737), 
fødtes 24. Nov. 1679, blev efter at have beklædt forskjellige lavere
Hofcharger 1721 udnævnt til Overhofmester og Overjægermester 
hos Dronning Anna Sophie og blev Aaret efter hvid Ridder. Efter 
Kong Frederik IV's Død levede han væsentlig for Privatlivets
Interesser. H. døde 25. Juni 1753. Han var 2 Gange gift: 1. 

(1709) med Ida Sophie f. Ahlefeldt (f. i Nov. 1686 d. 8. Nov. 1735), 
Datter af Joachim A. til Gelting, og 2. (1741) med Karen Magdalene 
Holm, f. de Jespersen (f. 16. Juli 1709 d. 31. Marts 1764), Datter 
af Justitsraad Jesper de J. til Høgholt.

Danmarks Adels Aarbog 1885, S. 184.

Louis  Bobé.



v. Holstein, Johan Georg, 1662-1730, Statsminister. 
H. blev født paa Gaarden Møllenhagen i Meklenborg 16. Febr. 1662 og var 
Søn af Godsejer Johan v. H. (d. 1675); Moderen hed Sophie Hedevig
v. Petersdorff (d. 1693). Hans Fader bestemte ham til at gaa den 
gejstlige Vej, en Bane, som det den Gang ikke holdtes for at være 
under en meklenborgsk Adelsmands Værdighed at betræde. 2 af
Superintendenterne der i Landet hørte til denne Stand. Dog kom 
han under sin Udvikling som ungt Menneske snart ind paa juridiske 
Studier og søgte at uddanne sig til Statstjeneste. 22 Aar gammel 
ansattes han ved Hoffet i Schwerin. Som saa mange af Datidens
meklenborgske Adelsmænd valgte han at prøve sin Lykke i 
Danmark, og efter her at have begyndt med at være først Kammerjunker 
hos Christian V's yngre Søn Carl (1688) og dernæst hos 
Kongen selv (1690) samt til sidst Hofmester hos Prins Carl (1693) 
opnaaede han Statsembeder. Han blev Landdrost paa Ammerland
og snart efter tillige i Nienburg Amt i Oldenborg (1696), 3 Aar 
senere avancerede han til Overlanddrost i Oldenborg og Delmenhorst, 
og i Aaret 1706 blev han dels Hofmester hos Kronprins 
Christian, dels Deputeret i Finanserne. Derfra steg han til (1712) 
at blive Medlem af Konseillet, hvori han vedblev at have Sæde 
indtil sin Død, 26. Dec. 1730. Ved Siden af denne høje Stilling 
var han i Aaret 1713 bleven  gjort til Amtmand i Tønder Amt, og 
det følgende Aar fik han Forsædet i Missionskollegiet. Forskjellige
Titler og Udmærkelser knyttedes selvfølgelig til denne Oprykning 
paa Embedsstigen. Han var 1697 bleven Etatsraad, 1705 Ridder af 
Danebrog, 1712 Gehejmeraad og 1722 Ridder af Elefanten.

H. skildres i en samtidig, utrykt Karaktertegning som en høj, 
smuk Mand, der i sin Ungdom havde stærke Lidenskaber, men 
efterhaanden igjennem en alvorlig religiøs Udvikling lærte at 
beherske dem, uden at der dog fuldstændig kom Harmoni i hans 
Personlighed. Han havde flere aandelige Interesser og Kundskaber
paa forskjellige Omraader; men han udmærkede sig mere 
ved en vis Soliditet end ved nogen høj Flugt eller Aandrighed. 
Alt i alt udviklede han sig  til at blive en alvorlig Mand, der stod 
stift paa sine Meninger, i det mindste i visse Retninger. Det var
en Tid lang en ret vigtig Rolle, han spillede som Statsmand. Den 
Gang Fristelsen kom for Frederik IV til at følge Opfordringen fra 
Zar Peter og August II og kaste sig ind i den store nordiske Krig 
(1709), bekæmpede han de krigerske Lyster, nærmest af finansielle 
Grunde. Den Meningsforskjel, der her havde været imellem ham 
og Kongen, hindrede dog ikke denne, som vi have set, i 3 Aar 
senere at give ham Plads i Konseillet. Under de mange Haande
Overvejelser, som Krigens skiftende Gang fremkaldte, traadte han 
i stærk Modsætning til den Politik, der repræsenteredes af Ditlev 
Wibe og Christian Sehested. Som meklenborgsk Adelsmand og 
Godsejer var han ikke mindre end mange andre af hans Standsfæller
i hans Fødeegn en ivrig Modstander af den daværende 
Hertug Carl Leopold af Meklenborg-Schwerin, der ved sit Giftermaal 
med en Broderdatter af Zar Peter var nøje knyttet til denne 
og et Redskab for hans Planer om at vinde Indflydelse i Tyskland. 
Dette virkede aabenbart til at nære H.s Mistro imod Zaren, der 
fra sin Side gjengjældte denne Følelse med en levende Uvilje imod 
ham. Der er ingen Tvivl om, at dette havde Indflydelse paa den 
for øvrigt i høj Grad overdrevne Mistanke, Peter den store under 
sit Ophold i Kjøbenhavn 1716 havde om, at antirussiske Stemninger 
havde Magten i de danske Statsraadskredse, en Mistanke, der 
bevirkede Opgivelsen af det paatænkte fælles Angreb paa Skaane. 
Flere Aktstykker fra hin Tid vidne om den bitre Følelse, H. nærede 
imod Zaren som en ganske upaalidelig Forbundsfælle. Under de
sidste Aar af den store nordiske Krig, i hvilke Had og Mistro 
umuliggjorde al Samvirken imod Sverige imellem Georg I af 
England-Hannover og Peter den store, var han da ogsaa stadig 
Talsmanden for, at Frederik IV skulde slutte sig til den engelske 
Konge, selv om han derved blev bragt til at maatte skilles fra 
Rusland. Det blev til sidst denne Politik, som Kongen valgte, 
efter at Zar Peters Underhandlinger paa Aalandsøerne helt havde 
berøvet ham Tillid til denne. 
Hvor meget end særlige meklenborgske Forhold og Stemninger 
kunne have paavirket H.s politiske System i denne Tid, saa havde 
han ved Siden deraf haft et rigtigt Syn paa, at det vigtigste og i 
Grunden det eneste betydningsfulde, Kongen kunde vinde ved Krigen,
var Sikkerhed for det gottorpske Slesvigs Inddragelse under 
Kronen. Men en saadan Sikkerhed troede han kun kunde opnaas ved 
England-Hannovers Hjælp. Det var derfor rimeligt nok, at 
han vedblev at være Statsminister, efter at Freden i Frederiksborg 
var sluttet. Thi Tilslutning til Vestmagterne som dem, der havde 
garanteret Danmarks Besiddelse af Slesvig, var netop det, der i 
det hele og store karakteriserede Frederik IV's Politik i hans sidste
10  Regeringsaar. Men for øvrigt var H.s politiske Rolle i Hovedsagen 
udspillet med den store nordiske Krig, han gjorde sig efter 
dens Slutning ikke meget gjældende i Konseillet. Samtidig med
at han havde virket i dette, havde han, der var en religiøs Mand 
med pietistisk Farve, virket med Iver som Præsident i det 1714 
oprettede Missionskollegium.

H. var 2 Gange gift: 1. (1693) med Ida Frederikke Joachime 
f. Bülow (f. 25. Jan. 1677 d. 6. Juli 1725), 2. (1727) med Charlotte 
Amalie f. Plessen (f. 6. Okt. 1686 d. 23. Febr. 1740), Enke efter
Feltmarskal Jobst Scholten. I sit første Ægteskab havde han
11  Børn.

Hist. Tidsskr. 5. R. III.

E. Holm.



Holstein, Johan Ludvig Greve, 1694-1763, Statsminister, 
var Søn af den ovennævnte Joh. Georg v. H. (d. 1730) og Ida 
Frederikke Joachime f. Bülow: han blev født 7. Sept. 1694 paa Godset 
Lübz i Meklenborg, der tilhørte hans Mormoder, og hvor hans 
Forældre den Gang opholdt sig. Faderen gav ham en omhyggelig 
Opdragelse; hans første Lærer var den samme J. W. Schrøder, der 
siden blev Lærer for Christian VI og en Tid lang paa det kirkelige
Omraade hørte til dennes vigtige Raadgivere. Efter at H.s Fader 
i Aaret 1711 havde forestillet Sønnen for Frederik IV, der den 
Gang opholdt sig paa Kolding Slot, sendte han ham siden til 
Hamborg, hvor han et Aar igjennem studerede hos den berømte 
polyhistoriske lærde J. A. Fabricius og hos den ligeledes højt
ansete Hübner. Det følgende Aar studerede han i Kiel, men blev 
kaldt der fra for for en Tid at høre med til Frederik IV's Hofstat 
under Felttoget 1712-13, ved hvilken Lejlighed han udnævntes til
Kammerjunker. Heldigvis fik han dog snart Tilladelse til at 
sætte sin Uddannelse paa forskjellige Universiteter og ved Rejser i 
Holland, England, Frankrig og Tyskland. Dette Afsnit af hans 
Liv endte 1716, efter hvilken Tid vi kun have at gjøre med ham 
som knyttet til den dansk-norske Stats Tjeneste. Han prøvede 
først sine Kræfter paa den diplomatiske Bane, da han i Slutningen 
af 1718 fulgte sin fjærne Slægtning Grev U. A. Holstein-Holsteinborg 
paa en vigtig Sendefærd til England; men han blev snart 
draget ind i andre Retninger. I Slutningen af 1721 (29. Dec.) blev 
han Hofmarskal hos Kronprins Christian, og 3 Aar senere fik han
som Overkæmmerér Styrelsen af dennes Hofstat. Endnu medens 
hans Fader var Medlem af Konseillet, havde han saaledes opnaaet 
høje Stillinger, og han blev paa en Maade sin Faders Kollega, da 
han tillige blev Tilforordnet i Missionskollegiet (9. Juni 1727), hvis 
Præsident Faderen var. Samme Dag, han fik Sæde i Missionskollegiet, 
blev han ogsaa 1. Direktør for Waisenhuset.

Den nære Berøring, hvori H. ved sin Hofstilling under Frederik 
IV's Regering kom til Kronprinsen, blev af stor Betydning for 
ham. Selv om der er Træk, der tyde paa, at Prinsen ikke altid 
var tilfreds med ham, bleve dog Agtelse og Tillid hans fremherskende
Følelser for H., og saa snart han kom paa Tronen efter Frederik IV'
s Død, gav han ham den vigtige Stilling som Stiftamtmand over 
Sjællands Stift og Amtmand over Kjøbenhavns og Roskilde Amter 
11. Nov. 1730). Noget senere (18. Jan. 1732) forenede H. dermed 
det Hverv at være Skoleherre for Herlufsholm, og 11. Febr. 1734 
blev han gjort til Deputeret for Finanserne, ligesom han i 
Slutningen af dette samme Aar kom til at indtage Pladsen som Præses 
i Missionskollegiet og Patron for Waisenhuset (17. Dec. 1734). Det 
var en rigtig Opfattelse af H.s Personlighed, der bragte Christian VI 
til at flytte ham over fra Hofchargerne til civile Embedsstillinger, 
og han følte sig saa tilfreds med hans Virksomhed i disse, at han 
besluttede at optage ham i sit Konseil. Der var ikke gaaet lang 
Tid, efter at Kong Christian havde besteget Tronen, inden han 
følte sig utilfreds med de Mænd, som han først havde taget til 
sine Ministre. De 2 af dem, Brødrene Plessen, vare traadte ud af 
Konseillet 1733 og 1734, og Ivar Rosenkrantz, der var det tredje 
vigtige Medlem af Konseillet og Oversekretær baade for danske og for
tyske Kancelli, nød saa lidt Kongens Tillid, at denne gjærne 
vilde have ham bort fra hans Plads som Chef for Kancellierne. 
Allerede i Vinteren 1733-34 følte han sig for hos H., om denne 
i paakommende Tilfælde kunde være villig til at overtage Stillingen 
som Oversekretær i danske Kancelli, og han rettede i den 
Anledning nogle Spørgsmaal til ham, f. Ex. om han vilde give ham 
Efterretning om alt, hvad han erfarede i Kancelliet og Konseillet, 
eller hvad der ellers kunde gavne hans Tjeneste, og det, hvad 
enten han blev spurgt derom eller ikke, osv. Den Ophøjelse, han 
saaledes tiltænkte H., lod han da ogsaa blive ham til Del i 
Foraaret 1735. Da maatte Rosenkrantz 12. Maj vige sin Plads som 
Oversekretær i danske Kancelli til H., der samtidig fik Sæde i 
Konseillet. Disse høje Stillinger bevarede han ikke blot, saa længe 
Christian VI levede, men ogsaa under hans Efterfølger, Frederik V, 
lige indtil han selv døde, 29. Jan. 1763. Da ikke længe efter hans 
Indtræden i Statsministerstillingen Styrelsen af de kirkelige Sager 
for en stor Del lagdes under et eget Kollegium, det saakaldte General-Kirkeinspektionskollegium, blev han Præses i dette (Okt. 1737), 
og han afløste Rosenkrantz 3 Aar senere som Patron for Universitetet
(18. Juli 1740). En Række Aar derefter føjede han et særligt 
Hverv til disse faste Stillinger, da han nemlig blev udnævnt til 
1. Medlem af den i Aaret 1757 nedsatte Landvæsenskommission 
(26. Nov.). Han var tillige bleven Ridder af Danebrog (1727), 
Kammerherre (1731), Gehejmeraad (1733), Gehejmekonferensraad
(1738), Ridder af Elefanten ved Frederik V's Kroning (1747), og i 
Aaret 1750 blev han gjort til Lensgreve til Ledreborg.

Hvad der strax falder i Øjnene, naar man følger et saadant 
Levnedsløb, er det, at han saa længe fik Lov til at sidde urokket 
i sine høje Embeder. Det er et Vidnesbyrd om den faste Tillid, 
begge de Konger havde til ham, under hvem han virkede som 
Minister. En talrig Række Breve fra Christian VI til ham, der
endnu ere bevarede, vidne om det nøje Forhold, hvori denne 
Konge stillede sig til ham, et Forhold, der næppe var meget mindre 
inderligt end det, hvori han stod til Schulin. De Spørgsmaal, som 
Christian VI havde forelagt H., inden han tog ham til Minister,
havde ganske vist kunnet give denne Indtryk af noget mistænksomt 
hos Kongen* men i Virkeligheden fik han senere kun Lejlighed til 
at glæde sig over den Tillid, Christian VI viste ham. Denne skrev 
til ham om stort og smaat, undertiden om de største Bagateller, 
der ikke havde det mindste med hans Embedsvirksomhed at gjøre; 
men han søgte ogsaa hans Raad i Spørgsmaal, hvorom han kun 
vilde henvende sig til en Mand, paa hvis Karakter han fuldt stolede. 
Den Gang i Aaret 1743 Planen om at faa Kronprins Frederik valgt 
til Tronfølger i Sverige var slaaet fejl, var Kongen i nogen Tid 
optagen af den Tanke, om han ikke skulde forsøge, i Tillid til 
den svenske Bondestands Hjælp, med Vaabenmagt at sætte Sønnens 
Valg igjennem; men han fik Samvittighedsskrupler, om en saadan 
Krig vilde være retfærdig, og den, hos hvem han da søgte Raad
under denne Tvivl, var H. Hvad der imidlertid mest fyldte Kongens 
Korrespondance med H. og var Gjenstand for deres 
Samarbejde, var naturligvis de Sager, der hørte under H. som Embedsmand, 
og her traadte denne dels op som Kongens vigtige Raadgiver, 
dels som en Slags Expeditionssekretær for ham.

Det var en Mangfoldighed af Forretninger, der laa under H. 
i hans forskjellige Embedsstillinger. Som Medlem af Konseillet 
deltog han jævnlig i Overvejelser om vigtige udenrigske Spørgsmaal 
og i Forhandlinger med fremmede Diplomater; men den Rolle, 
han spillede paa dette Omraade, var næppe overvættes betydelig. 
Han stod her naturlig i Skygge, først for Schulin, siden for J. H. E. 
Bernstorff. Men der var Forhold nok i andre Retninger, hvor han 
udøvede stor Indflydelse, særlig som Oversekretær i Kancelliet og 
som Patron for Universitetet. Han indtog i Ordets fuldeste Forstand
en Præsidents Stilling i danske Kancelli. Dette var efter 
Christian VI's Tronbestigelse blevet reorganiseret som et virkeligt 
Kollegium, medens det i Frederik IV's sidste Tid kun havde været 
et Expeditionsbureau for Konseillet, og H. forstod at hævde dets 
selvstændige Stilling, saaledes at det under hans Ledelse ikke 
sjælden gav Erklæringer, der slet ikke havde været refererede i 
Konseillet og faaet dettes Stadfæstelse; men ved Siden deraf 
afgjorde han i Virkeligheden ikke faa Sager paa egen Haand, uagtet 
man skulde have ventet at se dem blive behandlede af Kancelliet. 
Det laa imidlertid ikke i H.s Natur at se med Skinsyge paa andre 
begavede Mænd, og da under Frederik V Henrik Stampe som 
Generalprokurør tilførte Kancelliet sin fremragende Begavelse, 
forstod H. at stille sig i det rette Forhold til ham og lade ham i 
sandeste Forstand være Kancelliets juridiske Konsulent.

H. var næppe nogen udmærket begavet Mand; men han var 
en dygtig Natur, der saa sundt paa Sagerne, røgtede sin Gjerning 
i forskjellige Retninger med stor Samvittighedsfuldhed og havde 
betydelig Arbejdsevne. Han kunde vistnok optræde med Myndighed;
men hans Embedsførelse var tillige præget af Humanitet. Et 
elskværdigt Træk hos ham var saaledes hans Lyst til i visse 
Tilfælde at faa Sager afgjorte med det gode, inden de kom til 
Kongens Kundskab. Da en Gang saaledes en Præst havde fornærmet 
Biskop Hersleb, opfordrede han ham til at gjøre Bispen Afbigt 
derfor, og i det han tilføjede en Irettesættelse, gav han denne en 
vis faderlig mild Form ved at ende den med følgende Ord: «Saa 
har jeg i Henseende, at jeg i mange Aar har kjendt Deres salige
Fader for en kristelig og retsindig Præstemand og fremdeles gjærne 
saa hans Børn konserverede, villet give Deres Ærværdighed dette 
mit velmenende Raad.» Det hedder i en Biografi om ham, at han 
fattedes «Belevenhed i det udvortes Væsen». men dette hindrede 
ham dog ikke i at gjøre sig i høj Grad yndet saa vel som agtet 
af dem, der kom i Forbindelse med ham. Baade Kofod Ancher 
og Hielmstierne have efter hans Død skildret hans Personlighed 
med megen Sympathi, og Holberg, der ikke skyldte ham noget 
som helst, har karakteriseret ham som den, der «stedse var den 
samme, udi Storm og Stilhed, udi Regn og Solskin, der talte lidt 
og tænkte des mere, var sanddru og ordholdig og intet lovede, 
uden hvad han agtede at holde, som hørte alle Forslag, men som 
drøftede og reformerede dem nøje, førend de af ham underskreves, 
som ved egen klog og ordentlig Økonomi viste, hvorledes en
publique Husholdning kunde føres, som underhavende frygtede og 
tilligemed venererede og elskede». 

Det er tit sagt, at H. s Ophøjelse til Ministerstillingen hang 
sammen med, at han paa Grund af sine pietistiske Meninger var 
yndet af Dronning Sophie Magdalene og hendes Moder, den gamle
Markgrevinde. Herom vides i Virkeligheden aldeles intet; men 
utvivlsomt var H. stærk religiøs; han holdt daglig Husandagt sammen 
med sine Tjenestefolk, og som ældre Mand lagde han sig efter 
Græsk for at kunne læse det nye Testamente i Grundsproget. Da 
han hældede til Pietismen, passede han for saa vidt godt til den 
Aand, hvori Christian VI ønskede Kirkesagerne ledede. Ogsaa fra 
Frederik V's Tid fortælles der Træk, som vise, at han havde 
Forkjærlighed for Præster af pietistiske Meninger; men over 
Kirkesagerne glemte han dog ikke Aandslivets andre Sider. Han var 
en fortræffelig Skoleherre paa Herlufsholm, hvor alt var i Forfald, 
da han kom i Spidsen for Stiftelsen, og hvor han skabte den 
glædeligste Forandring paa alle Punkter. Med stor Iver omfattede 
han ogsaa sine Pligter som Universitetets Patron; han overværede
flere Gange endog Professorernes Forelæsninger, og han gjorde sig 
den Ulejlighed at undersøge, hvad Værd Kollegiestudenternes 
Disputatser havde -- en Undersøgelse, der førte til højst bedrøvelige
Resultater og til, at han anbefalede Konsistorium at skabe en 
Forandring heri. Det var ham nemlig vigtigt at faa at vide, hvilke 
Studenter man kunde vente sig noget godt af. Omsorgen for, 
hvad der stod i Forbindelse med Universitetet, maatte ligge ham 
saa meget nærmere, som han havde faaet en fortrinlig Uddannelse 
i sin Ungdom og stedse bevarede videnskabelige Interesser. Disse
omfattede ikke blot Theologien, men han syslede ogsaa med Filosofi, 
i det han f. Ex. med Iver studerede Frands Baco, en Forfatter, 
man ikke paa Forhaand vilde tænke sig, at han særlig skulde have 
følt sig fængslet af, og fremfor alt havde han Sans for Historien 
og de med den i Forbindelse staaende Fag som Geografi, Genealogi 
og Heraldik. Han støttede da ogsaa paa forskjellig Maade 
flinke unge Mænd under deres videnskabelige Uddannelse, og han 
stod i Brevvexling med betydelige Videnskabsmænd i Udlandet 
som Fabricius, Mosheim og Gesner- men, hvad der var vigtigere, 
han kom i stærk personlig Berøring med nogle af vore egne mest 
fremragende Personligheder paa dette Omraade, særlig med Andreas 
Hojer og Hans Gram. Hans Forhold til Hojer havde dog maaske 
nærmest Betydning for ham under deres Samvirken i Kancelliet 
og i General-Kirkeinspektionskollegiet. Forbindelsen med Gram 
var derimod af særlig Vigtighed for det videnskabelige Liv her 
hjemme. Da Kongen nemlig havde ladet dem begge faa Sæde i 
en Kommission, der skulde gjennemgaa hans Medaillesamling og
sørge for Udarbejdelsen af en Katalog over den, gav denne deres 
Samvirken Anledning til Oprettelsen af Videnskabernes Selskab. 
Den første Tanke hertil fremsattes vistnok af Gram, der ønskede 
et Selskab stiftet efter Forbillede af et Antikvitetskollegium, som 
fandtes i Sverige. H. bragte et Forslag derom for Kongen, og da 
denne med Varme gik ind derpaa, førte fortsatte Forhandlinger til 
en Udvidelse af Planen, saaledes at Videnskabernes Selskab fra 
13. Nov. 1742 kunde gjælde for stiftet. Der er ingen Tvivl om, 
at H.s Indflydelse hos Kongen var af stor Betydning ved denne 
Lejlighed, og den levende Interesse, han havde vist for Selskabets 
Stiftelse, bevarede han for det, saa længe han levede. Han var 
stedse dets Præsident, og det holdt sine Møder i hans Hus.

En af de første vigtige Beslutninger, der bleve trufne om dette 
Selskabs Virksomhed, var, at dets Skrifter skulde udgives paa Dansk, 
og efter H.s Stilling til det, kan der ingen Tvivl være om, at denne 
Bestemmelse var efter hans Hjærte. Det er værd at lægge Mærke
hertil. Det er et Vidnesbyrd om, i hvilken Grad han, den tysk 
fødte Mand, i Tidens Løb var kommen til at føle sig som dansk. 
Han valgte i det hele ganske at tilhøre Danmark; det  var blandt 
den gamle danske Adels Familier, han søgte sin Brud, da han 
1733 ægtede Hedevig Vind, og ved at sælge sine Familieejendomme 
i Meklenborg brød han det Baand, der knyttede ham til hans 
Stammeland. Derimod ønskede han at blive Lensbesidder i 
Danmark, og det lykkedes ham ved, hvad han tjente som rigt aflagt
Embedsmand, og ved Salget dels af de meklenborgske 
Ejendomme, dels af sin Hustrus Herregaarde i Vendsyssel at samle 
saa meget, at han kunde kjøbe Lejregaard og tilstødende 
Landejendomme. Heraf oprettedes, endnu medens Christian VI levede,
Stamhuset Ledreborg, der, som ovfr. antydet, i 1750 blev gjort til 
et Lensgrevskab. Opholdet herude var hans Yndlingsrekreation, 
og han fandt sin Glæde i at bygge en smuk Hovedbygning efter 
Tidens Mode og anlægge en prægtig Have med Springvand, Alleer 
og et Slags Vandfald. Der fandtes i denne Have som et Vidnesbyrd 
om hans historiske Sans et saakaldet «historisk og genealogisk 
peripatetisk Akademi», hvor der ved Alleer var dannet et Slags 
genealogiske Tabeller over de danske, svenske og engelske 
Kongefamilier med hver enkelt Regents Navn, Fødsels- og Dødsaar samt 
vigtigste Bedrifter indhuggede i Stenstøtter. Desuden fandtes der 
Statuer i Legemsstørrelse af de mærkeligste iblandt dem ligesom
ogsaa Brystbilleder af de oldenborgske Konger. Et betydningsfuldere 
Minde om hans aandelige Interesser efterlod han sig dog 
ved et Bibliothek paa 20000 Bind og en Haandskriftsamling, der 
indeholder talrige Aktstykker af stor Interesse. Som ovfr. angivet 
var H. gift med Hedevig Vind, Datter af Christian V. til 
Vrejlevkloster og Fuglsig. Hun var født 14. Marts 1707 og døde 3. Juli 
1756. De havde 3 Børn. 

Büsching, Nachrichten I, 239 ff. 
E. Holm, Danmark-Norges Hist 1720-1814 II. 
Danske Herregaarde I: Ledreborg.

E. Holm.



Holstein, Johan Ludvig Carl Christian Tido Greve, f. 1839, Politiker. 
Ludv. Greve H., født 10. Juni 1839 paa Hochberg i 
Württemberg, Søn af Christian Edzard Mor. Greve H. til Ledreborg 
(f. 1809, en Sønnesøn af ovennævnte Chr. Fred. Greve H., 
d. 1799) og Caroline Louise f. Komtesse Lefeubre (f. 1810), blev 1859
Student fra Roskilde Skole og 1866 Cand. polit. Et Par Aar efter 
gik han under et Ophold i Udlandet over til Katholicismen, hvortil 
hans Moder hørte, og udgav i Febr. 1872 et lille Flyveskrift, «Aabent 
Sendebrev til Pastor Schepelern», som Svar paa dennes Udfald imod 
den katholske Kirke og et Aar efter et større, Evangelisk-luthersk, 
en negativ Bestemmelse» (trykt 1872), en vittig og snild Polemik 
saa vel imod Grundtvig som imod Martensen. I Sept. 1872 valgtes 
han til Folketingsmand i Kjøbenhavns Amts 5. Kreds (Lejre) og 
gjenvalgtes her uafbrudt, indtil han i Juni 1890 nedlagde sit 
Valgbrev. I det første Par Aar hørte han til en mindre Gruppe, de 
saakaldte «nationale Løsgængere», og optraadte tidlig som en 
afgjort Modstander af Venstres Krav paa Parlamentarismen. End 
videre erklærede han sig for konservativ og for en absolut 
Tilhænger af Fideikommisser og alle lignende Indretninger, men dreves 
af sin katholske Iver til at slutte sig sammen med Venstre imod 
Udkastet til en ny Almueskolelov som en afgjort Modstander 
af Statsskole og Skoletvang. Hans Tale herom, der var hans 
Jomfrutale (10. Jan. 1873), vakte strax Opsigt ved sin afrundede 
Form og elegante Sprog, og Hall lykønskede i sit Svar Folketinget 
til den Tilvæxt, som det havde vundet ved det nye Medlem.

H. tog ellers kun sjælden Ordet og stemte i de politiske 
Spørgsmaal med Højre, baade imod Venstres Adresse i Marts 1873, 
hvor det parlamentariske Krav aabent fremsattes, og imod 
Finanslovens Nægtelse i Okt. s. A., da den Kamp, som nu aabnedes, 
formentlig var haabløs, hvis man ikke havde Revolutionen bag ved 
sig færdig. Dog allerede 2 Maaneder senere billigede han Schjørrings 
Adresse, der bad Kongen om et nyt, mere imødekommende 
Ministerium, og i Jan. 1874 foreslog han selv at udtale Tingets 
Dadel over Offentliggjøreisen af den kgl. Haandskrivelse, hvorved 
Ministeriets Afskedsbegjæring nægtedes, i det han stærkt bebrejdede 
dette, at den uansvarlige Konge droges ned i Partikampen. 
Hermed var H.s politiske Omslag fuldbyrdet, skjønt han først i Okt. 
1875 lod sig optage i det forenede Venstre. Allerede i Sommeren
1874 optraadte han paa Folkemøder sammen med Partiets Talere, 
angreb Højres nye Lovfortolkninger som stridende mod dets gamle 
Grundsætninger og udviklede Nødvendigheden af at hævde Folketingets 
Magt, fordi det menige Folk ellers vilde tabe den Indflydelse 
paa Statens Styrelse, som Grundloven havde tiltænkt det.

Dog søgte han samtidig at tilvejebringe en god Forstaaelse 
mellem Venstre og Ministeriet Fonnesbech; men da dette ikke 
lykkedes, rettede han sine Angreb imod Ministeriet, som «kun var 
en tynd The paa de samme Blade», og udtalte som sin Overbevisning,
at Regeringen -- paa Grund af Folketingets Bevillingsmyndighed 
-- maatte kunne arbejde sammen med dette Tings 
Flertal, fordi Forfatningen ellers var udsat for at springe. I de 
følgende Samlinger tog H. virksom Del i Forhandlingerne om 
Kjøbenhavns Befæstning, som han erklærede for den uheldigste 
Ordning af Forsvarssagen, og om Finansloven, i det han gjorde 
gjældende, at Folketinget for sin Værdigheds Skyld maatte sætte
haardt imod haardt. Han havde saaledes væsentlig Skyld i det 
store Brud, der indtraf i April 1877, fordi han gjentagne Gange 
tillidsfuldt forsikrede, at en foreløbig Finanslov var utænkelig, da 
der ikke vilde findes noget Ministerium, som vilde driste sig til et 
saa umoralsk Skridt.

Da dette nu alligevel fandt Sted, var H. i den næste Samling 
tillige med F. Bojsen virksom for igjen at skaffe regelrette Tilstande 
til Veje, og han blev derved en af Førerne for det moderate Venstre
i Modsætning til Berg og hans Venner (jvfr. H.s Skrift: «Det 
forenede Venstre i Rigsdagssamlingen 1877-78», 1878). Allerede 1876 
var han bleven Medlem af Finansudvalget, og fra 1877-90 var han
dets Ordfører, naar undtages en enkelt Samling i Foraaret 1879. 
Ligeledes var han Ordfører for sin særlige Gruppe i Samlingen 
1879-80 om Forsvarslovene, medens Bojsen var fraværende i 
Udlandet. Ellers tog han kun sjælden Ordet uden for de finansielle
eller politiske Forhandlinger; dog var han 1882 en varm Talsmand 
for Studiet af de klassiske Sprog og for Gjenoprettelsen af den 
gamle Examen artium. Sit Hverv som Ordfører røgtede han med 
umiskjendelig Dygtighed, vistnok mere ved sit Vid og sin sprudlende
Veltalenhed end ved grundig Indsigt. Han havde derimod 
en sjælden Evne til hurtig at tilegne sig Kjendskab til en Sag og 
udfinde den Side, der bedst egnede sig for Forhandlingerne. I 
sine Gjensvar var han altid slagfærdig, og hans glimrende Dialektik 
kunde tit blænde Tilhørerne, selv hvor det skortede paa Grunde. 
Men hans Lethed i at føre Ordet og hans Lyst til at gjælde for 
Partiets Leder kunde ogsaa bringe ham til at optræde som 
Forsvarer for Beslutninger, han ikke personlig billigede. Ligeledes 
kunde han i Talens Strøm lade sig henrive til kaade Udfald imod
Modstandere og til overmodige Ytringer, der senere kunde vendes 
imod ham selv.

Ogsaa uden for Folketinget optraadte H. jævnlig som sit Partis 
Taler, og det var ham, der paa det store Folkemøde ved Lejre 
20. Maj 1883 fremsatte Venstres parlamentariske Krav i dets nye 
Form, nemlig som Kravet paa et Ministerium, der forstod at sætte 
sin Vilje igjennem i begge Ting. Snart efter tog han Del i 
Udsoningen med Berg og medvirkede i Nov. 1884 til Dannelsen af 
«det danske Venstre», men nærmede sig alligevel Hørup og var 
ivrig for at tilspidse Kampen, hvorved det nye Brud fremkaldtes 
1885. Han søgte senere at oprette Skaden, dels ved hemmelige
Forhandlinger med Ministrene om et Forlig 1887 og 1888, dels ved 
Bestræbelser for at samle Godsejere og Bønder til fælles Optræden 
(Forbud imod Kunstsmør 1888); men da intet af disse Forsøg 
lykkedes, og da hans gjentagne Svingninger imellem Venstres 
Grupper efterhaanden havde undergravet Tilliden til ham, opgav
han i Sommeren 1890 Ævred, nedlagde sit Valgbrev og forlod kort 
efter Landet med sin Familie for at tage Bolig i Schweits (Freiburg).

H. ægtede 1867 Henriette Løvenørn (f. 1842), Datter af 
Gehejmelegationsraad Frederik L. (f. 1798 d. 1849). 

Zodiacus, Parlamentariske Stjernebilleder S. 123 ff. 
Topsøe, Polit. Portrætstudier S. 140 ff.

Emil Elberling.



Holstein, Ludvig Henrik Carl Herman Greve, 1815-92, Minister, Agronom, 
var en Søn af ovennævnte Frederik Adolf 
Greve H. og blev født 18. Juli 1815. Allerede 1836 tiltraadte 
han ved Faderens Død Grevskabet Holsteinborg, samme Aar som 
han, efter en Immatrikulation ved Berlins Universitet, tog 
Studentexamen i Kjøbenhavn. Sin første Tid som Lensbesidder helligede 
han til det noget forsømte Grevskabs Administration. 1840 blev 
han Hofjægermester, 1851 Kammerherre. Han valgtes i 1848 til 
Stænderdeputeret, men fik som saadan kun Lejlighed til at 
deltage i den korte Session, som prøvede Valgloven til den 
grundlovgivende Rigsforsamling. Han var paa hint Tidspunkt udpræget
konservativ, var i Foraaret 1849 en af de 37 Mænd, som stiftede 
den «patriotiske Forening» og i et Manifest udtalte, at Regeringens 
Grundlovsudkast ved sin Rigsdagsordning vilde «undergrave 
Monarkiets Grundvold og bringe Staten i en mellem Anarki og Despoti 
svævende Tilstand», og senere deltog han i Stiftelsen af den af 
Blixen-Finecke, Haffner o. fl. ledede Godsejerforening. I det aktive
politiske Liv deltog han dog først fra 1856, da han i Febr. valgtes 
i 1. Kreds (Kjøbenhavn og Sjælland) til Medlem af det ved 
Forfatningen af 2. Okt. 1855 skabte Rigsraad. Han sluttede sig her, 
uden for øvrigt at tage nogen Del i Forhandlingerne uden ganske
undtagelsesvis, til den af Bluhme, David, Tillisch, Heltzen o. fl. 
repræsenterede reaktionære og udpræget helstatlige Retning. Under 
den interessante Kamp, som rejstes af Raadets 11 slesvig-holstenske 
Medlemmer, holdt alle de danske sammen ved Afstemningen, men 
senere, da Holstenerne vare udtraadte, og end mere efter at 
Fællesforfatningen i 1858 var indskrænket til Danmark og Slesvig alene,
blev Oppositionen imod den national-liberale Regering mere 
markeret, og den fandt et stærkt Udtryk i en af 9 Medlemmer, blandt 
dem ogsaa H., underskreven Protest imod Kundgjørelsen af 6. Nov. 
1858. Paa Rigsraadssessionens sidste Dag, 24. Nov. 1859, da der 
skulde stemmes om det slesvigske Medlem Thomsen-Oldensworths 
Fjærnelse, valgte denne Fraktion at gjøre Rigsraadet ufuldtalligt 
og derved sætte det ud af Stand til at fatte Beslutning; de øvrige 
Medlemmer af Fraktionen gik bort, medens H., fra Tilskuerpladsen 
overværede de to Afstemninger, ved hvilke Raadet forgjæves søgte 
at naa de til en gyldig Beslutning nødvendige 41 Stemmer.

En Forandring i H.s politiske Retning indtraadte dog, 
efterhaanden som Begivenhederne udviklede sig henimod en Befæstelse 
af det dansk-slesvigske Forfatningsliv, og den blev navnlig kjendelig
efter det saakaldte «Grevetog» til Sverige. Under Landmandsmødet 
i Helsingborg i Juli 1863 indbød Carl XV 5 danske Lensgrever 
(H., Holstein-Ledreborg [den ældre], Ahlefeldt-Laurwigen, Dannemand 
og Bernstorff-Gyldensteen ; Frijs-Frijsenborg undslog sig) til et 
Besøg paa Ulriksdal, og der vistes dem ved denne Lejlighed stor 
Opmærksomhed; det kan næppe fejle, at den skandinaviske Alliance, 
som netop den Gang forberedtes af Carl XV og Grev Manderstrøm,
har været en af Gjenstandene for Kongens Samtale med sine 
Gjæster, og at han har anbefalet dem den danske Regerings Politik, 
som havde hans Billigelse. H. talte og stemte i Rigsraadet 
for den dansk-slesvigske Fællesforfatning, som stadfæstedes 18. Nov. 
1863. Den Kreds, i hvilken Holsteinborg ligger (Sorø Amts 4.),
valgte ham i 1865 til Rigsraadets og i 1866 til Rigsdagens Folketing; 
han besejrede ved disse Valg to bekjendte Rigsdagsmænd af 
Venstre, først Maler P. E. Olsen og derpaa Smed Søren Jensen af 
Rude, og han holdt Kredsen indtil 1876, erobrede den igjen 1879, 
faldt i 1881, men sejrede atter 1887; ved Udløbet af denne sidste 
Valgperiode tvang Sygdom ham til at træde tilbage.

Efter Grundlovskampen og henimod Slutningen af Ministeriet 
Frijs-Estrup var Grev H., som da tog ret livlig Del i Tingets 
Forhandlinger om økonomiske og administrative Spørgsmaal, gaaet ind 
i «Mellempartiet», der havde dannet sig af Elementer fra begge 
Tingets Hovedpartier. Fraktionen var næppe ganske sikker paa i 
ham at have en ubetinget Meningsfælle, men kunde vel ikke 
modstaa Fristelsen til at forstærke sine Rækker med et fornemt Navn. 
Da Ministeriet Frijs efter Afstemningen 19. Maj 1870, som væsentlig 
ved Mellempartiets Stemmer gik det imod, indgav sin Demission,
henvendte Kongen sig til Grev H. for at faa dannet en ny 
Regering, som derpaa udnævntes 28. Maj med H. som Konseilspræsident, 
men uden Portefeuille. Det var dog ikke af Mellempartiet, 
at H. valgte sine Kolleger. Han søgte først Krieger, der den 
Gang stod som Landstingets anerkjendte Fører, og denne betingede 
sin Tiltræden af Halls og Fengers Optagelse i Ministeriet. Det 
var utvivlsomt disse 3 Mænd (af hvilke dog Fenger senere traadte 
tilbage efter en Afstemning i Folketinget om Indkomstskatten), som 
gave Grev H.s Regering det egentlige Præg, og dens Chef traadte 
kun sjælden frem med selvstændige Udtalelser; men det vilde dog 
være ubilligt at betragte ham som et blot dekorativt Medlem, 
«Toppen paa Kransekagen», som Redaktør Topsøe med et endnu 
ikke glemt Udtryk kaldte ham. Hans sunde Sans og Besindighed 
have sikkert ofte gjort sig gjældende i Ministeriets indre Raadslagninger. 
Der foreligger ingen paalidelig Hjemmel for den stundum 
fremsatte Paastand, at der ved Udbruddet af den fransk-tyske 
Krig i Sommeren 1870, umiddelbart efter Ministeriets Dannelse, 
skulde have været Uoverensstemmelse blandt Ministrene om Danmarks 
Holdning, og at Konseilspræsidenten skulde have haft særlig 
Del i Fortjenesten af at have holdt krigslystne Kolleger tilbage 
fra strax at tage Frankrigs Parti; men der tilkommer i alt Fald 
ham som Regeringens Chef Ære for den snilde Maade, paa hvilken 
Grev Frijs valgtes til særlig Underhandler med Napoleon III's 
Afsending, Hertugen af Cadore, hvorved Spørgsmaalet trak ud saa 
længe, at Krigens Tærninger imedens vare faldne. Ministeriet H. 
var det første, som maatte optage Kampen med Venstre om 
Parlamentarismen, og den første større Krise kom i 1873, da Folketinget 
gjorde sit «Experiment» med at nægte Finanslovens Overgang til 
2. Behandling; med megen Energi og Dygtighed kæmpede han i 
sin Valgkreds alene imod talrige Modstandere og sejrede. Ogsaa 
Socialismen gjorde sig i hine Aar for første Gang gjældende. I 
Sommeren 1874 indgav Ministeriet H., der forgjæves havde forsøgt 
at vinde Estrup som Medlem, sin Demission, ikke fordi det var 
træt af eller frygtede for Kampen med Folketingets Flertal, men 
fordi det ikke fandt sig tilstrækkelig støttet af Landstinget. Endnu 
bør fremhæves, at Grev H. 1872 som Konseilspræsident var Præsident 
for den nordiske Udstilling i Kjøbenhavn og tog virksom Del 
i alle den vedrørende Arbejder. Ved sin Afgang (14. Juli) 
udnævntes han, som allerede forud (fra 1870) var Storkors af 
Danebrog og var dekoreret med talrige høje udenlandske Ordener, til 
Ridder af Elefanten.

Grev H. var ikke nogen stor Begavelse og besad ingen 
glimrende Egenskaber; heller ikke var han  egentlig veltalende, skjønt 
Ordene fløde let nok fra hans Læber, naar han beskæftigede sig 
med praktiske Spørgsmaal eller optraadte ved festlige Lejligheder. 
Men han havde en naturlig god Forstand, megen sund Sans, og 
skjønt det fortrinsvis var hans Navn og sociale Stilling, som bragte 
ham frem i forreste Række, maa det siges, at han arbejdede sig 
frem neden fra; gjennem sin dygtige og humane Godsbestyrelse, ved 
sin Omsorg for Egnens økonomiske Fremgang, sin Deltagelse i det 
kommunale Liv, baade i Sogneraad og ftjntsraad, vandt han en 
stor lokal Indflydelse, som bar ham ind i Folkerepræsentationen
og der fra atter, ved en uventet politisk Konjunktur, førte ham til 
den højeste Stilling i Landet, en Undersaat kan naa. Hans 
elegante Personlighed, utvungne Optræden og Lethed i Omgangen 
med alle Samfundsklasser gjorde ham populær. Uheldige private
Forhold kastede i de sidste Aar en Skygge over hans Liv og 
nødsagede ham til 1881 at opgive sin Hofcharge som Overkammerherre 
(siden 1876); havde dette ikke været, vilde der rimeligvis paa 
visse Stadier af den indre Kamp være blevet forbeholdt ham en 
vigtig politisk Rolle. I hans lokale Popularitet gjorde disse 
Forhold imidlertid intet Skaar, og da han efter længere Tids 
hjælpeløs Sygdom døde 28. April 1892, ledsagedes hans Jordefærd af alle 
Tegn paa Hengivenhed og Erkjendtlighed uden nogen politisk Forskjel.

Han ægtede 21. Marts 1850 Bodild Joachimine Zahrtmann, 
f. 5. Febr. 1830 og Datter af Marineministeren fra 1848. Efter 
hendes Død, 3. April 1876, ægtede han 30. Nov. 1878 Betzy Laura 
Hansen, f. Rasmussen, fra hvem han separeredes 9. Sept. 1880.

Illustr. Tid. XIII, 345. XXXIII, 377.

C. St. A. Bille.

-- L. H. C. H. Greve Holstein, der ogsaa har Betydning paa 
Landhusholdningens Omraade, overtog 1836 Grevskabet Holsteinborg, 
som han ledede i Forfædrenes humane Aand. Hans Opmærksomhed 
var særlig rettet paa at forbedre Landarbejdernes Kaar, og paa 
hans Initiativ blev der paa Godset oprettet Sparekasser,
Husholdningsforeninger og andre filanthropiske Foreninger. Han var 
virksom for at indføre Forbedringer (særlig paa Mejeridriftens Omraade) 
paa Grevskabet, var en kyndig Hippolog og interesserede sig i det 
hele for landøkonomisk Fremskridt. -- Udad til stod H. i en 
Aarrække som Landbrugets Repræsentant, og vanskelig kunde dette 
have fundet en bedre. Fra 1866-81 var han Præsident i 
Landhusholdningsselskabet, 4 Gange -- 1861, 66, 69 og 78 -- indtog 
han Præsidiet i de danske Landmandsforsamlinger, i Sorø Amts
landøkonomiske Selskab var han Formand fra 1867-81, ligeledes 
var han i en Aarrække Formand for Sjællands Hingsteskuer og for 
Stutterikommissionen osv. Han betragtede ikke disse forskjellige 
Stillinger som Sinekureposter, men han tog sine Pligter meget 
alvorlig, og aldrig sparede han sig selv personlig. Som Fører og 
som Leder ejede han sjældne Evner. Hvad enten han ledede en 
lokal Dyrskuekomité (hvad han gjorde selv som Konseilspræsident),
præsiderede i Landhusholdningsselskabet eller ved en Landmandsforsamling 
talte som det danske Landbrugs Repræsentant, var hans 
Optræden altid nøje afpasset efter Øjeblikket og Situationen. Han 
kunde optræde jævnt og ligefremt og jovialt, udjævnende 
Modsætningerne og bringende de uensartede Elementer til at arbejde 
sammen, men han kunde ogsaa optræde som den fødte grand 
Seigneur, hvis lette og flydende Tale fandt netop de Ord, der sloge 
ned hos Tilhørerne og fremkaldte den festlige Stemning. -- Personlig 
var H. meget afholdt i Landmændenes Kreds.

Ugeskrift f. Landmænd 1892, I. 
Medlems-Blad for Sorø Amts landøkon. Selsk. 1892, Nr. 50. 
Galschiøt, Landbrug og Landmænd i Danm. 
Landbrugs-Ordbog III.

H. Hertel



Holstein, Ulrik Adolf Greve, 1664-1737, Storkansler. 
Han var født 14. April 1664; hans Fader, Adam Christoffer v. H. (f. 1631 
d. 1690), der ejede Netzeband og Buchholtz i Meklenborg, var 
traadt i dansk Tjeneste som Rytterofficer; Moderen hed Cathrine
Christine Reventlow af Futterkamp (f. 1647 d. 1704). Allerede som 
Dreng var H. bleven Page ved Christian V's Hof, hvor han 
ansattes til «daglig Opvartning» hos Kronprinsen, den senere 
Fredederik IV, der den Gang var 7 Aar gammel. Han vedblev nu at 
staa i Prinsens personlige Tjeneste, denne fattede efterhaanden stort
Venskab for ham, og da han besteg Tronen, gjorde han ham strax 
til Overkammerjunker. Der var ingen, han hellere vilde have med 
sig paa sine Rideture, og det var et tydeligt Udtryk af hans 
Venskab, da han optog ham i Friherrestanden og skjænkede ham det 
til Kronen hjemfaldne Fiurendal som Lensbaroni (Sept. 1700). 
Tilsyneladende skiltes Vennerne dog snart. Da Frederik IV i Aaret 
1703 forelskede sig i den preussiske Statsafsending Baron Vierecks 
Datter, maatte han for at føje Elskerinden, der hadede H., fjærne 
denne fra Hoffet. Han blev i Vinteren 1703-4 Amtmand i 
Flensborg Amt, og han beklædte dette Embede en Række Aar. 
Imidlertid gav Kongen ham et Bevis paa, at han ikke havde glemt 
ham, da han 1. Jan. 1708 ophøjede ham til Lensgreve. 
Samtidig blev Fiurendal tillige med Godset Trolholm, som H. havde 
kjøbt det foregaaende Aar, gjort til et Grevskab under Navn af
Holsteinborg. Det var en Elskerinde, der havde søgt at drage 
Kongen bort fra ham;  men senere skulde Frederik IV ved at 
forelske sig i en anden Kvinde blive bragt i et særlig nært Forhold 
til H.; det var, da han (1712) bortførte Anna Sophie Reventlow, 
en Halvsøster til H.s Hustru, fra Clausholm og lod sig vie til 
hende ved venstre Haand. Der falder en stærk Mistanke paa H. 
for at have begunstiget denne Forbindelse.

Trods dette Svogerskab gik der adskillige Aar hen, inden H. 
kom til at optræde paa en større Skueplads. Det var først i den 
store nordiske Krigs sidste Aar, at han fra sin Amtmandsplads 
kaldtes til egentlig Statsmandstjeneste. Han var i 1718 en af de 
28 høje, dels fungerende, dels forhenværende Embedsmænd, hvis 
Raad Frederik IV æskede om, hvad der vilde være den rette 
Politik under Øjeblikkets «tvivlsomme og epineuse Konjunkturer», 
og snart efter sendtes han i et vigtigt Ærende til England for at
forsøge at skabe en nærmere Sammenslutning imellem Kong Georg I 
og Frederik IV. Han optraadte ved denne Lejlighed med Dygtighed 
og viste baade Ihærdighed og et klart Blik paa de forskjellige 
Forhold i den forviklede Stilling, som der maatte tages Hensyn til. 
Hans Opfattelse af den Politik, der i denne Tid burde følges, faldt 
sammen med den, hans fjærne Slægtning J. G. Holstein havde 
(s. ovfr. S. 36 f.); han mente med andre Ord, at Frederik IV under 
den Splid, der den Gang var udbrudt imellem Zar Peter og Georg I, 
burde forene sig med denne sidste. 

Da Frederik IV efter den store nordiske Krigs Slutning kom 
i et spændt Forhold til Rusland, syntes Tilslutning til England 
særlig at maatte anbefale sig, og dette var en Grund mere til, at 
Kongen, der allerede 29. Sept. 1719 havde givet H. Sæde i 
Konseillet, 2 Aar senere stillede ham paa den øverste Plads i 
Embedsklassen ved at gjøre ham til Storkansler, saaledes at baade danske 
og tyske Kancelli lagdes under ham (20. Juni 1721). Samme Aar 
blev han Patron for Universitetet. Men den vigtigste Grund til 
denne Ophøjelse var dog utvivlsomt, at Kongen i April s. A. havde 
ladet sig vie ved højre Haand til hans Svigerinde Anna Sophie og 
30. Maj havde kronet hende til sin Dronning. Hvid Ridder var 
H. imidlertid allerede bleven 1699, Ridder af Elefanten havde han
været siden 1712.

Efter at H. var bleven hævet saa højt, som en Undersaat 
kunde blive det, vedblev han at hævde denne Plads, saa længe 
Frederik IV levede. Men det er et Spørgsmaal, om han fuldt har 
udøvet en Indflydelse, der svarede til Stillingen. I det mindste 
havde i flere Aar Admiral Gabel (s. V, 508) utvivlsomt mere 
Kongens Øre end han, og i Frederik IV's sidste Aar holdt denne mere 
af at afgjøre de danske Kancellisager i Forbindelse med 
Oversekretæren Møinichen end ved Forhandling med H. Hvor lidt 
han dog havde tabt noget i Kongens personlige Velvilje, derom 
var blandt andet det et Vidnesbyrd, at denne bevilgede alle 
hans ægte Descendenter Sæde og Gang med Lensgrever og 
Lensgrevinder. Derimod var det en Selvfølge, at han mødte en mindre 
god Stemning hos Kronprinsen, den senere Christian VI. Denne 
hadede sin Stifmoder Anna Sophie alt for stærkt til ikke at 
overføre en Del Uvilje paa hendes nærmeste Slægtninge, og altsaa 
ogsaa paa hendes Søster Grevinde H. og selve Storkansleren. Han 
var derfor næppe kommen paa Tronen, førend han afskedigede H. 
fra hans høje Stillinger (Okt. 1730). Da han imidlertid ikke med
Føje kunde sigte ham for nogen Brøde, og det desuden ikke havde 
været H., der i Frederik IV's sidste Regeringsaar havde haft mest 
at sige hos denne, gav han ham en anselig Pension (4000 Rdl.), 
og han viste ham tillige det Hensyn, at han lod ham saa vel som
hans Hustru spille en ret fremragende Rolle ved hans egen Salving. 
Fra nu af forsvandt H. i Privatlivet, og han døde faa Aar senere 
(21. Avg. 1737).

Hvor vigtige Embeder H. end beklædte, er det dog vanskeligt 
at danne sig en klar Forestilling om, hvad han har udrettet. Man 
tager næppe fejl, naar man antager, at hans Virksomhed som 
Patron ved Universitetet var betydningsløs, og der er Træk ved 
Kancellisagernes Behandling i hin Tid, som tyde paa, at det 
skortede ham paa Energi. Flere franske Diplomater have fældet 
blodige Domme, snart om hans Karakter, snart om hans Evner; 
men de ere vitterlig saa partiske, at man ingenlunde fuldt kan 
stole paa dem. Selv om der vistnok var noget smaaligt ved 
hans Forretningsførelse, der kunde gjøre det til en Plage at 
forhandle med ham, saa havde han dog flere gode Egenskaber, han 
var en forstandig Mand, tillige forsigtig og ikke let at overliste,
og han havde en vis Sejhed, som undertiden var paa rette Plads 
ved de meget trælsomme Forhandlinger af forskjellig Slags, som 
der den Gang var fuldt op med, blandt andet netop over for 
de franske Diplomater. I personlig Omgang var han behagelig og 
venlig; en engelsk Diplomat, der havde meget med ham at gjøre,
har endog karakteriseret ham som en meget god Mand, og han 
førte et gjæstfrit Hus.

Den Kjendsgjerning, at hans Hustru var en Halvsøster til 
Dronning Anna Sophie, virkede, som ovfr. antydet, ubestridelig til 
at styrke hans Stilling. Men ogsaa hendes egne personlige Egenskaber 
havde deres Betydning. Hun, hvis Pigenavn var Christine Sophie
Komtesse Reventlow, var en Datter af Storkansler, Grev Conrad R. 
og Anna Margrethe Gabel, og hun var født 30. Okt. 1672. 16 Aar 
gammel blev hun gift med Grev Niels Friis til Frijsenborg (V, 447), 
og da han døde 1699, ægtede hun det følgende Aar (24. Dec. 1700)
H. Ogsaa denne sin anden Mand overlevede hun-, hun døde først 
i sin høje Alderdom 27. Juni 1757, og efter at hun i sin Ungdom 
havde set Christian V i sit Hus, kunde hun som gammel Kone 
opleve at have dennes Sønnesøns Sønnesøn Christian VII, der den 
Gang var Dreng, som Gjæst hos sig. Foruden som U. A. H.s 
Hustru at være Lensgrevinde paa Holsteinborg bevarede hun stedse 
efter sin første Mands Død Indtægterne af de med Frijsenborg 
forenede Godser Boller og Møgelkjær. 

Det var en imponerende Stilling, denne Kvinde indtog i det 
selskabelige Liv. Hendes Skjønhed lovprises i samtidige Beretninger 
i de stærkeste Udtryk, og hun forstod at forøge Virkningen deraf 
ved en ædel Anstand og en behagelig Talestemme. Hertil kom
endelig ypperlige Evner, der satte hende i Stand til at udøve en 
betydelig Indflydelse paa sin Mand, om hvem det blev fortalt, 
at han betroede hende alle sine Hemmeligheder. Samtidig dermed 
gjaldt hendes Ord meget hos Halvsøsteren Dronning Anna Sophie, 
og derved i adskillige Tilfælde ogsaa hos selve Kongen. Da hun
var gjæstfri ligesom hendes Mand, var det intet Under, at hendes 
Salon blev den første i Kjøbenhavn og i adskillige Aar Samlingsstedet 
for den fine Verden og de fremmede Diplomater. Lige saa 
lidt kan man undres over at se, hvorledes forskjellige Mænd i høje 
Stillinger søgte at vinde hendes Velvilje. Statens Diplomater vare 
ivrige for at udføre Smaahverv for hende i Udlandet, og de 
fremmede Statsafsendinger i Danmark satte Pris paa at staa paa en 
god Fod med hende. Hun var deres Tilflugt, naar det gjaldt om 
at fjærne forskjellige Vanskeligheder, som Etikettevæsen voldte, eller 
om at bryde igjennem det smaalige og pedantiske, der var ved 
Manden. For saa vidt det er sandsynligt, at hun har begunstiget 
Søsterens Forbindelse med Frederik IV, falder der en vis Skygge 
over hende; men ellers hører man ikke noget ufordelagtigt om 
hende, og hun synes som gammel Kone i sin egen Slægt at have 
været Gjenstand for stor Pietet. Et afgjort tiltalende Træk hos 
hende var den varme Interesse, hun viste de danske Skuespil i
Frederik IV's Tid. I hendes og Storkanslerens Ægteskab fødtes 6 Børn.

Hist. Tidsskr. 5. R. III.
E. Holm, Danmark-Norges Hist. 1720-1814 I.

E. Holm.



Holstein, Ulrik Adolf Greve, 1731-89, Officer og Overpræsident. 
Han var Sønnesøn af Storkansleren af samme Navn 
og Søn af ovennævnte Chr. Ditl. Greve H. (d. 1760); han var 
selv født 4. Febr. 1731. Først gik han Militærvejen, blev Kornet 
1742, og i en Alder af ikke mere end 18 Aar fik han et 
Kompagni i et Kyrasserregiment. Det var en Afbrydelse i hans
Officersgjerning, at han 1751 fulgte Gehejmeraad Juel til Stockholm, 
da denne blev sendt der hen som Ambassadør i Anledning af Adolf 
Frederiks Tronbestigelse; men han vendte hurtig tilbage til den
militære Løbebane, fik Generaladjudantstitel (1752), og samtidig 
blev der givet ham Tilladelse til at gaa i fransk Tjeneste. I nogle 
Aar stod han ligesom med det ene Ben i den franske Hær og 
med det andet i den danske, han var Oberst i den første af disse
og Oberstlieutenant i den sidste (siden 1755). En Plan, han havde 
om at oprette et Rytterregiment i fransk Tjeneste under Navn af 
Royal Danois med danske og holstenske Adelsmænd til Officerer,
strandede, da han ikke kunde faa sit Hofs Samtykke dertil. 
Under Syvaarskrigen, der netop nu brød løs, fik han Lejlighed til 
at gjøre militære Erfaringer, da han dels var ved den franske Hær 
under Felttoget 1756, dels overværede den østerrigske General 
Dauns Kampagne imod Frederik den store 1757. Det følgende 
Aar træffer man ham atter hjemme, hvor han 1758 forrettede 
Generaladjudants Tjeneste; men i Aaret 1760 opgav han 
Krigstjenesten for stedse. 2 Aar senere benyttede Bernstorff ham til et 
ret vigtigt diplomatisk Ærende, da han nemlig under den kortvarige 
Krig med Rusland 1762 sendte ham til Meklenborg for der at 
virke i dansk Interesse under Felttoget. Flere Gange var der
senere Tale om at give ham Hverv som Statsafsending; men, 
naar man undtager, at han en kort Tid blev sendt til Berlin for 
at skaffe sig sikre Kundskaber om det preussiske Militærvæsen, 
blev det dog udelukkende i Embeder hjemme, at han kom til at 
virke. Han blev 1764 Deputeret i General-Krigsdirektoriet, i hvilken
Stilling han var ganske uenig i de Grundsætninger, hvorefter 
Saint-Germain og General Gähler vilde reformere Hæren. Der fra blev 
han efter Christian VII's Tronbestigelse forflyttet til at blive 
Amtmand i Tønder.

Struensees Styrelsestid fremkaldte dog atter en Forandring heri. 
Den almægtige Reformator kaldte ham nemlig (Dec. 1770) over til 
Kjøbenhavn, hvor han snart efter blev gjort først til Overpræsident
(Marts 1771) og derefter tillige til 1. Deputeret i Finanserne. Denne 
sidste Stilling opgav han dog imidlertid allerede efter et Par 
Maaneders Forløb paa Grund af Uenighed med sine Kolleger; men 
Overpræsidentforretningerne drev han med Iver og i Haab om her 
at kunne spille en Reformators Rolle. H. passede i visse Maader 
godt til at være Struensees Medhjælper. Han var i al ønskelig 
Grad fri for, hvad der kunde kaldes Fordomme, Landets Styrelse
var i hans Øjne et Kaos af Forvirring, Slendrian og forældede 
Traditioner, og national dansk Følelse kjendte han ikke, han havde 
nærmest Modbydelighed for det danske Folk. «Iver, Virksomhed, 
personlig Uegennyttighed», har han blandt andet skrevet i sine
efterladte Optegnelser, «existere aldeles ikke i Danmark.» Ved 
Siden deraf havde han Lyst til baade selv at spille en Rolle og 
til at skabe Fremskridt efter Datidens oplyste Grundsætninger, og 
om han end fandt, at Struensee gik for uforsigtig frem, kunde
han godt række Haanden med til pludselige og store Forandringer. 
Det stemmede derfor ganske med hans Synsmaade, at Kjøbenhavns 
Styrelse helt omdannedes i April 1771 med Kuldkastelse af 
de gamle Privilegier fra 1661. Som Overpræsident blev H. stillet i 
Spidsen for den nye Magistrat, og han tog med Iver fat paa de 
Reformer i de kjøbenhavnske kommunale Forhold, der hørte til 
Struensees Program. For saa vidt han, som det hedder fra 
paalidelig Kilde, gav den første Anledning til Hof- og Stadsrettens 
Oprettelse, har han paa et vigtigt Punkt indlagt sig varig Fortjeneste; 
og det er ubestrideligt, at der var adskilligt godt og rigtigt i, hvad 
han arbejdede paa at gjennemføre -- det hører, for at nævne en 
Enkelthed, til de nyttige Fremskridt, der skete i denne Tid, at der 
blev indført Husnumre --; men ligesom den hele Forandring af 
Byens Styrelse ved den Hensynsløshed, hvormed den havde fundet 
Sted, havde vakt megen Uvilje, saaledes blev H. draget ind med 
i det Had, som Struensee og de, der stode ham nær, vakte imod
sig. Samtidige Forfattere have skildret ham som baade frivol og 
uduelig. Naturligvis drog Struensee ham med i sit Fald, han 
mistede efter 17. Jan. 1772 strax Stillingen som Overpræsident, og 
vel fik han sin tidligere Amtmandsplads i Tønder i Steden, men 
kun for ogsaa at blive fjærnet fra den 6 Maaneder senere med 
en forholdsvis ringe Pension. Siden levede han som Privatmand i 
Altona; han døde 1. Nov. 1789.

Sit Otium brugte han blandt andet til at affatte en Slags 
historisk Skildring af Frederik IV's, Christian VI's, Frederik V's og 
Christian VII's Historie, en Skildring, som han synes at have 
bestemt til at blive offentliggjort. Der er for meget løst i den, til 
at dette Haandskrift, der findes i Rigsarkivet, fortjener at trykkes; 
men det indeholder interessante Enkeltheder og Bemærkninger. 
Tillige samlede han en ikke ringe Mængde Aktstykker, der for en 
stor Del ere optagne i Gasparis «Urkunden u. Materialien» (1789). 
I dette Værk findes ogsaa en af ham forfattet «Ausführliche 
cameralistisch-oeconomische Beschreibung des Amtes Tondern». -- H., som 
1758 blev Kammerherre og 1768 Ridder af Danebrog, ægtede 1763
Amalie Sophie Buchwald (f. 9. Maj 1748 d. 29. Maj 1823).

Gaspari, Urkunden u. Materialien II.
C. Bruun, Kjøbenhavn III.

E. Holm.



v. Holstein, Ulrik Adolf, 1803-64, Amtmand, 
var en Søn af Major, Toldforvalter og Kirchspielvogt i Kellinghusen Henning 

Christoph Boëtius v. H. (f. 18. Juni 1764 d. 14. Avg. 1844) og Anna
Maria f. Steffens (f. 9. Jan. 1781 d. 12. Sept. 1858) og fødtes 30. Marts 
1803 i Itzeho, hvor Faderen (en Sønnesøn af ovennævnte Henning 
Christopher v. H., d. 1753) da var Ritmester. Han gik i Roskilde 
Skole, studerede i Kiel, Heidelberg og Gøttingen og tog 1825 
juridisk Examen i Glückstadt, var i nogle Aar Amtssekretær hos 
Amtmændene H. C. D. V. v. Levetzow i Husum og C. F. Tillisch i 
Aabenraa og blev 1832 Amtsforvalter og Husfoged paa Ærø. Under 
den snart efter opblussende Nationalitetskamp stod H. fra det første 
Øjeblik afgjort paa dansk Side, og Vælgerne i Ærøskjøbing valgte 
ham til Stænderdeputeret i 1842, paa en Tid, da det forud vidstes, 
at haarde Kampe forestode. For at blive valgbar havde H. maattet 
lade sig tilskjøde en fast Ejendom, men Stænderne gik ud fra, at 
det var en Proforma-Handel, og kasserede hans Valg. At den 
egentlige Grund til Forkastelsen var politiske Motiver, er hævet 
over enhver Tvivl. 1845 udnævntes H. til Amtsforvalter i Tønder, 
men maatte ved Oprørets Udbrud i 1848 forlade sit Embede og 
boede i Kjøbenhavn, indtil han i Sept. 1849 blev adjungeret F. F. 
Tillisch som Kasserevisor. Aaret efter blev han Amtsforvalter i 
Flensborg, Stempelpapirforvalter og Kammerherre og 1856 Amtmand 
i Gottorp og Hütten Amter samt Overstaller i Landskabet Stapelholm. 
Allerede forinden var han i 6. Kreds valgt til Medlem af Rigsraadet 
og sad i dette i Samlingerne 1856, 1858, 1859, 1862 og 1863; i de 
3 sidste Samlinger var han kongevalgt Vicepræsident. I Slesvig 
Stænder var han i Samlingen 1857 kongelig Kommissarius. Dagen 
efter, at den danske Hær 1864 var draget fra Danevirke, tvang
Pøbelen i Slesvig ham ved Trusel om Voldsanvendelse til at 
forlade sit Embede. Syg og svag maatte han gjøre den anstrængende 
Rejse midt i Vinterens Hjærte over Rostock og Ystad til Kjøbenhavn, 
hvor han døde 17. April 1864. Han ægtede 27. Maj 1835 
Cathrine Amalie Gøtzsche (f. 19. April 1815 d. 6. Febr. 1894), Datter 
af Præsten i Ærøskjøbing Carl Chr. G. 

H. R. Hiort-Lorenzen.



Holsten, Adam Christopher Baron, 1717-1801, Godsejer, Amtmand, 
blev født paa Gjelskov 18. Sept. 1717; hans Fader var 
nedennævnte Oberstlieutenant Godske Ditlev H. til Stamhuset 
Holstenshus. Efter at have studeret i Kiel og Kjøbenhavn besøgte 
han paa gjentagne Rejser Norge, Sverige, Holland, Frankrig 
og Tyskland. Hjemkommen udnævntes han 1739 til Kapitajn af 
Infanteriet, men det synes kun at være blevet en tom Titel; 1745 
blev han Kammerjunker, Amtmand over Nyborg og Tranekjær 
Amter og tiltraadte s. A. ved Faderens Død Besiddelsen af 
Stamhuset; 1755 fik han Kammerherrenøglen, udnævntes 1758 til Medlem 
af Landvæsenskommissionen og til Kirkeinspektør over Kronens 
Ryttergods paa Sjælland, erholdt 1767 Enkedronningens Orden og 
1768 det hvide Baand. Efter 1777 at være bleven Gehejmeraad 
blev han det følgende Aar optaget i den friherrelige Stand, og 
hans Stamhus ophøjedes til et Baroni. 1789 fik han Afsked som
Amtmand. H. var en myndig, men ualmindelig dygtig og virksom 
Godsherre, der ikke blot øgede og forbedrede sine Godser, men 
ogsaa paa enhver Maade søgte at fremme sine Bønders Vel. Han 
var en af de første, som, rigtignok under Bøndernes Modstand, 
udflyttede og udskiftede Bøndergaardene, han opmuntrede til 
Dyrkning af bedre Sædarter, anlagde Veje og Hegn, modarbejdede
med Iver Bondens Skjødesynd, Drukkenskab, osv. Først 6. Sept. 
1801 endte Døden denne hans nyttige og frugtbringende Virksomhed. 
H. var 2 Gange gift: 1. (24. Avg. 1749) med Adelheid Benedicte 
f. Rantzau af Panker (f. 12. Febr. 1731 d. 7. Marts 1794), 2. (1796) 
med Clara Charlotte f. Komtesse Trampe (f. 28. Juli 1774 d. 30. Sept. 
1852), der siden ægtede Christian Frederik Erik Skeel.

Rasmussen Søkilde, Holstenshus og Nakkebølle S. 193 ff.

Thiset.



v.Holsten, Adolf Hans, 1630-94, Godsejer, 
var Søn af Major Claus v. H. til Bøtternhofen i Holsten af en oprindelig frankisk Adelsslægt og Elisabeth v. Hønen og fødtes i Lybek 16. Juli 1630. Sin 
Barndom tilbragte han dels hos Amtmand Ditlev Rantzau paa 
Panker, dels hos sine Forældre og sendtes endelig, efter at hans
Fader var dræbt af Thorstensons Krigere 1643, til Ridderakademiet 
i Sorø; sine Studier fortsatte han i Helmstedt og Wittenberg, 
hvorfra han 1650 sluttede sig til Grev Christian Rantzaus Følge paa 
Ambassaden til Wien; i flere Aar færdedes han nu i Udlandet, 
indtil han modtog en Post som Raad og Hofmester for den unge
Hertug Christian August af Slesvig-Holsten-Nordborg, hvem han 
derefter fulgte i en Aarrække, først under Hertugens Studieophold 
i Sorø og siden paa vidtløftige Rejser gjennem Syd- og Vestevropa 
indtil 1663. Det følgende Aar forlod han Hoffet paa Nordborg og 
fik af Kongen Titel af Hofraad, hvorefter han giftede sig med 
Anna Margrethe Pudewels, Datter af Dionysius P. til Gram; hun 
døde alt 1665, og H. rejste atter til Udlandet. 1667 kjøbte han 
Gjelskov i Fyn og ægtede 1668 Ide Rathlow, Datter af Wolf Sivert 
R. til Gereby i Slesvig og Bertha Cathrine Rumohr. 1677 havde 
H. det Hverv at indrullere Søfolk i Fyns Stift; 3 Aar var han
Amtmand over Tønder, Aabenraa og Løgumkloster Amter, og 1682 
var han Regeringens Kommissær ved Opmaalinger i Koldinghus og 
Stjærnholms Amter i Anledning af den nye Matrikkel; 1686 fik han 
Justitsraads Titel. H., der som Kreditor efter Bendix Hans Buchwald 
af dennes Dødsbo fik sig Langesø Gaard og Gods udlagt 
(1688), døde 2. Jan. 1694. Hans Enke, der skaffede sig et daarligt 
Eftermæle for sin Gjerrighed, Trættesyge og Ondskab, døde 7 Aar 
efter, 24. Dec. 1700. 

Danske Herregaarde VI: Langesø. 
K. Hansen, Danske Ridderborge (1876) S. 174 ff. 
Rasmussen Søkilde og Jørgensen, Hillerslev og Østerhæsinge Sogne S. 47 ff.

G. L. Wad.



Holsten, Frederik Christian, 1783-1816, Søofficer,
Søn af Kommandør Frederik Christian H. (f. 17. Marts 1747 d. 7. Avg. 
1811) og Elisabeth f. Faye, er født 6. Okt. 1783 i Ekersund i 
Norge, blev Sekondlieutenant 1800, Premierlieutenant 1807, 
Kapitajnlieutenant 1811 og afgik paa Grund af Svagelighed 23. April 1814 
med Kapitajns Karakter. I Aaret 1806 erholdt han 3 Aars Orlov 
for at gaa i udenlandsk Krigstjeneste, men kom allerede tilbage 
ved Krigens Udbrud 1807. Aaret efter ansattes han paa den 
saakaldte Scheldeflaade, hvor 2 franske Linjeskibe under Kapitajnerne 
H. Baron Holsten og S. U. Rosenvinge bleve besatte med danske Folk. 
Under de meget vanskelige Forhold her lykkedes det ikke de 
2 Chefer at bevare et godt Forhold til de franske Marineavtoriteter, 
som 28. Jan. 1809 fratoge dem deres Kommandoer og belagde dem 
med Arrest. Herover bleve H. og Premierlieutenant Jørgen Conrad 
de Falsen (V, 70) saa forbitrede, at de gjorde fælles Sag med 
Mandskabet og nægtede de franske Myndigheder Lydighed. Deres 
dristige Opførsel havde nær faaet de alvorligste Følger, men man 
nøjedes med at hjemsende dem. Ved Tilbagekomsten til Tønning
fik de i April dikteret en Straf af 6 Maaneders Arrest hver, men 
allerede i Juni s. A. frigaves de atter. H. ansattes derefter ved 
Kanonbaadsforsvaret i Bæltet, hvor han 7. Nov. foretog et dristigt
Indfald i en engelsk Konvoi og borttog adskillige værdifulde Priser. 
Denne Affære, der i sin Udførelse minder stærkt om Tordenskjolds 
voveligste Optræden, findes omstændelig beskreven i J. P. Withs 
«Danske og norske Søheltes Bedrifter». 1811-13 fungerede H. 
som Generalkonsul i Sverige, hvor han spillede en vigtig Rolle 
ved Underhandlingerne med Sverige. Ved sin Hjemkomst efter 
Norges Adskillelse ansattes han som Chef for det nylig oprettede 
Pontonnerkorps, der var med i det Hjælpekorps, som Danmark i 
Krigen stillede til den franske Armés Raadighed, men maatte
paa Grund af Sygdom tage sin Afsked-, han rejste senere til 
Tunis for at foretage arkæologiske Studier, men døde der ugift 
31. Okt. 1816.

C. With.



Holsten, Frederik Christianz Baron, 1804-85, Stiftamtmand, 
en Søn af Generalmajor Ditlev Cai Baron H. (f. 1762 d. 1834) og Sophie 
Elisabeth f. Kaas, fødtes 12. Maj 1804 i Kjøbenhavn, blev 1822 
privat dimitteret til Universitetet og tog 1828 juridisk Embedsexamen. 
Fra 1829 arbejdede han i flere Aar som Volontær i danske Kancellis 
2. Departement, blev 1830 tillige Assessor auscultans i Højesteret, 
1836 surnumerær Assessor i den kgl. Landsover- samt Hof- og 
Stadsret og 1838 virkelig Assessor sammesteds. Støttet af en varm 
Anbefaling fra Rettens Justitiarius for den Dygtighed og Energi, 
hvormed han her havde røgtet sin Gjerning, udnævntes han 1843 
til Amtmand over Hjørring Amt dg forblev der, indtil Regeringen
«paa Grund af hans anerkjendt fortjenstfulde Embedsførelse» -- 
med Tilsidesættelse af flere ældre Amtmænd -- i Slutningen af 
1849 opfordrede ham til fra Begyndelsen af 1850 at overtage 
Embedet som Stiftamtmand over Laaland-Falsters Stift og Amtmand
over Maribo Amt. Ogsaa fra hans Virksomhed i dette Embede, 
som han beklædte i henved 36 Aar, foreligger der forskjellige 
Vidnesbyrd om hans Dygtighed, Nidkjærhed og varme Interesse for 
Amtets Anliggender, saa længe hans Kræfter vare usvækkede. 
Saaledes udtalte Regeringen sin fulde Anerkjendelse af den «Kraft 
og Besindighed», hvormed han i Anledning af Stormfloden 1872 
havde opfyldt de Krav, der stilledes til ham. 1828 blev han 
Kammerjunker, 1845 Kammerherre, 1867 Kommandør, 1874 Storkors 
af Danebrog og ved sin Afgang 1885 Gehejmekonferensraad. Han
døde ugift 1. Sept. s. A. paa Frederiksberg.

G. Kringelbach.



v. Holsten, Godske Ditlev, 1674-1745, Officer, Godsejer, 
født 23. Febr. 1674, Søn af ovennævnte Adolf Hans v. H. i 2. Ægteskab. 
Han blev i sit 16. Aar Soldat, 1694 Fændrik i Prins Georgs 
Regiment, 1697 Sekondlieutenant og 1700 Premierlieutenant. Aaret
efter kjøbte han et Kompagni i sjællandske hvervede Regiment og 
deltog med dette i den spanske Arvefølgekrig. Han udmærkede 
sig ved flere Lejligheder, navnlig ved Stormen paa Trarbach 1704,
hvor han bl. a. gjorde en stor Vinkjælder til Bytte. Den betydelige 
Formue, han bragte ud heraf, benyttede han siden til at udløse 
sine Medarvinger af Familiegodserne, og desuden blev hans udviste
Tapperhed belønnet med hans Forfremmelse til Major. 1709 tog 
han Afsked som Oberstlieutenant og vendte hjem. 8 Aar senere 
udnævnte Kongen ham til Oberst og skal have villet give ham et 
Regiment i Norge, men H. ønskede ikke mere at «befatte sig med 
militære Sager». Han havde allerede ved Moderens Død 1700 
tiltraadt Langesø, og efter sin Broder Christian Adolf (f. 1669), der 
faldt i Slaget ved Helsingborg 1710 som Oberst for Livregiment 
Dragoner, arvede han Findstrup. Denne Gaard kaldte han Holstenshus
og oprettede den til et Stamhus, hvorunder han ogsaa inddrog 
Langesø det er senere ophøjet til Baroni. H. efterlod sine Godser 
i god Stand og omtales i øvrigt som en myndig, men til Tider 
temmelig voldsom Herremand; han havde mange Processer og var 
en lidenskabelig Jæger. Han døde 25. Nov. 1745 og havde 1709 
ægtet Elisabeth Sophie Knuth (d. 1742), Datter af Etatsraad Eggert 
Christoffer K. til Aasmarke. 

K. Hansen, Danske Ridderborge (1876). 
Rasmussen Søkilde, Holstenshus og Nakkebølle S. 182 ff.

H. W. Harbou.



Holsten, Hans Baron, 1758-1849, Søofficer,
Søn af ovennævnte Gehejmeraad Adam Christoffer Baron H. til Holstenshus 
(d. 1801), er født 17. Nov. 1758 paa Grøndal ved Kjøbenhavn, blev
Sekondlieutenant i Marinen 1780, Premierlieutenant 1789, Kapitajnlieutenant 
1796, Kapitajn 1801, Kommandørkapitajn 1810, Kommandør 
1815, Kontreadmiral 1828 og Viceadmiral 1834. I sin Ungdom 
gik H. først i udenlandsk Tjeneste og studerede senere 3 Aar ved
Universitetet i Gøttingen. Sin første Chefskommando havde H. 1789 
i Admiral v. Schindels Eskadre, hvor han førte Blokskibet «Sejeren», 
henhørende til Hovedstadens Defension. 1795 var nan Flagadjudant 
hos Viceadmiral Kaas i dennes Eskadre til Nevtralitetens 
Beskyttelse og 2 Aar derefter Chef for en Kutter i de norske Farvande. 
1798 gik han som Chef for Briggen «Nidelven» til Middelhavet, 
underlagde sig Kommandørkapitajn St. Bille og benyttedes af denne 
til at konvoiere og beskytte dansk-norske Handelsskibe, et Hverv, 
der fordrede baade Mod og Snildhed over for de mange engelske 
og franske Orlogsmænd, men som han løste særdeles godt; han 
forblev der indtil 1800 og fik ved Sødefensionsforanstaltningerne 
den paafølgende Vinter Kommandoen over den lille Fregat «Elven»,
som i Slaget paa Reden 2. April 1801 gjorde Tjeneste som 
Repetitør. Vel kunde han med sit svagt armerede Skib ikke spille 
nogen stor Rolle i denne Kamp, men hans Forhold var dog 
rosværdigt, og det maa regnes ham til Ære, at han frelste Skibet 
ind paa Reden ved Slagets Ophør. 1802-6 sejlede han som 
Meddommer paa Kadetskibet og i Eskadrer. Da Krigen med England 
brød ud 1807, ansattes han som næstkommanderende ved 
Hovedstadens Sødefension og deltog som saadan i alle
de 11 Træfninger, denne havde dels med den engelske
Bombardernotille, der gjentagne Gange blev forjaget,
dels med de engelske Landbatterier, hvilke det dog
ikke lykkedes at bringe til Tavshed. 1808 fik han
Kommandoen over de ved Fyn stationerede Kanonbaade,
hvem det lykkedes at erobre en engelsk Brig,
«the Tigress», og en Kanonbaad. Ud paa Efteraaret
s. A. sendtes han til Vliessingen, hvor han overtog
Kommandoen over det med danske Matroser bemandede
franske Linjeskib «Dantzick»; et andet Linjeskib,
«Pultusk», var samtidig blevet betroet Kapitajn
Rosenvinge. Under de ganske vist vanskelige og
uklare Forhold, hvori disse 2 Officerer kom til de
franske Myndigheder, lykkedes det dem ikke at løse
deres Opgave; Besætningerne bleve misfornøjede, og i
Steden for at berolige dem, gjorde H. og Rosenvinge
sig til Talsmænd for dem paa en noget anmassende
Maade, hvorved de vakte den franske Marineministers
Vrede; de bleve afsatte fra deres Pladser, en Tid lang
endogsaa arresterede, og hjemsendte Aaret efter. Efter
Tilbagekomsten til Danmark kom H. strax i Virksomhed
paa ny og gjorde i Resten af Krigsaarene fortrinlig
Fyldest, 1809 som Chef for Værftet i Gluckstadt og
senere som højstkommanderende Søofficer for begge
Hertugdømmerne.

Efter Freden 1814 indtraadte han strax som
3. Militærdeputeret i Admiralitetskollegiet og
fik saaledes Lod og Del i den vigtige Opgave at
gjenoprejse den danske Flaade, der efter Katastrofen
1807 og Norges senere Udskillelse af Monarkiet
havde lidt et fast uovervindeligt Stød. 1825
arvede han Baroniet Holstenshus ved sin ældste
Broders Død, men overlod strax Bestyrelsen af
det til sin Søn Adam Christoffer Baron H. Samme Aar
avancerede han til 2. Deputeret og Divisionschef, 
1829 indtraadte han som 1. Direktør i Bestyrelsen af 
Søetatens Hospital, 1833 blev han Kollegiets 1. Deputerede, 

1836 endogsaa virkelig Admiral. H. var foruden med disse høje
Tillidsposter bleven benaadet paa forskjellig Maade:
1808 blev han Kammerherre, 1836 hvid Ridder og 1839  Elefantridder.
Han døde 13. April 1849. --  H. blev 17. Nov. 1790 gift med Regitze
Sophie Kaas (f. 5. Jan. 1769 d. 3. Sept. 1841), 
Datter af Admiral Frederik Christian K. og Sophie
Elisabeth f. Charisius.

C. With.



Holsøe, Niels Peter Christian, 1826-95, Arkitekt. 
H., som fødtes 27. Nov. 1826 i Øster-Egitsborg, er Søn
af Sognepræst 
Lauritz Christian H. (f. 23. Juli 1789 d. 17. Avg. 1862)
og Vilhelmine Euphrosyne Margrethe f. Feddersen
(f. 26. Marts 1797 d. 17. Juli 1871). Han gjennemgik
Kunstakademiet, vandt 1847 den llille Sølvmedaille,
deltog i Krigen 1849-50, vandt 1853 den store
Sølvmedaille, tegnede privat hos Hetsch, var
Konduktør ved Raadhuset i Helsingør 1853-55 og
foretog 1859 en Udenlandsrejse. 1860-61 byggede han
Marienlyst Badehotel, 1875-76 Uggerløse Kirke og i
Aarenes Løb en Del Villaer og Privathuse i og ved
forskjellige Provinsbyer saa vel som Posthusene i
Aarup, Odense, Faaborg, Assens, Thisted, Skjelskør
og Helsingør. Graabrødreklosteret i Aarhus har han
restavreret og indrettet til Hospital og Kirke. -- 
H.s Hovedvirksomhed er som Jærnbanearkitekt. Fra
1861-92 har han været ansat ved Indenrigsministeriets
Kontrol for Statsbanerne og som saadan opført alle
Stationsbygningerne paa de jysk-fynske Baneanlæg
(undtagen Aarhus-Randers Banen) og senere Portalerne
ved Masnedsundbroen, de nye Stationsbygninger i
Lyngby og Helsingør (den sidste sammen med Arkitekt
H. Wenck) samt Bygningerne paa Slagelse-Næstved
og Dalmose-Skjelskør Banerne. Ved de fleste af
disse Bygninger har H., med Herholdts kjøbenhavnske
Banegaard som Udgangspunkt, med Takt og Smag anvendt
Murstenen som Hovedmateriale og i Enkeltheder. En
Øjensygdom har i 1892 nødsaget ham til at opgive sin
Virksomhed. -- 1862 ægtede han Emilie Charlotte Klentz
(f. 3. Avg. 1833), Datter af Bagermester Gottfried
Christian Wilhelm K. (f. 1784 d. 1836) og Ane Catharine
f. Drastrup. H. døde l. Jan. 1895.

Weilbach,  Konstnerlex.

Erik  Schiødte.



Holt, Andreas, 1729-1784, Deputeret, 
Søn af Kjøbmand Peder Hansen H. og Lisbet Jensdatter f. Stør, er født
i Christiania 17. Febr. 1729. Han blev Student 1747 og
tiltraadte 1759 som Hovmester for Agent Erik Ankers
Sønner Carsten og Peter en Udenlandsrejse, der skal
have varet i 6 Aar. 1770 fik han Rang som virkelig
Kancelliraad, blev s. A. Medlem af en til Island
sendt Overlandkommission og 1772 af en paa Kongsberg
angaaende Sølvværkets Drift nedsat Kommission. 1773
blev han Kommitteret i General-Landøkonomi- og
Kommercekollegiet (til 1776) samt Chef for sammes
norske Sekretariat og Assessor i Bergværksdirektoriet
(til 1775). 1773 fik han end videre Justitsraads Rang,
blev 1774 virkelig Justitsraad, 1779 Etatsraad, 1781
Deputeret i Bergværksdirektoriet og døde i Kjøbenhavn
20. Jan. 1784. Han var 
Forfatter eller Oversætter af de i London 1772 udkomne
«Letters from an English gentleman concerning the late
transactions in Copenhagen», der for øvrigt ogsaa
tillægges O. Guldberg og angaa Struensees Fald osv.

Nyerup, Lit. Lex. 
Moe, Tidsskr. f. d. norske Personalhist. I. 
Meddelelser fra Geh. Arkivet osv. 1886-88. 
Kbhvns Adresse-Contoirs Efterretn. 1784, Nr. 17.

H. J. Huitfeldt-Kaas.



Holten, Carl Henrik, 1775-1862, Gehejmekabinetsarkivar. 
H., Søn af Oberst Chr. Ludv. H. og Frederikke Sophie f. de Klauman, blev
født 7. Avg. 1775 Paa Jullingelund i Sjælland. Han
blev Page hos Christian VII. Efter at han havde
besøgt Landkadetakademiet i 6 Aar, ansattes han 1793
som Sekondlieutenant ved Kronprinsens Regiment og
gjorde en Tid Tjeneste som Mariner paa Linjeskibet
«Mars». H., som 1794 havde taget Landmaalerexamen,
tog 5 Aar efter Afsked fra det nævnte Regiment og
begav sig til Vestindien. Her forblev han med en
enkelt kortvarig Afbrydelse i de følgende 10 Aar,
i det han dels virkede som Adjudant hos Gouvernøren,
dels som Embedsmand i Regeringssekretariatet. Efter
sin Tilbagekomst til Danmark blev han efter General
Rømers Anbefaling 1810 udnævnt til Sekretær ved
Statholderskabet i Norge, der 1813 overdroges
Prins Christian Frederik, med hvem H. saaledes kom i
personlig Forbindelse. Da Prinsen var valgt til Norges
Konge, udnævntes H. til Kammerherre. Efter at Kong
Christian Frederik havde nedlagt Kronen og forladt
Norge, havde H. den Opgave at aflevere Arkivet til
den nye Regering. H. vendte 1815 tilbage til Danmark,
og det var nu hans Agt at gaa til Vestindien igjen,
men han fik fra Prins Christian Frederik, der var
bleven Gouvernør i Fyn, Tilbud om at overtage Posten
som Gouvernementssekretær. Som saadan virkede
H. fra 1815-40. Efter Prinsens Tronbestigelse
som Kong Christian VIII ansattes H. som Kongens
Gehejmekabinetsarkivar, hvilken Stilling han
beklædte indtil April 1848. Han trak sig derefter
tilbage til Privatlivet og døde 5. Juli 1862 paa
Valdal i Valby. Han var 1810 bleven Justitsraad,
1813 Etatsraad, 1836 Konferensraad og 1840 Kommandør
af Danebrog. -- H., der var udrustet med en levende
æsthetisk Sans, forsøgte sig som Digter og fik et
Skuespil («Kjærlighedsgaaderne») opført paa det
kgl. Theater (1821), men det viste sig, at hans Evner
ikke laa i den Retning. H. ægtede 1. (1802) Anna Marie
Haxthausen (d. 1804), Datter af Major Arnold Ludv. H., 
2. (1805) Elisabeth Alida Augusta Behagen (d. 1874), Datter af 
Etatsraad Joost Joh. B. 

Erslew, Forf.  Lex.

A. Thorsøe.



Holten, Carl Valentin, 1818-86, Fysiker, 
fødtes i Kjøbenhavn 18. Maj 1818; hans Forældre vare Matthias H., Vare- og 
Vexelmægler i Kjøbenhavn, og Anna Sophie Nicoline f. Kramer. 
Sin første Undervisning fik han i Efterslægtselskabets Skole, efter 
Konfirmationen kom han i Smeddelære i Frederiksværk, hvor han 
efter 4 Aars Læretid gjorde Svendestykke. Han gik nu, 1837, til den 
polytekniske Læreanstalt og blev 1841 Kandidat (Mekaniker). Strax 
derefter blev H. Amanuensis hos H. C. Ørsted, som hurtig var 
bleven opmærksom paa H.s ualmindelige Evner. H. kom saaledes 
til at assistere Ørsted ved de Forsøg, denne endnu i sine sidste 
Leveaar udførte over Diamagnetisme og Thermoelektricitet; han 
holdt tillige Forelæsninger og fik derved Lejlighed til at uddanne 
sin Begavelse som Lærer. For denne fik han snart rigelig 
Anvendelse. Da man ønskede, at Undervisningen i Mathematik for
Kemikere skulde have en mere praktisk Karakter, sattes det, under 
Protest fra Ramus' Side, igjennem, at H. blev Lærer i Mathematik 
ved Polyteknisk Læreanstalt 1847-50- fra 1849-59 var nan Lærer 
i mathematisk Fysik, 1849-52 extraordinær Docent i Fysik ved 
Universitetet; 1850-59 var han Lærer ved den militære Højskole, 
og 28. Avg. 1852 udnævntes han til Professor i Fysik ved Universitetet, 
hvilken Stilling han beklædte til 31. Avg. 1886, altsaa i 34
Aar. 1849 var han bleven Student. 

Man ser heraf, at H. tidlig kom ind i en meget omfattende 
og til Dels trættende Lærergjerning; han har siden ofte beklaget, 
at hans bedste Arbejdsaar gik paa denne Maade. Af hans 
videnskabelige Arbejder fremhæves «Lysets Naturlære» (1861), som er 
en meget selvstændig og udførlig Fremstilling af Lyslæren; han 
udgav og bearbejdede end videre Ørsteds mekaniske Fysik og gav 
en «Naturlære» (1857), der fik stor Udbredelse som Skolebog og 
udkom i 8 Udgaver. H. har end videre bearbejdet de danske 
meteorologiske Iagttagelser fra 1767-1868 for at se, om der er
nogen Antydning af Forandringer af Klimatet i dette Tidsrum; han 
finder det sandsynligt, at Vinteren er bleven mildere, Sommeren 
koldere. I andre Arbejder beskæftigede han sig med Regnforholdene, 
Vindenes Hyppighed og Styrke samt Nordlys. Disse 
Afhandlinger findes i Vidensk. Selskabs Oversigter. Særlig 
interesserede han sig for mekaniske Problemer, og han har angivet 
smukke Løsninger af derhen hørende Opgaver; saaledes hans 
Centrifugalregular for Ækvatorialinstrumenter og hans avtomatiske
Vægtskaal. -- H. var i Besiddelse af ualmindelig Begavelse i flere 
Retninger; hans Interesser vare ogsaa mangesidige; med den fysiske 
Litteratur var han meget fortrolig, men ved Siden heraf besad han
ualmindeligt Litteraturkjendskab, ikke mindst for den dramatiske 
Litteraturs Vedkommende (Holberg, Shakspeare).

1860 blev H. Medlem af Videnskabernes Selskab; fra 1872-83 
var han Direktør for den polytekniske Læreanstalt. 1879 blv han 
Kommandør af 2. Grad af Danebrog. Efter C. V. Rimestads Død 
blev han 1879 Formand for Arbejderforeningen af 1860. Han døde
1. Dec. 1886 efter et kort Sygeleje. Han var ugift. 

Erslew, Forf. Lex. 
Fremtidens Nytaarsgave 1887. 
Illustr. Tid. XXVIII, Nr. 11. 
Nutiden Nr. 534.

C. Christiansen.



Holten, Hans Severin, 1770-1805, zoologisk Forfatter,
Søn af Apotheker i Helsingør (senere Toldembedsmand i Næstved og 
Helsingør) Johan H. (f. 1741 d. 1816)  og Anna Margrethe f. Abildgaard 
(f. 1747 d. 1826), Datter af Arkivtegneren Søren A. Han 
fødtes i Helsingør 11. Juli 1770 og fik i Daaben Navnet Johan efter 
sin Fader; men ligesom denne kaldte han sig selv Hans. Under 
sin Opvæxt og i sin Ungdom var han i Huset hos Stiftsprovst 
P. D. Bast (I, 584), der var gift med hans Moster. Som Lærer for 
Arveprins Frederiks Børn boede han paa Sorgenfri eller i Lyngby. 
Hans eneste litterære Arbejder ere «Danmarks og Norges Favna
eller Dyrhistorie», hvoraf dog kun 1. Hæfte (Pattedyr) udkom (1800), 
og et systematisk Avktionskatalog over Chemnitz' Konkyliesamling 
(1802). I 1796 ægtede han Juliane Marie Wittendorff, Datter af 
Slotskantor P. A. W. Han døde i Kjøbenhavn 30. Dec. 1805.

Jonas Collin.



Holten, Nicolai (Niels) Abraham, 1775-l850, 
Statsgjældsdirektør og Direktør for Øresunds Toldkammer, 
en Broder til ovennævnte Hans Severin H., fødtes i Kjøbenhavn 27. Marts 1775. Sin Undervisning fik han i Efterslægtselskabets Skole, kom efter sin
Konfirmation paa det store Rybergske Handelshuses Kontor, 
nedsatte sig derefter som Mægler i Kjøbenhavn og erhvervede sig 
hurtig -- formentlig ved heldige Spekulationer i Statspapirer -- en 
betydelig Formue, saa at han 1809 kunde kjøbe Lindegaarden i 
Horns Herred og 1810 Hovedgaarden Krabbesholm, som han ejede 
til sin Død. Her foretog han mange Forbedringer saa vel ved 
selve Hovedgaarden som ved Kirkerne og Bøndergaardene. I de 
vanskelige Pengeaar efter 1807 var han Regeringens Kommissionær 
ved Omsætningerne mellem Sedler og Sølv paa Børsen. Det skyldtes
utvivlsomt Gehejmestatsminister Joachim Godske Moltke, der havde 
haft rig Lejlighed til at lære H.s betydelige finansielle Evner at 
kjende, at denne i 1816 kom til at indtræde i Statstjenesten som 
Medlem af Direktionen for Statsgjælden og den synkende Fond. 
I denne Stilling, med hvilken han fra 1817-39 forenede Posten 
som Chef for Bureauet for de udenlandske Betalinger, udøvede han 
i en lang Aarrække en betydelig Indflydelse, ligesom den ogsaa 
gav Anledning til, at Frederik VI jævnlig benyttede ham som sin 
private finansielle Raadgiver. 1839 udnævntes han til Direktør for 
Øresunds Toldkammer, men afgik først 1848 som Medlem af Direktionen 
for Statsgjælden og den synkende Fond. Han døde 12. Maj 
1850 i Helsingør. 1817 havde han faaet Rang med Etatsraader,
1829 blev han Konferensraad, 1835 Kommandør, 1839 Storkors af 
Danebrog og 1847 Gehejmekonferensraad. Han var en samvittighedsfuld 
Embedsmand, en offervillig Patriot, en rundhaandet Mæcen 
for Litteratur og Kunst og en human Godsejer. 15. Maj 1799 blev 
han gift med Johanne Cathrine Kirstine Mangor (f. 2. Maj 1778 
d. 20. Nov. 1869), en Datter af Stadsfysikus Christian Elovius M. 
og Marie Elisabeth f. Klagenberg.

A. Wilde, Memoirer  1850-53 S. 8 ff.





Holter, Peder, 1723-86, Handelsmand, 
Søn af Sognepræst til Strøm (Ovdalen) Anders H. og Anna f. Leuch, blev Student fra Christiania 1741, studerede ved tyske Universiteter og erhvervede
«megen Indsigt i økonomiske Videnskaber», men gik senere over 
til Handelen og skabte sig ved heldige Foretagender en betydelig 
Formue. H. var en af sin Tids rigeste Trælasthandlere i det 
sydostlige Norge og var navnlig en Godsejer i stor Stil. Foruden sin
store Gaard i Christiania ejede han, i Nærheden af denne By, 
Ljan med tilliggende store Skove og de 2 adelige Sædegaarde 
Hafslund og Borregaard ved Sarpen med det dem tilliggende store 
Jordegods, Savbrug osv. Han var Zahlkasserer 1760-74 og fik 
1757 Titel af Overkrigskommissær, 1773 af Generalkrigskommissær. 
Han blev 1771 gift med Maren Juel (f. 1749 d. 1815), men havde i 
dette Ægteskab ingen Børn. H. døde 1. Nov. 1786. Hans Enke 
ægtede senere Generalavditør O. Chr. Wessel og Marcus Gjøe 
Rosenkrantz, hvem hun bragte H.s betydelige Ejendomme.

Nicolaysen,  Norske Stiftelser III.

Yngvar Nielsen.



Hondorf, s.  Hohendorf.



Honnens, Johan Johnsen, 1797-1876, Officer,
født 21. Marts 1797 i Oldensworth, var en Søn af Premierlieutenant ved slesvigske Infanteriregiment, Ejendomsbesidder Johann Friedrich H. og Marie
Elisabeth f. Johnsen. I 1809 kom han ind paa Militærinstituttet i 
Rensborg, og efter at dette var ophævet 1811, blev han Landkadet 
i Kjøbenhavn 1812 og tog Officersexamen, hvorefter han i 1813 
udnævntes til Sekondlieutenant i Rytteriet og blev ansat ved jyske 
Regiment lette Dragoner. Dette laa den Gang i Holsten og hørte 
til Davouts Korps, men efter Freden i Kiel kom det til Randers, 
hvor H. forblev i Garnison lige til Udbruddet af Krigen 1848. 
Han forfremmedes i den Tid til Premierlieutenant 1822, til 
Ritmester 1829 og havde lige erholdt Majorsgraden, da han som
Eskadronschef ved 5. Dragonregiment rykkede i Felten og deltog i 
Kampen ved Bov. Han overtog kort efter en Stilling som Major 
ved 6. Dragonregiment og benyttedes i de 2 første Krigsaar ofte 
som Forpostkommandør (Oberstlieutenants Anciennitet reserveredes 
ham 1849); i Slaget ved Isted førte han Reserverytteriets 
Avantgarde, bestaaende af 2 Eskadroner, i Kompagni og 2 Kanoner, 
med hvilken Styrke han fordrev Fjenden fra Bollingsted. I 1853 
udnævntes han til Oberst og Chef for 3. Dragonregiment, 10 Aar 
senere forfremmedes han til Generalmajor. Ved Begyndelsen af 
Felttoget 1864 blev han ansat som Chef for 1. Kavalleribrigade,
der var underlagt 4. Division. Da dennes Kommandør, General 
Hegermann-Lindencrone, i Maj blev Kommandør for det nørrejyske 
Armékorps, overdroges Kommandoen over Divisionen til H., som 
med kort Tids Afbrydelse i Juli og Avg., da General Hegermann 
atter vendte tilbage, beholdt denne Stilling til Slutningen af Nov. 
I 1865 udnævntes han til Generalinspektør for Kavalleriet. Efter 
en kort Tid at have staaet til Raadighed for 2. Generalkommando 
søgte H. i 1866 sin Afsked fra Tjenesten, hvilken tilstodes ham, 
i det der samtidig tillagdes ham Generallieutenants Karakter. 
Kommandør af Danebrog var han alt bleven 1859, medens han i 
1861 var udnævnt til Kammerherre. H. henlevede nu den sidste 
Tid af sit Liv i Kjøbenhavn, hvor han døde 14. Jan. 1876. Han 
blev 2. Okt. 1829 gift med Juliane Marie v. Arenstorff (f. 1798 
d. 1859), Datter af Oberst Thøger v. A. 

P. N. Nieuwenhuis.



Hooglant, Simon, 1712-89, Søofficer, 
Søn af Kjøbmand Diderik H. af Kjøbenhavn. 13 Aar gammel ansattes han som 
Volontærkadet og f6r derefter paa egen Bekostning til Søs med 
forskjellige Orlogsskibe. 1730 blev han fast Kadet, var 1733 om 
Bord i Flagskibet «Prinsesse Charlotte», hvor Kongen komplimenterede 
ham for hans gode Forhold og udnævnte ham til 
Sekondlieutenant; senere avancerede han 1741 til Premierlieutenant,
1743 til Kapitajnlieutenant, 1750 til Kapitajn, 1758 til Kommandørkapitajn, 
1766 til Kommandør, 2 Aar senere til Schoutbynacht, 
1772 til Viceadmiral og 1782 til Admiral. Efter nogle Togter her 
hjemme fra gik han 1737 i hollandsk Orlogstjeneste og fik 3 Aar 
senere Ansættelse som næstkommanderende paa det hollandske 
Linjeskib «Nassau»; da Chefen kort efter døde, beholdt H. 
Kommandoen, 28 Aar gammel. I Middelhavet bestod han en Kamp 
mod 2 Sørøverskibe, hvoraf han erobrede det ene; senere mistede 
han ved smitsom Sygdom om Bord næsten 200 Mand af Besætningen; 
ved Hjemkomsten 1742 erholdt han af Generalstaterne 1600 Gylden 
i Dusør. S. A. drog han tilbage til Danmark og blev 1745 Chef 
for Fregatten «Hekla», der senere blev solgt til en privat Kjøbmand; 
H. førte den til Middelhavet, førte Underhandlinger paa 
Regeringens Vegne med Dejen af Algier og kom hjem igjen 1748. 
Strax derefter udsendtes han paa ny med Fregatten «Fredensborg», 
men forliste ved Throndhjem; fik dog atter Skibet bjærget og drog 
nu til Algier igjen. I Middelhavet erholdt han Forstærkning af
Fregatten «Falster» o. fl., indledede Underhandlinger med Marokko 
om Oprettelse af en dansk Handelsplads og havde forskjellige 
Vanskeligheder at overvinde hermed. Paa dette Togt hændte 
den Ulykke, at «Falster» 1753 sprang i Luften paa Saffias Red, 
hvorved 130 Mand tilsatte Livet. Efter at have bragt Fred og 
Orden i Forholdet til Marokko og Algier kom han hjem 1753 med
Fregatten «Dokken». I Aarene 1757-60 var han uafbrudt 
Linjeskibschef. 1757 giftede han sig (for 2. Gang) med Anna Kirstine 
Osterby. Da Chefen for Linjeskibet «Grønland», L. H. Fisker, i 
1760 var bleven opbragt af Englænderne med sin Konvoi i Middelhavet 
og i den Anledning suspenderet, blev H. over Land sendt 
til Marseille for at overtage Kommandoen. Efter forskjellige andre 
Chefskommandoer led H. 1766 den Skuffelse at blive forbigaaet til 
virkelig Kommandør; an indgav et Andragende om Oprejsning, men 
erholdt den først ved Forandringen i Administrationen Aaret efter. 
1768 blev han bragt i Forslag som Deputeret i Kollegiet, men da 
Forholdet til Algier samtidig var blevet spændt, og en
Expedition under Schoutbynacht Kaas var mislykket,
foretrak Kongen at betro ham Kommandoen over en
Eskadre, der skulde bringe denne Stat til Rolighed
igjen. H. udførte Hvervet, erholdt en kongelig
Tilkjendegivelse af Tilfredshed med hans Konduite og
udnævntes til Ridder af Danebrog ved sin Hjemkomst
1772. Samtidig forfremmedes han til Viceadmiral. Sine
sidste Aar henlevede han i Ro og døde 19. Dec. 1789.

C. With.



Hool, Tosten, d. 1745, s. Hoel (VII, 487).



Hopner, Johan, 1642-75, Litterat, Legatstifter,
var en Søn af Anders Hoppener, en velhavende
Brygger i Kjøbenhavn. Han var født 6. Marts 1642,
men mistede allerede 1652 sin Fader (Moderen var
tidligere død), hvorpaa han fik et andet Hjem i
Huset hos Stadshauptmand Frederik Thuresen. Fra vor
Frue Skole afgik han 1660 til Universitetet. 1662
tiltraadte han en længere Udenlandsrejse. I Strasburg
sluttede han sig nøje til den bekjendte Historiker
og Latinist Johan Bøcler, hvis Studieretning stemte
godt med hans egen. Siden besøgte han Basel, Paris
og Orleans. Faa sidstnævnte Sted erhvervede han 1666
den juridiske Licentiatgrad. Det var hans Hensigt
der fra at rejse til Italien; men Breve hjemme fra
underrettede ham om, at Ordning af hans Formuesforhold
gjorde hans Nærværelse fornøden, om han ikke skulde
lide betydelige Tab. Han ilede da hjem, og siden
tilbragte han sit Liv i Kjøbenhavn, sysselsat med
Studier. Det var navnlig Fædrelandets Historie og
den latinske Poesi, der interesserede ham, og han
samlede sig et godt Bibliothek. Hans Helbred blev
imidlertid tidlig vaklende, og 22. Juni 1675 døde
han af Brystsyge, ugift. Sin Gaard paa Gammeltorv
skjænkede han til Bolig for 2 Professorer, og sin
Bogsamling gav han til Universitetet med en Kapital
til dens Vedligeholdelse. Desuden oprettede han et
Rejselegat for en Student og gav flere Summer til
almennyttigt Brug. -- En Samling af hans latinske
Digte blev udgiven af Fr. Rostgaard.

Rostgaard, Deliciæ poet. Dan. I, 157 ff.

H. F. Rørdam.



Hoppe, Børge Anton, 1796-1865, Læge, 
fødtes i Kjøbenhavn 1. Okt. 1796 og var en Søn af nedennævnte
Kontreadmiral Johan Christopher H. Privat dimitteret
til Universitetet tog han 1813 Examen artium,
studerede derefter Medicin, var i længere Tid
medicinsk Kandidat paa Frederiks Hospital og tog
den medicinske 
Examen 1818. 1819 erhvervede han sig baade Licentiat- og Doktorgraden, 
rejste derpaa udenlands i flere Aar (til 1822) sammen med 
Dr. C. Otto og blev 1825 Distriktslæge i Kjøbenhavn. 1830 blev 
han Adjunkt hos Kjøbenhavns Fysikus Lund og samtidig Læge ved
Koppehospitalet paa Kvæsthuset. 1832 udnævntes han ved Lunds 
Død til Stadsfysikus i Kjøbenhavn, 1833 fik han Professortitelen, 
1843 blev han Medlem af Sundhedskollegiet. Efter Indførelsen af 
Hovedstadens nye Kommunalforfatning udnævntes han i 1858 til
Stadslæge. I sine yngre Dage viste han videnskabelige Anlæg og 
behandlede baade i sin Doktordisputats og i flere andre Afhandlinger 
de netop da brændende Vaccinationsspørgsmaal. I sit senere Liv 
optoges hans Kræfter hovedsagelig af den sanitære Administration, og 
her blev han under Videnskabens hurtige Udvikling, som han kun 
mangelfuldt var i Stand til at følge, under de optrædende heftige 
Epidemier i Hovedstaden i tiltagende Grad vanskelig stillet. Efter en 
langvarig Sygdom døde han 28. Febr. 1865. Han var gift: 1. (1830) 
med Magdalene Cathrine Kirstine Emilie f. Halling (d. 1832), Datter af 
Pastor Chr. H. H. i Hof i Soløer i Akershus Stift, senere i Sengeløse;
2. (1834) med Julie Emilie Henriette f. Monrad (d. 1839), Datter af 
Konferensraad David M.

Smith og Bladt, Den danske Lægestand, 4. Udg. 
Erslew, Forf. Lex. 
Ugeskr. f. Læger 2. R. XLII, Nr. 10.

Jul Petersen.



Hoppe, Frederik, 1690-1776, Søofficer, 
Søn af efternævnte Viceadmiral Iver H., er født i. Avg. 1690. Som 3aarig Dreng 
mistede han sin Fader. Da han allerede 1696 var bleven indskreven
paa Holmen som Lærling, var det en let Sag for Kongen, der 
havde paataget sig at sørge for hans Opdragelse, at faa ham ansat 
som Kadet. Derefter gik han paa egen Bekostning i engelsk 
Orlogstjeneste, gjorde Tjeneste under den spanske Arvefølgekrig 
paa Middelhavsflaaden, men vendte ved den store nordiske Krigs 
Begyndelse tilbage til Danmark. 1709 udnævntes han til 
Sekondlieutenant og en Maaned senere til Premierlieutenant, hvorefter 
han ansattes ved Kadetkorpset. I denne Tjeneste forblev han 
indtil 1714 og avancerede her 1711 til Kapitajnlieutenant og 1714 
til Kapitajn. Aaret efter ansattes han som Flagkapitajn hos Admiral 
Gabel, deltog i dennes Sejer over Svenskerne paa Kolberg Red 
24. April og gjorde sig saa afholdt af Gabel, at denne anmodede 
om at beholde ham som Flagkapitajn i Orlogsskibet «Prins Christian», 
da han stødte til Hovedflaaden. 29. Juli blev Gabel imidlertid 
syg og maatte gaa i Land; den øverstkommanderende Admiral, 
Raben, respekterede ikke den af Gabel trufne Afgjørelse, men 
sendte en anden Officer om Bord paa «Prins Christian» for at tage 
Kommandoen; herover blev Mandskabet, af hvem H. var meget 
afholdt, utilfreds, og det var nær udartet til Mytteri, da den anden 
Officer frivillig resignerede og lod H. beholde Kommandoen. Efter 
forskjellige Udkommandoer ved Hovedflaaden, hvor der intet vigtigt 
forefaldt, var H., der 1717 blev Kommandørkapitajn, 1719 Chef for 
Orlogsskibet «Fyn», underlagt Tordenskjold, og deltog med ham i 
Gøteborgs Blokering samt Fæstningen Carlstens Erobring.

Efter Krigens Ophør ansattes han som Chef for Kadetkorpset, 
men afløstes kort efter, i Følge en Beretning i «Minerva» som 
Følge af Intriger, uagtet han paa Grund af sin Retsindighed var
meget afholdt. 1726 var han Chef for Orlogsskibet «Ebenezer» i 
Admiral M. Billes Eskadre, der sammen med en engelsk blokerede 
den russiske Flaade ud for Reval. Ved Hjemsejlingen led Skibet 
meget, og H. blev sat under Tiltale for mangelfuldt Tilsyn samt 
idømt 6 Maaneders Tab af Gage, hvilket dog ved en senere 
Statsraadsbeslutning blev ham eftergivet. Da Frederik IV i 1728 
inddrog en Del af Søofficerernes Indtægter, gjorde H. samt 
Kapitajnerne Suhm og Lemvig Kongen Forestillinger paa deres Kammeraters 
Opfordring. De opnaaede imidlertid intet, men bleve endogsaa 
uden Rettergang afskedigede. Indtil Kongens Død 1730
levede H. derefter paa Adolph v. Plessens Ejendom Fuglebjærggaard 
med sin Familie, men da Christian VI var tiltraadt Regeringen, 
ansattes han strax paa ny. I Begyndelsen af Trediverne, da et 
Parti i Marinen ivrig søgte at komme den talentfulde Fabrikmester 
Benstrup til Livs, udsendtes H. med det af denne byggede Orlogsskib 
«Prinsesse Sophie Hedevig»; ved Hjemkomsten ønskede man, 
at han skulde udtale sig ufordelagtig om det, men herpaa vilde 
H. ikke gaa ind, hvorved han forskaffede sig flere indflydelsesrige 
Uvenner. Da han derpaa 1735 var ble ven udkommanderet paa 
Blokade ved Elben, men kom til kort med sin Proviant og 
efter afholdt Skibsraad gik til Kjøbenhavn for at forsyne sig, blev 
dette Anledning til, at hans Fjender faldt over ham, hans 
Kommando blev ham frataget og han selv stillet for en Krigsret. Den 
dømte ham til at have sin Charge forbrudt; Kongen formildede 
dog Straffen til Degradation og eftergav ham den endog helt Aaret 
efter; 1738 forfremmedes han endogsaa til Schoutbynacht. Det var 
dog denne haarde Behandling, der indgav den ellers saa fredelige 
og retsindige Mand et saadant Nag til Marinens Bestyrer, 
Danneskjold-Samsøe, at han slog sig sammen med den rænkefulde Admiral 
Rosenpalm for at styrte ham. Det lykkedes dem ogsaa 1746, efter
hvilken Begivenhed Administrationen forandredes saaledes, at der 
i Steden for 2 særskilte Kollegier oprettedes et kombineret 
Admiralitets- og Generalkommissariatskollegium, i hvilket H., som s. A. 
avancerede til Viceadmiral og 1752 til virkelig Admiral, blev 
Militærdeputeret. I denne Stilling forblev han indtil 1766, da Kollegiet 
atter adskiltes i 2, hvorefter han indtraadte i Admiralitetet. Han
var blandt de Deputerede overordentlig afholdt paa Grund af sin 
omgængelige Karakter og strænge Retfærdighedsfølelse, saa meget 
endogsaa, at Kongen, da han i 1768 paa Grund af Alder ønskede 
at trække sig tilbage, afslog Begjæringen, men tillod ham at være 
fritaget for Møder, naar hans Helbred gjorde det nødvendigt. 2 Aar 
forblev han endnu i Embede, men indgav da 1770 fornyet Begjæring 
om Afsked, hvilken han ogsaa erholdt med Titel og Gage som 
Generaladmiral-Lieutenant. 1754 var han bleven hvid Ridder. Han 
døde 26. Okt. 1776. 

H. indtraadte 1724 i Ægteskab med Else Marie Lemvig, Datter 
af Etatsraad L. Hun døde 11. Avg. 1770.

Minerva 1795, III, 182.

C. With.



Hoppe, Iver, 1649-93, Søofficer, 
Søn af en født Hollænder, Hans H., der nedsatte sig paa Christianshavn som Handelsmand 
og Brygger, er født 30. April 1649, indtraadte i dansk Orlogstjeneste
i Frederik III's sidste eller Christian V's første Regeringsaar, 
blev Kommandørkapitajn 1675, Schoutbynacht 1678 og 
Viceadmiral 1684. Han nævnes 1677 som Chef for Fregatten «Hummeren», 
med hvilken han erobrede en svensk Galiot, senere s. A. som 
Chef for Orlogsskibet «Fredericus Tertius», med hvilket han deltog 
1. Juli i Slaget paa Kjøge Bugt under Niels Juel. I Okt. s. A. 
overførte han Christian V fra Rygen til Kjøbenhavn. Paa denne 
Rejse udholdt Skibet en voldsom Storm i 5 Dage, under hvilken 
det nær var forlist. H. lod ankre, men drev med Ankrene; til 
sidst udkastedes et lille Varpanker, og samtidig holdt de andre. 
Man antog, at det lille Varpanker havde været det, som forhindrede 
Linjeskibet fra at strande, hvorfor det blev forgyldt, forsynet med 
en Indskrift af Thomas Kingo og ophængt paa Rosenborg, hvor 
det endnu er at se. 1678 var han paa Hverving efter Søfolk, 
senere som Chef for en mindre Eskadre i Sundet om Bord i «den 
grønne Drage». Aaret efter førte han Orlogsskibet
«Mars». Efter Freden i Lund gik han med en Eskadre
til Hamborg, der blokeredes. 1689 førte han som
Viceadmiral Orlogsskibet «Tre Kroner» i Niels Juels
Flaade. Han var meget afholdt af Kong Christian V og
døde 5. Avg. 1693. H. var gift med Margrethe Elisabeth
Boye (f. 1649 d. I7I9). H.s Søn Frederik H. er
nævnt ovfr. Mange Aar efter sin Død, 1777, optoges
I. H. med sine Descendenter i den danske Adelstand.

C. With.



Hoppe, Johan Christopher, 1772-1835, Søofficer,
Søn af Konferensraad, Højesteretsassessor Peder
H. og Elisabeth f. Holst og Sønnesøn af foran
nævnte Generaladmiral-Lieutenant Fr. H., er født
2. Marts 1772, blev Sekondlieutenant i Søetaten 1789,
Premierlieutenant 1797, Kapitajnlieutenant 1806,
Kapitajn 1811; 1815 erholdt han ved Reduktionen
efter Norges Tab sin Afsked, men ansattes en
Maaned senere paa ny i Tjeneste, forfremmedes
1817 til Kommandør-kapitajn, 1828 til Kommandør og
afskedigedes 1834 med Kontreadmirals Karakter. 1817
erholdt han desuden Titel af Kammerherre. Efter
en Del Togter som subaltern Officer udsendtes han
1797 med Fregatten «Najaden», Kommandørkapitajn
Steen Bille, og deltog der om Bord i den bekjendte
Træfning 15. Maj mod Tripolitanerne, hvorved disse
bleve tvungne til Fred. Efter en Del andre Rejser
ansattes han 1801 paa Linjeskibet «Sjælland», Kapitajn
F. C. L. Harboe, deltog med dette i Slaget paa Reden
2. April, men undgik at blive tagen til Fange derved,
at han i Tjeneste sendtes i Land henimod Slutningen
af Affæren. Ved Krigens Udbrud 1807 ansattes han
først paa Batteriet «Prøvesten», fik senere Kommando
over Flydebatteriet Nr. 7 ved Kastrup og frelste ved
sin gode Konduite dette Batteri fra at forlise i en
Storm. Fra 1809 indtil Fredslutningen kommanderede
H. en større Afdeling Kanonfartøjer, som skulde
beskytte Farvandet fra Dragør til Ulvshaleløbet. Han
havde her adskillige Træfninger at bestaa med
engelske Orlogsmænd, der søgte at bemægtige sig
Handelsfartøjer, og erholdt gjentagne Gange Kongens
anerkjendende Udtalelser for sin Aktivitet og sit
Mod. 1818 førte H. Fregatten «Nymfen» paa Togt i
Middelhavet og kom hjem Aaret efter. 1827 foretog
han for egen Regning en Rejse til Island, men ses
ikke at have været i Aktivitet efter dette. Han døde
23. Nov. 1835. -- H. blev 24. Febr. 1793 gift med
Johanne Magdalene Fjeldsted fra Throndhjem (f. 1776
d. 1832), Datter af Stiftamtmand T. J. F. (V, 184).

C. With.



Hoppe, Johan Ferdinand, 1815-90, Solodanser. 
H., der var født i Kjøbenhavn 3. Jan. 1815, kom som Dreng ind paa det 
kgl. Theaters Balletskole og fik Bournonville til Lærer. Han gjorde 
sig første Gang bemærket 23. Sept. 1834 i en Pas de deux med 
Lucile Grahn i «Den stumme i Portici» og frapperede ved sin 
store koreografiske Færdighed, sin Elasticitet og Elegance i alle 
Bevægelser og en ualmindelig Kraft. Men den smukt byggede 
unge Mand var meget lille af Væxt, hvad der gjorde ham mindre 
skikket for seriøs Dans, og det var da navnlig som Demikarakterdanser 
og senere som Lærer for de yngre, at han fik Betydning
for den danske Ballet, hvilken han ved sin udviklede Færdighed 
var en fortrinlig Støtte. Som Mimiker spillede han aldrig nogen 
fremtrædende Rolle, og blandt hans Partier er der kun Anledning 
til at nævne Alexis i «Konservatoriet», Zefyr i «Psyche», Carelis i 
«Kermessen i Brügge» og Titelrollen i «Abdallah». Han var gift 
med Henriette Martine Kirstine f. Allerup (f. 19. Marts 1828), 
optraadte sidste Gang 10. Jan. 1866 i «Kermessen i Brügge»,
afskedigedes ved Theateraarets Udgang og døde i Frue Kirke 
under Fru Heibergs Jordefærd 27. Dec. 1890. 

Edgar Collin.



Hoppe, Johan Heinrich Christian, 1775-1836, Generalkonsul, 
er født i Lybek, hvor hans Fader var en agtet Handelsmand. Efter 
at have været i en Bankierforretning i Hamborg i 4 Aar, derpaa
Handelsrejsende i 11 Aar, blev han i 1803 sammen med 2 Kompagnoner 
Chef for det ansete Handelshus Grøger & Co. i Lybek, 
der imidlertid 3 Aar senere maatte standse sine Betalinger. H. 
beskæftigede sig derefter med Reklamationer for fremmede Magter,
hvorved han erhvervede sig Formue, saa at han blev i Stand til 
at betale Husets Kreditorer deres fulde Tilgodehavende. H., der 
jævnlig tidligere havde foretaget Rejser til Danmark, fik nu flere

finansielle Hverv overdragne af den danske Regering; saaledes var 
han i 1816 Kommissær i Paris i Anledning af nogle Fordringer 
hidrørende fra beslaglagt dansk Ejendom i Hamborg og Kønigsberg, 
i 1817 blev det ham overdraget at indkræve Godtgjørelse i 
Paris for de franske Troppers Ophold i Danmark 1808-9, og i 
1824-25 opholdt han sig dernæst i England for at forhandle om 
et dansk 3 Procents Laan. H.s finansielle Virksomhed synes at 
have vundet Regeringens Bifald: i 1808 bliver han saaledes kgl. 
dansk Agent og strax derpaa Justitsraad, i 1818 Gehejmefinansraad 
og i 1819 endelig Generalkonsul i Paris, en Post, som han beklæder 
lige til 1827, da han arresteres under et Ophold her i Landet og 
stilles for en Kommission, der dømmer ham til Fæstningsarrest «i 
en saadan Tid og i øvrigt under saadanne Vilkaar», som Kongen 
maatte finde for godt at bestemme. Grunden til denne bratte
Afslutning af H.s Virksomhed i Statens Tjeneste maa uden Tvivl 
søges i den Omstændighed, at hans derangerede Pengeforhold 
bragte ham i Hænderne paa Spekulanter, der synes at have faaet ham 
til at overskride sin Instrux og indgaa paa en uheldig
Overenskomst ved de fortsatte Forhandlinger om den Godtgjørelse, som 
det i 1817 var overdraget ham at søge at skaffe fra den franske 
Regering. Efter Dommen blev H. entlediget fra sin Post og 
hensat i Fæstningsarrest i Kastellet, hvor han forblev o. 3 Aar. Han 
blev da udbragt af Riget og fik Tilladelse til at nyde en ham 
tilstaaet Pension i Lybek, og her tilbragte han sine sidste Leveaar 
til sin Død 1836.

C. Zytphen-Adeler.



Hoppe, Torkil Abraham, 1800-71, Amtmand, 
Søn af ovennævnte Kontreadmiral Joh. Christopher H., fødtes 10. April 1800, 
blev privat dimitteret til Universitetet 1818, juridisk Kandidat 1824,
Volontær i det jysk-laalandske Renteskriverkontor 1825 og Avskultant 
i Rentekammeret s. A. Efter at han derpaa ved forskjellige 
Rejser til Island, Færøerne og Grønland -- først for egen Regning,
senere med offentlig Understøttelse -- havde erhvervet sig et 
flersidigt Kjendskab til disse Landsdeles ejendommelige Indretninger 
og lokale Forhold, blev han Sekretær i den Kommission, som 1834 
nedsattes for at gjøre Forslag til Forandringer i Lovgivningen om 
den islandske Handel, og 1835 Medlem af den da nedsatte Kommission, 
der skulde undersøge, hvorvidt en fri Handel kunde aabnes 
paa Grønland. Sidstnævnte Aar blev han desuden saa vel Revisor 
for den færøske og grønlandske Handels Regnskaber som Decisor 
for ældre islandske og færøske Regnskaber, og 1837 udnævntes
han til Medlem af Direktionen for den færøske og grønlandske 
Handel. 1840 blev han Kommitteret i Rentekammeret og 1841 
Stiftamtmand for Island og Amtmand over Islands søndre Amt, 
men afskedigedes efter eget Ønske 1847 fra disse Embeder paa
Ventepenge, udnævntes 1848 til Amtmand over Sorø Amt og 
beklædte dette Embede til sin Død i Sorø 7. Juni 1871. I Aaret 
1827 var han bleven Kammerjunker, 1841 Kammerherre. -- Han 
blev 7. Maj 1839 gift med Juliane Vilhelmine Nielsine Christence 
Benzon (f. 16. Juni 1819 d. 21. Jan. 1855), en Datter af 
Kammerherre Chr. Fr. Otto B.; efter hendes Død ægtede han 7. April 1860 
Christine Caroline Platou (f. 23. April 1825), en Datter af Justitsraad, 
Kasserer ved Øresunds Toldkammer Chr. T. P. -- Af hans Sønner 
blev Johan Christopher H. (f. i Reykjavik 23. Nov. 1841, Student 
1859, jurid. Kand. 1864, Kontorchef i Indenrigsministeriet 1880) 1885 
Amtmand over Randers Amt.

G. Kringelbach.



Hoppensach, Friderich Ferdinand, 1817-78, Danser. 
Født i Kjøbenhavn 7. Maj 1817 og Søn af Parykmagermester Hans 
Heinrich H. og Johanne Cathrine f. Henningsen kom H. alt som 
Barn paa det kgl. Theaters Balletskole og fik Undervisning af 
Bournonville. Som egentlig Danser havde H. ikke nogen videre 
Betydning for Balletten, men desto rigere var hans Virksomhed
som Mimiker. I denne Retning gjorde han sig først bemærket 
29. Marts 1842, da han ved den første Opførelse af «Napoli» med 
stort Mesterskab mimisk udførte et Recitativ som Gadesanger, og 
fra den Tid anvendte Bournonville ham med stort Held i næsten
alle sine Balletkompositioner. Blandt Roller, i hvilke han særlig 
har udmærket sig som komisk Mimiker, kunne nævnes: Dufour i 
«Konservatoriet», Gert i «Kermessen i Briigge», Kineseren i «Zulma»,
Niels Klokker i «Brudefærden i Hardanger», Diderik i «Et Folkesagn», 
Hassan i «Abdallah», Pater Francesco i «Blomsterfesten i 
Genzano», Guldbrand Skaffer i «Fjældstuen», Hovmesteren i «Fjærnt 
fra Danmark» og Scrivano'en i «Pontemolle». Han ægtede 1841 
Marie Kirstine Sørensen (f. 3. Avg. 1813) og afskedigedes af Theatrets 
Tjeneste ved Aarets Udgang 1876. Han døde 17. Juni 1878.

Edgar Collin.



Hopstock, Frants Philip, 1746-1824, Præst, 
født paa Kongsberg 1746 (døbt 19. Nov.). Faderen, Andreas H. (d. 1750), var 
Holzførster, Moderen hed Maren Hoffmann f. Krogh. Han 
informeredes først privat, siden i Bergens Skole og dimitteredes her fra 
1764. 1766 vendte han tilbage til Norge og skaffede sig Livsophold 
som Informator, bl. a. 3 Aar i Holmestrand. Her blev han af 
Grev Wedel kaldet til Sognepræst i Skovger, drog der fra til 
Kjøbenhavn og fik Attestats 1772. S. A. blev han af Greven kaldet
til Vaale Sogn, hvor han 1790 blev Provst. 1788 havde han paa 
sin Præstegaard Besøg af Kronprinsen (Frederik VI), der tillod ham 
personlig at «henvende sig til ham ved Lejligheder». 1797 blev 
det første norske Skolelærerseminarium oprettet i Tønsberg, og H., 
der havde Ry som en duelig og erfaren Lærer, blev beskikket til 
1. Inspektør ved dette. Paa Grund af denne Stilling søgte han 
sig forflyttet til Tønsbergs Sognekald og fik det 1798. Her havde 
han den Sorg, at Seminariet blev nedlagt 1802, hvorhos han maatte 
kæmpe med trange Kaar, foranledigede ved Tidernes Tryk, hans 
store Godgjørenhed og selskabelige Tilbøjelighed. Under alt dette 
længtes han efter landlig Rolighed og fik efter Henvendelse til 
Kronprinsen 1808 Totens Sognekald. I dette Embede døde han 
16. Juli 1824 efter at have holdt Jubilæum og Guldbryllup. Han
roses af sine Biskopper som en udmærket Lærer og en meget god 
Taler, lod sig ikke kue af Trængslerne, da han havde dem, og da 
han paa Toten fik Velstand, plejede han at sige: «Gud bevare mig 
fra at blive fattig, -- selv skal jeg sørge for, at jeg ikke bliver 
rig». Gift 27. Sept. 1772 med Anna Elisabeth Lorentzen (f. i Holmestrand 
14. Nov. 1744, d. 20. Nov. 1826), Datter af Jørgen L. og Anna 
Elisabeth f. Styr.

Stamtavle ov. Familierne Garmann, Schanche, Krohn og Hopstock S. 68. 
Halvorsen, Norsk Forf. Lex.

D. Thrap.



Horkel, Johann, 1769-1846, Læge, 
fødtes 8. Sept. 1769 i Burg paa Femern, studerede i Halle og blev her 1799 Privatdocent, 1802 extraordinær og 1804 ordinær Professor i Medicin med Fysiologi 
som særligt Fag. 1810 blev han Professor ved det nyoprettede
Universitet i Berlin og 1830 Medlem af det derværende 
Videnskabernes Akademi. Af J. F. Meckels højt ansete «Deutsches Archiv 
f. Physiologie» var han Medredaktør lige fra dets Begyndelse 1815. 
Hans vigtigste videnskabelige Arbejder omhandle Zookemien. Han 
døde 16. Nov. 1846.

Lübker u. Schröder, Schlesw.-Holst.-Lauenb. Schriftsteller-Lex. 
Biograph. Lex. der hervorrag. Aerzte III.

Jul. Petersen.



Horn, Clas Frederik Greve, 1763-1823, svensk Landflygtig, 
var født i Stockholm 18. Maj 1763 og Søn af Frederik Greve H. 
Han skildres i sin Ungdom som en smuk Mand med et blødt, 
sværmerisk Gemyt, der personlig var afholdt af Gustav III. Efter
at være ble ven Officer avancerede han til Major i Fortifikationen, 
men tog allerede 1789 sin Afsked. Det fik skæbnesvanger 
Betydning for ham, at hans Fader sluttede sig til Kongens Modstandere. 
Faderens Had imod Gustav III smittede Sønnen, hvis Uvilje imod
Kongen yderligere forøgedes ved Rygter om, at hans Fader svævede 
i alvorlig Fare. Hertil kom Begejstring for den franske Revolutions 
Ideer, og da han 1791 blev bekjendt med Anckarstrøm, lod han 
sig forlede til at deltage i Sammensværgelsen imod Gustav III. 
Efter dennes Mord blev han anklaget som medskyldig i dette, og 
skjønt han under Forhørene angav adskillige af de medsammensvorne, 
blev han (Maj 1792) dømt til at miste Ære, Liv og Gods. 
Dødsdommen formildedes dog til livsvarig Landflygtighed. Han
flyttede da til Danmark, hvor han kjøbte en Landejendom, Skovlyst 
i Hørsholmegnen, og levede her med sin Hustru, Maria 
Vilhelmina f. Linnerhjelm, og en Svigerinde. Sit Navn havde han 
forandret til Frederik Classon. Rahbek, der i denne Tid lærte 
ham at kjende, omtaler ham med megen Sympathi. Han levede 
i landlig Stilhed, indtil Aaret 1800 bragte politiske Kriser over 
Norden. Det blev under den Spænding med England, som da 
udviklede sig, overdraget ham af Regeringen at organisere 
Landstormen i en Del af Sjælland og at lede forskjellige Anstalter til 
Kystens Forsvar . men af Hensyn til den mistænksomme Gustav IV, 
med hvem den dansk-norske Regering søgte at staa paa en god 
Fod, mente den at maatte betyde ham, at han skulde forlade 
Danmark (1801). Han tog da Ophold i Lybek. Her oplevede 
han Franskmændenes Erobring af denne By i Slutningen af 1806, 
han blev fængslet, men dog frigivet efter kort Tids Forløb. Nogle
Aar derefter vendte han atter tilbage til Danmark, blev naturaliseret 
som dansk Undersaat og levede under sit oprindelige Familienavn 
i Kjøbenhavn indtil sin Død, 23. Maj 1823. -- Den Interesse,
hans Personlighed vakte her i Landet, forøgedes ved, at han 
optraadte som lyrisk Digter. Nogle Smaadigte af ham optoges i 
«Charis» 1799, og nogle Digte fik, oversatte paa Dansk, Plads i 
«Tilskueren». Ogsaa udgav han en Samling Digte i Kjøbenhavn 
under Titel «Små skaldestycken» (1816), ligesom han leverede Bidrag 
til «Dagen». Men større digterisk Værd har denne hans Produktion 
dog ikke haft. En Søn af ham har været Officer i den svenske Hær.

Biogr. Lex. öfv. namnkunn. svenske män VI.
Thaarup, Fædrenelandsk Nekrolog 1821-26.
Erslew, Forf. Lex.

E. Holm



Horn, Frederik, 1708-81, Digter og Jurist, 
var en Søn af Toldkontrollør Lars Nielsen H. (d. 1735) og Margrethe Simonsdatter 
og fødtes i Nykjøbing paa Falster 7. Jan. 1708. Fra Skolen her, 
af hvilken han for Resten en Tid var udvist formedelst et Sammenstød
med en Lærer, blev han Student 1728 og var en af de faa yngre, 
der stærkt paavirkedes af Holberg. Under Navnet «Frands Hansen, 
Drejer i Helsingør» udgav han 1731 «Somnium poëticum eller en 
poetisk Drøm», et vidtsvævende og usammenhængende satirisk Digt, 
der begynder med Forsvar for Satirikerens Kald, som sammenlignes
med Præstens, men derefter polemiserer mod alle Tidens Fejl, lige 
fra Forgudelsen af Latinen og Grammatikken, fra Kvindesæder og 
Moder, Forlovelser og Dueller indtil Komplimenterne, Skjødehundene 
og Studenternes Kaarder. Mere poetisk Værd have de 4 satiriske 
Æredigte, der indlede hans «Somnium» og, vistnok under 
Paavirkning af Gratulationsverset i Holbergs «Skjæmtedigte», parodiere 
højtravende Poeters mythologiske Ordskvalder, Fuskerfejl i Vers, 
Puristernes obsolete eller selvdannede Ord (i Folkevisetone med 
Omkvæd: «Men Sandhed i Heima har ingen Sted Hyld») samt 
Anagrammer og poetiske Kunstlerier. Her opgiver han ogsaa de 
kjedelige Alexandrinere og rimer ganske frit og let. Denne litterærkritiske 
Satire, hvori H. har sin Styrke, fortsættes i hans anden 
(? Digtenes kronologiske Orden er ikke sikker) Digtsamling fra 
samme Aar, især i Fortalen og det første og bedste Digt, «Poesiens 
Misbrug», uden at han dog som Reenberg eller Sorterup efter 
Boileaus Mønster «sigter paa nogen i Særdeleshed» eller nævner 
Navne. «Apologi for det danske Sprog imod de danske» vidner 
om Digterens varme Følelse for Modersmaalet og minder i Indklædningen
om «Erasmus Montanus» og «Jean de France». Her 
udtaler han stærkest sin Beundring af Holberg:

 Den danske Pufendorf, den danske Grotius, 
 den anden Huitfeldt i vort Dannemarks Arkiver, 
 en dansk Virgilius, en dansk Ovidius, 
 din Ligemand, om ej din Mester, Moliére!
 . . . . . . . . . . . . . . . . . . . .
 Det danske Sprog ved ham igjen paa Fode kom.

De 2 sidste Digte, «Testament over lille Soldan» (en Hund), der 
bl. a. satiriserer over Gravvers, og «Docti male pingunt», mod 
Pedanter m. m., ere lige ubetydelige i Æmne og i Udførelse.

Det var aabenbart mere H.s varme Hyldest af Holberg end 
Evnen til at træde i Mesterens Fodspor, der i Samtiden skaffede 
ham Navn af «Hans Mikkelsens Abe»; thi hans Talent er meget 
begrænset og bevæger sig væsentlig inden for det gamle, 
moralsk-satiriske Læredigts Ramme. De sammen med «Somnium» trykte 
«Epigrammata varia» hæve sig ikke over Tidens almindelige 
Fabrikgods af denne Art, og hans «Lykønskning til Christian VI's og Sophie
Magdalenes Salving» (1731) er affattet i en Art prosaisk Lapidarstil 
med pedantiske Ordspil paa Navnene Dania og Diana, der kunde 
have afgivet en passende Gjenstand for hans egen Satire. Med 
den første Ungdom lagde han ogsaa klogelig Poesien paa Hylden, 
og bevarede han end sine litterære Interesser, saa forsømte han 
derover ikke Fagstudierne, skjønt han maatte opholde sig fjærnt
fra Universitetet som Informator, bl. a. maaske paa Gurrehus, hvor 
han efter eget Udsagn skrev nogle af Satirerne. Da den nye 
Fundats af 1732 fordrede Specimina og Attestata for de studerendes 
Flid, nedsendte han 1734 fra Tønsberg, hvor han den Gang levede, 
sit «Forsøg til et veloptugtet og veloplært Barn» (trykt 1735), en 
ufuldendt Opdragelseslære, der viser ikke ringe Belæsthed og antyder 
flere af de Principper, som senere udvikledes af Rousseau, Basedow
og Campe. Fra samme Tid stammer hans 1748 udgivne «Cede 
majori . . ., hvorledes man efter Politik og Politesse skal kjende og 
erkjende Overmænd», en lidt sprænglærd Dialog om Betydningen 
af Rang, Stand og Værdighed i Omgangslivet.

Imidlertid var H. blevet en dygtig Jurist og anset Sagfører, 
1739 Højesteretsadvokat. At det ogsaa her var ham en Trang at 
klare sig sin Stilling theoretisk, derom vidne hans «Meditationer 
over Prokuratorprofessionen» (1737), et filosoferende Forsvar for 
denne da ilde ansete Stand, og de samtidig affattede, men først 
1743 trykte «Meditationer angaaende Vidners Examination». Hans 
andet Ægteskab (8. Juli 1744), med Mette Sophie f. Torm (f. 1722 d. 1791), 
Datter af Kjøbenhavns Borgmester og Politimester Erik Jensen T., 
førte ham imidlertid ind paa den praktiske Embedsbane, i det han 
1751 adjungeredes og 1761 efterfulgte sin Svigerfader i Embedet. 
1750 var han indtraadt som Medlem af Theaterdirektionen, da den 
danske Skueplads lagdes under Magistratens Styrelse; men om hans 
Virksomhed i denne Stilling, der skulde synes at maatte ligge godt
for hans Anlæg og Tilbøjeligheder, have vi intet andet Vidnesbyrd 
end det lille Forsvar for Skuepladsen, han 1754 udgav under Titelen: 
«Sinceri Gjensvar paa Hypocritæ Skrivelse imod Komediegang». 
Det er en trivielt moraliserende Imødegaaelse af Pietismens
sædvanlige Indvendinger mod Skuespil, som hist og her, bl. a. i 
Fortalen, der er underskreven «Frands Hansen, Kokkedreng», temmelig 
ubehændig søger at slaa ind paa den satiriske Tone. S. A. afgik 
H. fra Direktionen, men tiltraadte den atter 1761 for nogle Aar, 
stadig vistnok uden at kunne udrette synderligt under de fortvivlede 
Forhold, hvormed Theatret havde at kæmpe i Magistratens Styrelsestid. 
Samtidig blev H. Justitsraad og overtog 1766 tillige 
Fattigdirektionen; men for den administrative Virksomhed synes han ikke 
at have egnet sig. Han led desuden af Podagra og kom bedre 
paa sin Plads, da han 1771 ombyttede Politi- og Kommunalstyrelsen 
med Posten som Justitiarius i den af Struensee nyoprettede Hof- 
og Stadsret. Han døde som Konferensraad 25. Maj 1781 og efterlod 
en talrig Børneflok.

Personalhist. Tidsskr. I, 291. 
Overskou, Den danske Skueplads II, 108. 158. 277. 
Rahbek og Nyerup, Den danske Digtekunst IV, 294. 

J. Paludan.



Horn, Hans Iver, 1761-1836, Læge, 
var født i Kjøbenhavn 28. Okt. 1761 og Søn af Arkivar i Rentekammeret, Kammerraad 
Hans Jochum H. (d. 1781) og Karen f. Bakkevold (d. 1807). I 1778 
blev han Student og tog i 1784 medicinsk Examen. 1785 disputerede
han for den medicinske Doktorgrad, men var allerede i Forvejen 
udnævnt til Landfysikus i Jarlsbergs Grevskab, hvorefter han bosatte 
sig i Tønsberg. I 1804 indsendte han til Kongen en Betænkning 
angaaende Radesygen i Norge, og 1807 blev han ansat i 6 Aar som
rejsende Læge i Akershus og Christianssands Stifter for at lede 
Foranstaltningerne mod denne Sygdom. 1814 udnævntes han i 
denne Egenskab til Overinspektør. Han erholdt i 1807 Titel af 
Professor og blev i 1811 Medlem af det kgl. norske Sundhedskollegium. 
Han døde i Tønsberg 13. Marts 1836. I 1789 ægtede 
han Johanne Knudsen, Datter af Kammerlakaj Hartvig K. -- Han 
har foruden sin Doktordisputats om Vatersot bl. a. skrevet Bemærkninger 
over Professor Éggers' Plan til et Universitet for Norge, et 
Syngespil i 3 Akter, «Kapertoget», som blev opført paa det kgl. 
Theater i Kjøbenhavn 1. Gang 28. Okt. 1808, og flere poetiske
Bidrag i forskjellige Blade og Tidsskrifter.

Kiær, Norges Læger, 2. Udg.

F. C. Kiær.



Horn, Hildebrand, 1655-86, Diplomat, 
Søn af Raadmand Peter H. i Kiel, fødtes sammesteds 16. Avg. 1655, gjennemgik sin 
Fødebys Skole og benyttede dens Universitet til at studere rets- 
og statsvidenskabelige Fag. 1676-78 sluttede han sig som Sekretær 
til det danske Gesandtskab i Rusland, der lededes af hans Frænde 
Frederik Gabel. Som selvstændig Diplomat, om end kun med 
Karakter af Sekretær, sendtes han paa ny 1681 til Rusland og 
hædredes af Zar Feodor ved Afskeden med en Gave af russiske 
Bøger som en Anerkjendelse af hans Studier i Landets Sprog. En 
ny Sendelse som dansk Envoyé til Rusland 1682-84 gav ham 
Lejlighed til baade at benytte disse Studier og til
at gjøre sine Evner gjældende som en elskværdig og
vindende Person. Naar det dog ikke lykkedes ham at
knytte Rusland til et dansk-fransk Forbund, bl. a. mod
Sverige, da laa det vistnok ikke i Gesandtens Person,
men deri, at selve Forudsætningen for hans Mission
glippede. Med Orlov besøgte han 1685 Venedig, deltog
om Bord paa Flaaden i et Aars Felttog mod Tyrkerne
og efterlod sig ogsaa paa dette Omraade et hæderligt
Eftermæle, da en Smitsot bortrev ham 8. Okt. 1686 paa
Cerigo. Hans lærde Venner sørgede i veltalende Ord
over det store Haab, der saaledes sluktes, ikke mindst
for Litteraturen. Men skjønt han skal have efterladt
sig flere Arbejder baade i bunden og ubunden Stil,
baade paa Tysk, Fransk, Italiensk og Russisk, kjendes
af ham nu dog kun de Relationer, han hjemsendte
fra sit sidste Besøg i Rusland. I dem tegner han
imidlertid med tilstrækkelig Tydelighed sit Billed som
en opvakt, vel underrettet og omhyggelig Diplomat.

Moller, Cimbria lit. I.
Geh. Archivets Aarsberetn. VI, 138 ff.

Fr. Krarup.



Horn, Jürgen Friedrich, 1803-80, Skolemand,
er født 21. Jan. 1803 i Flensborg, studerede
Theologi i Kiel, blev examineret paa Gottorp 1827,
blev 1828 Kollaborator i Haderslev, 1838 Rektor i
Gluckstadt, 1853 i Kiel, 1864 «Oberschulinspektor
der holstein. Gelehrtenschulen». 1866 gik han af
som Rektor og døde 16. Marts 1880 i Tønder. Han
har skrevet: «Zur Philosophie, 3 Abhandlungen»
(Kiel 1862), en Tragedie, «Sophonisbe» (Kiel 1862),
og forskjellige Programmer af mathematisk, filosofisk,
filologisk og æsthetisk Indhold.

Alberti, Schlesw.-Holst.-Lauenb. Schriftsteller-Lex.

S. B. Thrige.



Winkel Horn, Erhardt Frederik, 1845-98, Forfatter. 
Fr. W. H., Søn af Urtekræmmer Erik W.-H. og
Marie Dorothea f. Ravn, fødtes i Kjøbenhavn 19. Juli
1845, blev Student 1863, tog 1868 Magisterkonferens i
nordisk Oldtidsvidenskab og blev 1878 Dr. phil. Efter
oprindelig at have valgt Arkæologien til Hovedstudium
gjorde W. H. efterhaanden med Forkjærlighed
Litteraturhistorien til Gjenstand for Behandling,
hvorom hans Doktordisputats, en Studie over den
danske Sprog- og Oldforsker Peder Syv, bærer
Vidne. Ved sin hurtig vakte og livlige Interesse
forenet med Meddelelseslyst er han bleven en meget
produktiv Forfatter, hvis Virksomhed hovedsagelig er
af populariserende eller populær-videnskabelig Art og
omfatter dels den forhistoriske Arkæologi og Nordens
gamle Litteratur, dels 
de skandinaviske Rigers Litteraturhistorie, hvortil
komme adskillige Skolebøger i Dansk med tilhørende
Fag (til Dels i Forening med O. Borchsenius)
samt Oversættelser af fremmede Forfattere. Af
hans Arbejder fremhæves foruden hans ovennævnte
Disputats «Mennesket i den forhistoriske Tid» (1874;
efter Lubbocks «Prehistoric times »), «Udsigt over
Nordens Oldtidsminder» (1883), «Den ældre Edda»
i poetisk Gjengivelse (1869), Oversættelser af
Islændingesagaer under Titlerne «Billeder af Livet paa
Island» (I-III, 1871-1876) og «Nordiske Heltesagaer»
(1876), «Den danske Litteraturs Historie» (I-II,
1881), J. Scherrs «Almindelig Litteraturhistorie»
(I-II, 1876), oversat og forøget med en udførlig
Udsigt over Nordens Litteratur, der -- delvis
omarbejdet -- senere er udgivet paa Tysk (Lpz. 1880)
og Engelsk (Chicago 1884), «N. F. S. Grundtvigs Liv og
Gjerning» (1883), «L. Holberg» (1884). «Illustreret
Konversationslexikon» (Hagerups Forlag, 1892 ff.) 
redigeres af ham. En lille Samling «Digte» har
han offentliggjort 1872. Som W. H.s litterære Arbejder
delvis lade formode, har han tillige udfoldet en ret
omfattende Lærervirksomhed. Ægtede 1. 1870 Anna Marie
Margrethe Nyholm, Datter af Grosserer i Kjøbenhavn
A. M. N. (Ægteskabet opløst 1883), 2. 1886 Anna Ravn
(separeret 1890). W. H. døde 18. Nov. 1898.

Indbydelsesskrift til Univ.s Reformationsfest  1878.

Kr. Kaalund.



Winkel-Horn, Frederik, 1756-1837, økonomisk Forfatter, 
hvis Forældre vare ovennævnte
Frederik H. og Mette Sophie f. Torm, blev født i
Kjøbenhavn 12. Nov. 1756. Han blev i 1779 juridisk
Kandidat og s. A. kongl. Fuldmægtig hos Hof- og
Stadsrettens Justitiarius, 1785 Justitssekretær
og 1790 tillige surnumerær Assessor i denne Ret,
1802 Højesteretsadvokat, 1803 Birkeskriver ved
Kjøbenhavns Amts Rytterdistrikts Birk, fra hvilken
Stilling han entledigedes 1817. 1819 udnævntes han
til Justitsraad. Han ægtede i 1786 Mariane Winkel
(f. 28. April 1754 d. 21. Avg. 1817), Datter af
Sæbemester P. W., og kaldte sig efter hende fra 1812
Winkel-H. Han døde 19. Maj 1837 i Kjøbenhavn. --
W.-H. er Forfatter af en Del Smaaskrifter og
Tidsskriftsartikler af meget forskjelligt Indhold. Fra
Slutningen af hans Liv findes der filosoferende Digte
i Østs «Arkiv» og «Materialier»; han har skrevet et
Par Piecer vedrørende Kjøbenhavns Brandforsikring, i
hvis Direktion han havde Sæde 1802-18, han har udgivet
en Del Smaaskrifter om Regning (f. Ex. «Anvisning til
at regne Brøk», 1798, «Arithmetisk Lommebog», 1823,
osv.) og beskæftigede sig 
med Spørgsmaal om Lotterier, til hvis Ordning han gav Forslag 
(saaledes «Plan til en Guldmine», 1834). At hans Indblik i 
Sandsynlighedsregningen ikke var synderlig dybt, viste hans Piece: 
«Gives der nogen Spillemaade i Tallotteriet, hvorved man 
ufejlbarligen maa vinde?» (1835), hvori han mener, at man kan vinde 
ved Anvendelse af Stræng «Forsigtighed og Maadehold», naar man 
spiller paa Tal, «der ikke i en Række Trækninger ere udkomne»,
og med stigende Indskud, altsaa Forslag af den Art, hvoraf der i 
Aarenes Løb er kommet en stor Mængde her og i Udlandet med 
det frugtesløse Formaal at narre Spillets Gudinde. I øvrigt fortjener 
det at nævnes, at han i den samme Piece anbefalede Tallotteriets
Afskaffelse. Et Par smaa, ikke meget dybtgaaende Afhandlinger 
om de danske Finansforhold hidrører ogsaa fra ham, f. Ex. «Forsøg 
til en Finansplan for Kongerigerne Danmark og Norge» (1813), 
ligesom han har oversat nogle nationaløkonomiske Skrifter, saaledes 
af den ubetydelige Schmalz, en af de sidste Tilhængere af Fysiokratiet, 
hvoraf ogsaa W.-H. var paavirket («Om Statsfinanser og om
Merkantil-Industri-Økonomi-Systemerne», 1814), og Sismondi («De to 
Systemer af den politiske Økonomi» med en Fortale om Danmarks 
Pengevæsens Forbedring, 1815).

Erslew, Forf. Lex.

H. Westergaard.



Hornbeck, Anton Adolph Louis Theodor, f. 1840, Musiker. 
Louis H., en Søn af Kapelmusikus Theodor Julius H. (d. 1857) og 
Mette Petrine f. Lütken, er født i Kjøbenhavn 23. Juli 1840 og 
dyrkede særlig Violinen under V. Toftes Vejledning; i Theori og
paa Klaveret fik han Undervisning af J. C. Gebauer, paa Orgelet 
af G. Matthison-Hansen. Paa Grund af H.s flittige Virksomhed 
som Orkesterspiller, som Sanglærer ved Kommuneskolerne (fra 1873) 
og som Kantor -- ved St. Johanneskirken fra 1874 og derefter ved 
Trinitatis Kirke fra 1887 -- blev det lovende Kompositionstalent
, der røbede sig i de faa fra hans Haand udgivne Sanghæfter, tidlig 
standset i sin Væxt. -- Efter at hans første, 1866 ægtede Hustru,
Anna (Nanna) Christine Hedevig f. Sanne, en dygtig Pianistinde 
og Datter af Instrumentmager Jacob S., var død 23. Marts 1880, 
ægtede han 1884 Helga Olivia Both, Datter af Topograf F. L. B.
(II, 549).

Schytte, Musiklex.

S. A. E. Hagen.



Hornbeck, Christian Bernhard, 1772-1855, Arkitekt,
blev født 16. Sept. 1772 som Søn af Avktionsholder Hans Jensen H. og 
Anna Sophie f. Møller. Han gjennemgik Kunstakademiets
Bygningsskoler og vandt efterhaanden alle dets
Medailler, den store Guldmedaille 1799, men ikke
Rejsestipendiet i en Konkurrence med 2 ligestillede
Kammerater. Ad anden Vej skaffede han sig imidlertid
offentlige Rejsepenge og tilbragte en Række Aar i
Udlandet, hovedsagelig i Italien. Efter sin Hjemkomst
blev han 1808 Bygningsinspektør i Kjøbenhavn, 1809
Medlem af Akademiet og 1823 Hofbygmester efter i flere
Aar at have haft Fribolig paa Charlottenborg. Han
var en dannet og elskværdig Mand med litterære og
kunstneriske Interesser, men som Bygmester præsterede
han ikke meget: Konsumtionshusene uden for Portene,
nogle offentlige Kontorbygninger og lignende, som
hans Embede medførte. 1846 udstillede han et Projekt
til Marmorkirkens Fuldførelse. 2. Maj 1855 døde han
ugift.

Weilbach, Konstnerlex.

Erik Schiødte.



Hornemann, Christian, 1759-93, Filosof, 
var født i Viborg, hvor hans Fader, Jacob Utzon H., var
Præst. Han blev Student 1778 og 1786 Lærer for de
kongelige Pager. 1791 rejste han til Jena for at høre
Reinholds filosofiske Forelæsninger, og efter sin
Hjemkomst begyndte han selv en Række Forelæsninger
over Kantisk Filosofi, der dog snart blev afbrudt
ved hans tidlige Død, 23. Okt. 1793. Hans filosofiske
Arbejder ordnedes af J. H. Spleth og udgaves (1795)
som H.s «Efterladte filosofiske Skrifter» med en
Fortale af J. F. V. Schlegel og en Karakteristik af
Forfatteren af Jens Bindesbøll, Præst i Ledøje. Aaret
efter udkom de i Altona i tysk Oversættelse ved
C. R. Boie og L. G. Sander og med en Tilskrift
af Reinhold. De indeholde 16 Forelæsninger «over
det spekulative Studiums Værd og Fortrinlighed»,
*c: en Fremstilling af Begyndelsen af Kants
«Kritik der reinen Vernunft», samt nogle ethiske,
religionsfilosofiske og pædagogiske Smaastykker. --
H. var en elskværdig og dygtig Natur, i meget ikke
ulig Poul Møller. Han var en begejstret Dyrker af
Filosofi, Mathematik og Musik, i filosofisk Henseende
en ivrig Beundrer af Kant, hvis Lære han ved sine
Forelæsninger egentlig var den første, der indførte
i Danmark. -- H. ægtede 7. Dec. 1792 Ulrikke Antoinette Schlegel.

Nyerup, Lit. Lex.
N. M. Petersen, Den dsk. Lit. Hist, 2. Udg., V, 1, 135f.

K. Kroman.



Horneman, Christian, 1765-1844, Miniaturmaler, 
var Søn af Justitsraad, Toldinspektør Ole H. (f. 1720 d.
1779) og Ulrikke Antoinette f. Pauli. Han blev født
i Kjøbenhavn 15. Avg. 1765, 
hvor Faderen den Gang var Regimentskvartermester. Han 
uddannedes fra 1782 ved Kunstakademiet, vandt 1785 den mindre og 
1786 den store Sølvmedaille i Modelskolen. Et Forsøg paa at 
vinde Guldmedaillen det næste Aar lykkedes ikke. H. rejste derpaa 
udenlands og forblev borte i 16 Aar. I Udlandet lagde han sig 
efter Miniaturmaleriet og uddannede sig til en fremragende Kunstner 
under sit Ophold i Tyskland og Italien, uden at man dog kjender 
hans Lærere. Mulig han under Corn. Høyers Sygdom har faaet 
Vink om at komme hjem, muligvis er han kommet tilfældig. I 
1803 var han i alt Fald kommet hjem og udbad sig at blive 
Medlem. Paa de indsendte Prøver, Miniaturportræt af Komponisten
Gluck, et andet Portræt og et Studiehoved, blev han agreeret og 
fik til Opgave, at male Prins Christian Frederik og Arkitekten Magens. 
Paa disse Arbejder, som en samtidig kalder «Miniaturmaleriets Triumf i
Danmark», blev han 1805 Medlem af Akademiet. Forinden 
var han ved C. Høyers Død 1804 bleven Hofminiaturmaler og maatte 
vistnok paa kgl. Befaling om Sommeren foretage en Rejse til 
Stockholm. Senere fik han Titel af Professor. Han var 17. Dec. 1807 
bleven gift med Christiane Juliane Frederikke (Josephine) Gianelli
(d. 1816), Søster til de ovfr. (VI, 16 f.) nævnte Kunstnere G. D. og 
P. L. G. Lige til 1830 synes han at have været en virksom og vel 
anset Portrætmaler i Miniatur og maaske endnu mere i Pastel. 
Men fra den Tid af hjemsøgtes han af Modgang. Han udstillede
vel flittig lige til 1842, men det var ikke bestilte Arbejder, og 
han solgte lidet eller intet. Hertil kom, at han fra 1837 var bleven 
lam i Fødderne. Akademiet, som allerede i 1816 havde ladet ham 
faa Fribolig paa Charlottenborg, søgte at hjælpe paa hans sørgelige
Forfatning ved at eftergive ham nogle Laan og tilstaa ham fra 
1840 en aarlig Understøttelse, men han levede dog nu i trykkede 
Forhold til sin Død, 7. Marts 1844. Af hans Arbejder fremhæves, 
oruden Medlemsstykkerne, Sangeren Gerst]ackers Portræt i Pastel 
(1818), Thorvaldsens, ligeledes i Pastel (1820), Prins Christians, 
Kuhlaus o. fl. Portrætter.

Weilbach, Konstnerlex.

Ph. Weilbach.



Horneman, Christian Frederik Emil, f. 1840, Komponist. 
E. H. er Søn af ndfr. nævnte Johan Ole Emil H. og født i Kjøbenhavn 
17. Dec. 1840. Han viste tidlig musikalsk Begavelse, og 
Operaen var alt hans Barndomsideal; til Text af den lidt yngre Asger 
Hammerich (VI, 537) skrev han Operaer -- meget primitive --, 
som opførtes paa Fødselsdage. Saa blev han da, efter at have 
nydt Musikundervisning i Hjemmet dels af sin Fader, dels af andre, 
sendt til Konservatoriet i Leipzig, hvor han i 1858-60 uddannedes 
under de berømte Lærere Moscheles, Richter, Hauptmann, Rietz 
o. fl. Da han vendte hjem, var hans Faders Formue gaaet tabt; 
han oprettede da en Musikhandel, som Faderen bestyrede, medens 
han selv forsynede den med Divertissementer, Operafantasier o. a. m. 
under forskjellige Psevdonymer. For Tivoli skrev han Ouverturer 
og anden Orkestermusik og for Kasino og Folketheatret Sange, 
Kor, Forspil o. a. 1.; en Strygekvartet blev udført ved en af ham 
og Jørgen Malling given Koncert. Omtr. 1863 paabegyndte han
Operaen «Aladdin» og skrev i 1864 Ouverturen. Med G. Matthison-Hansen, 
Hornbeck o. fl. stiftede han i 1865 Musikselskabet «Euterpe», 
hvis Koncerter han dirigerede. Her opførtes Hymne for Solo, Kor 
og Orkester og «Aladdin»-Ouverturen, hvilken sidste dog ikke gjorde 
Lykke. Paa det Anckerske Legat rejste han i 1867 udenlands, skrev 
i München «Ouverture héroïque» og fik «Aladdin»-Ouverturen 
opført paa en Gewandhaus-Koncert i Leipzig, hvorefter den gik gjennem 
adskillige Koncertsale i Tyskland og i 1869 opførtes i Musikforeningen 
i Kjøbenhavn. Efter sin Hjemkomst søgte han at realisere en 
Yndlingsidé ved Opførelsen af en Række billige Lørdagssoireer i Kasino; 
de gik dog kun i en Sæson og maatte derpaa ophøre paa Grund 
af Underskud. Nu tog han igjen fat paa sin Opera, gjorde Skitsen 
færdig og begyndte at instrumentere den; men da hans Fader døde 
i 1870, maatte han atter lægge den hen for selv at overtage Musikhandelen. 
Denne afhændedes dog 1872, og sit Forlag solgte han 
1874. S. A. stiftede han sammen med Otto Malling «Koncert-foreningen», 
hvis Koncerter de afvexlende dirigerede i 2 Aar -- 
«Valfarten» for Baryton med Orkester opførtes 1875 --, men saa
traadte H. ud. Han maatte nu i flere Aar arbejde alene for 
Erhvervet og oprettede et «Nodekursus» for Undervisning i at synge 
fra Bladet, hvoraf i 1880 udviklede sig det af ham endnu bestyrede, 
godt besøgte Musikinstitut. I denne Periode skrev han kun mindre 
Ting, Sange og Duetter, som ikke krævede vedvarende Arbejde; 
dog falder et enkelt større Kor- og Orkesterværk, «Lyriske 
Stemninger» (endnu ikke opført), i denne Tid. Men endelig o. 1887 
kunde han paa ny fremtage den gamle Opera, sorn nu fuldførtes
og ved Kongens Jubilæumsfest i 1888 gik for første Gang paa det 
kgl. Theater. Endnu 7 Gange opførtes den, men henlagdes derpaa; 
den er senere udgivet i Klaverudtog af Samfundet til Udgivelse af
dansk Musik. Siden har han mest arbejdet for Dagmartheatret, 
for hvilket han bl. a. har skrevet Musikken til Drachmanns «Esther» 
(opført 1889) og Paludan-Müllers «Kalanus» (endnu ikke opført). 
En Opera over 3. Afdeling af Gjellerups «Thamyris» er under 
Arbejde. I 1866 ægtede han Louise Nannestad, Datter af Pastor 
Conrad N. 1888 fik han Titel af Professor.

Schütte, Musiklex.

G. St. Bricka.



Horneman, Claus Frees, 1751-1830, Theolog, 
Søn af Kjøbmand Wilken H. og Birgitte f. Hincheldey, blev født i Næstved 
17. Febr. 1751. 9 Aar gammel kom han i Herlufsholm Skole, hvorfra 
han 1766 blev dimitteret til Universitetet. 2 Aar efter underkastede 
han sig den theologiske Embedsexamen, og 1770 rejste han, paa det 
Rosenkrantzske Stipendium og med Understøttelse fra sit Hjem, 
sammen med den senere Højesteretsassessor F. G. Sporon til 
Gøttingen, hvor han en kort Tid var sammen med N. E. Balle. 
I Gøttingen tilbragte han 3 Aar, i hvilke Walch og Heyne og 
især den berømte Orientalist J. D. Michaelis bleve hans Lærere. 
Saa snart han var kommen hjem, blev han Alumnus paa Borchs 
Kollegium og Decanus paa Klosteret, og som saadan holdt han 
private Forelæsninger over østerlandske Sprog og Indledning til 
det gamle Testament. I Gøttingen havde han udgivet 1. Del af 
en Undersøgelse om Philos Forhold til Septuaginta, og dette 
Arbejde, der blev fortsat efter Hjemkomsten, skaffede ham Guldbergs 
Beskyttelse. 1775 modtog han af Kongen Sølvmedaillen «Pro 
meritis», Aaret efter blev han extraordinær og næste Aar ordinær 
Professor i Theologien. Som extraordinær Professor faldt 
det i hans Lod at gjøre Udkast til det theologiske Fakultets 
Betænkning over Goethes «Werthers Leiden», i Følge hvilken Bogen 
blev forbudt som et Skrift, der bespotter Religionen og besmykker 
Lasten.

Da han var bleven ordinær Professor, udgav han, som Prøve 
paa en ny Oversættelse af det gamle Testament, en Fordanskning 
af Profeten Micha (1777), til hvilken der var føjet en «forklarende 
Omskrivning» og en kort Udlæggelse, der gik ud paa at frakjende 
denne Profeti dens messianske Karakter. Umiddelbart efter maatte 
han -- under Guldbergs Tryk, mente man -- udgive et «Anhang», 
i hvilket han udtalte, at han «ved nøjere Eftertanke» var bleven 
overbevist om Rigtigheden af den messianske Fortolkning af Micha 
5, 1 f. Efter Guldbergs Fald kunde han med større Dristighed 
udfolde de rationalistiske Vinger, og kaade Ytringer fra hans 
Forelæsninger løb Byen rundt. Michaelis, der efter Joh. v. Müllers 
Sigende «ved sit farceagtige Foredrag havde gjort de hebraiske 
Vismænds og Seeres Poesi usmagelig for Ungdommen», var hans 
Forbillede, naar han stod paa Kathedret. Af Salmerne beviste han, 
hvor godt Gud kan ride, og det endog paa Skyer; han talte om, 
at Apostelen Paulus «atter havde forgallopperet sig», og ved 
Examensbordet kunde han udbryde: «Galt nok er det, hvad Apostelen siger, 
men De gjør det ogsaa 10 Gange værre!»

H. var en fuldblods Rationalist. For ham var Christus, ligesom 
Socrates, et af de udmærkede, overordentlige Mennesker, 
Forsynet af og til opvækker, og som, selv besjælede af ophøjet Iver 
for Sandhed og Dyd, vove og opofre alt for at gjøre deres, af 
Sanselighedens Magt beherskede Medmennesker opmærksomme paa 
deres sande Menneskeværd. Denne Opfattelse af Christus som en 
hebraisk Socrates søgte han at støtte paa det nye Testament ved 
Brug af en saakaldt «mental-moralsk» Fortolkning og ved rigelig 
Anvendelse af det rationalistiske Husraad at lade det, der ikke 
stemmede med hans «Fornuft», være sagt «per accommodationem».

En tidlig indtraadt Døvhed udelukkede H. fra Paavirkning af 
Omgivelserne, og hans voxende Sans for Landvæsen og Havebrug 
drog ham bort fra grundige Studier. Han kom snart til at 
staa som fremmed i sin Kreds, og da den nye Tid brød frem, 
følte han sig uhyggelig berørt af, hvad han kaldte dens Mystik og 
dens Fanatisme. 1821 advarede han -- over for den Schellingske 
Naturfilosofi -- mod Fantasiens Misbrug, og da han 3 Aar senere, 
efter en Forelæsning i Regenskirken, havde haft et Sammenstød med 
J. Thisted, klagede han til Kancelliet over de fanatiske Præster, der 
begyndte at forføre Folk ved mystiske Lærdomme; 1825 oplevede 
han endelig, at Rudelbach («Theol. Maanedsskr.» II) brød Staven 
over hele hans «mental-moralske» Fortolkningskunst. Men 
Rationalismens Tolerance bevarede han til det sidste.  Da Grundtvig 
1810 fik den bekjendte Irettesættelse af Konsistorium (VI, 234), 
trøstede H. ham i Studiegaarden med, at det ikke var gaaet 
Langebek bedre, og senere, da Rudelbach vilde udenlands, stemte 
han for, at den unge Mand skulde have Rejsestipendium, fordi 
han ikke alene var en Mystiker, men en dygtig og flittig Gransker.

H. var gjentagne Gange Universitetets Rektor, saaledes baade 
ved Universitetsjubilæet 1779 og Reformationsfesten 1817. Ved den 
første Lejlighed erhvervede han sig den theologiske Doktorgrad, 
ved den sidste modtog han Danebrogsordenens Kommandørkors. 
1822 fik han Rang med Biskopper, og 1826 højtideligholdt 
Universitetet hans 50aarige Embedsjubilæum. 1777 havde han ægtet 
Oberstlieutenant Cranes Datter Helene Elisabeth, der døde 1823.  Selv 
døde han som Universitetets Senior 11. Febr. 1830.

Erslew, Forf. Lex.
Fallesen, Mag. f. Religionslærere IV, 607 f.
Nyt theol. Bibl. XI, 57 f. og XVIII, 334 f.

Fr. Nielsen.



Hornemann, Claus Jacob Emil, 1810-90, Læge. 
Emil H. var en Søn af nedennævnte Professor Jens Wilken H. og fødtes 
19. April 1810 i Kjøbenhavn. 1827 dimitteredes han fra 
Borgerdydskolen i Kjøbenhavn og var allerede som ung medico-kirurgisk 
Student i selvstændig Lægevirksomhed under den ondartede 
Koldfeberepidemi i Sydsjælland i 1831. 1833 tog han den kirurgiske 
Examen (han var den første, der underkastede sig kirurgisk Prøve 
ved Sygesengen), fungerede derefter som Skibskirurg paa Fregatten 
«Galathea» og tog 1834 den medicinske Examen. De følgende 
Aar var han medicinsk Kandidat ved Frederiks Hospital, 1837-39 
Reservemedikus under Bang. 1838 tog han Licentiat-, 1839 Doktorgraden 
og tiltraadte derpaa en stor Studierejse, paa hvilken han 
først under et langt Ophold i Paris kastede sig baade over klinisk 
Medicin og Hygiejne -- Fag, der den Gang doceredes af 
banebrydende franske Celebriteter -- og derpaa fortsatte de samme 
Studier i England, hvor den nye franske Skole fandt en selvstændig 
videre Udvikling, og hvor særlig Hygiejnen var i rask Fremadskriden 
med afgjort praktisk Sigte. Af denne dygtige Bevægelse blev H. 
dybt greben og blev senere en trofast og utrættelig Forkæmper 
for de engelske Synspunkter.

Efter sin Tilbagekomst til Kjøbenhavn i 1841 fik han ved sine 
yderst vindende og tillidvækkende personlige Egenskaber hurtig en 
betydelig Huslægepraxis, var ogsaa en kort Tid Distriktslæge i 
Kjøbenhavn og udnævntes 1843 til Læge ved Statens nyoprettede 
Livrente- og Forsørgelsesanstalt samt dertil knyttede 
Livsforsikringsanstalt, et Hverv, han derefter varetog i 45 Aar med altid 
uforanderlig minutiøs Samvittighedsfuldhed. Stillingen erholdt han vel 
nærmest ved sin Onkel, Konferensraad Jonas Collins Indflydelse, 
men i øvrigt var han netop særlig kvalificeret til Posten ved det 
indgaaende Studium, han baade under sin Hospitalsansættelse og 
under sin Udenlandsrejse havde helliget Stethoskopien, og hvorom 
en 1843 publiceret udførlig «Haandbog ved den kliniske Øvelse» 
bærer Vidne. Ved dette Tidspunkt var det overhovedet den 
kliniske Medicin, som fortrinsvis lagde Beslag paa hans videnskabelige 
Interesse, men snart traadte Hygiejnen i Steden, og det blev paa 
dette Felt, at han fik sin eminente og velsignelsesrige Betydning
for Kjøbenhavn og for hele vort Land.

En reformatorisk Virksomhed paa det hygiejniske, sygdomforebyggende 
Omraade laa netop ganske særlig for H.s ideelle Personlighed, 
for hans hele varme filanthropiske Aand, og Trangen til en 
saadan var i kun alt for fremtrædende Grad tilstede, først og fremmest 
i Hovedstaden, hvor alle en offentlig Sundhedsplejes Fordringer 
vare fuldstændig tilsidesatte eller endnu slet ikke vare komne til 
Orde. Uhumskhed af enhver Art gjorde sig gjældende overalt, 
med Hensyn til Renovationsvæsen, til Drikkevand, Boliger osv., 
og herimod skulde der kæmpes; der skulde skaffes Lys og Luft 
og Renlighed til Veje for derved at fjærne en Hovedkilde til de 
hærgende Epidemier. Til en saadan reformerende Virken i engelsk 
Aand, i store Træk, baaren oppe af Menneskekærlighedens og 
Begejstringens Energi og for øvrigt kun af almindelige fysiologiske 
Indsigter og sikker sund Sans, var netop H. i udpræget Grad
Manden, medens den senere theoretisk-videnskabelige, exakte 
Detailarbejden i Hygiejnen, saaledes som den efterhaanden udformede 
sig, navnlig i Tyskland, laa ham temmelig fjærnt.

Efter at have offentliggjort flere hygiejniske Indlæg i «Bibl. f. 
Læger» og i «Fædrelandet» fik han i 1847 Sæde i det kort i 
Forvejen i det medicinske Selskab oprettede staaende hygiejniske 
Udvalg og blev snart som Afløser af Stadsfysikus Hoppe dets 
Formand. Endnu samme Aar offentliggjorde han en større hygiejnisk 
Afhandling i Form af en Udvalgsbetænkning til det medicinske 
Selskab, i hvilken han varmt og indtrængende og med særligt 
Hensyn til den allerede den Gang truende Kolera paaviser 
Nødvendigheden af indgribende Reformer i Kjøbenhavns offentlige
Sundhedsvæsen. I «Fædrelandet» fremkom han det følgende Aar 
med lignende Indlæg. Disse Reformspørgsmaal stilledes imidlertid 
foreløbig i Skygge af den udbrudte Krig, hvoraf ogsaa H.s 
patriotiske Aand blev stærkt greben, saa at han opgav hele sin 
Virksomhed i Kjøbenhavn for at gjøre Tjeneste ved Hæren; i 1849 
modtog han Konstitution som Overlæge ved Lasarettet paa Augustenborg 
(i 1850 en lignende ved et Lasaret i Kjøbenhavn), i hvilken 
Stilling han i øvrigt ogsaa optraadte som Hygiejniker ved at stræbe 
at modvirke de om sig gribende Lasaretfebre, ligesom der paa hans 
Initiativ nedsattes en Kommission til Revision af hele Hærens 
Sundhedsvæsen, af hvilken han blev Medlem. 

Efter Krigen kom de betydningsfuldeste Aar i H.s hygiejniske 
Virksomhed. 1850 forelagde han som Formand i det medicinske 
Selskabs hygiejniske Udvalg et udførligt «Forslag til en bedre 
Ordning af den offentlige Sundhedspleje i Kjøbenhavn»,  hvilket ogsaa 
udgaves særskilt og satte Gemytterne og først og fremmest de 
modstræbende, konservative stærkt i Bevægelse. Kort efter 
offentliggjorde han en Oversættelse af. en omfattende officiel engelsk 
Report om den seneste Koleraepidemi med dertil knyttede Bemærkninger 
om Forholdene i Kjøbenhavn, og nu begyndte dog hans 
Agitation at bære Frugt. Ikke blot gjenoprettedes den overordentlige 
Sundhedskommission for Hovedstaden, men omtrent samtidig (1851) 
nedsattes ved kongeligt Kommissorium en særskilt Kommission, af 
hvilken H. blev Medlem, og hvis Opgave netop var at foreslaa 
Forholdsregler til Forebyggelse af den truende Kolera. 1852 udgav 
han en udførlig Beretning om Kommissionens Virksomhed og 
Resultater og drog s. A. som Regeringens delegerede til en 
international hygiejnisk Kongres i Brüssel -- den første og vistnok 
mest epokegjørende af Saadanne Kongresser --, fra hvilken han 
hjemvendte beriget med yderligere Indsigter og Impulser, hvorom 
han ligeledes afgav Beretning. I det følgende Aar rejste han med 
Kraft i en Række Artikler i «Fædrelandet» Fordringen om sundere 
Boliger for de arbejdende Klasser og betonede stærkt «de 
velhavendes og magthavendes Pligt til at hjælpe at stoppe de mange 
Kilder ikke blot til Sygdomme, men til Fattigdom, Synd og Misfornøjelse».

Foreløbig var dog Modstanden mod H.s Reformforslag fra de 
ældre officielle Avtoriteters Side for stærk og urokkelig, og han 
havde til Trods for sin nøje personlige Forbindelse med den 
unge Liberalismes ledende Mænd næppe udrettet noget betydeligt 
i lang Tid, hvis han ikke paa én Gang 1853 havde faaet den 
i flere Aar stærkt truende, skrækindjagende Kolera til Forbundsfælle. 
Da Epidemien med rivende Fart udbredte Død og 
Fordærvelse i vide Kredse, da de officielle Sundhedsavtoriteter stode 
raadvilde og magtesløse, og H.s Advarsler viste sig kun alt for vel 
begrundede, kom han paa én Gang frem i første Række, og den 
af ham grundede og under hans Formandskab ledede private
«Lægeforening mod Koleraens Udbredelse» blev det, der nu optog 
hele Hovedkampen mod Farsoten og i kort Tid førte den sejerrig 
til Ende ved Anvendelse af de fra England bekjendte Forholdsregler, 
navnlig ved Udrømning til luftige Opholdssteder af Beboerne 
i alle de stærkt forpestede Huse. Og da Epidemien var standset,
fortsatte Lægeforeningen under H.s utrættelige Ledelse sin 
velsignelsesrige Virksomhed; endnu samme Efteraar rejste «Lægeforeningens 
Boliger» sig paa Østerbro, og for dette i sanitær Henseende saa 
betydningsfulde Foretagendes Trivsel og videre Fremme virkede H. 
derefter med uformindsket Energi i 35 Aar lige til sin høje 
Alderdom, ligesom han ogsaa var virksomt Bestyrelsesmedlem af andre  
Selskaber for gode Arbejderboliger, der senere oprettedes efter
Lægeforeningens Forbillede; saaledes var han en af Stifterne af 
«Arbejdernes Byggeforening».

Ved Koleraepidemien var H. ikke blot bleven en af Hovedstadens 
mest populære Mænd, men tillige en Mand, hvis Mening 
ogsaa de ældre Avtoriteter maatte begynde at bøje sig for. Som 
et officielt Udtryk herfor erholdt han endnu samme Aar Professortitelen
og valgtes af Sundhedskollegiet til Medlem af den 
overordentlige Sundhedskommission i Steden for Bang, der udtraadte 
paa Grund af de ham tilstødte Uheld i hans Kommissionsvirken. 
I de følgende Aar kom der ogsaa en ikke ringe Fart i de 
betydningsfulde hygiejniske Reformer, for hvis Realisation H. saa længe 
forgjæves havde arbejdet, og han kunde saaledes med berettiget 
Stolthed fremtræde for den paa hans Initiativ i 1858 sammenkaldte 
skandinaviske Kongres for Sundhedspleje i Kjøbenhavn. Han havde 
tilmed den særlige Tilfredsstillelse at se Koleraen, som efter 1853 
aarlig svævede truende over Hovedstaden, stadig holdt i Skak; da 
Situationen i 1857 blev ganske særlig truende, fik Sundhedskommissionen 
ved provisorisk Lov en diktatorisk Myndighed, saa at H. 
kunde faa vidtgaaende Forholdsregler trufne, om han end netop
samtidig ved sin fortsatte, noget ensidige Fastholden af Koleraens 
Ikke-Smitsomhed begyndte at møde en ikke ringe Opposition fra 
sagkyndig Side, og om end for øvrigt de konservative Elementer i 
Administrationen fremdeles lagde Baand paa hans Reformiver og i 
det hele holdt saa meget igjen, at H. ved Gjennemførelsen af den 
nye kjøbenhavnske Kommunalforfatning og dermed følgende 
Sundhedsvedtægt i 1858 næppe ugjærne traadte tilbage fra sin officielle 
Stilling i Kommissionen, hvorved han saa meget friere og med saa 
meget større Eftertryk kunde kæmpe for sine Reformkrav som
Privatmand.

I sin utrættede Agitation mod alle sundhedsfjendtlige Momenter 
slog han nu navnlig ind paa to Veje, der begge bragte
ham i udstrakt Rapport til Almenheden. Den ene var
Udgivelsen af et Tidsskrift med den træffende Titel:
«Hygiejniske Meddelelser og Betragtninger», hvilket
han redigerede alene indtil 1874, derefter indtil 1880
sammen med Professor Gædeken (hvorpaa det overtoges
af Selskabet for Sundhedsplejen som dettes Organ),
og i hvilket han ikke blot selv drøftede alle den
offentlige og private Sundhedsplejes Kaar -- altid
paa samme klare, varme og indtrængende Maade,
om end nok undertiden ud fra et lidt ensidigt
Grundstandpunkt -, men ogsaa indførte talrige
Bidrag fra yngre Hygiejnikere, der hovedsagelig
hentede Impulser fra ham. Den anden Vej, han slog
ind paa, var populære Foredrag, særlig beregnede
paa Hovedstadens Smaafolk. Ved hans sympathetiske,
menneskevenlige Personlighed, hans oratoriske og
populariserende Evne, hans ejendommelige Blanding
af dyb Varme og mild Humor sloge disse Foredrag
i overordentlig Grad igjennem. Flere af dem ere
trykte, til Dels særskilt i Piecer, saaledes den
lille, fængslende, i fri Bearbejdelse fra Engelsk
gjengivne, moraliserende Fortælling «Frisk Luft, 
Sæbe og Vand», der er udkommen i gjentagne Oplag og er
meget karakteristisk for hans Agitationsmethode. Et
af de Æmner, han oftere behandlede, var Misbrug af
Alkohol og dens skæbnesvangre Følger, der fornedrede
Mennesket til Dyr, og som derfor ogsaa maatte oprøre
hans ideelle, dybt religiøse Opfattelse saaledes, at
han kom til kategorisk at fordømme enhver Anvendelse
af Alkohol i selve Lægekunstens Tjeneste; den samme
religiøst begrundede Aversion viste han paa lignende
Maade lige over for enhver, ogsaa lægevidenskabelig,
Experimenteren med Hypnotismen paa Mennesker. 

Snart fik han dog igjen Lejlighed til paa officiel
og fremtrædende Maade at virke for hele Landets
Sundhedsvæsen, i det han i 1865 blev Medlem af det
kgl. Sundhedskollegium -- et synligt Udtryk for, at
hans Avtoritet trods al aktiv og passiv Hemning
voxede. Yderligere Vidnesbyrd herom fulgte snart
efter. 1866-68 begyndte han et ildfuldt Felttog
mod den i Fødselsstiftelsen hærgende Barselfeber og
særlig mod den i det nye Kommunehospital optrædende
Hospitalsinfektion og hævdede i dette Spørgsmaal
med stor Yderlighed sin engelske Antikontagionisme,
der i øvrigt senere efterhaanden modificeredes,
navnlig under Indflydelse af Pasteurs Arbejder, og i
det hele mindre hvilede paa videnskabelige Præmisser
end paa hans dybe Følelse, hans ikke ugrundede Frygt
for de inhumane Konsekvenser af Smittelæren. Men til
Trods for
denne Uholdbarhed i hans videnskabelige Standpunkt, og skjønt 
hans Forslag om at modvirke Miasmerne ved Spredning af Patienterne 
i de saakaldte «blandede Afdelinger» paa det bestemteste 
bekæmpedes af de sagkyndige, hvis Mening her maatte have en 
afgjørende Vægt, satte han dog ved sin og sin trofaste Kampfælle
Fengers Avtoritet lige over for Almenheden sit Forslag foreløbig 
sejerrig igjennem. Med fuldt uomtvistelig Berettigelse gjennemførte 
han kort efter andre vigtige foreliggende Reformopgaver; ved et 
varmt og glimrende Foredrag paa det nordiske Industrimøde i 1872 
«om Børns Anvendelse i Fabrikker» fremkaldte han den det 
følgende Aar vedtagne Fabriklov, og i Samarbejde med en anden 
filanthropisk Hygiejniker, Dr. F. F. Ulrik, foranledigede han, at 
den gjældende, uheldige kjøbenhavnske Byggelov af 1871 
underkastedes en gjennemgribende hygiejnisk Revision, hvis Resultater
fastsloges i en ændret Lov (1875), og ligeledes, at det uhyggelige, 
sundhedsfarlige Kvarter om Peder Madsens Gang demoleredes. 
Den sidste store hygiejniske Sag, det lykkedes ham at gjennemføre, 
var Stiftelsen af Selskabet for Sundhedsplejens Fremme i Danmark
i 1879. Som dets selvskrevne Formand fungerede han indtil 1888, 
og det var paa hans Initiativ, at Selskabet skred til den vigtige 
Opgave at undersøge den Grund, hvorpaa Kjøbenhavn staar, efter 
de nyere Undersøgelsesmethoder.

Den i hele H.s Virken ganske særlig fremtrædende varme og 
praktiske Filanthropi gav sig frugtbringende Udslag i mange andre 
Retninger end de nævnte, strængt hygiejniske. Af Børnehospitalets 
Bestyrelse var han Medlem fra 1859, og Opførelsen af det smukke
nye Dronning Louises Hospital skyldes for en ikke ringe Del hans 
utrættelige Arbejde. Han var Medlem af Sygehjemmets Bestyrelse, 
af Bestyrelsen for den gjensidige Hjælpeforening for kvindelige
Haandarbejdere, af Komiteen for Anlæg af en Vandkuranstalt ved 
Silkeborg, hvilken han i stor Udstrækning vilde have anvendt til 
bedste for fattige syge. Overhovedet fremkom der i en lang Aarrække 
næppe nogen filanthropisk Sag af større Rækkevidde, 
uden at han var medvirkende, ligesom hans Arbejdskraft samtidig 
benyttedes ogsaa i forskjellige andre Komiteer og Kommissioner til 
vigtige Formaals Fremme, baade inden for og uden for det 
lægevidenskabelige Omraade; af Komiteen for Danmarks Deltagelse i 
den internationale Kongres for Sundheds- og Redningsvæsen i 
Brüssel i 1876 var han et selvskrevet og virksomt Medlem.

Som fuldt tilhørende National-Liberalismens skjønne 
Blomstringstid var han en varm Skandinav, hvad der ogsaa har givet sig 
Udtryk i hans ivrige Deltagelse i de skandinaviske Naturforskermøder 
-- i hvis danske Bestyrelse han 1868-86 virkede som 
Generalsekretær --, i det skandinaviske Lægemøde i Gøteborg 1870, 
hvor han fungerede som Formand for den medicinske Sektion, 
ligesaa i hans Virksomhed som dansk Afdelingsmedlem af den 
Letterstedtske Forening. Han dekoreredes med norske og svenske 
Ordener ligesom selvfølgelig med danske. Ved sin Udtrædelse af 
Sundhedskollegiet 1881 blev han Kommandør af Danebrog af 2. Grad,
ved sin Afskedigelse fra Livsforsikringsanstalten i 1888 af 1. Grad. 
Af flere udenlandske medicinske og hygiejniske Selskaber var han 
bleven Medlem, og ved den internationale Lægekongres i Kjøbenhavn 
1884 var han Præsident for den hygiejniske Sektion. Ved 
det skandinaviske hygiejniske Lægemøde i Kjøbenhavn 1888
proklameredes han som Mødets Ærespræsident.

Men Alderens Tryk og tilstødende indgribende Sygelighedstilfælde 
begyndte ved denne Tid at gjøre sig stærkt gjældende. 
Han var dog endnu i Slutningen af 1889 saa arbejdsdygtig, at han
i en med en Indledning forsynet Oversættelse af et Foredrag af 
den engelske Lægevidenskabsmand Richardson (trykt i «Tidsskr. f. 
Sundhedspleje») kunde slaa endnu et Slag for Afholdssagen, men 
i  øvrigt levede han nu i sit udmærkede Hjems Hygge ganske 
tilbagetrukket og bestandig mere fordybet i de kristelige religiøse 
Tanker, hvoraf han altid havde været stærkt greben, og hvorom 
han ogsaa i sin Forfattervirksomhed -- fornemmelig i sit mærkelige
lille Skrift: «Om Menneskets Tilstand kort før Døden» (et Foredrag 
i Arbejderforeningen af 1860) -- har givet et karakteristisk Vidnesbyrd. 
Efter et apoplektisk Anfald indtraf hans Død 16. Juni 1890. 
-- 1852 havde han ægtet Birgitte Christiane Hohlenberg, Datter af
Chef for Frederiksnagor (Serampore) Johannes Søbøtker H. og 
Datterdatter af Statsminister Ove Malling. 

Carøe og Selmer, Den danske Lægestand, 6. Udg. 
Illustr. Tid. XXXI, Nr. 39. 
Ugeskr. f. Læger 4. R. XXII, 16 ff. 
Bibl. f. Læger 7. R. I, 332 f. og 404 ff. 
Tidsskr. f. Sundhedspleje 1. R. II. 
J. Petersen, Koleraepidemierne.

Jul. Petersen.



Hornemann, Gert, 1721-88, Kammerherre, 
er født 15. Okt. 1721 i Throndhjem, hvor Faderen, Hans H. (d. 1764), var Raadmand; 
Moderen hed Mette Christine Gertsdatter f. Bonsach (d. 1773). Han 
blev 1740 Student fra Throndhjems Skole, sendtes derpaa til Holland 
for sin Uddannelse, blev ved sin Hjemkomst 1742 Bogholder hos sin 
Fader og var senere Handelsmand i Throndhjem og Participant i 
Røros Kobberværk, blev 1757 Generaltoldforpagter i Throndhjems
Stift og Kammerraad, 1759 virkelig Kammerraad, s. A. virkelig 
Justitsraad, 1765 virkelig Etatsraad og 1770 Kammerherre, hvorfor 
han skal have betalt 10000 Rdl. for derved at faa Rang over 
Lagmanden Konferensraad H. U. Møllmann. Han var Medlem af 
det genealogiske og heraldiske Selskab i Kjøbenhavn fra dets 
Stiftelse 1777 og døde som Pensionist i Kjøbenhavn 30. Avg. 1788. 
Han ejede i sin Tid Gaarden Stendal paa Opstrinden ved Throndhjem, 
hvor han opførte prægtige Bygninger. Hans første Hustru, 
Elisabeth f. Hewet, med hvem han blev forlovet under en Rejse i 
England og gift 8. Dec. 1746, var født 4. April 1719 i Stapeley ved 
Namptwich og døde i Throndhjem 25. Okt. 1772. Anden Gang blev 
han, 7. Okt. 1778, gift i Kjøbenhavn med Agnete Alette Hammeleff, 
der overlevede ham. Hun var Datter af Christian Sigfrid H. og 
Alette f. Buchoff og født i Throndhjem 15. Okt. 1733. 

Werlauff, Det kgl. danske Selskab S. 132. 143. 267.

H. J. Huitfeldt-Kaas.



Hornemann, Jens Wilken, 1770-1841, Botaniker,
er født 6. Marts 1770 i Marstal, hvor hans Fader, Jacob Utzon H., var 
Præst; hans Moder hed Margrethe Dorothea f. Sadolin. Efter at 
have nydt Undervisning hos Faderen til sit 14. Aar var han 2 Aar 
i Huset hos Sognepræsten i Vester Skjerninge, Morten Thomsen
Bredsdorff, senere gift med H.s Søster. Under dennes Vejledning 
lagdes Grunden til den Sans for Naturen og dens Enkeltheder, 
som blev bestemmende for hans Fremtid. Til Artium forberedtes 
han i Kjøbenhavn fra sit 16. til 18. Aar af Jens Bindesbøll (II, 265), 
der senere blev hans Svoger, samt af sin ældre Broder, ovennævnte 
Christian H. Af stor Betydning for H. vare M. Vahls Forelæsninger, 
det Bekjendtskab og den Omgang, han fik med denne, der, som 

H. selv skriver, meddelte ham «en Gnist af den Flamme, som 
opfyldte det indre af denne sjældne Mand». Da H. allerede i 
sit 17. Aar mistede sin Fader, maatte han give Undervisning for 
at tjene sit Brød, og han bestemte sig for at studere Medicin. I 
nogle Aar tilbragte han afvexlende Sommeren som Huslærer hos 
Kammerherre Rosenørn paa Ulriksholm i Fyn og Vinteren i Kjøbenhavn, 
hvor han fortsatte sine Studeringer. Opmuntret hertil af sine 
naturhistoriske Lærere, især af Vahl og Abildgaard, og tilskyndet
af egen Tilbøjelighed opgav han snart det medicinske Studium, 
for udelukkende at hellige sig for Botanikken. En særlig Anledning 
hertil var ogsaa de af Joh. Bülow i 1793 udsatte Præmier for de 
2 bedste danske økonomiske Plantelærer; H. blev af Naturhistorieselskabet
tilkjendt den første Præmie, og i 1796 udkom Prisskriftet 
under Navn af «Forsøg til en dansk økonomisk Plantelære»; det 
gjorde fortjent Lykke, saa at det udkom i 2. Udgave 1806 og i en 
meget betydelig forøget Udgave 1821-37. I dette Hovedværk i 
den danske Flora, som udkom i den beskrivende Botaniks egentlige 
Blomstringstid, findes ikke alene meget udførlige og 
omhyggelige Beskrivelser af alle danske, holstenske, norske, islandske og 
grønlandske Planter, men der er heri, hvad der for Eftertiden havde 
større Interesse, nedlagt en overordentlig Mængde Erfaringer om 
Planternes Forekomst og Udbredelse i de nævnte Lande. H.s 
Plantelære har ved sine klare Diagnoser, indgaaende Beskrivelser 
af alle vore Blomsterplanter og udførlige Meddelelser om 
Voxesteder bidraget  meget væsentlig til at fremkalde Interesse for vor
Planteverden. Afsnittet om de blomsterløse Planter, som behandles 
i sidste Bind og til Dels udarbejdedes under en langvarig Sygdom 
i hans højere Alder, lader dog meget tilbage at ønske og er for 
en stor Del forfejlet, i det H. ikke havde synderlig Interesse for 
eller Kjendskab til disse Planter; særlig gjælder dette hele Afsnittet 
om Svampene, der væsentligst er en temmelig mangelfuld 
Oversættelse af Elias Fries' mykologiske Værker, med Tilføjelse af de 
af Schumacher angivne Voxesteder.

I Begyndelsen af 1798 rejste H., sammen med Henrik Steffens, 
til Udlandet og tilbragte henved 3 Aar i Tyskland, Frankrig og 
England; en Del af hans hjemsendte Rejseerindringer og Breve 
blev trykt i forskjellige Tidsskrifter. Foruden de Kundskaber, 
han erhvervede sig paa denne Rejse, havde de talrige Bekjendtskaber, 
han gjorde med fremragende, især franske, Botanikere, stor 
Betydning for hans fremtidige Liv. En Del af Rejsen, navnlig til 
Pyrenæerne, foretog han i Selskab med N. Hofman (Bang), med 
hvem han havde sluttet et nøje Venskab, som vedvarede til hans 
Død, og hvorom noksom vidner den omfattende Samling af Breve 
(o. 330) fra H. til Hofman (Bang) og et tilsvarende Antal fra denne 
til H., som findes opbevaret i Botanisk Haves Bibliothek. Han 
rejste ogsaa en Tid sammen med Rathke, der senere blev Professor 
i Christiania, og med hvem han stod i livlig Brevvexling til sin Død.

Strax efter sin Hjemkomst blev han ansat af det Classenske 
Fideikommis til at have Opsyn med dets Skove; men han fik dog 
ikke udrettet stort i denne Stilling, da han allerede i Juni 1801 
blev udnævnt til Lektor i Botanik ved den botaniske Have, til 
hvilken Plads han konkurrerede med C. G. Rafn. Kort efter 
(9. Okt. 1801) ægtede han sin Slægtning Marie Judithe Horneman
(f. 1779), Datter af ovfr. nævnte Professor Claus Frees H.; han 
havde paa sin Udenlandsrejse vexlet Breve med hende, og 
Forbindelsen blev indgaaet, medens H. befandt sig, som han selv 
skriver, «paa Pyrenæernes Top». Hans paa den Tid temmelig 
ringe Indtægter bleve lidt forbedrede ved, at han valgtes til 
Sekretær i Landhusholdningsselskabet, hvilken Plads han beklædte fra 
1803-17; men vigtigere var det, at han efter Vahls Død fik 
overdraget Udgivelsen af «Flora Danica», som han forestod fra 1805-40, 
altsaa i et længere Tidsrum end nogen anden af dette berømte 
Værks mange Udgivere. H. interesserede sig særdeles meget for
dette Værk, og for at gjøre Indsamling af Planter til Billederne 
foretog han en Mængde Rejser i alle danske Provinser, sædvanlig 
ledsaget af Tegneren Bayer, ofte i Selskab med Hofman (Bang), 
i Holsten sammen med Professor Nolte og i Norge med Wormskjold 
og Christen Smith, som senere blev Professor i Christiania.

H. blev 1808 extraordinær og 1817 ordinær Professor i Botanik 
ved Kjøbenhavns Universitet, hvor han blev almindelig afholdt baade 
som Lærer og Kollega, og han uddannede her en hel Stab af senere 
bekjendte Botanikere, saasom Chr. Smith, Wallich, Wormskjold,
Lehmann, Schouw, Drejer, Kamphøvener og endelig Liebmann, 
som blev gift med H.s yngste Datter. Disse Disciple af H. ere 
alle døde, men ogsaa hans Slægtning den nulevende Professor 
Joh. Lange kan siges at have nydt godt af H.s Vejledning, i det 
han i 2 Aar som ung Student opholdt sig i dennes Hus. Den 
botaniske Gartner Holbøll (VII, 537) var H.s Ven og trofaste Støtte 
ved Ledelsen af den botaniske Have. 

I 1813 blev H. Medlem af Videnskabernes Selskab, i hvis 
Skrifter han har meddelt flere Afhandlinger, og af andre 
Hædersbevisninger kan nævnes, at han i 1829 blev Etatsraad og ved 
Universitetets Jubelfest i 1836 Æresdoktor; at forskjellige Planter 
ere opkaldte til Ære for ham, følger af sig selv. I Forening med
H. C. Ørsted og J. Reinhardt udgav han fra 1822-28 «Tidsskrift 
for Naturvidenskaberne», og han var derefter Medstifter af 
«Maanedsskrift for Litteratur», hvori han meddelte en lang Række 
Recensioner; af Saadanne havde han tidligere ydet en Mængde i 
forskjellige andre Tidsskrifter. H. var overhovedet en meget flittig 
Skribent; foruden de allerede omtalte Arbejder har han ydet talrige 
botaniske Artikler, for en stor Del dog af ringe Omfang. Blandt 
disse skal nævnes en Afhandling om Forskjelligheden af Vegetationen 
i de danske Provinser og en Række Smaaskrifter vedkommende 
Botanisk Have og «Flora Danica». Mindre heldig var han 
i sine Artikler og sin Dom over Schølers fortjenstfulde Iagttagelser 
og Forsøg vedkommende Berberissens Forhold til Rusten paa Sæden, 
der for det følgende halve Aarhundrede bidrog til at bringe denne 
praktisk vigtige Sag i et urigtigt Spor. Hans Brevvexling var 
meget omfattende, hvorom vidner den betydelige Samling af Breve 
til H. fra næsten alle Datidens evropæiske Botanikere, som 
opbevares i Botanisk Haves Bibliothek, og i et af sine før omtalte 
Breve til Hofman (Bang) siger H. om sig selv: «Dersom der var 
et Himmeltegn, som hedte Skriveren, saa maatte man tro, at jeg 
var født under dets Indflydelse, thi jeg har nu i flere Dage ikke 
gjort andet end skrive Breve». 

Medens H. stod i bedste Venskabsforhold og Forstaaelse med 
andre danske Videnskabsmænd og særlig Botanikere, synes han ikke 
ret at have yndet Erik Viborg, hvortil den første Anledning 
vistnok var den Uret, H.s Velynder Vahl havde lidt ved at blive 
forbigaaet ved Besættelsen af det botaniske Professorat 1797, hvilket 
overdroges til Viborg; H.s Uvilje mod denne fremgaar af talrige 
harcellerende, til Dels meget pudsige Bemærkninger og Anekdoter 
om ham, som han med meget Lune meddeler i Breve til Hofman 
(Bang); naar han imidlertid i et af disse Breve skriver om Viborg, 
at «Marken for hans Forsøg er en Urtegaard, der begrænses af et 
Potteskaar», vidner dette om, at H. ikke havde Syn for saadanne 
Forsøg, som i nyere Tid spille en saa stor Rolle. Han tilbragte 
jævnlig sine Ferier paa det for Botanikerne saa hjemlige Hofmansgave, 
og Breve fra forskjellige Medlemmer af den der boende 
Familie vidne om, hvor stor Pris man satte paa H.s Selskab. Som 
Svoger til Jonas Collin kom han meget i det berømte Collinske Hus, 
var i det hele en yndet Gjæst i Selskabslivet, og han 
benævntes almindelig «den elskværdige gamle».

H. var en lykkelig Mand, tilfreds i sin videnskabelige Stilling 
og i sine Familieforhold, indtil et apoplektisk Anfald svækkede 
ham saa stærkt, at han i sine sidste 5-6 Leveaar led af et svageligt 
Helbred og efterhaanden maatte opgive sine mange Forretninger. 
I 1839 blev han fritaget for at holde Forelæsninger, og i 1840 fik 
han Tilladelse til at overdrage Udgivelsen af «Flora Danica» til 
Salomon Drejer. Han døde 30. Juli 1841. Hans store Herbarium 
blev overtaget af Botanisk Have mod en aarlig Livrente til hver 
af hans 3 efterladte Døtre. Hans Hustru døde allerede 1830. Han
havde 2 Sønner, nemlig Hygiejnikeren Claus Jac. Emil H. (s. ovfr.) 
og Overlæge i Søetaten Chr. Wilken H. (d. 1892).

Erslew, Forf. Lex. Geneal. og biogr. Archiv I, 315 ff. 
Tidsskr. f. Lit. og Krit. 1841, S. 244 ff. 
Botan. Tidsskr. XII.

E. Rostrup.



Horneman, Johan Ole Emil, 1809-70, Komponist,
er Søn af ovfr. nævnte Miniaturmaler Chr. H. og fødtes i Kjøbenhavn 
13. Maj 1809. Da E. H. efter sine Forældre havde arvet et 
betydeligt Tegnetalent, begyndte han at uddanne sig som Kunstner, 
men afbrød efter sin Faders Ønske dette Studium og bestemte sig 
for Musikken. Først under sin ogsaa musikalsk begavede Faders 
og senere under Kuhlaus Vejledning, men dog væsentligst ved egen 
Flid opnaaede han hurtig en ualmindelig Færdighed i Klaverspil, 
hvilken i Forbindelse med hans smukke Ydre og vindende Væsen
gjorde ham til en velset Gjæst i musikalske Kredse, bl. a. hos 
Grosserer G. F. W. Scheuermann, hvis Datter Agnes Camilla han 
ægtede 1834. Hans mange Forbindelser havde skaffet ham gode 
Informationer, og som vel anset Lærer og dygtig Musiker blev 
han 1837 ansat som Pianofortelærer ved det kgl. Theater. Men 
tillige udrustet med et ikke ringe Forretningstalent søgte han snart 
et andet Virkefelt og aabnede i 1844 en Kunst- og Musikhandel, 
som efter at være flyttet til den bekjendte saakaldte «Dyvekes 
Gaard» paa Amagertorv, og efter at den forretningsdygtige Emil 
Erslev (IV, 576) var indtraadt som Kompagnon, hurtig hævede sig
til den første paa Pladsen og fik en meget betydelig Virkekreds. 
Imidlertid havde H. ogsaa begyndt at udfolde en omfangsrig 
Virksomhed som Komponist. I 1842 udgav han 12 Kapricer for 
Pianoforte (Op. i), som bleve roste af Rob. Schumann i «Neue Zeitschrift
f. Musik», og derefter skrev han en stor Mængde mindre 
Klaverarbejder for Elever, «Femtonige Smaastykker», «Opmuntring for 
Børn», «Børnevennen» osv., der ved deres lette og melodiøse 
Indhold paa et hidtil lidet dyrket Felt ligesom hans «praktiske 
Pianoforteskole» og Etuder fandt en rivende Afsætning. Da kom 
de bevægede Martsdage 1848, og under den levende patriotiske 
Begejstring skabte H. og Faber (V, 12) faa Dage efter de første 
Troppers Afgang til Krigsskuepladsen «Den tapre Landsoldat», som 
i utrolig kort Tid blev kjendt og sungen over hele
Landet og i Forbindelse med de hurtig paafølgende
«Jeg synge vil en Vise», «I Gaar jeg fik min Trøje»,
«God Dag, god Dag, min Pige», «Holmens faste Stok»,
«Gutter om Bord» o. m. fl., mest til Texter af Adolf
Recke, gjorde H. til hine Aars mest populære danske
Komponist. En Mængde andre Sangkompositioner er
senere udkommen fra hans Haand, hvoraf exempelvis
kunne fremhæves den stemningsfulde «Natten breder
sine Vinger», Børnevisen «Højt fra Træets grønne Top»,
«Den Gang jeg var en lille» og «Kongernes Konge»; et
Udvalg af hans bedste Viser og Sange er samlet efter
hans Død. Musikhandelens blomstrende Væxt og heldige
Spekulationer med Byggegrunde ved Frederiksberg
Allé og Gammel Kongevej (hele Lykkesholms Allé er
anlagt af ham) gjorde H. til en velstaaende Mand; men
Formuen gik atter tabt ved hans uheldige Deltagelse
med Georg Carstensen (III, 409) i Anlæggelsen
af Forlystelsesanstalten «Alhambra», og for at
undgaa en Fallit maatte han i 1859 sælge sin Andel i
Musikhandelen. Senere traadte han i Forbindelse med
sin Søn C. F. E. H. (jvfr. ovfr.) og bestyrede den af
denne oprettede Musikhandel indtil sin Død, 29. Maj
1870. Han blev anden Gang gift med Fru Amalie Jensen.

Erslew, Forf. Lex.
Schytte, Musiklex.
Nord. Musik-Tid. 3. Aarg., Nr. 11 f.

G. St. Bricka.



Hornsyld, Jens, 1757-1840, Præst, 
Søn af Drejlsvæver Rasmus H. og Hustru Anna Margrethe Rasmusdatter,
er født i Horsens 19. Okt. 1757. Fra sit 12. Aar
lærte han Faderens Haandværk, men kom 1775 i Horsens
Latinskole, hvorfra han dimitteredes 1780. Som
Student lagde han sig især efter Kameralfagene og
tog filologisk Embedsexamen 1784; derimod tog han
aldrig egentlig theologisk Embedsexamen, men fik 1791
Tilladelse til at disputere i Steden; han havde den
Gang i flere Aar været Dekan paa Kommunitetet. 1792
blev han Præst ved Hospitalet i Randers og 1794
2. resid. Kapellan ved St. Mortens Kirke sammesteds
og Kompastor til Gimming og Lem. 1808 blev han
Sognepræst til Assens og Kjærum; 1813 fik han Rang med
Kjøbenhavns Sognepræster. 1820 søgte han sin Afsked
og levede til 1825 i Aarhus, siden i Kjøbenhavn til
sin Død, 25. Okt. 1840. Han ægtede 1793 Lovise Harboe
(f. 1765 d. 1833), Datter af Postmester F. C. H. i
Hamborg.

H. er en ejendommelig Skikkelse mellem sin Tids
Præster. Han var kun lidet paavirket af den
almindelige rationalistiske 
Theologi, og han var helt opfyldt af sin Virksomhed som Præst, 
og netop af den Side af denne, som der i hans Tid oftest lagdes 
mindst Vægt paa. Han prædikede, siges der, ikke alene i Kirken, 
men han vilde overalt, hvor han traf sammen med Folk, gjærne 
tale om religiøse Æmner, og dog var der ikke det mindste pietistiske 
ved ham, tvært imod, han var livlig og underholdende, 
havde mange Interesser og satte stor Pris paa Selskabelighed. Da 
han 1820 tog sin Afsked, var han kun 63 Aar gammel og stod 
endnu i sin fulde Kraft; det var ikke sine gejstlige Forretninger, 
han var kjed af, men derimod de verdslige, der unægtelig den 
Gang paalagdes Præsterne i temmelig rigeligt Maal.

Saa længe H. var i Embede, havde han kun skrevet enkelte 
Afhandlinger, iblandt hvilke kan nævnes et Forsvar for den gamle 
Alterbog, da Biskop Boisen 1806 udgav sit Forslag til en ny. 
Under sit lange Otium blev han derimod en flittig Skribent. Hans 
Hovedværker ere «Præsten Hornsyld og hans Konfirmantere» (1822,
2. Opl. 1832) og «Betragtninger over Bibelen» (3 Dele, 1831-37). 
Det første udvikler Balles Lærebog, ofte i en dialogiseret Form, og 
er bestemt til at være en Lærebog for Kristne, der ville forny 
deres Børnelærdom. I «Betragtningerne» gjennemgaar han hele 
Skriften og fremstiller smukt og trohjærtig ogsaa, hvad Biblen ikke 
selv siger, men hvad han har set med «Sjælens Øje» og hørt, 
ikke med Øret, men «i Hjærtets Dyb», f. Ex. Abrahams Sorg, da 
han rejste ud for at ofre Isak, eller Jacobs Følelser, da 
han forlod Fædrehjemmet for at drage til Karan. I det hele har 1. Mosebog 
fremfor alle Bibelens Skrifter haft hans Kjærlighed. H.s Bøger 
modtoges temmelig kølig af det Parti, der raadede i de forskjellige
Litteraturtidender. H. N. Clausen kalder harn «en livlig meddelende, 
godmodig Olding», med hvem han dog ikke finder, at der er 
Anledning til at indlade sig i Diskussion. Derimod fandt han 
ubetinget Paaskjønnelse fra det grundtvigske Partis Side, og dette 
bevirkede, at han i de senere Aar sluttede sig nærmere til det; 
han skrev jævnlig i Grundtvigs og Rudelbachs theologiske Maanedsskrift 
og angreb 1825 H. N. Clausen for den Maade, hvorpaa han 
i sin Bog om Katholicisme og Protestantisme havde omtalt den 
hellige Skrift. Det var formodentlig hans Tilslutning til Grundtvig,
der bragte ham i Berøring med Prins Christian og hans Gemalinde. 
De hørte ham, naar han prædikede i Kjøbenhavn, og da han ved 
et, Fald for en Tid mistede sin Førlighed, skjænkede de ham en 
Sygestol, der var saaledes indrettet, at han kunde arbejde i den. 
-- Den Fejl ved H. s Skrifter, som baade i hans egen Tid og 
endnu mere i vore Dage trætter Læserne, er, at han har troet at 
kunne skrive aldeles, som han talte; deraf kommer Vidtløftigheden, 
Uligheden i Behandlingen af forskjellige Æmner, underlige Billeder 
og Paralleller, der vel lode sig høre, men som ikke taale at ses. 
Men den, der har Fantasi nok til at tænke sig, at han ikke læste 
disse Bøger, men hørte dem fortælle af en Mand, der i dem gav 
sit eget aandelige Indhold, vil faa Billedet af en livlig, tænksom 
og original Natur, der virkelig øste af sit eget Hjærtes Kilde.

Nord. Kirketid. 1840, Sp. 669 f. 
Mülertz, Efterretninger om Horsens lærde Skole. 
Erslew, Forf. Lex.

L. Koch.



Hornung, Conrad Christian, 1801-73, Pianofortefabrikant, 
er født 1. Juli 1801 i Skjelskør, hvor Faderen, Jacob H., var 
Hattemager; Moderen var Ane Kirstine f. Haugaard. Hjemmet 
var fattigt, alle i det maatte arbejde strængt, og da H., der 
oplærtes i Faderens Profession, var 14 Aar, kunde han lave en Hat, 
men endnu hverken læse eller skrive. Han  voxede op uden at 
vide, hvad Ordet Leg betød. I sin knappe Fritid snedkrede han 
og lavede Fløjter. Da han 1824 drog paa Vandring som 
Hattemagersvend, var han fuldstændig ubekjendt med Verden, og 
forfærdet over det raa Lavsliv, han traf i Holstens Byer, søgte han 
at holde sig helt borte fra det, hvad der beredte ham mange 
Vanskeligheder. I Harburg førte hans Ubehjælpsomhed til, at han 
mistede sine Papirer som Hattemagersvend. Hos en Farbroder i 
Uslar i Hannover tog han da fat paa Snedkerhaandværket, og 
Synet af et Flygel bestemte hans Skæbne. Han vilde være 
Instrumentmager, hvad der ogsaa under store Anstrængelser lykkedes 
ham. Som Instrumentmager vendte han 1827 tilbage til Skjelskør, 
hvor han strax gav sig til at bygge et Pianoforte, der vakte Byens
Opmærksomhed, og efter at have gjort Mesterstykke som Snedker 
arbejdede han sig nu med stor Udholdenhed saaledes op, at han 
tilvirkede 6 à 7 Instrumenter om Aaret og kunde holde Svende. 
1834 forlagde han sin Virksomhed fra Skjelskør til Slagelse, hvor 
der den Gang rørte sig et ikke ringe industrielt Liv, her etablerede 
han ogsaa et Møbelmagasin. 1842 flyttede han endelig til Kjøbenhavn, 
hvor Instrumentmager A. Marschall s. A. var afgaaet ved 
Døden. Han fik Lokale i den Ejendom ved Holmens Kanal, som
Landmandsbanken nu ejer, den gamle Peschierske, af Harsdorff 
byggede Gaard, som han kjøbte i 1846 og -- des værre -- 
forhøjede med en Etage. Efter at have set et i Hamborg efter 
Collards Mønster forfærdiget Instrument havde han allerede i 
Slagelse bygget Instrumenter med Jærnafstivning; i Kjøbenhavn fik 
han 1842 10 Aars Eneret paa at forfærdige saakaldte «Jærnpianoforter»,
i hvilke Trækassen kun gav Instrumentet Form, medens samtlige 
Strænge og Stemmeskruer vare anbragte i et dertil indrettet 
Jærnplan, og paa Udstillingen i Kjøbenhavn 1844 erklæredes hans 
Instrumenter for de fortrinligste, der nogen Sinde vare tilvirkede 
her i Landet. 1843 var han bleven Hofinstrumentmager. H.s stadig 
fortsatte strænge Arbejde gjorde imidlertid, at han tidlig følte sig 
træt. De trykkende Krigsaar lode ham tilmed føle Angest for 
Fremtiden, og i 1850 afstod han da sin Forretning til Instrumentmager
H. P. Møller, der fortsatte den under Firmaet Hornung & 
Møller. H. trak sig tilbage til sin Fødeby, hvor han forfattede 
en livlig Skildring af sit arbejdsomme Liv. Han døde her 11. Jan. 
1873. -- 1. Okt. 1828 ægtede han Caroline Vilhelmine Augusta Mau 
(f. 15. Jan. 1807 d. 4. Marts 1891), Datter af en afdød Klubvært i
Skjelskør, tidligere Hospitalsapotheker i Odense, Carl Heinrich M. 
og Juliane Marie f. Feveile.

C. C. Hornungs Ungdoms- og Manddomsliv, fortalt af ham selv, 1873. 
Qvartalsberetn. fra Industriforen. XIII, 76 ff. 
C. Nyrop, Bidr. t. d. danske Industris Hist. S. 346 ff.

C. Nyrop.



Horrebow, Christian, 1718-76, Astronom, 
Søn af nedennævnte Professor Peder H. (d. 1764), fødtes 15. April 1718 i Kjøbenhavn, 
blev Student 1732 og Magister 1738. Han blev 1743 Professor 
designatus og overtog 1753 fuldstændig Faderens Embede som 
Professor og Direktør for Observatoriet. H.s videnskabelige Virksomhed 
indskrænkede sig vel for en Del til de den Gang almindelige 
Disputatser paa Universitetet over Æmner, som undertiden vare arvede 
fra Faderen, men han var ogsaa i Stand til selvstændige Arbejder;
han synes saaledes at have været den første, der antog, at 
Solpletterne forekomme periodisk; 1776 indfører han en Notits derom, 
og ved et Eftersyn af Observatoriets gamle Dagbøger har det vist sig,
at H. har fortsat disse Undersøgelser i adskillige Aar. En 
anden Sag, hvormed han beskæftigede sig en Del, var Undersøgelser 
over Formler til Bestemmelse af Paasken. I H.s Embedstid indtraf 
de 2 Venuspassager 1761 og 1769. Den første af disse blev 
observeret af H. i Kjøbenhavn og daværende Observator Th. Bugge (III, 
243) i Throndhjem. Paa Grund af Tidsbestemmelsernes Usikkerhed 
kom der intet Resultat af deres Observationer. Den næste 
Venuspassage bragte intet bedre Resultat. I Kjøbenhavn tillode 
Omstændighederne ingen Observation, og i Norge vides der ikke at 
være udrettet noget af de danske Udsendinger, H.s Broder Peder 
og O. N. Bützow. -- H., der 1761 var blevet udnævnt til 
Justitsraad og 1769 til Etatsraad, døde 19. Sept. 1776. Han havde 
25. Okt. 1754 ægtet Anna Barbara Langhorn (f. 1735 d. 1812), Datter 
af Oberstlieutenant Magnus L.

Worm, Lex. ov. lærde Mænd.

Aug. Svedstrup.



Horrebow, Magnus, 1763-96, Læge, 
var en Søn af foregaaende og fødtes 21. Marts 1763 i Kjøbenhavn. Efter privat 
Undervisning indskreves han 1781 ved Universitetet, tog 1782 den 
filosofiske Examen, studerede derpaa i nogen Tid navnlig Filologi,
men kastede sig 1784 over Lægevidenskaben, blev 1785 anatomisk 
Prosektor ved Universitetet, tog 1791 Examen medicum rigorosum 
med stor Berømmelse og erhvervede det følgende Aar den 
medicinske Doktorgrad ved en dygtig Afhandling om det menneskelige 
Øje i sund og syg Tilstand. 1794 blev han udnævnt til Vikar for
Rottbøll med Titel af Professor extraordinarius anatomiæ, indgik 
s. A. Ægteskab med Elisabeth Christine Manthey, Datter af Pastor 
Ludvig M. ved Petri Kirke, men døde allerede 2 Aar derefter, 
28. Maj 1796, af Tyfus, og de overordentlige Forhaabninger,
man vistnok med fuld Grund knyttede til ham som Videnskabsmand og 
Lærer for de studerende, gik saaledes ikke i Opfyldelse. Hans 
tidlige Død vakte derfor ogsaa almindelig Sorg, der fik et særlig varmt
og inderligt Udtryk i en Nekrolog af hans jævnaldrende Herholdt.

Ingerslev, Danmarks Læger og Lægevæsen II, 523 f. 
Badens Universitetsjournal II, 137; IV, 91. 
Physikalsk-oekonomisk og medico-chirurgisk Bibl. VIII, 310 f.

Jul. Petersen.



Horrebow, Niels, 1712-60, Forfatter. 
H., der er Søn af nedennævnte Professor Peder H. (d. 1764), fødtes i Kjøbenhavn 
17. Sept. 1712. Han blev Student 1729 og synes ved Universitetet 
at have drevet ret indgaaende og alsidige Studier, dog særlig af 
astronomisk og mathematisk Natur, som 4 af ham udgivne Disputatser
vidne om; tillige havde han skaffet sig nogen juridisk 
Uddannelse, saa at han 1737 kunde ansættes som Sekretær i det 
danske Kancelli, hvorfra han 1739 beskikkedes til Hofretsassessor. 
Efter 1740 at have erhvervet sig den juridiske Doktorgrad ved sin
Deltagelse i Konkurrencen til det ledige Professorat i Civilret 
udnævntes han 1744 til Assessor i Højesteret og blev Aaret efter 
tillige Sekretær i Hofretten, men mistede 1747 sine Embeder paa 
Grund af Kassemangel i sidstnævnte Stilling og forvistes til Bornholm. 
1749 erholdt han Tilladelse til at begive sig til Island for 
der at anstille mathematiske og fysiske Observationer og fik Aaret 
efter Befaling til at opholde sig endnu 3 Aar i Landet og beordredes 
gjennem Videnskabernes Selskab til overhovedet at undersøge de 
stedlige Forhold. Dog allerede 1751 hjemkaldtes H., sandsynligvis 
fordi det samtidig besluttedes at lade Landet i lignende Øjemed 
berejse af de islandske studerende Eggert Ólafsson og Bjarni Pálsson. 
H., der var gift med Karen Sophie f. Fursmann, Datter af 
Major F., døde i Stege paa Møen 1760.

H., som under sit Ophold paa Island boede paa Bessastaðir, 
udgav efter sin Tilbagekomst Resultatet af sine Iagttagelser -- under 
Titel: «Tilforladelige Efterretninger om Island med et nyt Landkort 
og 2 Aars meteorologiske Observationer» (1752) -- i polemisk Form, 
nemlig som en Gjendrivelse af den hamborgske Borgmester Joh. 
Anderssons, efter dennes Død udgivne (1746), ogsaa paa Dansk 
oversatte, Efterretninger om Island, der havde vakt Anstød ved de 
haanlige Udtryk og den nedsættende Tone, hvori Landet og dets
Beboere jævnlig omtales, og der desuden, som grundet paa Skipperes 
og Kjøbmænds Fortællinger, indeholder adskillige Misforstaaelser 
og Unøjagtigheder. H.s Gjensvar giver en omstændelig 
Beskrivelse, i det væsentlige paalidelig -- om end ikke i alle 
Enkeltheder korrekt og ikke uden Overdrivelser --, men er yderst
trættende ved sin uheldige Fremstilling, i det H. vælger at gjennemgaa 
Anderssons Bog Artikel for Artikel med vidtdreven Tilbøjelighed 
til overalt at ville finde Fejl hos denne. Imidlertid havde man her
for første Gang en paa virkeligt Selvsyn grundet Beretning om 
Island og islandske Forhold, hvorved Bogen af hjalp et Savn; den 
besørgedes derfor strax oversat paa Tysk (1753) og udkom senere 
baade paa Engelsk (1758) og Fransk (1764).

Worm, Lex. ov. lærde Mænd. 
Molbech, Videnskabernes Selskabs Hist. S. 57 ff. 
Danske Saml. V.

Kr. Kaalund.



Horrebow, Otto, 1769-1823, theologisk Forfatter,
Søn af ovfr. nævnte Professor Chr. H., er født i Kjøbenhavn 25. Febr. 
1769. Han blev 1785 Student fra Odense og tog 1793 theologisk 
Embedsexamen, blev siden Vicedecanus paa Kommunitetet, men 
fik aldrig nogen virkelig Livsstilling. Han døde 10. Juli 1823. 
1813 ægtede han Enken Sophie Frederikke Grüner, f. Kroll (d. 1814). 
-- H. var utvivlsomt en begavet Mand, han fik, hvad den Gang 
var ualmindeligt, Udmærkelse til theologisk Embedsexamen, og han 
havde adskillige Evner, der gjorde ham skikket til at være 
Forfatter eller egentlig rettere Journalist. I omtrent 10 Aar vakte 
han stor Opsigt, men derefter forsvinder han næsten helt, saa vi 
knap have tarvelige Efterretninger om hans Liv.

Ved at læse Voltaire var han tidlig bleven ført bort fra 
Kristendommen, og da han som Kandidat gik paa Balles homiletiske 
Kursus, skrev han samtidig i «Samleren» Artikler, der, siger 
Balle, «under Skin af at gjøre Jesus til en blot Fornuftfilosof, i 
Grunden omskabte ham til en Bedrager à la  Muhammed». Hans 
Standpunkt var den reneste og fladeste Lyksalighedslære; vi stræbe, 
siger han, «alle efter at nyde og udbrede Lyksalighed». Vejen
hertil er ganske vist vist i Jesu Religion, men denne er forfalsket 
fra Begyndelsen af; ikke blot det gamle Testamente indeholder de 
uværdigste Forestillinger om Gud, men det samme er Tilfældet 
med det nye. Det var hans Hensigt at fremstille denne Jesu 
Religion i sin Renhed som ét med Fornuftens Religion, der kan 
indbefattes i de 3 Ord: Gud, Dyd og Udødelighed. H. lod sig ikke 
bestikke af, at mange Theologers Lære den Gang nærmede sig til
hans egen. Han angreb Bastholm og H. G. Clausen lige saa vel 
som Biskop Balle, men det var dog mod denne, Hovedslaget stod. 
Hans første Angreb paa Balle var, da han 1796 i Anledning af 
dennes Bibellæsninger skrev en Piece: «Harlekin Præst», der kun 
udmærker sig ved sin Plumphed. Det næste Aar overtog han 
Redaktionen af Ugeskriftet «Jesus og Fornuften», der allerede var
begyndt Aaret i Forvejen, men den Gang udgivet af «en anden 
berømt Mand», der dog havde maattet standse Udgivelsen, da 
nogle faa Numre vare udkomne. Mod dette og andre Tidsskrifter 
af lignende Art skrev da Balle sit: «Bibelen forsvarer sig selv», 
og nu var Striden staaende. Begge Modstandere vare utrættelige,
H. ikke blot paa Prosa, men ogsaa paa Vers, som han skrev ret 
flydende, men Udbyttet var kun ringe. Alt løb ud i Enkeltheder, 
i Tvist om Forklaring af dette eller hint Skriftsted og om 
Ægtheden eller Uægtheden af dette eller hint Skrift. Man forbavses 
ved at læse denne lange Polemik over, at det ikke kunde lykkes
Balle at fremstille selve Princippet i Striden; han stod dog langt 
nok fra H. til, at dette ikke vilde have været saa vanskeligt. Men 
ogsaa han talte jo om Lyksalighed, og det blev ikke klart, hvor
forskjellig de to Modstandere brugte Ordet. -- Da Presseloven 1799 
udkom, og de andre Tidsskrifter af samme Retning ophørte, blev H.s 
ved (indtil 1801); han vilde ikke lade sig skræmme, og at han virkelig
ikke var bange, ses  paa mange Steder, f. Ex. naar han 1800 lader 
Dalai-Lama holde en Tale til sine Bonzer og formane dem til at 
bekæmpe den naturlige Religion ved at forsikre, at den ender i Atheisme,
til at fremme al Slags Overtro og til ikke at forsømme nogen 
Lejlighed til at fortrænge den sunde Menneskeforstand. Rimeligvis 
skyldes det ogsaa kun Balles Frisindethed, at han undgik Tiltale. 
-- «Jesus og Fornuften» fik Dødsstødet ved en Polemik, A. S. 
Ørsted førte imod det for dets stadige Angreb paa Kants Filosofi. 
Ørsted har siden erkjendt, at hans Angreb havde mange svage 
Punkter; det forsvarede saaledes den saakaldte moralske Udlægning
af Skriften. Men han formaaede i Modsætning til Balle at fremdrage 
den principielle Forskjel, i det han opstillede den absolute 
Morals Grundsætning. Dyden var ikke, som H. paastod, et Middel 
til Lyksalighed, men i sig selv det højeste Gode, og Ørsted sejrede, 
maaske ikke saa meget, fordi baade hans Standpunkt og hans Evner 
stode højt over hans Modstanders, som fordi han udtalte, hvad der 
nu i lang Tid skulde blive Løsenet for dem af de yngre, i hvem 
der var nogen aandelig Drift. H. mistede helt den Indflydelse, 
han mærkelig nok en Tid havde haft paa de studerende. I senere 
Aar vakte hans Forfatterskab kun liden Opmærksomhed. Han udgav 
et Sørgespil, «Edvy og Elgiwe» (1811), samt en Del Oversættelser 
og deltog i et Par litterære Fejder, bl. a. 1813 i Jødefejden. 
Efter et Rygte, der dog kan trænge til nærmere Bekræftelse, skal 
han paa sine ældre Dage have fortrudt sin litterære Virksomhed 
og med Andagt være gaaet til Alters hos Præsten Homann i 
Hammer, der var gift med hans Søster.

Erslew, Forf. Lex.
Kirkehist. Saml. 3. R. III, 430.

L. Koch.



Horrebow, Peder, 1679-1764, Astronom og Fysiker,
fødtes 14. Maj 1679 og var Søn af en fattig Fisker i Løgstør. Han viste 
tidlig betydelige Anlæg for Udførelsen af mekaniske Arbejder, saa 
han, da han i en Alder af 17 Aar kom i Aalborg lærde Skole,
paa Grund af Faderens Fattigdom selv kunde bidrage til sit 
Underhold ved at stikke Signeter og reparere mekaniske og musikalske 
Instrumenter. 1703 blev han dimitteret fra Skolen og kom til 
Universitetet, hvor Ole Rømer strax fattede Interesse for hans 
Duelighed, tog ham i Huset hos sig og skaffede ham lidt 
Fortjeneste ved at lade ham assistere ved Inddelingen af astronomiske 
Instrumenter. 1705 tog han theologisk  Embedsexamen, og et Par 
Aar efter maatte han overtage en Huslærerplads hos Baron Fr. Krag 
i Jylland. 1711 kom han tilbage. Rømer var da død og L. Schive
ansat som Professor i Astronomi. H. nøjedes saa med en 
Ansættelse som Acciseskriver og giftede sig 18. Dec. s. A. med 
Anna Margrethe Rosing (d. 1749), Datter af en kjøbenhavnsk Kjøbmand. 
I deres Ægteskab fik de 20 Børn, hvoraf de 13 levede. 
Efter Schives Død 1711 blev der udskrevet en Konkurrence mellem 
Navigationsdirektør Rasch paa Møen, H. og C. Lerche. De 2 
sidste traadte dog tilbage af Hensyn til, at Rasch var en ældre 
Mand; muligvis vilde en Konkurrence heller ikke have nyttet H.,
da det synes, som om Familierne Worm og Bartholin havde en 
overvejende Indflydelse ved Besættelsen af Universitetets 
Embeder. Efter Rasch's Død 1714 henvendte H. sig personlig til Kongen, der 
tog sig venlig af ham og satte igjennem, at H. fik Pladsen efter 
en aflagt Prøve trods Professorernes Modstand. 2 Aar efter (1716) 
blev han Magister, 1720 blev han Universitetets Notar, og 1722 fik 
han Sæde i Konsistorium.

Ved sin Tiltrædelse fandt H. Observatoriet paa Taarnet i en 
meget daarlig Forfatning, saa han ansøgte om forskjellige Reparationer 
og Forbedringer, der ogsaa bleve bevilgede ham, hvorefter 
han i Aarene 1716-20 har anstillet en stor Del Observationer, 
hovedsagelig for at revidere Rømers 3 Dages Observationer i dennes
Privatobservatorium Tusculanum ved Pilenborg. Disse Rømers 
Observationer havde H. i Forvaring; de skulle have været af meget 
stor Nøjagtighed og vare anstillede for at paavise Rigtigheden af 
det Kopernikanske System, hvorefter Jorden bevæger sig med Solen 
som Centrum. H. troede at komme til samme Resultat og udgav 
Skriftet «Copernicus triumphans» (1727). I disse Aar gav H. sig 
ogsaa af med lægevidenskabelige Undersøgelser og disputerede 1725 
for den medicinske Doktorgrad. Disputatsen, et ubetydeligt 
Arbejde, er mærkelig ved den Aabenhed, hvormed H. tilstaar sin 
Ukyndighed i Lægevidenskab, og viser ham som en erklæret 
Tilhænger af den fra Tyskland indtrængende Stahlianisme. Den store
Brand 1728 ødelagde det meste af Resultaterne af H.s Arbejder. 
Ilden sprang fra Trinitatis Kirke over paa Observatoriet, der var 
af Bindingsværk, og trængte ind i dette, saa H. mistede alle sine 
Ejendele og kun reddede et Skrin, indeholdende nogle af Rømers 
og hans egne Skrifter. Slaget traf Observatoriet og H. næsten
lige haardt. H., der havde sin store Familie at forsørge, fik strax 
nogen Hjælp af sin Velynder Overceremonimester Lerche, der 
ogsaa lod Planetmaskinen i Taarnet reparere, forærede H. nogle
Bøger og gav ham fri Adgang til sit Bibliothek. 1730 fik H. 
bevilget 300 Rdl. til Reparation af Taarnet og af Instrumenterne, 
men der gik lang Tid, inden det kom fuldstændig i Orden, og 
det fik aldrig saa gode Instrumenter som de, Rømer og H. havde 
konstrueret i Forening. Først 1741 blev Rundetaarn godt indrettet
til Observatorium, da der blev bygget et mindre Taarn ovenpaa, 
og det blev forsynet med Ækvatoreal- og Meridianinstrument, men 
H.s observerende Virksomhed var nu ringe, medtaget, som han var, 
af Alder og Næringssorg. Sine Sønner Christian og Andreas lod
han besørge Observationerne.

H. havde ikke alene været virksom som praktisk Astronom, 
ogsaa theoretisk har han udmærket sig. Han opfandt en ny 
Methode til at bestemme et Steds geografiske Bredde. Med samme 
Instrument observerer man 2 Stjærner med kjendt Deklination,
udvalgte saaledes, at den ene kulminerer lige saa langt syd for 
Zenith som den anden nord for Zenith. Observeres først den ene 
og derefter den anden ved deres Passage gjennem Meridianen, vil
Instrumentet i begge Tilfælde have samme Hældning mod Syd og 
mod Nord, saa Virkningerne af Fejl paa den inddelte Kreds undgaas. 
Methoden blev, uagtet dens Godhed, snart glemt og først i 
den nyeste Tid funden paa ny af en amerikansk Astronom, Talcott; 
den bærer nu begges Navn. Ved Universitetet holdt H. 
Forelæsninger over Astronomi og Fysik. Udenlands havde H. et anset 
Navn, var Medlem af Videnskabernes Selskaber i Paris og Berlin 
(ligesom ogsaa af det kjøbenhavnske), korresponderede med flere 
ansete udenlandske Astronomer og blev opfordret af Peter den store, 
der besøgte Kjøbenhavn 1716, til at følge ham til Rusland. -- Af 
hans astronomiske Skrifter ere de vigtigste: «Ars interpolandi» (1731) 
og «Basis astronomiæ» (1734-35). En Udgave af hans mathematisk-fysiske 
Skrifter udkom 1740-41 i 3 Kvartbind. Hans ovfr. nævnte 
Søn Christian maatte fra 1753 overtage hans Arbejde, da han til 
sidst var fuldstændig arbejdsudygtig. Han døde 15. April 1764.

Dän. Bibl. VIII, 717 ff. 
Giessing, Jubel-Lærere II, 1, 201 ff. 
Nyerup, Lit. Lex. 
N. M. Petersen, Den dsk. Lit. Hist. IV, 252 ff. 
Ingerslev, Danmarks Læger og Lægevæsen II, 161 ff. 
J. Petersen, Den danske Lægevidenskab 1700-50 S. 99 ff.

Aug. Svedstrup.



Horrebow, Peder, 1728-1812, Astronom, 
fødtes 1728 (døbt 14. Sept.) i Kjøbenhavn, var Søn af den foregaaende, blev Student 
1746, Magister 1755, 1763 titulær Professor, deltog 1769 sammen med
O. N. Bützow (III, 300) i en Rejse til Nordlandene for at observere 
Venuspassagen, af hvilken Rejse Resultatet er ubekjendt. Efter sin 
egen Mening skulde han være kvalificeret til at blive Broderen 
Christians Efterfølger, men et Syn over Observatoriet, hvor han var 
Observator, foretaget efter Konsistoriums Ordre af Professorerne 
Kratzenstein og Hee, faldt saaledes ud, at H. næppe har faaet 
nogen Anbefaling fra Universitetet. Professorpladsen blev 1777 besat
med Bugge og H. sat paa Pension, som han nød i 35 Aar. H.s 
astronomiske Virksomhed skal have indskrænket sig til smaa 
Disputatser. Derimod har han med stor Flid samlet en Oversigt over 
Danmarks Vejrforhold (1780). Han døde 14. Dec. 1812 i Kjøbenhavn, 
ugift.

Worm, Lex. ov. lærde Mænd. 
Ursin, Hist. Beretn. om Universitetets Observat. p. Runde Taarn.

Aug. Svedstrup.



Horsens, Hans Pedersen, --1617, Lektor, 
angives som født 1545 i Horsens; men Aarstallet er maaske ikke saa ganske 
paalideligt. Derimod vides det, at han 1579 tog Magistergraden i 
Wittenberg, og at han Aaret efter studerede i Leipzig. 1593 blev
han Rektor ved Aarhus Skole, efter at han tidligere havde været 
Rektor i Horsens. 1602 blev han Lector theologiæ ved Aarhus 
Domkirke. Tillige var han, maaske allerede som Rektor, Præst 
for Aaby og Hasle Menigheder i Nærheden af Aarhus, hvilket 
Embede han lod betjene af en Kapellan, og derhos Provst i Hasle 
Herred samt Kannik i Kapitlet. 1609 kom han i en slem Strid 
med sin Kollega i Kapitlet M. Christen Sørensen Stub. Den gik 
saa vidt, at de begge en Tid bleve suspenderede fra deres Embeder. 
For øvrigt havde H. historisk Interesse og efterlod nogle 
haandskrevne Samlinger («Catalogus episcoporum Aarhusiensium» og 
«Antiqvitates rerum Danicarum»). Han var gift med Karen Lauridsdatter 
og døde 13. Juli 1617.

Worm, Lex. ov. lærde Mænd. 
Kirkehist. Saml. 3. R. III, 342 ff. VI, 591.

H. F. Rørdam.



Horsens, Jacob Albertsen, o.1560-1616, Præst, 
er født i Horsens, blev Student 1576, studerede endnu ved Universitetet 1584, 
men skal være blevet Præst samme Aar. 1591 tog han Magistergraden 
og blev 1592 Præst i Otterup i Skaane, hvor han døde 1616. 
Han er bekjendt som asketisk Forfatter. 1593 oversatte
han Niels Hemmingsens «Antidotum adversus pestem
desperationis» (Lægedom imod Fortvivlelse). 1607
udgav han en kort Undervisning om Børnetugt,
der indeholder mange gode praktiske Raad og 1610
efterfulgtes af en kort Undervisning om Tjenere og
Tyende. Dette sidste Skrift er bestemt til at oplæses
over Maaltidet for Tyendet, i det Husfaderen daglig
vælger et Afsnit. Det er efter Forfatterens Mening
nødvendigt, at der gjøres noget i denne Retning,
thi, siger han, han tror ikke, «at der nogen Tid,
siden Verden blev skabt, var Saadanne Klagemaal
over Tjenere, Piger og Drenge, som nu ere». Begge
Skrifter bære Vidnesbyrd om Forfatterens omfattende
Kundskaber, og da de indeholde mange Træk fra det
daglige Liv, kaste de et godt Lys over Datidens
Kulturforhold. Det samme gjælder om hans Skrift:
«Om Fandens 4 fornemligste Døtre», der udkom 1614.

Cawallin, Lunds Stifts Herdaminne III, 453 f.

S. M. Gjellerup.



Horster, Joachim Frederik, 1741-1800, Præst,
blev født paa Gaarden Bredtvet ved Christiania
19. Nov. 1741. Hans Fader, Jørgen H., var Kjøbmand;
Moderen hed Maren f. Lind. Dimitteret fra Christiania
Skole 1762 tog han Attestats 1767 og var derefter
Informator ved Waisenhuset i 9 Aar, indtil han blev
Præst paa Odden i Sjælland 1776. Der fra forflyttedes
han 1780 til Sørbymagle og endelig 1789 til Strø (ved
Frederiksborg), hvor han døde 15. Jan. 1800. H. var
Præst af den gamle Skole, fjærn fra al Rationalisme;
Tidens vantro Strømning berørte ikke ham. Som Lærer
ved Waisenhuset udgav han den første originale
danske Bibelhistorie, affattet i Spørgsmaal og Svar
(1773 og adskillige Gange paa ny oplagt, senest
1803). Balle, der den Gang var theologisk Professor
og stod i Venskabsforhold til H., medgav Bogen et
anbefalende Forord. Desforuden udgav H., baade før
og efter at han var bleven Præst, et Par kateketiske
og asketiske Smaaskrifter, som dog ikke fik saadan
Udbredelse som «De bibelske Historier», der blev
indført næsten i alle Skoler i Danmark og Norge og
tillige oversattes paa Islandsk. H. var 2 Gange gift:
1. med Anna Margrethe f. Zierau; 2. (1787) med Anna
Magdalene f. Wærum, Datter af Guldsmed W.

C. F. Nielsen, Geistligheden i Oddens Pastorat S. 35 f. 
Nyerup, Lit. Lex. 
J. Larsen, Bidrag t. d. danske Folkeskoles Hist. S. 159.

A. Jantzen.



Hortulan, Marcus Ulsøe, 1722-83, Skuespiller. 
H. var født 1722 (døbt 26. April) i Vester Hassing i 
Vendsyssel, hvor Faderen, Søren H., var Præst. 
ikke Randers, som hans Arv i «Maskeraden» nævnte som sin Fødeby
--, dimitteredes fra Viborg Skole, 23 Aar gammel,
1746; videre end til Student naaede H. ikke paa
den akademiske Bane, som han forlod for at spille
Komedie. Det var sagtens ham, der udførte Jeppe
ved v. Qvotens Opførelse af «Jeppe paa Bjærget»
28. Nov. 1747 paa Theatret i Store Kongensgade, i
det mindste hørte han til dennes Bande, og da den
i Maj 1748 opløstes, indtraadte han ligesom andre
af v. Qvotens Troup blandt de danske Aktører; ved
Aabningsforestillingen af Theatret paa Kongens Nytorv
18. Dec. 1748 optraadte han sandsynligvis som Geronte
i «Dobleren». Snart efter sin Indtrædelse i den danske
Troup ægtede H. 26. Marts 1749 Lisbet Cathrine de
Rous eller Rauch, som fødte ham en talrig Række
Børn. Naar H. sidste Gang spillede paa Theatret,
lader sig ikke sige, men 27. Febr. 1779 gav det
nydannede dramatiske Selskab en Forestilling for ham,
der var dets Æresmedlem, og denne Aften viste H. sig
«paaklædt en pére noble» paa Scenen for at tage en
tavs Afsked med Publikum. Med Udgangen af Theateraaret
1778-79 afgik han med Pension og døde 11. Juli 1783;
hans Enke døde, 78 Aar gammel, 4. Dec. 1803. --
H.s Roller vare mangeartede; hans oprindelige Fag
var Bonderoller, hvortil hans i Begyndelsen stærkt
fremtrædende jyske Dialekt gjorde ham selvskreven,
hans Spil roses for dets rolige Naturlighed; denne
Ro søgte han at omsætte dels -- men uden rigtigt Held
-- til Pedanternes naragtige Stivhed og dels -- med
lykkeligt Udfald -- til de værdige Fædres alvorlige
Myndighed; hans Ansigt skal efter Rosenstand-Goiske
i disse Roller have set «baade ærværdigt og fornemt»
ud. H. rensede ved ihærdigt Arbejde sin Stemme for
dens jyske Tonefald, saa den kunde klinge baade
ædel og mandig, og han omtales som den bedste
Versefremsiger ved Theatret, derimod dadles han for
skjødesløs Memorering af Rollen, mærkeligt nok, da
han var den afmaalte Clementins kjæreste medspillende;
maaske havde denne Fejl i 1771, da Rosenstand-Goiske
nævner den, sin Grund i den ulægelige Sygdom -- det
vides ikke hvilken --, der faa Aar efter tvang den
kun 55aarige Mand til at forlade Scenen.

Overskou, Den danske Skueplads II og III. 
Collin, Holbergske Skuespillere. 
P. Hansen, Den danske Skueplads I. 
Nationaltid. 3. Dec. 1884.

Arthur Aumont.



Hoseøl, Peder Nielsen kaldet, --1298, Drost, 
har spillet en fremragende Rolle i Erik Glippings sidste
og Erik Menveds første Aar, men de tarvelige Kilder
til denne Tids Historie tillade ikke 
nærmere at opklare Forholdene. Allerede 1279
fremtræder P. H. som Erik Glippings Drost, og han
er stadig ved Kongens Side i de følgende bevægede
Aar, da Kongefrænderne og Stormændene rejste sig
imod Erik; endnu 1283 beklædte han Drostembedet,
men Aaret efter har han det ikke mere, og det tør
formodes, at han er trængt bort fra denne vigtige
Plads af Stormændene. Lige efter Drabet paa Erik
Glipping blev P. H. atter Drost, og han har i
den følgende Tid aabenbart været den, der sammen
med Enkedronning Agnes ledede hele Styrelsen , og
førte Kampen mod de fredløse. Mellem ham og Hertug
Valdemar af Sønderjylland, der paa Danehoffet i 1287
var ble ven valgt til Formynder for Barnekongen,
har Forholdet kun været daarligt, og det gik saa
vidt, at der under et Danehof i Nyborg i Foraaret
1289 opstod ligefrem Kamp mellem de danske og
Hertugen. Sammenstødet, der vistnok fandt Sted i
Skjelskør, fik dog et meget uheldigt Udfald for
de kongeligsindede; lykkedes det end Dronningen at
slippe ud af Hænderne paa Hertugens Folk, saa blev
Drosten dog fanget og ført til Sønderborg. Hans
Fængsel varede vel ikke længe, men efter sin
Tilbagekomst træder han ikke saa meget frem som før,
om han end en kort Tid atter beklædte Drostembedet,
og 1298 døde han; han ligger begravet i Sorø.

Kr. Erslev.



Hoskiær, Otto Valdemar, 1829-95, Officer. 
H. er Søn af Mægler Frederik H. (f. 1790 d. 1867) og Marie
Christiane Hennine f. Lund (f. 1800 d. 1886) og blev
født i Kjøbenhavn 25. Juni 1829. I 1848 indtraadte
han som Elev paa den kgl. militære Højskole, men
gjennemgik tillige Central- og Kommandoskolen i
Kjøbenhavn i 1848-49; han udnævntes i 1850 til
Sekondlieutenant à la suite i Artilleriet med
Anciennitet i Armeen af 1. Maj 1848 og afgik, da
Undervisningen paa Højskolen i 1850 suspenderedes,
til Feltingeniørdetachementet, hvorfra han senere
paa Aaret overgik som Elev til Ingeniørtroppernes
Exercerskole i Kjøbenhavn. Da Højskolen gjenoptog
Undervisningen i Begyndelsen af 1851, indtraadte
han paa ny paa Skolen og blev efter Afgangsexamen i
1853 Premierlieutenant i Ingeniørkorpset. Som saadan
virkede han ved den Korpset underlagte Vej tjeneste i
Kongeriget, indtil han i 1858 ansattes ved Fredericia
Fortifikation. Fra Begyndelsen af 1862 til Udgangen
af 1864 var han Sektionsingeniør ved Anlægget af
den nordsjællandske Jærnbane og mod Slutningen af
dette Tidsrum fungerende Baneingeniør ved samme Bane;
han gjorde dog fra Marts til Maj 1864 
Tjeneste ved den aktive Armé og deltog i Fredericias Forsvar. 
S. A. havde han først erholdt Kapitajns Karakter og var dernæst 
bleven udnævnt til Kapitajn. Fra 1865 ansattes han ved Ingeniørtropperne
og blev Chef for sammes Telegrafkompagni ved dettes 
Oprettelse efter Hærloven af 1867. I 1870 traadte han i det 
store nordiske Telegrafselskabs Tjeneste og gik som Følge deraf i 
1871 uden for Nummer i Ingeniørkorpset. Indtil 1876 virkede han 
for Selskabet ved Ophold i England, Grækenland, Ægypten, Tyrkiet,
Kina og Japan, fornemmelig ved Kontrolleringen og Udlægningen 
af Kabler, og fra 1876 har han været Medlem af Selskabets 
Bestyrelse. S. A. traadte han igjen i Nummer i Ingeniørkorpset 
og udnævntes til Adjudant hos Hs. Maj. Kongen, hvilken Stilling
han beklædte indtil 1879, da han ansattes ved 1. Ingeniørdirektion. 
Aaret efter forfremmedes han til Oberst og blev Chef for 2. 
Ingeniørbataillon (Reservebataillon), men gjorde samtidig Tjeneste ved 
1. Ingeniørbataillon og var Medlem af Flaadens Søminekommission. 
Da Ingeniørregimentet oprettedes ved Hærlovsforandringen i 1880, 
ansattes han ved Regimentets Stab, og han overtog i 1884 Befalingen
over Regimentet som sammes Chef, i hvilken Stilling han forblev, 
indtil han i 1890 tog Afsked af Krigstjenesten.

Ved Siden af sin militære Tjeneste har H. udfoldet en 
omfattende Virksomhed i flere andre Retninger og navnlig været 
delagtig i adskillige betydelige tekniske Foretagender. Foruden det 
store nordiske Telegrafselskab skal saaledes nævnes det 
laaland-falsterske Jærnbaneselskab, Strandvejens Dampsporvejsselskab og 
Kjøbenhavns Sporvejsselskab, til hvis Bestyrelser han har været 
knyttet i en længere Aarrække. Fremdeles skyldtes det 
fornemmelig hans Initiativ og ivrige Arbejde for Sagen, at den
tekniske Forening stiftedes i 1877, og han blev ogsaa strax 
Viceformand for Foreningen og har fra 1881 været dens Formand. Ved 
den nordiske Industri-, Landbrugs- og Kunstudstilling i Kjøbenhavn 
i 1888 havde han en meget betydelig Virksomhed som Medlem af
Forretningsudvalget og Formand for Maskinudvalget, under hvilket 
Ordningen og Ledelsen af den store Maskinafdeling var henlagt. 
Endelig skal endnu anføres hans varme Interesse for Sportens 
Udvikling her hjemme, samt at han i 1891 blev Formand for Kunstforeningen.

H. har foretaget mange Rejser i Udlandet og har skildret de 
mest omfattende af dem i flere Rejsebeskrivelser; ligeledes har han 
udgivet nogle elektriske Haandbøger, deraf en paa Engelsk (1873). 
Han blev Kommandør af Danebrog af 2. Grad i 1888
og erholdt ved sin Afgang af Krigstjenesten i 1890
Kommandørkorset af 1. Grad. -- Han døde 23. Juni 1895.

Tychsen, Fortifikations-Etaterne og Ingenieurkorpset 1684-1893 S. 98.
Stamtavle ov. Fam. Hoskiær (1889) S. 12.

V. E. Tychsen.



Hostrup, Jens Christian, 1818-92, Digter og Præst. 
Faderen, Peder H., der døde (1830) som
Justermester i Kjøbenhavn, var «en livlig og
velbegavet ung Mand, der spillede Violin og skrev
ganske nette Vers». 1813 ægtede han Ane Lene Johanne
Ingemann (d. 1864), Enke efter Lars Swane I., Digteren
B. S. I.s Broder; hun var Datter af en Sognepræst
Irgens, der var født i Norge. Jens Christian H. er
født i Kjøbenhavn 20. Maj 1818. Faderen lærte tidlig
ham og hans Søskende alle de Sange, han kunde,
saa de bleve «en syngende Børneflok». Om Sommeren
havde de deres Legeplads i «Kirsebærgangen» med den
høje Voldskrænt og de bredkronede Træer. Blandt de
Bøger, der grebe ham stærkest som Barn, fremhæver han
Ingemanns «De underjordiske», Holbergs «Niels Klim»
og Æventyret om Aladdin (i en tysk Bearbejdelse). 12
Aar gammel mistede han sin Fader, og der kom nogle
trange Aar for Familien. Da man ikke troede, han duede
til noget praktisk Arbejde, blev det besluttet at lade
ham gaa den studerende Vej. 1831 blev han optagen i
Metropolitanskolen, hvor han snart fik Friplads og
Stipendier. Han var en frisk og frejdig Natur, der
tog livlig Del i alle Drengelege og altid havde «et
glædestraalende Ansigt». Paa den Tid stiftede han
Bekjendtskab med Oehlenschlägers Digtning; hidtil
havde han anset Ingemann for vor største Digter,
men da han ved et Tilfælde havde faaet fat paa
«Nordens Guder», følte han sig hurtig overbevist om,
at Oehlenschläger var «den største Digter i Verden»,
og det blev ham, som først lærte H., «hvad Poesi
var». Lysten til selv at digte vaagnede tidlig hos
ham. Da han som 14aarig Dreng viste sin noget ældre
Ven F. L. Liebenberg nogle poetiske Smaaforsøg,
spaaede denne ham med Sikkerhed en Fremtid som dansk
Digter. I Skolen fik han et skrevet Tidsskrift sat
i Gang, blandt hvis Medarbejdere vare Kristian
Mantzius, den senere bekjendte Skuespiller,
og B. J. Fog, senere Sjællands Biskop. 1837 fik
han Examen artium. Under sin Forberedelse til
Philosophicum hørte han H. L. Martensen, der i Poul
Møllers Sygdom holdt Forelæsninger over Filosofi,
og den «Begyndelsesfriskhed», der var over den
unge Licentiat, greb H. saa stærkt, at da Martensen
(1838) kom ind i det theologiske Fakultet, følte han,
der endnu 
ikke havde taget nogen Bestemmelse om sit fremtidige Studium, at 
han maatte følge med. Han havde hidtil været uden religiøs 
Bevægelse, selv Konfirmationsberedelsen hos J. P. Mynster havde
intet Indtryk gjort paa ham. Men det Røre, hvori Martensens 
theologiske Forelæsninger satte ham, førte ham til Kirken, og han 
hørte da paa den Tid særlig den af Martensen paavirkede Stiftsprovst 
Tryde og N. F. S. Grundtvig.

H.s poetiske Begynderforsøg havde bestaaet i Smaadigte; efter 
at have overværet en Opførelse paa det kgl. Theater af Heibergs 
«Nej», der «tog ham med Storm», vovede han sig for første Gang 
ud paa den dramatiske Skribentbane, i det han i Efteraaret 1838 
skrev en lille Vaudeville, «Om Forladelse», som blev spillet i hans 
Hjem af ham selv og nogle Kammerater, der allerede i Drengeaarene 
havde givet smaa dramatiske Forestillinger. Kort efter blev 
den spillet igjen hos en af hans Slægtninge i Forbindelse med et 
nyt Stykke af ham, «Amors Triumf», ja den kom endogsaa frem 
ved en halvoffentlig Forestilling, i det den blev spillet af Studenter 
i et veldædigt Øjemed. I de første Aar af sin Studentertid maatte
H. nøjes med sin private Vennekreds, da han ikke havde Raad til 
at gaa ind i Studenterforeningen; men da de yngre, liberale 
Medlemmer traadte ud og (1839) stiftede «den akademiske Læseforening»
(Academicum), hvor Kontingentet var lavt, meldte han sig ind i 
den. Han kom fra nu af med i det større Studenterliv og sluttede 
sig med ungdommelig Begejstring til den liberale Studenterbevægelse,
der havde sit Midtpunkt i «Academicum». I Vinteren 1839-40 
skrev H. en ny Vaudeville, «Regnvejr», som et halvt Aar efter 
blev opført ved K. Mantzius' Forældres Sølvbryllup sammen med et 
andet Stykke, «Den gamle Elsker», som H. havde forfattet i den
Anledning. Senere (1847) blev dette sidste, i en oppudset Skikkelse, 
opført i Studenterforeningen og nogle Aar efter paa Kasino, skjønt 
mod H.s Vilje, da han fandt det for ubetydeligt. «Regnvejr» kom 
ogsaa frem for Offentligheden; da det uden hans Tilladelse var 
blevet spillet af nogle Provinsselskaber, omarbejdede han det 1853 
til «Den tredje», og i den Skikkelse kom det saa frem paa Kasino 
og blev trykt (1854). 1841 flyttede H. ind paa Regensen; han tog 
ikke megen Del i Regenslivet, som desuden den Gang var temmelig 
stilfærdigt. Han fik dog indført, at Regensianerne samledes Nyaarsnat 
Kl. 12 under Linden og hilste det nye Aar med en Sang; til 
disse Lejligheder digtede han bl. a. «Dagene runde» og «Den unge 
har vi kaaret». I denne Tid skrev han til Brug for «Academicum»
nogle Smaastykker: «En Regensknejpe», «En Buk» og «Et Forspil». 
Fra hans Regenstid skrive sig ogsaa 2 andre dramatiske Smaating: 
«Damernes Besøg» og «Frøkenens Pris». -- 2. Nov. 1843 fik H. 
sin theologiske Embedsexamen; han havde Regensen endnu et halvt 
Aar og syntes saa, han «maatte have noget morsomt at bestille». 
Netop paa denne Tid blev det, efter lange Underhandlinger, 
vedtaget, at «Academicum» og «Studenterforeningen» skulde sammensmeltes 
fra 1. Jan. 1844, og man besluttede, at der i den Anledning 
skulde spilles en rigtig Studenterkomedie. H. havde en Følelse af, 
at han nu maatte kunne skrive en saadan, og 20. Febr. 1844 blev saa 
«Gjenboerne» under stor Jubel spillet paa Hoftheatret af Studenter 
og for Studenter. Med dette Arbejde bryder H. igjennem som 
Lystspilforfatter. Der er ganske vist i hans tidligere Smaastykker 
adskillige Scener og Figurer, som han i mere udført Skikkelse har 
benyttet i sine senere Arbejder; saaledes er der i «Damernes 
Besøg», som skildrer et forventet Besøg paa Regensen af nogle Damer, 
flere Scener, der minde stærkt om «Generalforsamlingen» og 
Kobbersmeddefamiliens Besøg i «Gjenboerne». Men der er dog et afgjort 
Spring fra disse i det hele temmelig ubetydelige Smaating til 
«Gjenboerne», vel det friskeste af alle H.s Lystspil.

1844 forlod H. Regensen for at overtage en Plads som 
Huslærer hos Justitsraad M. B. Nygaard, der om Sommeren boede paa 
sin Gaard Kokkedal i Nærheden af Rungsted. I denne 
stemningsfulde Natur fik han, samme Aar, Ideen til «Æventyr paa Fodrejsen». 
Han fik 1. Akt færdig, men gik saa foreløbig i Staa. Den følgende 
Vinter, hvilken den Nygaardske Familie som sædvanlig tilbragte i 
Kjøbenhavn, laa hans poetiske Virksomhed i Dvale; men i Foraaret 
1845 gav en lille Pengeforlegenhed Anledning til, at han paa 8 
Dage skrev «Intrigerne», der blev spillet af Studenter og modtaget 
med stort Bifald. Han indsendte det samme Sommer anonymt til 
det kgl. Theater, men det blev forkastet. Allerede i Skolen havde 
H. i et Digt sagt, at «om Sommeren maatte en Digter indhøste, 
hvad han skulde leve af og virke med om Vinteren». Dette var 
ogsaa baade nu og senere hans Arbejdsprogram. I Overensstemmelse 
hermed skrev han intet den følgende Sommer, men «høstede 
ind». Han havde tidligere været med i de danske Studenters Tog 
til Lund (1842) og det første nordiske Studentermøde (Upsala 1843); 
han var nu ogsaa en begejstret Deltager i Studentermødet i Kjøbenhavn 
1845 ligesom ogsaa i et Par af de senere Tog. Fra disse 
Lejligheder skrive sig nogle af hans Sange, som «Nordisk 
Studentersang», «En ganske ny og fornøjelig Vise», «Nordens Kvinde» og 
«For Norden». Da han om Efteraaret var i Kjøbenhavn igjen, 
faldt det som af sig selv, at nu maatte han skrive en stor ny
Studenterkomedie, og saa blev «En Spurv i Tranedans» til (udg. 
1849); den blev opført 1846 af Studenter og gjorde Lykke. Hidtil 
vare H.s Stykker kun blevne spillede af Dilettanter; men Mantzius,
der i denne Vinter i Provinserne havde optraadt og gjort Lykke i 
«Gjenboerne» og «Intrigerne», fik det førstnævnte Stykke frem ved 
Skuespillernes private Sommerforestillinger paa det kgl. Theater,
hvor han gav nogle Gjæsteroller. 27. Juni 1846 gik saa 
«Gjenboerne» for første Gang over vor nationale Scene (i alt opført 
163 Gange). Det gik 3 Gange i Rad for fuldt Hus og under 
«udelt Bifald». J. Collin, Medlem af Theaterdirektionen, foreslog 
at optage det paa Repertoiret, men Theaterchefen, Levetzau, 
erklærede, at Saadanne «Studenterløjer» vare upassende for det kgl. 
Theater. Kort efter kom dog, ved Collins Hjælp, «Intrigerne» 
paa Repertoiret og spilledes første Gang 18. Okt. 1846. Det slog 
igjennem ved sit kvikke Replikskifte og sine letfaldende Sange. 
I Vinteren 1846-47 skrev H. et lille Lystspil i 2 Akter,
«Æsthetisk Sans», nærmest for at gjøre et Forsøg paa at undvære Sangene. 
Som en Indsigelse mod de Scribeske Salonstykker, der den Gang 
beherskede Theatrene, henlagde han Scenen til den jævne Borgerstand. 
Det blev antaget af det kgl. Theater, men først opført et 
Par Aar efter (1849) og gjorde ikke Lykke. I Foraaret 1847 kom 
Nygaards Søn, H.s Elev, i Latinskolen, og H. flyttede saa tilbage 
til sin Moder. Her tog han det tidligere begyndte Stykke, «Æventyr 
paa Fodrejsen», frem paa ny og fuldendte det i meget kort Tid. 
Det blev opført første Gang paa det kgl. Theater 15. Maj 1848 
(i alt opført 172 Gange) og modtoges med «levende, enstemmigt 
Bifald)). Paa dette Tidspunkt fejrede H. en Triumf, i det «Gjenboerne»
blev optaget paa det kgl. Theaters Repertoire. Ved 
Sommerforestillingerne s. A. blev «En Spurv i Tranedans» spillet og blev 
strax i den følgende Sæson optaget paa Repertoiret, men gjorde 
ikke samme Lykke som de tidligere opførte Stykker. H. havde 
saaledes i Halvaaret April-Sept. 1848 faaet 3 Helaftensskuespil
opførte paa det kgl. Theater, saa at han nu havde faaet fast Fod 
der som dansk Lystspilforfatter.

De bevægede Optrin i 1848 fulgte H. med Interesse og Varme; 
han sluttede sig afgjort til Frihedsbevægelsen uden dog at tage 
aktiv Del i det politiske Røre. Dette gav for Resten Stødet til,
at han skrev et lille Lystspil i i Akt, «Familietvist eller det 
mærkværdige Aan), hvori han gjør Løjer med den Bevægelse, som 
Folketingsvalgene vakte blandt de kjøbenhavnske Smaaborgere. 
Stykket blev foreløbig liggende i hans Gjemmer, indtil det i 
Foraaret 1855 blev opført ved en Studenterforeningsfest. Derpaa blev 
det indleveret til det kgl. Theater, som forkastede det, og det blev 
saa sidst paa Aaret spillet af Langes Skuespillerselskab. -- Ved 
Krigens Udbrud havde det været H.s alvorlige Bestemmelse at gaa 
med som frivillig, og han deltog ogsaa i de forberedende Exercerøvelser. 
Men da der stadig meldte sig flere, end der behøvedes, 
og da han mente, han kunde gjøre mere Fyldest paa anden Maade, 
blev han hjemme. En anden Omstændighed var medvirkende ved 
denne Beslutning. Han havde i flere Aar været forlovet med en 
Søster til Kr. Mantzius, Henriette Vilhelmine Louise M. (f. 20. Sept. 
1825); hun var brystsyg, og Sygdommen skred rask fremad. Det 
kom til at staa for ham, som det var hans Pligt at ægte hende, 
og de bleve saa viede 2. Nov. 1848; hun døde imidlertid allerede
2 Maaneder efter (1. Jan. 1849). Den følgende Sommer gjorde han 
en Rejse til Norge, hvorfra han kom hjem styrket og forfrisket. 
De Indtryk, han havde modtaget af den norske Natur, gave sig, 
efter hans Hjemkomst, Luft i et lille Syngespil, «En Nat mellem 
Fjældene» (udg. 1852). Han søgte i længere Tid forgjæves efter
en Komponist til det; i 1863 blev det endelig opført paa det kgl. 
Theater med Musik af Emil Hartmann, men oplevede kun nogle faa 
Forestillinger. I Efteraaret 1849 skrev han «Soldaterløjer», der først 
blev spillet af Studenterforeningen og strax efter antaget af det kgl. 
Theater, der i det fik et godt Kassestykke (opført 201 Gange). Heiberg, 
der i Juli 1849 var bleven Direktør for det kgl. Theater, stillede sig
ikke venlig over for H.s Produktion. Ganske vist havde han ladet 
«Æsthetisk Sans» og «Soldaterløjer» gaa over Scenen, men han 
erklærede, at hverken «Gjenboerne», «Intrigerne» eller «En Spurv 
i Tranedans» vilde blive spillede under hans Styrelse, da de aldrig 
burde have været antagne. I Sommeren 1850 gjorde H. en Rejse 
i Jylland, og det var af en jysk Naturstemning, at Ideen til 
«Tordenvejr» udsprang; H. gjør her for første Gang et Forsøg i det 
alvorligere Skuespil, men trods adskillige gode Enkeltheder staar 
det dog ikke paa Højde med hans Lystspil. Stykket blev 1851 
opført paa det kgl. Theater. I Vinteren 1851-52 blev «Mester 
og Lærling, romantisk Sangspil i 5 Akter» forfattet (udg. 1854). 
H. havde en Følelse af, at vi efter 1848 levede «i en ny 
Folkevandrings Tid, hvori hele Lag i Samfundet, der hidtil vare holdte 
tilbage i Dunkelheden, nu brøde frem for at erobre deres Plads i 
Udviklingen». Det var ud af denne Følelse, at hans Stykke blev 
til, og da særlig Hovedfiguren, Aage. H. havde lovet Kasinos 
Direktør en Æventyrkomedie og overlod ham da dette Arbejde; 
det blev opført i Foraaret 1852, men næsten alle Opførelserne bleve 
ledsagede af Pibekoncerter, da «Flyvepostens» Redaktør, E. Meyer, 
troede, han var bleven portrætteret i Grønholt. I Sæsonen 1868-69 
kom Stykket frem paa det kgl. Theater. 1852 deltog H. i 
Upsalensernes Tog til Christiania, og i Okt. s. A. forlod han Danmark 
for med offentlig Understøttelse at foretage en Rejse til Syden. 
Hovedopholdet var i Rom, hvor han blev i omtrent 3 Maaneder; 
midt i Maj 1853 var han igjen hjemme i Danmark.

Den følgende Tid er en bevæget Overgangsperiode i H.s Liv. 
En Aften i det kgl. Theater (i Begyndelsen af 1849) havde 
Oehlenschläger forestillet ham for Hauch, i hvis Hus han efterhaanden 
blev en jævnlig Gjæst; han følte sig mere og mere fængslet af en 
af Døtrene, Christiane Georgine Elisabeth (f. 5. Okt. 1832), med 
hvem han blev forlovet i 1854, og som kom til at spille en 
betydelig Rolle i hans Liv. Det sidste Aar, han levede, skrev han 
om hende: «alting har hun med mig delt -- hun har gjort mit 
Halvliv helt». Allerede hans Forlovelse gav Anledning til, at han 
trak sig noget tilbage fra Studenterlivet og Kammeraterne. I samme 
Retning virkede en anden Omstændighed. Ved Læsning af S. Kierkegaard 
kom han ind i religiøse Anfægtelser, saa at han blev greben 
«af en asketisk Frygt for at give sig hen til jordisk Livsglæde»
(jvfr. Digtet «Min Udsigt»). Disse Anfægtelser varede ganske vist 
kun kort, men efterlode en alvorligere Stemning i hans Sjæl. Det 
var under disse bevægede Forhold, at han digtede «Drøm og Daad, 
romantisk Lystspil i 4 Akter» (1854). Dette Stykke er, siger H. i 
et Brev fra den Tid, «skrevet ud af et i mange Maader bevæget 
og kæmpende Hjærte». Tanken i det er, «at et kraftigt 
Manddomsliv forudsætter en Ungdom, hvis Livsopgave i Fantasien træder 
Mennesket i Møde og kalder ham til Kampen derfor». Dette 
Arbejde betegner, at H. nu selv staar ved Indgangen til sin
Manddomstid. Det Spørgsmaal trængte paa hos ham: hvad skal din 
Livsdaad være? Nogle Aar tidligere havde han erklæret, at han 
med Fornøjelse vilde sælge sin theologiske Embedsexamen for 100 Rdl.; 
men 1853 skriver han i et Brev: «Mit Maal er nu snarest muligt 
at blive Præst», skjønt «jeg har meget tilbage at gjøre, inden jeg
kommer saa vidt. Men saa maa herefter Theologien blive mig 
Nr. 1 og Poeteriet nøje sig med den Smule Tid og Interesse, som 
kan falde af til det. Om to saadanne Virksomheder kan forenes, 
véd jeg ikke; jeg har en Slags Tvivl derom.» I Vinteren 1854-55 
skrev han, foruden den burleske Farce «Medgift og Modgift, en
tragisk Vaudeville», «Feriegjæsterne» (udg. 1865), der først blev spillet 
nogle Gange af Studenter. Heiberg, som allerede havde antaget 
det, erklærede saa, at det nu var uværdigt for det kgl. Theater 
at spille det. H. beholdt saa foreløbig sit Stykke, indtil han nogle 
Aar senere lod det komme frem paa Folketheatret. -- Hermed 
afslutter H. foreløbig sin dramatiske Virksomhed. Man har som 
en Mangel ved denne fremhævet, at han ikke har skabt egentlig 
typiske Figurer, saaledes som Holberg f. Ex. Dette hænger
imidlertid sammen med hans Begavelses Art. Den komiske typiske 
Figur fremkommer ved at «outrere»; men H.s Styrke laa netop i 
hans Realisme, i hans Evne til at portrættere. I saa Henseende 
staar han overordentlig højt. Hans Figurer træde frem paa Scenen, 
som om de kom lige ind fra Dagligstuen eller Gaden. H. stiller
sig i Regelen ikke over sin Samtid for at tugte den med hvas 
Satire; han er ejendommeligst og bedst, hvor hans godmodige Lune 
faar Lov til at tumle sig frit uden at være tynget af Pligten til 
at belære og straffe. Han finder med en forunderlig Lethed alle
de karakteristiske Træk hos de Figurer, han vil fremstille, 
Replikskiftet falder saa kvikt og saa naturlig, og de indlagte Sange, hvis 
Ord og Toner smelte saa fortrinlig sammen, ere i Regelen med
Behændighed føjede ind i Handlingens Gang.

29. Juni 1855 blev Hostrup viet af Grundtvig og et halvt Aar 
efter, 1 Jan. 1856, drog han med sin unge Hustru ind i Silkeborg 
som Sognepræst for Silkeborg og Linaa Menigheder. Nu begynder 
et nyt Afsnit i hans Liv: Præsten afløser Komediedigteren (jvfr. 
Digtet «Rejsen»). Det var ikke, fordi han fandt det upassende, at 
de to levede Side om Side -- han gjorde saaledes en Gang i 
Hovedet et Udkast til en ny Komedie, skjønt intet af det blev 
nedskrevet --, men der var ikke Plads til dem begge. Af Digtet 
«Drøm og Liv» (fra 1862) ser man hans Opfattelse af dette 
Forhold. Han «fortrød ikke sin Ungdomsdigtnings men han følte, 
at hvis der kom Kollisionstilfælde mellem Begavelsen (Digteren) og 
Personligheden (Præsten), saa maatte den første vige. Og det var 
Tilfældet her; thi Præsten stillede saa store Fordringer i Retning 
af Tid og Arbejde, at han i det første Aar end ikke skrev et
eneste Vers. Et Lejlighedsdigt (fra 1857) gav imidlertid Anledning 
til, at hans Sangdigtning begyndte igjen, og den voxede sig 
i Aarenes Løb baade omfattende og dyb, saa at den blev Tolk for 
mange af de bedste Livsrørelser i det danske Folk. Stemningen i 
1864 og de nærmest følgende Aar fik hos ham Udtryk i Digte 
som «Fred eller Krig», «Lærken», «Risbøgen», «Høje Nord», 
«Danmark delt ved Hav forinden». De aandelige Bevægelser i 
Bondestanden og da særlig Højskolebevægelsen, som netop i disse 
Aar tog Fart, sluttede han sig varmt til, og den har givet Anledning
til flere af hans Sange som «Frem Bondemand, frem», «Er Skolen 
for andre end Pilt og Pog», «Det, som lysner over Vangen», 
«Der, hvor vi stred og sang», «Vi fik ej under Tidernes Tryk». 
Disse sidste Sange vise især, at H., som selv aldrig tabte sin Ungdom,
bestandig blev ved at se med et lyst Haab paa de unge 
som dem, der skulde «bære vor gamle Moder ind i Dagen ny». 
Undertiden ere hans Digte Indlæg mod forskjellige Retninger i 
Tiden, f. Ex. mod Naturalismens mørke Livssyn («Sidst i Oktober»,
«Til Menneskemalerne») eller, i humoristisk Form, mod Darwinismen 
(«En Naturforskers Stamtavle»). Hans Digte ere samlede i «Sange 
og Digte fra 30 Aar» (1872), «Sange og Digte fra de senere Aar» 
(1884) og «Efterladte Digte» (1893). -- H. mødte megen Venlighed
hos sin Menighed, men kom dog efterhaanden til at føle et Savn. 
«Studenter ere», siger han 1861 i et Brev, «naar de ikke ere «døde 
den ordinære Filisterdød», dog de morsomste, og jeg er kjed af at 
være den klogeste i flere Miles Omkreds ... jeg hører nu en Gang 
hjemme i Studiestræde (billedlig talt).» Frederik  VII havde under 
et Besøg i Silkeborg i Sommeren 1861 opfordret ham til at søge 
Frederiksborg, naar det blev ledigt; H. fulgte Vinket og blev 
(10. Nov. 1862) udnævnt til Slotspræst i Frederiksborg og Sognepræst
i Hillerød. Nu kom de for Danmark saa tunge Aar: Frederik 
VII's Død, Krigen og Sønderjyllands Tab. Kateketen i Hillerød 
foreslog ham, at de for at holde Modet oppe i Befolkningen skulde 
sætte Foredragsmøder i Gang, og H. blev derved ledet ind paa
en ny Virksomhed som folkelig Taler, en Virksomhed, som han 
fortsatte til sine sidste Aar. Et Minde herom haves i den 
ypperlige Samling «Folkelige Foredrag» (1882, 3. Opl. 1884). Ogsaa 
i de politiske Rørelser kom han med. Han stod fra gammel Tid i 
nøje Forhold til det national-liberale Parti, men efterhaanden som 
han under Paavirkning af N. F. S. Grundtvig kom i nærmere 
Forbindelse med de aandelige Bevægelser i den danske Bondestand,
fjærnede han sig mere og mere fra det. Han spillede
dog, i Følge hele sin tilbageholdne Natur, ikke nogen
fremtrædende Rolle i det politiske Liv. Først da
Striden i 1885 syntes at have naaet en skæbnesvanger
Højde, skrev han i «Morgenbladet» sit gribende Digt:
«Kan vi tro det? Skal vi tro det?» i hvilket han
udbryder: «husk: naar Striden gaar paa Livet -- da
maa Fredens Mænd gi' Møde», og han fulgte da ogsaa
selv en Opfordring om at stille sig i Kjøbenhavn ved
Folketingsvalgene i 1887; han blev dog ikke valgt.

I Efteraaret 1881 tog han, paa Grund af
Svagelighed, sin Afsked som Præst og flyttede
til Frederiksberg. Helt kunde han dog ikke opgive
sin Præstegjerning; saa længe hans Kræfter sloge
til, vedblev han en Gang om Maaneden at samle en
taknemmelig Tilhørerkreds om sin Forkyndelse. Kort
før sin Afsked havde han, efter 25 Aars Tavshed,
gjenoptaget sin Virksomhed som dramatisk Forfatter,
i det han i Vinteren 1879-80 skrev «Eva», Skuespil
i 4 Akter, der den følgende Sæson blev spillet paa
det kgl. Theater. Dette Stykke er beslægtet med
«Mester og Lærling», for saa vidt som han ogsaa i
det tager en Bevægelse i Tiden, Kvindespørgsmaalet,
op til Behandling; men han har her, under Paavirkning
af den nyere Realisme, udelukket det overnaturlige
Element. Han skrev endnu 2 Lystspil: «Karens Garde»
(1886) og «Under Snefog» (1888), der begge ere blevne
opførte paa det kgl. Theater. Faa Dage efter den
første Opførelse af «Under Snefog» fyldte H. 70 Aar,
og i den Anledning modtog han, fra meget forskjellige
Sider, mange Vidnesbyrd om den Kjærlighed og den
Taknemmelighed for hans Gjerning, baade som Digter og
Præst, der fandtes i store Kredse af vort Folk. (Han
havde allerede i 1878 faaet en aarlig Digtergage
paa 3000 Kr.) -- H. er en af Danmarks mest nationale
Digtere, han med dette lune Smil, der tit kunde bryde
frem midt i Alvoren, og som aldrig blev spydigt eller
ondskabsfuldt, med denne lyse Frejdighed, som aldrig
slap Haabet, og den varme, kjærlige Natur, der saa
mangen Gang fik Øjet til at straale og Stemmen til
at bæve. -- Han døde 21. Nov. 1892. Hans Enke 10. Nov. 
1903. -- Hans Arbejder
bleve første Gang samlede i «Poetiske Skrifter»
I-V, 1852-56 (VI [Suppl.] i 1865). I l888-89 kom
5. Udg. af hans «Komedier» i 3 Bind, der indeholder
alle hans dramatiske Arbejder undtagen «Karens Garde»
og «Under Snefog».

Da H. var bleven Præst, følte han, som ovfr. bemærket,
at nu maatte hans bedste Kræfter ofres denne
Gjerning. Han blev
da ogsaa paa dette Omraade noget ejendommeligt og betydeligt, 
og en væsentlig Grund dertil var, at han vedblev at være sig selv. 
Hovedtrækkene i Digterens Natur finder man igjen hos Præsten, 
ganske simpelt fordi de 2 Sider kun vare som 2. Grene paa en 
fælles Stamme: hans Personlighed. Derfor møde vi igjen hos
Præsten det lyse og frejdige, der skilte ham mere og mere bestemt 
ud fra Pietismens mørke Syn paa Livet, ligesom ogsaa det haarde 
og dømmende, der tit følger med denne Retning, virkede 
frastødende paa hans milde, kjærlige Natur. Det tilbageholdne og 
beskedne hos ham virkede i samme Retning. «Jeg har aldrig», 
siger han, «kunnet tale som fra et ophøjet Stade til en Skare, der 
stod under mig, men maatte egentlig altid prædike for mig selv 
paa samme Tid som for mine Tilhørere» (jvfr. f. Ex. Digtet «En 
Præstehistorie»). I Tidens Løb sluttede han sig mere og mere 
inderlig til den kirkelige Bevægelse, der var vakt ved Grundtvig,
og uden at slaa af paa Alvoren i Menneskelivet kom han 
efterhaanden til stærkere og stærkere at fremhæve Kristendommen som 
«det glade Budskab» (jvfr. f. Ex. Digtet «Julebudet»), og «at alt,
hvad der var menneskelig godt, var i Samklang med Gud». H. 
var ikke veltalende i almindelig Forstand, men dog kunde hans 
Prædikener paa en ejendommelig Maade gribe Tilhørerne, ikke blot 
ved deres tankevægtige Indhold og poetiske Billeder, men fremfor 
alt ved deres jævne Inderlighed, ved dette, at man følte, hvorledes 
hvert Ord i dem var baaret af hans egen Personlighed. -- Han 
har udgivet 2 Prædikensamlinger, «Prædikener» (1866, 3. Udg. 1885)
og «Opstandelsen og Livet» (1883), og faa have som han haft Evne 
til at gjøre det skrevne Ord levende. 

J. C. Hostrup, Erindringer fra min Barndom og Ungdom (1891) og 
Senere Livserindringer (1893). 
Erslew, Forf. Lex.

F. Rønning.



Hount, Peter Ulrich Magnus, 1769-1815, Præst. 
Født 1769 (døbt 31. Marts) i Igens Sogn paa Als, hvor Faderen, Jacob H. 
(d. 5. April 1793 som Sognepræst til Tvet), var Diaconus; Moderen 
hed Anna Elisabeth (f 20. April 1776). Med Forældrene kom han 
aarsgammel til Norge, blev 1783 sat i Christianssands Latinskole og 
dimitteret 1786. Han studerede med Iver og tog Attestats med 
Udmærkelse 1791. Han blev endnu 2 Aar i Kjøbenhavn, havde 
liden Interesse for Æsthetik og almindelig Politik, men desto mere 
for Tidens rationalistiske Skrifter og for sit Fædreland Norges 
Opkomst. Han længedes hjem og blev 1793 resid. Kapellan til 
Vos. Her udfoldede han megen Iver for Fattig- og Skolevæsenet, 
men levede i trange Kaar og var sygelig, saa han blev nødt til at 
søge til et Sted med bedre Klima. 1800 blev han Sognepræst til 
Moss, men flyttedes allerede Aaret efter til Berg ved Frederikshald, 
da han elskede Landlivet. Her blev han Provst i Nedre Borgesyssel. 
Sin Præstegjerning tog han fra rationalistisk Standpunkt 
med det Formaal at danne Menighedslemmerne til nyttige Borgere 
og ophjælpe deres Velstand, hvilket lykkedes.

Som Politiker traadte han først op efter Krigen med Sverige 
1808-9 med en Avisartikel om «Norges retfærdige og billige Ønsker» 
(«Tiden» 1809, Nr. 34). Blandt disse var Ønsket om en Bank, 
at ikke «Landets Marv mere skal unyttig udstrømme for at mæske
fremmede». Den blev indsendt til Generalfiskalen, men H. slap 
med en formildende Erklæring om, at han sigtede til Hamborgerne. 
Han blev imidlertid ved denne Begivenhed populær og sendt som 
Repræsentant for Smaalenene til Rigsforsamlingen paa Ejdsvold
1814. Her holdt hans Selvstændighedsiver ikke Stand, og han 
maatte nærmest henregnes til Minoriteten. Han havde set Krigen 
paa nært Hold og vidste, hvad det var. Hjemkommen fra Ejdsvold 
fik han snart se Fjenden fra sine Vinduer. 4. Avg. kapitulerede 
Frederiksstad, og 7. Avg. indfandt H. sig med Statsraad Carsten
Tank som Overbringere af Carl Johans Fredsforslag i det norske 
Hovedkvarter. Hvorledes Forbindelsen mellem Carl Johan og H. 
er indledet, er hidtil blevet en Hemmelighed, men sikkert er det, 
at Carl Johan satte ham meget højt og strax vilde gjøre ham til
Biskop. Under det overordentlige Storting, hvor han mødte, fik 
han mærke den Bitterhed, Konventionen til Moss havde fremkaldt, 
og selv gamle Venner betragtede ham med Mistillid. Den blev 
ikke mindre, da han 7. Jan. 1815 blev Medlem af Nordstjærneordenen, 
hvori man saa et Tegn paa, at han skulde forfremmes til 
den første ledige Bispestol. Han valgtes til Repræsentant paa det 
1. ordentlige Storting, men døde 17. Juli 1815, faa Dage efter dets 
Sammentræden. Sindsbekymring og Ærgrelse antoges at have 
fremskyndet hans Død. Gift 25. Avg. 1795 med Øllegaard Margrethe
Jersin (f. 20. Juli 1769 d. 9. Dec. 1829), Datter af Sognepræst til 
Vos Jacob Christian J. (f. 1736 d. 1807) og Elsebe f. Lem (f. 1748
d.  1778).

Thrap, Bidrag til d. norske Kirkes Hist. i 19. Aarh. I, 276. 
Moe, Tidskr. f. d. norske Personalhist. I, 163. 
Halvorsen, Norsk Forf. Lex. 

D. Thrap.



v. Hoven, Reinhold, --1682, Officer. 
Slægten v. H. til Kaik hørte til Ridderskabet paa Øsel, hvor R. v. H. 1639 efter 
den danske Lensmand Anders Billes Anbefaling blev Høvedsmand 
paa Arnsberg Slot. 1647 skal han have været Major i Skaane, 
men i Dec. 1649 kom han til Norge, som han forblev knyttet 
til Resten af sit Liv. Han blev 1650 Oberstlieutenant ved 
throndhjemske nationale Regiment og deltog 1657 i Jørgen Bielkes 
Indfald i Jæmteland. Da Frøsøens Skanse var falden i Nordmændenes 
Hænder, blev han Kommandant der, men efter Freden i Roskilde 
maatte ikke blot Jæmteland, men ogsaa Throndhjems Stift overgives
til de svenske, og throndhjemske Regiment blev opløst (1658). Krigen 
blussede dog snart op paa ny; Throndhjem toges tilbage, og v. H. 
blev Kommandant i Staden samt Oberst for det gjenoprettede 
throndhjemske Regiment. Dette maatte han 1673 afgive til 
Generallieutenant Rysensteen, men 1675 blev Regimentet delt, og v. H. fik 
den nordenfjældske Halvdel tilbage. Han afgav dog atter denne 
til sin Svigersøn Oberst G. C. Schultz, da han i. Avg. 1677 som 
Generalmajor fik Overbefalingen nordenfjælds. Strax efter foretog
v. H. og Schultz deres bekjendte Tog til Jæmteland, hvis 
Befolkning endnu hang ved Norge og paa enhver Maade understøttede 
den norske Hær. Denne rykkede frem i 2 Kolonner norden og 
sønden om Storsøen, overraskede den svenske Gouvernør Erik 
Sparre i Frøsøens Skanse og fordrev først ham og derefter en 
anden svensk Styrke, der under General Ulfsparre stod ved Jæmtelands 
Sydgrænse. Til at gaa videre frem var v. H. ikke stærk 
nok, og i Nov. maatte han vende hjem, om end med stort Bytte 
og mange Fanger; Svenskerne rykkede efter og holdt Straffedom 
over Jæmterne. Efter Krigens Slutning traadte v. H. 1679 ud af 
aktiv Tjeneste med 900 Rdl. Pension «foruden sin Amtmandsgage», 
hvorved dog vistnok kun er hentydet til en Exspektance, thi han 
har næppe fast beklædt nogen Amtmandspost, hvorimod han forud 
gjentagende havde været konstitueret som Stiftsbefalingsmand i
Throndhjem. Han døde 21. Maj 1682 paa sin Sædegaard Vestnæs i 
Romsdalen, som han 1662 havde kjøbt af  Fru Anne Cathrine 
Budde, Peder Vibes, og 1676 havde faaet Bevilling til for sig og 
Arvinger at nyde med lige Friheder og Rettigheder som «andre 
vores Adel» i Norge. Han var gift med Helle Budde (d. i Juni 
1684), Datter af Oberst Frederik B. til Rødslet og Anne Urup.

Norsk milit. Tidsskr. XXV (1862), S. 485 ff.

H. W. Harbou.



Hovgaard, Andreas Peter, f. 1853, Søofficer, 
Søn af Overlærer O. A. H. og Louise Charlotte f. Munch i Aarhus. Her fødtes 
han 1. Nov. 1853. Efter at have gaaet i Aarhus Skole blev han 
Sekondlieutenant i Flaaden 1874 og Premierlieutenant 1876, hvorefter
han 1878 tog Examen ved Stabsafdelingen og udnævntes til 
Kapitajn 1888. I Aarene 1878-80 deltog han som ganske ung 
Officer i A. E. Nordenskiølds Togt med «Vega» nord om Asien 
og blev i høj Grad greben af Lyst til det arktiske Rejseliv. Han 
udarbejdede en Plan til et selvstændigt Togt op igjennem det
kariske Hav, forbi Objs og Jeniseis Mundinger til Asiens nordligste 
Punkt, Kap Tscheljuskin, hvorfra det var hans Agt dels med Skib, 
dels med Baad og Hundeslæde at undersøge Ishavsegnene op imod 
Frands Josefs Land og Nordpolen. Ved et Statstilskud og ved 
private Velynderes, særlig Grosserer Aug. Gamèls, Understøttelse, 
lykkedes det ham 1882 at udruste Dijmphnaexpeditionen. 1882 var 
imidlertid et meget slemt Isaar, og det kariske Hav var hele 
Sommeren fuldpakket af Is, Expeditionsskibet «Dijmphna» havde en 
svag Maskine og i det hele kun ringe Sødygtighed, og da H. paa 
Grund af misforstaaede Signalskud fra de indefrosne Dampere 
«Varna» og «Louise» 17. Okt. mente at burde forlade det aabne
Kystvand i Karahavet for at komme dem til Hjælp, kom han i 
Besæt og holdtes fast i «Iskjælderen» i henimod et Aar. Efter 
en højst farefuld Overvintring slæbtes Skibet i Slutningen af Sept. 
1883 ud gjennem den kariske Port; det havde mistet Skruen, og 
en stor Del af Provianten var opspist, hvorfor H. med uforrettet 
Sag maatte vende hjem. Paa Rejsen havde han dog fundet 
Lejlighed til at understøtte den hollandske internationale Polarexpedition, 
hvis Skib «Varna» skruedes itu af Isen, desuden havde 
forskjellige af Expeditionens Medlemmer indsamlet meget rige Bidrag 
til disse Egnes Favna og Flora, og endelig havde H. ved Dybdemaalinger 
og andre hydrografiske Undersøgelser gjort sig fortjent 
af det lidet kjendte Karahavs Kartografi. -- 1880 ægtede H. Sophie 
Nielsen, Datter af Kancelliraad N. 

Hovgaard, Dijmphnaexpeditionen  1882-83 (1884).

P. Lauridsen.



Howitz, Frantz Gotthard, 1789-1826, Læge, 
var en Søn af daværende Stadsmægler, senere Kjøbmand og Postexpeditør i 
Vestindien, Johann Heinrich H. (d.. i Lybek) og. Øllegaard Christiane 
f. Kreutzfeldt. Han fødtes 25. Dec. 1789 i Kjøbenhavn. Ved hans 
Faders økonomiske Ruin blev hans begyndte lærde Uddannelse 
vanskeliggjort, men hans Begavelse og Energi overvandt alle 
Hindringer, og han dimitteredes fra Metropolitanskolen 1807; kort 
forinden og altsaa endnu som Skolediscipel havde han deltaget i 
Hovedstadens Forsvar i Studenternes Rækker. Efter at være bleven
indkaldt til Examen philosophicum det følgende Aar kastede han 
sig som Kommunitetsstipendiat og Alumnus paa Elers' Kollegium 
over Studiet af Lægevidenskaben, og 1812 kunde han, skjønt hemmet
af Sygdom, underkaste sig den medicinske Examen, hvorefter 
han fungerede som medicinsk Kandidat ved Frederiks Hospital og 
samtidig som Distriktslæge i Kjøbenhavn. 1813 fik han Universitetets
Guldmedaille, 1814 erhvervede han sig Licentiat-, 1815 Doktorgraden 
i Medicinen. S. A. fik han det Cappelske Rejsestipendium 
samt anden Understøttelse og foretog en 3aarig Studierejse i Selskab 
med den lovende, men tidlig afdøde Lic. med. R. E. Bruun, til 
Dels ogsaa med J. F. Schouw. Han gjennemrejste hele Tyskland,
Schweits, Italien, Frankrig og England, dvælede i længere Tid 
overalt, hvor han kunde høste lønnende Udbytte for sin Videnskab 
og sin hele Udvikling, og vendte 1818 tilbage til Kjøbenhavn 
beriget med udstrakte Kundskaber, nye Tanker og Impulser ligesom 
ogsaa væsentlig styrket i sin bestandig noget svagelige Helbred.

I Kjøbenhavn ventede ham en fremskudt og betydningsfuld 
Virksomhed, i det han efter O. H. Mynsters Død udnævntes (1819) 
til Professor extraordinarius i Farmakologi og Retsmedicin (s. A. 
tillige til Læge ved Tugt-, Rasp- og Forbedringshuset paa Christianshavn). 
Hans fremragende Evner kom i denne Lærervirksomhed 
til frugtbar Udfoldelse; ved sit klare og dygtige Foredrag, sin 
levende videnskabelige Interesse og sin Velvilje blev han snart højt 
skattet af de studerende. Ogsaa litterært var han meget virksom. 
En større Afhandling i «Bibl. f. Læger» (1821) om de nye engelske 
Feberhospitaler og disses fortrinlige hygiejniske Indretning bar strax 
vigtig praktisk Frugt, i det Herholdt til Dels derfra fik sine 
Impulser til Reformer paa Frederiks Hospitals Sygestuer. Ligeledes 
optraadte H. hyppig og med fremragende stilistisk Talent som en 
livlig, overlegen og skarp Recensent af andres Arbejder, hvorved 
han ogsaa indvikledes i Polemik.

En endnu langt mere omfattende og brydsom Polemik, der 
tillige gjorde ham særlig bekjendt i vide Kredse for Samtid og 
Eftertid, lagde senere stærkt Beslag paa hans Evner og Kræfter. 
Efter at han 1821 var bleven Medlem af Sundhedskollegiet og ved 
sin Stilling som Professor i Retsmedicin var bleven ført særlig ind 
paa Undersøgelser af det vanskelige Tilregnelighedsspørgsmaal, gav 
han i 1822 en Meddelelse herom i det medicinske Selskab og 
offentliggjorde 1824 i Ørsteds «Jurid. Tidsskrift» en større Afhandling: 
«Om Afsindighed og Tilregnelse, et Bidrag til Psykologien og 
Retslæren», hvori han fører Spørgsmaalet over paa det almindelige
filosofiske Omraade og med Udgangspunkter fra Spinoza og Hume 
hævder en ren naturalistisk Opfattelse; han afviser Kants Frihedstheori 
og ser Viljeslivet fysio-psykologisk betinget af de naturlige 
Anlæg og saaledes bestemt ved en Naturnødvendighed, i det han 
dog samtidig søger at vise, at en saadan materialistisk Determinisme 
vel kan forenes med en ethisk Betragtning. I en lignende naturalistisk
Retning argumenterede han i en samtidig lille populær 
Afhandling i «Nyt Aftenblad» om «Spøgeri og Syner, betragtet som 
Virkninger af legemlig Sygdom». Hans revolutionære Betragtningsmaade 
af Viljeslivet vakte ikke blot overordentlig Opsigt og en 
udbredt Misstemning, men fremkaldte ogsaa udførlige Modskrifter, 
fornemmelig fra A. S. Ørsteds og J. P. Mynsters Side, medens F. C. 
Sibbern optraadte mere medierende. H. svarede sine Modstandere 
i et Stridsskrift: «Determinismen eller Hume mod Kant», hvis 
provocerende Tone fremkaldte nye, skarpe Protestafhandlinger fra 
Ørsted, Mynster og P. Hjort ligesom ogsaa et mere moderat 
Indlæg fra J. L. Heiberg; en enkelt Forfatter, Litteraten J. C. Lange, 
en nær Barndomsven af H., optraadte til Forsvar for denne, og 
H. svarede selv paa ny med et «Ultimatum angaaende 
Determinismen og Etatsraad Ørsteds fortsatte Bemærkninger om samme»
(1825). H.s heftigste Modstander var Mynster, der omtaler sine 
for øvrigt oprindelig anonyme Indlæg i sin Levnedsskildring og 
endnu her, mange Aar efter H.s Død, med uformindsket Indignation
betegner sin Modstander som en i sin litterære Færd meget 
overfladisk, ja endog letfærdig Person, der kun havde bladet lidt i 
«Systéme de la nature» og i Spinozas Skrifter -- en Dom, der 
dog ikke finder sin objektive Begrundelse i de paagjældende Skrifters
Indhold. Da H. kort efter Stridens Afslutning døde, 3. April 
1826, i det hans svagelige Legeme bukkede under for en snigende 
Underlivs- og Lungelidelse, udtales der ogsaa fra alle Sider en Dom 
om ham, der staar i stærk Modsætning til Mynsters, og han 
faar det mest anerkjendende Eftermæle paa Prosa og paa Vers. 
Selve J. L. Heiberg helligede sit skjønne Digt «Livet og Døden» 
(i «Nyt Aftenblad») til Mindet om den for tidlig bortgangne og 
fremhæver ham som den, der altid ærlig og alvorlig stræbte efter Klarhed. 
1823 havde han ægtet Juliane Elisabeth Branner, Datter af 
Proprietær Johan Jacob B., Ejer af Jonstrup. Nogle Maaneder før 
sin Død udnævntes han til Reserveaccouchør ved Fødselsstiftelsen 
og Læge ved Plejestiftelsen og flyttede ind i sin Embedsbolig,,
netop som den dødelige Sygdom begyndte.

Bibl. f. Læger VII, 134 ff. 
Telegrafen V (1826), S. 519 ff. 
Erslew, Forf. Lex. 
Smith og Bladt, Den danske Lægestand, 4. Udg. 
P. Hansen, Illustr, dansk Lit. Hist. II, 632 f.

Jul. Petersen.



Howitz, Frantz Johannes August Carl, f. 1828, Læge. 
H. er en Søn af Godsforvalter og Klosterskriver ved Vemmetofte, 
Justitsraad Daniel Christian Bonaventura H. (Broder til ovennævnte 
Professor F. G. H.) og Ane Johanne Kirstine f. Repholtz og fødtes 
7. Dec. 1828 paa Klintholm paa Møen. Dimitteret fra Metropolitanskolen 
1846 begyndte han sine medicinske Studier, tjente i Krigen 
1848-50 som Underlæge i Armeen, tog 1853 Lægeexamen og 
fungerede s. A. som Koleralæge i Kjøbenhavn. Efter i 1855 at have 
fungeret som Amanuensis hos Godslægen paa Holsteinborg foretog 
han en Udenlandsrejse, var efter sin Hjemkomst 1856-57 Kandidat 
ved Fødselsstiftelsen, disputerede 1857 for den medicinske Doktorgrad, 
var 1857-59 Reservemedikus ved Frederiks Hospital og virkede 
derefter nogle Aar som Distriktslæge i Kjøbenhavn. I nogen 
Tid var han et af «Hospitalstidendes» Redaktionsmedlemmer.

1860 blev han Reserveaccouchør ved Fødselsstiftelsen, og 
samtidig begyndte han som Privatdocent at holde Forelæsninger over 
Gynækologien, en Specialitet, som netop den Gang brød sig nye 
og glimrende Baner, først og fremmest i operativ Henseende, og 
hvis egentlige Bærer og Hovedrepræsentant han derefter har været 
i Danmark, baade i praktisk og i litterær Henseende; 1863 udførte 
han den første Ovariotomi i Danmark. Efter at have fungeret 
som Lasaretoverlæge i Kjøbenhavn under Krigen 1864 foretog han 
en gynækologisk Studierejse og konkurrerede efter sin Hjemkomst 
i 1866 med A. S. N. Stadfeldt til det ledige Professorat i 
Fødselsvidenskab og Kvindesygdomme. 1868 oprettede han sammen 
med P. Plum en kirurgisk-gynækologisk Klinik i Kjøbenhavn og fik kort 
efter Dispositionsret over et Antal Senge paa Diakonissestiftelsens 
Hospital samt Ledelsen af en gynækologisk Afdeling paa Frederiksberg
Kommunehospital. Saaledes blev ikke alene hans Virksomhed 
efterhaanden overordentlig omfattende, men han grundede derved 
en dansk gynækologisk Skole af fremtrædende Anseelse og 
Betydning. 1871-74 var han Censor ved den
lægevidenskabelige Examen, 1872 erholdt han
Professortitelen. 1877 kaldte han sammen med flere
andre fremragende Specialister fra de nordiske
Lande Tidsskriftet «Gynækologiske og obstetriciske
Meddelelser» til Live og har derefter været dets
Hovedredaktør, ligesom han selv deri har indført
betydningsfulde Afhandlinger paa sin Specialitets
Omraade. 1884 fungerede han som selvskreven Præsident
for den gynækologiske Sektion af den internationale
Lægekongres i Kjøbenhavn. 1892 publicerede han et
større populært Skrift, en Sundhedslære for Kvinder,
der har gjort megen Lykke hos Publikum, er udkommet
i gjentagne Oplag og er blevet oversat i flere
fremmede Sprog. -- Fra 1865-82, i hvilket Aar han tog
Bopæl i Frederiksberg, var han Borgerrepræsentant i
Kjøbenhavn.

Carøe og Selmer, Den danske Lægestand, 6. Udg. 

Jul. Petersen.



Howitz, Johan Christian Georg, 1821-1900, Ingeniør. 
H. blev født 19. Okt. 1821 paa Bremersvold
og er en Broder til den foregaaende. I 1840 blev
han Student fra Vordingborg og i 1846 polyteknisk
Kandidat. Efter en Studierejse i 1847 fortsatte han
her hjemme sine Studier under Professor Hummels
Vejledning og blev, efter i 1849 at have taget
Landmaalerexamen, i 1850 ansat som Assistent ved
Kjøbenhavns Vandværk for senere at deltage i Bygningen
af Kjøbenhavns Gasværk, hvis Bestyrer han har været
fra 1858-92. Med udmærket Dygtighed har han i denne
lange Aarrække ledet dette vigtige Anlæg, der efter
hans Planer efterhaanden er udvidet til sin nuværende
betydelige Størrelse, og hvis økonomiske Drift har
været af stor Betydning for Kjøbenhavns Kommune. Ideen
at anvende Myremalm til Rensning af Gas, som nu er
iværksat i en Mængde Gasværker, ogsaa i Udlandet, og
har nedbragt Udgifterne ved Rensning til en Fjerdedel
af den tidligere Bekostning, skyldes H. Men ogsaa
uden for sin snævrere Embedsgjerning udfoldede han
en betydelig Virksomhed. I danske og svenske Byer er
efter hans Planer anlagt 17 Gasværker, og hans Ideer
til Anvendelse af forskjellige hidtil upaaagtede
Stoffer have givet Anledning til Udviklingen af
forskjellige betydningsfulde Industrier, hvoraf skal
nævnes Anvendelsen af den bornholmske Kalksten,
Tilvirkningen af slemmet Kaolin og Udnyttelsen af
Skaanske Lerarter og Kul ved Lervare fabrikken i
Skromsberga i Skaane. Ogsaa i Anvendelsen af den
grønlandske Kryolith har han haft en væsentlig Del. --
I 1853 ægtede han Ida Sophie Pullich (f. 1823). Ved sin 
Afgang fra Kjøbenhavns Kommunes Tjeneste udnævntes 
han til Etatsraad. H. døde 8. Okt. 1900.

Erslew, Forf. Lex.

Ch. Ambt.



Hovland, Thor, --1716--, Vagtmester. 
Blandt de Sagnhelte, som Samtiden ikke kjender, men som
først ere opdagede af en senere Slægt, er ogsaa
T. H., der skal have været Deltager i de norskes
Overfald paa Svenskerne paa Norderhov Præstegaard
Natten mellem 28. og 29. Marts 1716. Han er hidtil
ikke funden nævnt i noget samtidigt Dokument og kan
ikke have hørt hjemme paa Ringerike. I de ogsaa for
øvrigt upaalidelige Familiesagn angaaende Slægten
Colbjørnsen, der hidrøre fra Justitsraad C. Hammer
eller lignende tvivlsomme Kilder, berettes der om
ham følgende:

Da Anna Colbjørnsdatters Bud kom til Gaarden Sten
i Hole paa Ringerike, hvor nogle Kompagnier norske
Dragoner af Øtkens Regiment havde taget Nattekvarter,
skal den højstkommanderende Officer (&#596;: Major Iver
Kaas, ikke Oberst Øtken) have ytret Tvivl om strax
at kunne foretage noget med sin ringe Styrke, men
omstemtes af de øvrige Officerer og Vagtmesteren
T. H., der «som opvoxet i Bygden kjendte hver
Gærdestør paa Vejen», og som derfor i Forening med en
Dragon ved Navn Poul Skomager fra Putten red i Spidsen
for Dragonerne. Ved Ankomsten til Præstegaarden
nedsablede de hver en svensk Vagt, hvorefter de
begge og navnlig T. H. skulle have udført sande
Vidundere af Heltebedrifter. Poul faldt i Kampen,
men T. H. blev den følgende Dag af Præstekonen sat
ved Officerernes Bord til Belønning for sin Tapperhed
osv. Hermed forsvinder han atter fuldstændig, med
mindre han, som A. Faye antager, er den samme som den
«Thor Pedersen Støvreneie», der begravedes i Sigdal
4. Avg. 1748, 65 Aar gammel, i det han menes at
have været fra Gaarden Hovland i Sigdal. I saa Fald
blev han sammesteds trolovet 8. Maj 1746 med Kirsti
Bjørnsdatter. En Sang af B. Prahl, forfattet efter
Sagnet, har forherliget hans formentlige Bedrift.

Malling, Store og gode Handlinger S. 178 ff. 
Giessing, Jubellærere III, 329 ff. 
C. Dunker, Gamle Dage S. 402 f. 
Moe, Actstykker til Fred. IV's Krigshist. S. 13. 
A. Faye, Carl XII i Norge S. 51 ff. 159. 
L. Daae, Hist. Skildr. II, 99.

H. J. Huitfeldt-Kaas.



Hoyer, jvfr. Hojer og Høyer.



Hoyer, Caspar, 1540-94, hertugelig Raad og Staller,
var født i Husum 28. Juli 1540. Faderen, Herman H.,
almindelig kaldet 
«lange Harmen», efter hvem en Gade i Husum endnu har Navn, 
stammede fra Grevskabet Hoya og var Krigsøverste i Frederik I's 
og Christian III's Tjeneste. Han var først gift med Cathrine, en 
uægte Datter af Frederik I, og siden med Mericke (ell. Maria), 
Datter af Knud Splenter i Husum. Af sidste Ægteskab havde han 
Sønnerne Herman og Caspar H. Efter Faderens Død (1541) ægtede 
Moderen den kgl. Livlæge Dr. Cornelius Hamsfort (VI, 554), 
hvilket gav Anledning til, at de 2 nævnte Brødre bleve opdragne 
ved det danske Hof sammen med Christian III's yngre Sønner 
under M. Jesper Mules Vejledning. 1555 sendtes de til Gymnasiet 
i Lüneburg, der lededes af den bekjendte Skolemand Lucas Loss. 
Da de havde været her i 2 Aar, maatte de efter Christian III's 
Ønske først studere i Kjøbenhavn, inden de begave sig til fremmede
Højskoler. Herman gik siden Krigervejen og deltog i det første 
Felttog af den nordiske Syvaarskrig, men døde efter Hjemkomsten, 
22. Dec. 1563, i Huset hos sin Svoger, Dr. jur. Hieronymus Thenner 
i Kjøbenhavn. C. lagde sig efter Retsvidenskaben og gjorde 
vidtløftige Studierejser i Tyskland, hvor han besøgte Universiteterne i 
Wittenberg, Køln, Strasburg og Frankfurt a. d. Oder. Efter at 
være vendt tilbage til Kjøbenhavn skal han i kort Tid have været 
i dansk Statstjeneste og være benyttet i en Sendelse til fremmede 
Hoffer. Men allerede 1563 fik han Ansættelse hos Hertug Adolf 
af Gottorp og ægtede snart efter Anna Wolf, en Borgmesterdatter 
fra Kiel. Hos Hertug Adolf steg H. efterhaanden til den højeste 
Yndest, og der var næppe nogen af sine Raadgivere, som 
Hertugen satte højere Pris paa. Han benyttede ham i Sendelser til 
forskjellige udenlandske Magter; 1572 fulgte H. sin Herre paa dennes 
Tog i Hertugen af Albas Sold mod Nederlandene. 1578 blev 
han udnævnt til Staller i Ejdersted (med Ewerschop og Utholm), 
hvor han allerede tidligere havde bygget Borgen Hoyerswort
(i Oldenswort Sogn), og hvor han havde andre store Ejendomme, 
for hvilke han 1587 fik adelig Frihed. Men sin Stilling som Raad 
hos Hertugen beholdt han lige fuldt, og det var til ham den 
døende Fyrste sagde (1586): «Caspar, Caspar, dat Kercken und 
Scholen yo wol bestelt werden».

Hos Adolfs unge Sønner, hvoraf 3 med faa Aars Mellemrum 
fulgte efter hinanden i Regeringen af de gottorpske Lande, indtog 
H. ikke nogen ringere Plads; 1590 tog han paa Hertug Johan 
Adolfs Vegne Landskabet til Len af Christian IV. Han roses 
meget for sine Fortjenester af Ej dersteds Opkomst, særlig ved 
kraftig at tage sig af Digevæsenet, og han siges at have bidraget 
væsentlig til, at Slottet i Tønning blev bygget. Ved hans Død, 
19. Nov. 1594, lød der stærke Lovtaler over ham som «Fædrelandets 
Lys og Ære», som en Mand, «der var udmærket ved Gudsfrygt,
Lærdom, Dyd ogVisdom». En kort Beskrivelse af Ejdersted haves 
fra hans Haand. Han efterlod 8 Børn, deriblandt Sønnerne Conrad 
Wolf til Wolfsbüttel (d. 1606 paa Tønning Slot) og Herman til Hoyerswort, 
der blev Faderens Efterfølger som Staller i Ejdersted, gift
med ndfr. nævnte Anna Ovena Hoyers.

Moller, Cimbria lit. Prov.-Berichte 1790, II, 633 ff. 
Rørdam, Hist. Kildeskr. 2. R. II.

H. F. Rørdam.



Hoyers, Anna Ovena, 1584-1655, Digterinde, religiøs Sværmerske. 
Denne i flere Henseender mærkelige Kvinde var født i 
Koldenbüttel i Ejdersted og var en Datter af Hans Owens, en 
meget formuende Mand, der ogsaa vides at have haft litterære 
Interesser og navnlig at have syslet med Astronomi. Hun fik en 
fortrinlig Opdragelse og blev ikke fremmed for den klassiske
Dannelse. 15 Aar gammel ægtede hun (1599) Herman Hoyer (s. ovfr.), 
Staller i Ejdersted, der med hende fik en meget rig Medgift. De 
boede paa Hoyerswort, et af de faa Herresæder i Marskegnene. 
Fruen syslede i sine ledige Timer med Poesi. Hendes første Forsøg 
i Litteraturen udkom psevdonymt i Slesvig 1617. Efter hendes 
Mands Død 1622 sad hun som Enke paa Hoyerswort med 5 Børn. 
Der var paa hin Tid i Marskegnene forskjellige stærke religiøse 
Bevægelser af sværmerisk Art. Af disse blev den rige og fornemme
Frue i høj Grad greben, navnlig efter at hun var kommen i 
Forbindelse med Separatisterne Nicolaus Knutzen Teting og Hartvig 
Lehmann, der, fordrevne fra Flensborg, havde søgt Tilflugt i Husum 
og Egnen der omkring. Teting gav hun Bolig i Porthuset ved
Hoyerswort, og paavirket især af ham fattede hun et glødende 
Had til det lutherske Præsteskab med dets sædvanlige formelle 
Universitetsdannelse. Disse aandsforladte Præster havde forfulgt 
hendes ovennævnte Venner, og nu maatte de bøde derfor ved at 
blive gjennemheglede og paa det haanligste trakterede af Fruens 
hvasse Pen. I sin grove Satire «De denische Dörp-Pape» har hun 
navnlig givet sin Galde frit Løb. Selvfølgelig besøgte hun ikke 
den offentlige Gudstjeneste hverken paa Hoyerswort eller i Husum,
hvor hun flyttede ind i Familiens anselige Gaard for at være 
nærmere ved ligestemte Sjæle. Derimod holdt hun Husandagter og 
øvede en saa storartet Velgjørenhed, at det meste af hendes Formue 
gik med. Endelig blev hun kjed af Opholdet i Hjemmet, 
hvor Præsterne tordnede imod hende, solgte sine Ejendomme til
Enkehertuginde Augusta og drog 1632 til Sverige, hvor hun fandt 
en Beskytterinde i Enkedronning Marie Eleonora. Her levede hun 
først i Vestervik, siden paa en lille Ejendom tæt ved Stockholm 
indtil sin Død, 27. Nov. 1655, stadig syslende med religiøs og 
satirisk Poesi, der er stærkt præget af hendes ejendommelige 
Aandsretning. Selv Titlerne paa hendes Skrifter ere jævnlig paa Vers, 
f. Ex.: «Posaunenschall vom Abendmahl ins Konigs Saal nach 
Babels Fall». I Anledning af Henrettelsen af Carl I i England 
(1649) skrev hun: «Ein Schreiben übers Meer gesandt an die
Gemein in Engellandt aus einer alten Frauen Hand, die ungenandt 
Gott ist bekandt». Hendes samlede «Geistliche und weltliche 
Poëmata» udkom 1650 i Amsterdam.

Moller, Cimbria lit. 
Zeitschr. d. Gesellsch. f. d. Gesch. der Herz. Schlesw., Holst. u. Lauenb. XV.

H. F. Rørdam.



Hoyoul, Jørgen Frederik, --1652, Musiker, 
fik 1622 Ansættelse som Kornettist eller Zinkeblæser ved Christian IV's 
Hofmusik, hvor han blev et af Instrumentalkapellets dygtigste og mest 
uundværlige Medlemmer. I en lang Aarrække var det,som oftest
ham, der dirigerede Instrumentalmusikken, og tillige forsynede han 
den med Musikstykker af egen Komposition, som maa antages at 
have haft mere end en rent øjeblikkelig Interesse, thi han nævnes 
endnu 1687 af Matth. Schacht i dennes utrykte «Bibliotheca musica» 
som Komponist af forskjellige Slags 3-, 4- og 5stemmige Motetter 
med Blæseinstrumenter. Efter Christian IV's Død vedblev H. at 
beklæde sin Stilling i Kapellet og fik nu Lejlighed til at anvende 
sit Talent i en ny Retning, i det han nemlig hjalp med til at 
indrette og komponere de store Hofballetter, som kom i Mode under 
Frederik III. Hans Virksomhed blev imidlertid ikke længe efter 
brat afsluttet, da han omkom ved en ulykkelig Hændelse 28. Juli
1652. Hans Hustru Marie overlevede ham.

Hammerich, Musiken ved Christian IV's Hof S. 140 f. 
Musikforeningens Festskrift I, 15 f. 

V. C. Ravn.



Hubald, --1139(?), Biskop. 
H., der ved Fejltagelse ogsaa er bleven kaldet med et andet Navn, Humbald, synes først 
at have været Kannik ved Domkapitlet i Lund og blev dernæst Biskop i 
Odense. Som saadan forestod han den højtidelige Skrinlæggelse 
af Knud den hellige Langfredag 19. April
1101. Stenkirken, som skulde erstatte den gamle
Trækirke, havde han fuldendt, og i dens Kor vare
Erik Ejegod og alle de danske Bisper samlede. I den
følgende Tid hævedes Bispekirken og det tilhørende
Kloster ved Kong Niels' Gaver og Privilegium, der
blev stadfæstet af Paven (1117). Bispens Forhold
til Munkene i St. Knuds Kloster ordnede H., saa at
Klosterbrødrene fik betydelige Friheder; denne Ordning
godkjendtes af et Kirkemøde i Lund, hvor den pavelige
Legat Theodignus var tilstede (Avg. 1139). H. døde en
14. Okt., vistnok i Aaret 1139, og fik det Eftermæle,
at han havde været en udmærket Biskop.

A. D. Jørgensen, Den nord. Kirkes Grundlæggelse, Tillæg S. 91.

Hans Olrik.



Huber, Georg, --1686, Latindigter og Musiker, 
er født i Steiermark, maaske i Luttenberg, hvis lokkende
Vinhaver han i et Epigram sender et vemodigt Suk, og
har studeret ved Universitetet i Graz. Fra Dreng af,
siger han, elskede han Musikken og Digtekunsten. I
Sachsen synes han at have opholdt sig en Tid,
thi -- hvad han nævner med Stolthed -- Digteren og
Musikeren Georg Neumark i Weimar har i Egenskab af
kejserlig Pfalzgreve kreer et ham til «poëta laureatus
Cæsareus». Fra 1659 var han Violinist i Kong Frederik
III's Kapel. En Rejse til Paris 1666-67 staar maaske
i Forbindelse med Antagelsen af franske Violinister
til Kapellet. I Jan. 1683 nævnes han sidste Gang i
Hofetatens Regnskaber. Han har her udfoldet en ikke
saa lille poetisk Produktion: «den kjøbenhavnske
Virgil» kaldes han af den lærde Konrektor i Halle
Mart. Lipen. En Samling Hædersdigte til Kongehuset
og Rigets Stormænd udgav han 1669 i «Strenæ»
med sit af Noël Cochin i Paris stukne Billede; et
andet Billede findes i «Epigrammatum centuria I»
(1672). Pengetrang har vist spillet sin Rolle ved
denne Digtning; i et Epigram til Frederik III siger
han naivt: «Saa ofte som jeg har skrevet Digte,
har du sendt mig Penge; for at faa flere af dem,
vil jeg give dig flere Digte». Mest Opmærksomhed
fortjener hans Maanedsavis for 1672 paa latinske
Vers: «Mercurius Latino-poëticus», ikke alene som den
eneste Avis af den Art, men mest for dens livlige,
kraftig malende Fremstilling; i dens vemodsfulde,
mystiske Digte med alkymistiske og astrologiske
Hentydninger skjuler Forfatterens Person sig vist
tit under Mercurius-Navnet. -- H. blev begravet 17. Okt. 1686.

Stolpe, Dagspressen i Danm. II, 66 ff.

P. Stolpe.



Hude, Anna Sofie, f. 1858, Historiker. 
A. H. fødtes 26. Juli 1858 i Æbeltoft, hvor Faderen, Soph. Vald. H., da var By- og Herredsfuldmægtig; 1862 nedsatte han sig som Prokurator i Roskilde. 
Efter at have gjennemgaaet et Kursus for Privatlærerinder overtog 
hun en Lærerindestilling ved Borgerskolen i Roskilde, men snart 
efter blev det Ønske opfyldt, som hun, lige siden Universitetsstudiet 
blev aabnet for Kvinder (1875), havde næret, i det hun blev sat i 
Stand til at forberede sig til Examen artium. 1882 blev H. Student; 
1887 tog hun Skoleembedsexamen med Historie som Hovedfag. For 
Besvarelsen af en historisk Prisafhandling blev der 1888 tilkjendt
hende Universitetets Guldmedaille; det var første Gang, at en 
Kvinde vandt den, og H. blev ogsaa den første Kvinde, som 
erhvervede sig Doktorgraden ved Kjøbenhavns Universitet, i det hun 
1893 forsvarede sit for den filosofiske Doktorgrad skrevne, indtrængende
og skarpsindige Arbejde: «Danehoffet og dets Plads i Danmarks 
Statsforfatning». H. ansattes 1889 som Assistent i Rigsarkivet.

Universitetsprogr. ved Reformationsfesten 1893.

Johannes C. H. R. Steenstrup.



Hude, Kristian Karl Tulinius, f. 1860, Filolog. 
Karl H., født 22. Avg. 1860 i Viborg, er Broder til foregaaende. Han dimitteredes 
fra Roskilde Kathedralskole 1877 og tog derefter filosofisk Examen 
1878 og filologisk-historisk Embedsexamen 1883. Derefter har han 
virket som Lærer ved flere kjøbenhavnske Privatskoler, siden som 
Timelærer ved Metropolitanskolen, hvor han blev ansat som Adjunkt
1892. 1886 vandt han Accessit for en Besvarelse af Universitetets 
filologiske Prisopgave (Talen mod Neaira); senere har han især 
kastet sig over Studiet af Thucydid og paa et Par Udenlandsrejser
samlet Haandskriftmateriale til en Udgave af hans Historieværk. 
1888 disputerede han for Doktorgraden over en dygtig 
Afhandling: «Commentarii critici ad Thucydidem pertinentes», hvori 
han forsøgte at bestemme det indbyrdes Forhold mellem de to
Hovedhaandskrifter til Thucydids sidste Bøger; dertil sluttede sig 
siden hans kritiske Udgave af «Thucydidis historiarum libri VI-VIII» 
(1890). Desuden har han leveret et Par Udgaver til Skolebrug af
nogle Taler af Demosthenes og af Aristoteles' Skrift om Athens 
Statsforfatning. Siden 1892 er han bleven Hovedredaktør af «Nordisk 
Tidsskrift for Filologi». 15. Marts 1893 ægtede han i Rom 
Wilhelmina Fredrika Margareta Ohlson (f. 7. Avg. 1866 i Malmø, 
Datter af Skibsmægler O.), som efter at have taget filosofisk 
Kandidatexamen i Lund studerede Filologi ved Universitetet i Rom.

Universitetsprogr. i Anl. af Regeringsjubilæet 1888.

M. Cl. Gertz.



Hudemann, Johan, 1606-78, Generalsuperintendent,
var født 12. Okt. 1606 i Wevelsfleth i Holsten, hvor hans Fader, Heinrich H., 
var Præst. Efter at have fuldendt sin Skolegang gik han 1624 til 
Universitetet i Rostock og siden til Leipzig, hvor han 1628 tog
Magistergraden. Efter sin Hjemkomst blev han 1629 af Christian IV 
kaldet til Præst i sin Fødeby. 1630 ægtede han Wolber, Datter af 
Præsten Wilh. Alardus i Krempe, hvem han 1645 succederede efter 
i et Aars Tid at have været ham adjungeret. Senere blev han
tillige Provst i Münsterdorf, Segeberg og Pinneberg Provstier. Efter 
Dr. Steph. Klotz' Død kaldtes han over til Kjøbenhavn og 
udnævntes 15. Nov. 1668 til Generalsuperintendent i den kongelige 
Del af Holsten med deri inkorporerede Landskaber og 1673 tillige
i den kongelige Del af Slesvig, hvorhos han fik Titel af Kirkeraad. 
Præsteembedet i Krempe beholdt han fremdeles indtil sin Død, 
24. Marts 1678. Han skal have været en lærd Mand, men optraadte 
dog i Litteraturen kun med nogle Ligprædikener.

Moller, Cimbria lit. I. 
Archiv f. Staats- u. Kirchengesch. der Herzogthümer IV, 79 f.

H. F. Rørdam.



Hudtwalker, Christian Martin, 1761-1835, Præst,
Søn af Kjøbmand og «Oberalter» Jac. Heinr. H. og Sara Elisabeth f. Elen, 
er født i Hamborg 15. Okt. 1761. Han tog 1784 theologisk 
Embedsexamen i Oldenberg og blev 1786 Præst i Malent, 1788 i 
Neukirchen, begge Steder i det eutinske. Ved Grev C. L. Baudissins 
Anbefaling blev han 1801 tysk Sognepræst ved Garnisons Kirke i 
Kjøbenhavn. Under Bombardementet 1807 blev han overtalt til at 
gaa til General Peymann og bede denne overgive Byen. Den
første Gang gik han forgjæves; men da han kom igjen, erklærede 
Peymann, at han vilde kapitulere, naar Borgerskabet forlangte det, 
og H. synes at have medvirket til, at et saadant Forlangende fremkom. 
Han blev tiltalt for dette Forhold for den senere nedsatte
Overkrigskommission, der dog ikke kunde fælde nogen Dom over 
ham, men forbeholdt Justitiens Tiltale mod ham. En saadan blev 
dog ikke rejst, men Kongen resolverede 18. Febr. 1809, at han 
skulde have en alvorlig og skarp Irettesættelse, og det blev ham
tilkjendegivet, at han vilde blive forflyttet, naar der blev et 
passende Embede ledigt i Hertugdømmerne. Han blev da 1809 Præst 
i Neuenbrook i Steinburg Amt; 1814 forflyttedes han til Itzeho, 
blev Konsistorialraad og døde 8. Sept. 1835. Han ægtede 1. Susanne 
Caroline Winchler (d. 1807) og 2. Johanne Gerhardine Haffner.

Dagen 1835, Nr. 242.
Meddelelser fra Krigsark. III, 205 f.

L. Koch.



Huguetan, Jean Henri, d. 1749, s. Gyldensten (VI, 363).



Huitfeldt, Arild, 1546-1609, Rigskansler, Historieskriver. 
Denne berømte og fortjente Mands Døbenavn var egentlig Arvid; 
paa Latin skrev han sig: Arnoldus. Han var født 11. Sept. 1546 
paa Bergenhus, hvor hans Fader, ndfr. nævnte Christoffer H. til
Berritsgaard (d. 1559), da var Lensmand; Moderen, Øllegaard Trolle, 
var en Søster til Herluf T., et Slægtskab, der fik stor Betydning 
for H.s senere Liv. 

Da hans Fader 1556 flyttedes som Lensmand fra Bergen til 
Korsør og siden til Gulland, anbragte han sine Sønner A. og den 
lidt yngre Broder Jacob (s. ndfr.) i Huset hos Professor Johs. 
Machabæus i Kjøbenhavn og efter dennes Død (1557) hos Professor 
(siden Biskop) Poul Madsen; hos begge nøde de Undervisning af 
en særlig Lærer, først af Christoffer Jespersen, siden Præst i Herlev 
ved Frederiksborg, og derefter af den senere navnkundige Skolemand 
Hans Mikkelsen. Denne sidste fulgte ogsaa med Brødrene, 
da de 1562, et Par Aar efter Faderens Død, sendtes til Strasburg. 
Her kom de med deres Hovmester og 2 andre unge danske Adelsmænd 
i Huset hos Professor Johs. Sturm, der var anset for en af 
sin Tids største Lærere og navnlig er bekjendt for den Energi, 
hvormed han drev den praktiske Indøvelse i Latin, som han stræbte 
at gjøre til den studerende Ungdoms andet Modersmaal. H. naaede
da ogsaa en stor Færdighed i dette Sprog, som han siden skrev 
med Lethed og Sikkerhed. Da Morbroderen Herluf Trolle døde i 
Sommeren 1565 som en Følge af de Saar, han havde faaet i 
Kampen for Fædrelandet, maatte Brødrene H. rejse hjem. Sturm, der 
ved Siden af sin Lærergjerning var den danske Konges politiske
Korrespondent, medgav dem et Brev til Frederik II, hvori han 
omtalte deres Hovmester som en udmærket Mand og spaaede, at 
de 2 unge Mennesker med Tiden vilde blive en Ære for deres 
Fædreland, da de allerede vare godt fremskredne i Videnskaberne 
og desuden ved deres sindige og lydige Væsen gave Sikkerhed for,
at de ogsaa i Fremtiden vilde arte sig vel.

Hjemkomne i Efteraaret 1565 maatte Brødrene finde sig i, at 
deres Morbroder Børge Trolle til Lillø, der var beskikket til deres 
Værge, aftvang dem Samtykke til en Arveforening vedrørende Lillø 
Gaard og Gods, der var meget ugunstig for deres Moder og dem,
noget, der vistnok er gaaet navnlig A. H. nær, da man af hans 
talrige senere Retssager og omfattende juridiske Virksomhed kan 
slutte, at Retsspørgsmaal tidlig have sysselsat ham. Han fik da 
ogsaa senere, efter Morbroderens Død, den ham aftvungne 
Arveforening omstyrtet. Da disse Forhandlinger vare til Ende, begave 
Brødrene sig 1566 tilbage til Sturm i Strasburg, medens deres 
Hovmester, Hans Mikkelsen, overtog Rektorembedet ved den nys 
oprettede Skole paa Herlufsholm.

Efter et nyt Ophold i Strasburg paa noget over 2 Aar droge 
Brødrene i Sept. 1568 til Tübingen, hvor de bleve en Tid lang, og 
rejste derpaa til Frankrig, særlig for at lære Sproget, men vel ogsaa 
for at gjøre juridiske Studier. Det var formodentlig i Orleans, at 
de især opholdt sig, og paa denne Rejse traadte de i et nøje 
Forhold til den bekjendte slesvigske Jurist og Historiker Dr. Poul 
Cypræus (IV, 121), der senere støttede A. H. i hans Bestræbelser 
for at samle historisk Materiale. Brødrenes Hjemrejse er vistnok 
fremskyndet derved, at en Proces, der allerede for 2 Aar siden var 
indanket for Kongen og Rigsraadet, men havde henstaaet uafgjort 
paa Grund af deres Fraværelse, nu stundede til Afgjørelse. Den
angik noget Vikariegods i Roskilde, som deres Fader i sin Tid 
med kgl. Tilladelse midlertidig havde lagt Beslag paa under 
Paastand, at det var skjænket til Messehold af hans Forfædre. Sagen 
kom for paa Herredagen 1570. Baade A. og Jacob H. vare mødte 
for at forsvare deres formentlige Rettighed; men da de roskildske 
Vikarers Prior godtgjorde, at den Slægtning, hvis Arving Brødrene 
vare, blot havde skjænket i Gaard til Vikariet, medens det øvrige 
Gods var givet af andre, saa bleve Huitfeldterne dømte til at give 
Godset tilbage paa den ene Gaard nær. Kort efter at denne Sag 
var afgjort, synes Brødrene at være indtraadte som Sekretærer i 
Kancelliet, i alt Fald vare de i denne Stilling i Juli 1571.

Da deres ovennævnte Morbroder, Børge Trolle til Lillø, døde 
1571 uden Børn, var Fru Øllegaard Trolle, som den eneste 
efterlevende af hans Søskende, efter Loven Arving til hans Gods. Dette 
gav hendes Sønner meget at tage Vare paa baade paa Moderens 
og deres egne Vegne. Over for Kongen stillede de sig 
imødekommende, da han ønskede at indløse St. Agnete Kloster i 
Roskilde, som Børge Trolle havde haft i Pant for 6500 Dlr.; thi da 
Indløsningssummen ikke var til Rede, gave de Afkald paa Godset 
og Renten af den nævnte Sum i 3 Aar, indtil Indløsningen kunde 
ske. Derimod gjaldt det for dem om at hævde Lillø Gaard og 
Gods for deres Moder, dem selv og deres 2 Søstre. De havde jo 
paa Børge Trolles Forlangende maattet fraskrive sig Arveretten til
dette Gods, som Morbroderen ønskede skulde tilfalde en tidligere 
afdød Broders (Niels Trolles) Børn. Det kom da til Proces. 
Huitfeldternes Paastand var, at de som umyndige og tvungne af deres 
Værge ikke lovlig kunde fraskrive sig en Arv, der endnu ikke var 
falden. Denne Paastand blev kjendt gyldig af Kongen og Rigets 
Raad, hvorpaa Lillø tildømtes Fru Øllegaard og hendes Børn 
(11. Juni 1572), som derefter toge Laasebrev paa Moderens Arvegods.

Fru Øllegaard Trolle og hendes Børn ejede nu Berritsgaard 
paa Laaland og Lillø med Odersbjærg i Gers Herred i Skaane 
foruden en Mængde Strøgods og den Pantesum, de havde til gode for 
St. Agnete Kloster og andet Gods, Børge Trolle havde haft i 
Pant for Forstrækninger til Kronen. Saa længe Moderen levede, 
forbleve de i Sameje uden at foretage Skifte. Berritsgaard 
betragtedes dog nærmest som A. H.s Ejendom, hvortil han skrev sig
1573-75. Da Herluf Trolles Enke, Fru Birgitte Gjøe, døde 1574, 
arvede Fru Øllegaard efter sin Broder en Del Penge, noget 
Jordegods samt en Mængde Dokumenter, Manuskripter og Diplomafskrifter 
til Danmarks Historie, som Herluf Trolle med Flid havde 
samlet. Disse skrevne Sager bleve nu A. H.s Ejendom, og da 
hans Interesse gik i samme Retning som Morbroderens, fortsatte 
han Indsamlingen med saa megen Kraft og Skjønsomhed, at det 
derved blev ham muligt senere at udgive det betydningsfulde 
Historieværk, der vil sikre ham et uforgængeligt Navn.

En mindre behagelig Arv for H. var Processen om Lovligheden 
af Herluf Trolles og Birgitte Gjøes Donation til Herlufsholm 
(s. VI, 61), navnlig da denne Retssag syntes at tage en baade for 
Stiftelsen og for H. og hans Medarvinger meget ufordelagtig 
Vending. Ved Herredagsdom af 21. Okt. 1575 lykkedes det dog 
endelig at faa det truende Spøgelse nedmanet for stedse. -- Da
H.s Moder døde 1578, skiftede han med sine Søskende, ved hvilken 
Lejlighed han fik Lillø (som han for øvrigt allerede i flere Aar 
havde skrevet sig til) og Broderen Berritsgaard.

Nogle Aar efter H.s Indtrædelse som Sekretær i Kancelliet 
forfremmedes han (1573) til øverste Sekretær, en saare 
indflydelsesrig Stilling, især for en saa ung, næppe 27aarig Mand. Denne 
Forfremmelse skyldtes uden Tvivl Kansler Niels Kaas, til hvem H. 
altid stod i det venligste Forhold, og som skjønnede hans sjældne 
Embedsiver og Dygtighed. Alle Ansøgninger til Kongen om 
Naadesbevisninger gik fremtidig gjennem H.s Haand; hvad der 
vedrørte Kirke, Skole og Videnskab laa under ham, ikke at tale 
om mange andre Forhold, som sorterede under det danske Kancelli. 
At H. egnede sig godt til at overtage de aandelige Interessers Tarv, 
have vi bl. a. Vidnesbyrd om i hans Opfordring til Vedel om at 
fremme Oversættelsen af Saxo og Udgivelsen af Adam af Bremens 
nordiske Kirkehistorie. I samme Retning pege ogsaa de mange 
Træk, der ere bevarede af H.s Forbindelse med saa godt som alle 
de Mænd, der paa hans Tid her til Lands og i videre Kredse 
syslede med historisk Granskning. Hos en samtidig Forfatter finde 
vi ogsaa rosende Ytringer om den Humanitet, hvormed H. behandlede 
de mange Ansøgere, der henvendte sig til ham som Kongens 
betroede Mand. Da han jævnlig ledsagede Kongen paa hans 
Rejser for at være ved Haanden ved Afgjørelse af indkomne Sager,
finde vi ham af og til, undertiden for længere Tid, paa de kgl. 
Slotte, Koldinghus, Skanderborg o. a., eller endog udenlands, som 
da han i Sommeren 1576 var med Kong Frederik i Güstrow i 
Meklenborg, hvor han gjorde personligt Bekjendtskab med den som 
Historiker og Theolog fortjente Professor David Chytræus fra 
Rostock, et Bekjendtskab, som H. satte Pris paa og drog Fordel 
af. Ogsaa i Sommeren 1579 synes han at have opholdt sig en 
Tid i Güstrow.

Da Sekretærerne i Kancelliet ikke havde nogen høj Embedsløn, 
var H. dels henvist til Sportler, der, efter en fra det pavelige 
Kancelli nedarvet Uskik, betaltes af dem, der opnaaede Privilegier 
eller lignende Benaadninger, dels til forskjellige mindre Forleninger, 
han Tid efter anden fik, saasom St. Hans Kloster i Viborg, 
Domprovstiet og et Kanonikat i Aarhus og Søndmøre i Norge.

I Avg. 1580 fratraadte H. Stillingen som øverste Sekretær i 
Kancelliet. Kort forinden havde han faaet livsvarig, afgiftsfri 
For-lening paa Gers Herred med Kjøbstaden Væ i Skaane mod at 
kvittere for den Sum, for hvilken han havde Herredet i Pant. I 
Gers Herred laa H.s Hovedgaarde Lillø og Odersbjærg, og her 
synes han i de nærmest følgende Aar især at have opholdt sig. 
1583 døde Broderen Jacob som Lensmand i Throndhjem. Den 
Kjærlighed, H. havde haft til denne, overførte han, der var og 
forblev ugift, nu paa Broderens Enke og Børn; for disse blev han 
som en Fader og for Enken en omhyggelig Lavværge og en 
deltagende Ven. 1585 skjænkede han sin Broders Børn Lillø Hovedgaard 
og Gods og forbeholdt sig kun selv det mindre Odersbjærg, hvortil 
han siden skrev sig, men hvor han dog aldrig boede, 
hvorfor han heller ikke lod nogen Hovedbygning opføre der. 
Derimod støttede han Svigerinden med Raad og Daad, da hun 1586 
opførte den skjønne Hovedbygning paa Berritsgaard. Aarsagen,
hvorfor H. allerede i levende Live gav sin Broders Børn Lillø, var 
vistnok den, at han vilde bevare denne Ejendom i sin Slægt, 
medens den ellers stod Fare for at gaa over til Galterne eller 
Ulfeldterne, i hvilke Slægter hans Søstre vare indgiftede.

1583 forlenedes H. med Laholm Slot og Len i Sønderhalland 
og med et Kanonikat i Lund, medens han afstod St. Hans Kloster 
i Viborg. S. A. blev han som Slægtning af Herluf Trolle 
Skoleherre for Herlufsholm, et Hverv, som han forestod indtil sin Død, 
og hvortil han egnede sig godt, da han, uddannet af Mænd som 
Hans Mikkelsen og Sturm, vel formaaede at skjønne, hvad der var 
til Skolens Tarv. Han forøgede Lærernes Tal; men de indskrænkede 
Midler, som vare til Raadighed, tillode dog ikke store Foretagender 
og navnlig ikke at lønne Lærerne saaledes, at de kunde blive der
længere, end til noget andet og bedre tilbød sig for dem. For 
øvrigt søgte H. som øvet Jurist paa bedste Maade at sikre de 
Besiddelser og Rettigheder, som tilkom Stiftelsen, men som især 
ved tilgrænsende Lodsejeres Overgreb vare udsatte for at forringes.

1586 fik H. Sæde i Rigsraadet og blev tillige Rigens Kansler, 
hvorved han stilledes i Spidsen for Landets Justitsvæsen. Samtidig 
ombyttede han Laholm med Tryggevælde Len. Som Løn for det 
Arbejde, Rigskanslerembedet medførte, aflagdes han med vor Frue 
Provsti i Odense, et ret anseligt Beneficium, hvorunder Frue Kirke 
i Odense og Gamborg Kirke i Fyn hørte, for hvilke H. da blev 
Patron. S. A. afstod han Søndmøre Len. Fra nu af træffe vi H. 
hyppig fungerende i kgl. Kommissioner, ligesom han var Justitiarius
paa de kgl. Retterting. Kongens Kansler Niels Kaas og H. vare 
de eneste af Rigsraadet, der stode ved Frederik II's Dødsleje paa 
Antvorskov 4. April 1588. Dagen efter udfærdigede H. i Forbindelse 
med N. Kaas og Christoffer Valkendorf, der imidlertid var 
kommen tilstede, de første offentlige Breve angaaende Kongens 
Død; og kom H., der var det yngste Medlem af Rigsraadet, end 
ikke ind i det saakaldte Regeringsraad i Christian IV's 
Mindreaarighed (1588-96), saa kom han dog i dette Tidsrum til jævnlig 
at vikariere for fraværende Medlemmer af Raadet, og i de sidste 
Aar af den nævnte Periode skete det navnlig hyppig, at han maatte 
«ligge i Regeringen» i Kjøbenhavn.

I Slutningen af 1591 var H., ledsaget af Juristen Dr. Nicolaus 
Theophilus, i en diplomatisk Sendelse til Sachsen. Ogsaa andre 
særlige Hverv bleve jævnlig overdragne ham, navnlig saadanne, 
som krævede Takt og Fasthed, saasom Forhandlingerne med Enkedronning
Sophie om hendes Døtres Udstyr og lignende lige saa 
delikate Materier. Ogsaa for hans juridiske Indsigt var der god 
Brug. 1596 ombyttede han Tryggevælde Len med Vordingborg og 
Lekkende og Aaret efter disse Len med det gamle Bispeslot Dragsholm 
i Ods Herred, der blev hans sidste Forlening. Efter at 
Christian IV 1596 havde overtaget Regeringen, benyttedes H. som 
kyndig og prøvet Mand jævnlig i vigtige Statshverv. Navnlig kan 
mærkes hans Sendelse i Foraaret 1597 med Jørgen og Iver Friis til 
Throndhjem for at holde Retterting og undersøge de Klager, der 
førtes over den som Lensmand nordenfjælds lidet hæderlig bekjendte 
Ludvig Munk.

Efter Hjemkomsten fra Norge sendtes H. med Christian 
Barnekow til Dronning Elisabeth i England for med passende 
Højtidelighed at tilbagelevere Hosebaandsordenen, som Frederik II
havde baaret, samt forhandle om vanskelige Handels- og Skibsfartssager 
og endelig tilbyde Danmarks Mægling i Striden mellem 
England og Spanien. Der fra gik Rejsen til Nederlandene, hvor ogsaa 
forskjellige Underhandlinger fandt Sted, og til Prins Morits af
Nassau-Oranien. Staterne hædrede H. med en vægtig Guldkjæde, 
som han siden bar ved festlig Lejlighed. I Febr. 1601 deltog H. 
i et Grænsemøde med Sverige i Flakkebæk (i Halland), og i Sept. 
1602 var han som Gesandt i Bremen til Forhandling med engelske
Sendebud angaaende omstridte Handelsforhold. 1604 blev det 
overdraget H. og Steen Brahe at forhandle med de polske Gesandter, 
som havde indfundet sig i Kjøbenhavn for at søge Hjælp. 1606 
beskikkedes H. til Medlem af den hjemmeladte Regering, medens
Kongen var i England. Men i Dec. s. A. fik han et apoplektisk 
Anfald. Vel rettede han sig igjen; men han fik næppe mere sin 
gamle Kraft tilbage. I den følgende Tid omtales det lejlighedsvis, 
at han var syg. Dog holdt han ud endnu en Stund. Men efter 
Nytaar 1609 besluttede H. at trække sig tilbage. Han søgte og 
fik fra 1. Maj s. A. Afsked fra sine offentlige Stillinger med 
Tilkjendegivelse af Kongens Tak for hans udmærkede Embedsførelse. 
Sine sidste Dage agtede H. at tilbringe paa Herlufsholm, hvor 
han endnu var Skoleherre. Han havde netop i de sidst forløbne 
Aar vist Skolen ikke ringe Opmærksomhed baade ved 1605 at 
udstede nye Skolelove og ved 1608 at ansætte en saa fremragende 
Mand som Jesper Brochmand som Rektor. Herlufsholm kunde for
øvrigt kun yde Skoleherren en tarvelig Bolig: 2 med Murstensgulv 
forsynede Stuer og et Kvistværelse til hans udvalgte Bogsamling -- 
det var H.s Lejlighed. Et simpelt Sengested og et ottekantet Bord 
bevaredes siden længe som Minder om ham. Under disse tarvelige
Omgivelser, men sikkert dog blandt Mennesker, der saa op til 
ham med Ærefrygt og Hengivenhed, døde A. H. 16. Dec. 1609. 
Hans Lig blev balsameret og hensat i Herlufsholm Kirke, hvor en 
Mindesten tillige erindrer Efterslægten om hans Navn. 

Trods Mindestenen, paa hvilken H.s Virksomhed som kgl. 
øverste Sekretær, Rigens Kansler og Raad omtales, vilde hans 
Gjerning dog vistnok nu være glemt, dersom han ikke ved sine 
Skrifter, og da navnlig ved sin «Danmarks Riges Krønnike», havde 
givet sin Ihukommelse et fastere Fundament at hvile paa. Ved
dette omfattende Værk, der rækker fra de ældste Tider til 
Christian III's Død, sættes saa at sige Kronen paa de Bestræbelser, 
som kjendelig havde været levende hos fremragende Mænd af den 
danske Adelstand i det 16. Aarhundrede, for at tilvejebringe en
Rigskrønnike. Mænd af den lærde Stand som Christiern Pedersen, 
Hans Svaning og Anders Vedel havde, til Dels støttede ovenfra, 
arbejdet paa et saadant Værk, men uden at komme til Ende 
dermed. Nu var det en Mand, der selv havde deltaget i Statens 
Styrelse og Administration, i Rettens Forvaltning og i Forhandling
med fremmede Magter, og som derhos besad hele Tidens lærde 
Dannelse, som endelig gjennemførte Planen. Ved nogle mindre 
Skrifter (Udgaver af gamle Lovstykker o. L, saasom «Leges 
provinciales terræ Scaniæ» og «Den norske Hirdskraa») havde H. 
ligesom følt sig for, om det gik an for en Mand i hans Stilling at 
betræde Litteraturens Mark. Desuden havde han alt længe med
Flid forøget de historiske Samlinger, han havde arvet efter Herluf 
Trolle; især havde Jørgen Rosenkrantz ydet ham gode Bidrag, og 
fra mange andre Sider havde han fundet Deltagelse i sine 
Bestræbelser. Mænd som Mogens Madsen i Lund, Anders Vedel, 
Cornelius Hamsfort, Anders Foss, Henrik Høyer, Jon Venusinus og 
andre havde ydet ham Bidrag, sædvanlig dog, som det synes, mod 
Gjengjæld af H., der ingenlunde som den gjerrige rugede over sine 
litterære Skatte.

Men fra en broget Samling af Aarbogsuddrag og Dokumenter 
er der et langt Spring til en ordentlig Historie. H. havde vistnok 
haabet, at Vedel skulde levere en saadan, og han havde derfor 
støttet ham det længste muligt. Men da det bestandig klarere viste
sig, at det Historieværk, denne for øvrigt brave Mand havde under 
Hænder, næppe nogen Sinde vilde naa til Afslutning, fordi det var 
ham umuligt tilstrækkelig at begrænse sig, saa tog H. endelig en 
Beslutning, og han gjennemførte den med en Energi, der maa 
vække vor Beundring. Danmarks Krønnike skulde skrives, og vilde 
ingen anden, saa maatte han selv dertil, skjønt han havde nok at 
gjøre med Embedsforretninger og undertiden følte sit Helbred vakle. 
Men netop derfor skulde der tages rask fat, at Maalet kunde naas, 
inden Floden løb ud.

Der krævedes i Sandhed et heroisk Mod og stor Viljestyrke, 
ikke at tale om andre Evner, for at en Mand i H.s Stilling og 
Alder skulde vove sig i Lag med saa stort og gjenstridigt et Stof, 
som her forelaa'og skulde bringes i ordnet Sammenhæng og i en,
om ikke let læselig, saa dog ikke alt for ulæselig Form. Som en 
praktisk Mand, der véd, at godt begyndt er halv fuldendt, udgav 
H. først (1595) Christian III's Historie, som det var lettest at komme 
til rette med, og derpaa skred han frem, eller rettere: han gik
baglængs, «ilendes med sit foretagne Arbejde», indtil han 1603 
kunde udgive Historien fra Kong Dan til Knud VI, hvorpaa det 
hele omfangsrige Arbejde afsluttedes med «Den gejstlige Historie» 
eller Bispekrønniken (1604). Enhver af de 9 Dele, hvoraf den 
egentlige Historie bestaar, er forsynet med en Fortale til Christian IV, 
hvori H. ofte paa en meget frimodig Maade udtaler sig om Ting, 
som han ønsker satte i Værk til Statens bedste. Bispekrønniken 
er tilegnet Sjællands Biskop, Dr. Peder Vinstrup, som H. kjendte
fra sin tidlige Ungdom af. Over for denne udtaler han det som 
sin Mening, at Protestanterne, da de faldt fra Paven -- hvortil 
der kunde være gyldig Grund --, burde have «gjort sig et Hoved 
igjen», som de altid burde svare og se hen til i gejstlige Sager 
og hvad Kirkeceremonierne angik -- en Sætning, der 1740 gav 
Professor Lackmann i Kiel Stof til en lærd Disputats.

Hvad nu H. s Historie værk angaar, da lader det sig ikke 
nægte, at han jævnlig efter en større Maalestok har benyttet 
Forgængeres Arbejder, at hans Skrivere ofte have været skjødesløse i 
Kopiering af de talrige gamle Dokumenter, der ere indførte i 
Krønniken, at hans Stil (hvad han for øvrigt selv indrømmer) 
ingenlunde er den bedste og langt fra kan maale sig med Chr. 
Pedersens eller And. Vedels, at hans historiske Kunst just ikke er stor, 
at han jævnlig har været alt for dristig, naar det gjaldt at drage 
Forbindelseslinjer mellem de enkeltstaaende, løsrevne, undertiden 
endog modstridende Efterretninger fra Fortiden -- kort sagt, at det 
har manglet ham paa Kritik og paa adskilligt andet, som nødig 
maa savnes i et Historieværk og dog beholder N. M. Petersen vel 
Ret, naar han siger, at H.s Krønnike, «sine mangfoldige Mangler 
uagtet, næsten maa anses som et Underværk». Dens Ros skal 
alle Dage være, at den er udsprungen af en levende Kjærlighed til 
Fædrelandet og en ærlig Stræben efter at finde og fremstille den 
historiske Sandhed.

Længe forholdt Efterslægten sig absolut beundrende over for 
«Arilds Krønnike». Gamle A. H. havde sagt det, og dermed var 
Sagen afgjort. Men da den historiske Kritik først var kommen til 
Orde ved Gram, begyndte man at skjønne, at selv H. trængte til 
at efterses i Sømmene. I vore Dage, da Kritikken er bleven 
højrøstet, ere H.s Skrøbeligheder traadte klarere for Lyset end nogen 
Sinde tilforn; dog have selv de, der gik videst i Kritikken, givet 
den gamle Historieskriver, hvad der tilkom ham, nemlig en varm 
Anerkjendelse af, at det er et «Kæmpeværk», han har udført. 
«Aldrig har, hverken før eller senere, Kjendskabet til Danmarks 
Fortid gjort et saa umaadeligt Skridt fremad som ved H.s 
Arbejde», siger Kr. Erslev, og Eftertiden vil næppe ændre denne 
Dom, hvor meget den end vil finde at rette i det Værk, der er 
det rette Mindesmærke paa H.s Grav. 

En Del af H.s haandskrevne Samlinger blev i Følge højere 
Befaling 1617 af hans Søstersøn Christoffer Ulfeldt til Svendstrup 
afleveret til Universitetsbibliotheket, hvor den 1728 gik op i Luerne. 
De værdifuldeste Manuskripter, H. havde ejet, bleve dog i over 
100 Aar i privat Eje, og disse ere for største Delen endnu bevarede. 
-- Da man 1652 lod H.s Historie, der oprindelig var udkommen 
i Kvart, gjenoptrykke i 2 Foliobind, forsynede med et kobberstukket 
Billede af Forfatteren, satte Vitus Bering derunder nogle latinske 
Vers i hans ejendommelige, «vitre» Stil, deriblandt følgende:

Huitfeldt har skrevet, hvad andre har gjort; men hvad han haver udført,
granske vil kommende Slægt,  saa længe Danmark bestaar. 

Hofman, Dsk. Adelsmænd I.   
Folkekal. f. Danmark 1866.

H. F. Rørdam.



Huitfeldt, Arild Christopher, 1769-1845, Officer, 
Søn af ndfr. anførte Generalmajor Valentin Vilhelm Hartvig
H. (d. 1792), født paa Elmgaard 30. Jan. 1769, fik 12
Aar gammel Udnævnelse til Fændrik ved 1. smaalenske
Infanteriregiment, blev forsat her fra 1788 som
Sekondlieutenant til søndenfjældske Infanteriregiment
og her Premierlieutenant 1790, Kapitajn 1802, Major
1808. I Felttoget mod Sverige sidstnævnte Aar viste
han sig som en kjæk og duelig Soldat og fremhævedes
gjentagne Gange af Prins Christian August for sin gode
Konduite, fornemmelig i Træfningen ved Præstebakke
10. Juni. 1811 fik han efter Ansøgning paa Grund
af svageligt Helbred sin Afsked med Ventepenge, men
meldte sig paa ny til Tjeneste i Hæren 1814 og deltog
med Udmærkelse nævnte Aar i Krigsbegivenhederne paa
den norsk-svenske Grænse. Ved Norges Afstaaelse
til Sverige udtraadte han for bestandig af
Krigstjenesten. H. havde 29. Marts 1805 ægtet Anna
Elisabeth Wiel (f. 16. Juni 1781 d. 1. Nov. 1862). Han
døde 2. April 1845 paa sin Gaard Eskevik.

Personalhist. Tidsskr. IV, 137.

S. A. Sørensen.



Huitfeldt, Beate, 1554-1626, Hofmesterinde,
Datter af nedennævnte Christoffer H. og født i
Kjøbenhavn 29. Nov. 1554. Da Faderen i de følgende
Aar som Lensmand til Dels boede fjærnt fra Danmark,
kom hun til Moderens Slægtning Fru Sidsel Skave,
Enke efter Erik Christoffersen (Dyre) til Vindinge,
hos hvem hun paa Grund af Faderens tidlige Død og
Moderens Sygelighed forblev, indtil hun ved Frederik
II's Formæling i Juli 1572 kom i Dronning Sophies
Jomfrukammer, hvorfra hun 1574 blev gift med Knud
Ulfeldt til Svendstrup i Skaane (d. 1586); Kongen holdt
deres Bryllup paa Aarhus Bispegaard. Som Enke blev
hun, da Kong Christian IV i 1597 ægtede Anna Cathrine
af Brandenborg, beskikket til Hofmesterinde for dennes
Jomfruer (til Dronningens Død 1612) og derefter til
de 3 unge Prinsers Hofmesterinde indtil 1617, da
de sattes under mandligt Opsyn. For sin Hoftjeneste
forlenedes hun 1610 med Gers Herred i Skaane og 1615
med St. Peders Kloster i Lund, hvor hun afgik ved
Døden 5. Nov. 1626. I Skaanes Kunsthistorie har hun
indlagt sig et Navn ved de prægtige Bygninger, hun
i sin Enkestand opførte paa Svendstrup og Møllerød.

M. J. Medelfar, Ligpræd. ov. B. H.,  1629.

H. J. Huitfeldt-Kaas.



Huitfeldt, Birgitte Christine, 1682-1761, Salmedigterinde, 
Datter af Stiftamtmand i Throndhjem Hans Kaas og Sophie Amalie 
Bielke, fødtes 2. Okt. 1682 paa Elingaard i Onsø Sogn (Smaalenene), 
hvor hun ogsaa døde 14. Avg. 1761. 3. Nov. 1713 blev hun paa 
Wedellsborg i Fyn gift med nedennævnte Generallieutenant Henrik 
Jørgen Huitfeldt. Efter Forældrenes Død skal hun i nogen Tid 
have været i Huset hos Grevinde Charl. H. v. Schindel, Kong 
Frederik IV's Elskerinde. C. Deichman omtaler hende som «et 
kløgtigt Hoved, munter og beleven» med en «naturlig Gave til 
Poesi», og hvis «fleste Kompositioner bestod i artige Sangviser 
eller Arier og andre kløgtige Indfald». Dette hendes tidligere,
utrykte Forfatterskab gik næsten alt tabt ved Elingaards Brand 
1746, men hvad der har bevaret hendes Navn til Nutiden, er hendes 
Salmedigtning, der skal være foranlediget af Markgrevinde Sophie
Christiane af Brandenborg-Kulmbach, Kong Christian VI's Svigermoder, 
der under Kongerejsen i Norge 1733 opfordrede hende til 
at anvende sin poetiske Gave til gudeligt Brug. Hun udgav nu 
anonymt 1734 «Nogle aandelige Salmer», oversatte fra Tysk. 
Samlingen omfatter 28 Salmer, af hvilke 7 findes i den nu brugelige 
Landstadske Salmebog. De nyde ikke alene endnu altid Anerkjendelse, 
men have netop i den senere Tid vakt fornyet Opmærksomhed. 
Efter sin Død har Fru H. givet Sagnet meget at bestille, i det 
bl. a. en hel Række Vandresagn er bleven knyttet til hendes Navn. 

Personalhist. Tidsskr. VI, 214 ff. 257 ff.

H. J. Huitfeldt-Kaas.



Huitfeldt, Christoffer, o.1501-1559, til Berritsgaard, Rigsraad. 
Hans Fader var Otte Clausen til Krumstrup i Fyn (d. 1529) 
og Moderen Barbara Eriksdatter (Blaa) til Berritsgaard, der 
overlevede sin Mand i o. 30 Aar. Han er formentlig født paa
Laa-land lige i Begyndelsen af det 16. Aarhundrede og er tidlig kommen 
i Kong Frederik I's Tjeneste, i det han allerede i 1527 fik Livsbrev 
paa vor Frue Kloster ved Ribe (til 1537), ved hvilken Lejlighed
Navnet Huitfeldt første Gang vides anvendt, uden Tvivl en Følge 
af Kongens Paalæg til Adelen i 1526 om at antage Familienavne; 
Faderen vides kun nævnt med dette Navn paa sin Ligsten. 1531 
blev han ved Kong Christian II's Ankomst til Halland af den 
skaanske og sjællandske Adel sendt til Kong Frederik I med 
Begjæring om Undsætning; 1532 kaldes han Hofsinde. Om Foraaret 
1532 var han blandt de Høvedsmænd, der sendtes med Knud 
Gyldenstjerne til Oslo mod Kong Christian II. Under Grevens 
Fejde førte C. H. om Sommeren 1534 Skibet «Samson» i Peder 
Skrams Flaade og deltog i Træfningerne i Østersøen mod 
Lybekkerne, og i Slutningen af Aaret var han Fændrik ved den 
skaanske Adelsfane, som hvis Sendebud han og Joseph Falster ved 
Nyaarstid sluttede Overenskomst med den svenske Overanfører om 
at støtte Kong Christian III. Saa snart denne kom til Magten, 
glemte han ikke at belønne C. H.s gode Tjeneste: som Hofsinde 
fik han om Foraaret 1535 Følgebrev paa Øvids Kloster i Skaane (til 
1536) og s. A. Nyborg Len (til 1538) med Rugaard (til 1536). I 
Avg. 1536 var han blandt de 4 Adelsmænd, som det i Anledning 
af Reformationens Indførelse paalagdes at modtage alle Slotslove i 
Fyn og gribe Biskop Jens Andersen. Det følgende Aars Vaar 
sendtes  han med Hr. Truid Ulfstand i et lignende Ærende til
Throndhjem, hvorfra Ærkebiskop Olaf Engelbrechtsen flygtede til 
Holland, og hvor C. H. nu blev Lensmand lige til Vardøhus. Den 
Virksomhed, han her udfoldede ved Reformationens Indførelse, 
hvorunder han viste baade Dygtighed og Lemfældighed, var vistnok
Grunden til, at han om Sommeren 1541 sendtes til Island, hvor 
han indførte den nye Kirkeordinans, og hvorfra den gamle, blinde 
Biskop Øgmund Pálsson af Skalholt bragtes fangen til Danmark, 
da han var den væsentligste Hindring for den nye Lære. I Avg. 
var han allerede tilbage i Danmark, hvor han fik Kongens Kvittans 
for Oppebørselen af Island og Lensbrev paa Jæmteland. 1542 
forflyttedes han til Bergenhus Len (med Stavanger), hvortil Finmarken 
og Helgeland henlagdes 1545 og Færøerne 1553 (til 1556). I Bergen 
blev C. H. til Høsten 1555, fik 1556 Korsør Len med Antvorskov 
og 1557 Gulland, ligesom han s. A. forlenedes med Tromsø Len 
og Stiftsgodset. 1553 blev han optagen i Rigsraadet. Han døde 
paa Visborg Slot Natten mellem 7. og 8. Nov. 1559 og begravedes 
i Visby Kirke. Omtr. 1542 blev han gift med Øllegaard Trolle til 
Lillø (f. der 26. Maj 1513, d. sammesteds 4. Jan. 1578), Datter af 
Admiralen Hr. Jacob T. til Lillø (d. 1546) og Fru Kirstine Herlufsdatter 
Skave (d. 1534) og altsaa en Søster af Herluf T.

C. H. var en Mand af ubestridelig Dygtighed, der forbandt 
mange af de Egenskaber, der fordredes til at udfylde de vanskelige 
Stillinger, hvori han oftere blev sat; disse nødvendiggjorde vel en 
stor Fasthed og endog en vis Grad af Hensynsløshed, men en 
Overgangstids Mænd kunne allermindst bedømmes efter en senere 
Tids Maalestok, hvorfor J. Chr. Bergs Dom over hans Virksomhed 
i Norge og paa Island bliver uhistorisk, hvorimod C. Deichmans 
vistnok som den,  der stemmer med Samtidens, baade er den 
korrekte og den retfærdigste.

Deichmanske Bibl. Mskr. Fol., Nr. 125. 
Rothe, Brave danske Mænd og Qvinder II, 17 ff. 
Hofman, Dsk. Adelsmænd I, 14. 
Saml. t. d. norske Folks Sprog og Hist. V, 651. 
Johannæus, Hist. eccles. Island. II og III.

H. J. Huitfeldt-Kaas.



Huitfeldt, Claus, --1590, 
Broder til foranstaaende Christoffer H., skrev sig til den lille fynske Hovedgaard Krumstrup. I sin Ungdom havde han det Uheld, da han 1541 med en Pinke 
opsendtes til Norge efter det af Kronen beslaglagte Kirkesølv fra
Throndhjem, Bergen og Oslo Stifter, at blive opsnappet af nogle 
burgundiske Udliggere, der førte ham til Enkhuizen, hvor han i 
Aar og Dag holdtes fangen, indtil Broderen Poul H. fremtvang 
hans Udløsning mod 2 fornemme unge Nederlændere, som Poul 
med kongl. Tilladelse i den Anledning havde opsnappet i Buxtehude. 
Efter sin Hjemkomst synes han strax at være bleven Lensmand paa 
Abrahamstrup, som han 1547 ombyttede med Gavnø Kloster; 1549 
fratraadte han dette Len og fik i Steden Skiens Syssel i Norge. Her 
forblev han til 1556, hvorefter han blev Landsdommer paa Laaland 
og fik Grimmelstrup og Karleby Birker i Forlening, ligesom han 
1558 erholdt den i Unaade faldne Peder Oxes Len: Ravnsborg og
Halsted Kloster, som han imidlertid kun beholdt et Aars Tid. Efter 
1562-67 at have haft Navelsti Birk fik han atter et Par større 
Forleninger, nemlig Aakjær 1567-71 og Dronningborg 1569-72, 
begge henhørende til Enkedronningens Livgeding. Endelig havde 
han Brunlag Len i Norge fra 1570-74. Under Krigen med 
Sverige gjorde han 1563 Tjeneste som Proviantmester. C. H. 
mistede tidlig sin Hustru, Dorthe Jochumsdatter Beck; et opbevaret, 
ejendommeligt Formaningsbrev fra hans Sognepræst viser, at han i 
sin lange Enkemandsstand grovelig forsaa sig mod det 6. Bud. Han 
døde i høj Alder 2. Sept. 1590 paa Bramslykke hos sin Søstersøn 
Erik Mogensen Mormand.

Thiset./i>



Huitfeldt, Hartvig, 1582-1637, til Skjelbred,
er født paa sin Mødrenegaard Fossesholm paa Eker 2. Dec. 1582. Hans Fader, 
Anders Clausen H. af Krumstrup i Fyn (d. o. 1620), var den første 
af Slægten, der tog fast Bopæl i Norge, hvor han gjennem sit 
Ægteskab med en Datter af Peder Hansen Litle (Basse), Margrethe 
(d. 1602), blev Ejer af Throndstad m. m. Gods paa Hudrum. I 
Aaret 1600 rejste H. H. udenlands tillige med sin Slægtning Peder 
Hundermark og ses 1602 at have studeret i Wittenberg. 1616 fik 
han Forleningsbrev paa et Kannikedømme i Oslo og et i Hammer 
og 1618 paa Sem Gaard paa Eker samt Eker Sogn og Drammens 
Tolderi (til 1626). Denne Forlening staar vistnok i Forbindelse
med allerede paabegyndt Bjærgværksdrift paa Eker, og sandsynligvis 
maa H. H. under sit Ophold i Tyskland have lagt sig efter dette 
Fag. 1620 udnævntes han til Berghauptmand over samtlige 
Bjærgværker i Norge, og det paalagdes ham 1621 at lade anstille
Eftersøgninger efter Erts, ligesom han i Forening med Statholder Jens Juel 
fik Tilladelse til at optage Bjærgværksdrift paa Steder, hvor Kongen 
ikke agtede at lade arbejde. Han foretog ogsaa virkelig en Del
Forsøg paa sin Gaard Skjelbred, hvilke dog ikke førte til noget 
Resultat. Ved Kongsberg Sølvværks Anlæg 1624 beskikkedes en 
tysk Berghauptmand. 1626 forlenedes H. H. med Mariekirkens 
Provsti og Rakkestads Len, hvor han tog Bolig, og som han 
beholdt til sin Død om Høsten 1637.

H. H. var en af de i sin Tid hyppigst anvendte Mænd i 
offentlige og private Kommissioner, som Mellemmand i Adelens 
Retstrætter, ved Skifter og Værgemaal, Mageskifter og Godsbesigtigelser 
m. m. og maa paa dette Felt have nydt stor Tillid og 
Anseelse. Han var 2 Gange gift: 1. (o. 1607) med Bente Schack,
Datter af Jon Nilsen S. til Skjelbred og Gurun Lauridsdatter 
Green, 2. (1622) med Maren Skram, Datter af Erik S. (Fasti) til 
Rammegaard og Anne Vind. Hun døde 1675 efter i 1661 at have 
ægtet den unge Balthasar Gebhard v. Obelitz. H. H. blev gjennem
sit første Ægteskab Ejer af Skjelbred og senere af Sundsby i 
Baahus Len (Grenernes Ættegaard) samt ved det andet af Rammegaard 
i Jylland. Hans eneste Barn af første Ægteskab, Margrethe H. 
(f. 1608 d. 1683), var gift med Thomas Dyre (f. 1605 d. 1651), 
Lensmand paa Dragsmark Kloster, og skjænkede efter at være bleven
en barnløs Enke i 1664 sine Gaarde Sundsby og Aaby i Baahus 
Len til studerende ved Gøteborgs Gymnasium, hvilken særdeles 
betydelige Gave endnu er bevaret, men som vedkommende Sverige 
her ikke nærmere skal omtales.

Danmarks Adels Aarbog 1887, S. 221.

H. J. Huitfeldt-Kaas.



Huitfeldt, Hartvig, 1677-1748, Officer, 
fødtes 12. Avg. 1677, uden Tvivl paa Frederikssten, hvor Faderen, ndfr. nævnte Oberst 
Tønne H., døde Maanedsdagen efter. Sammen med 2 Brødre, hvoriblandt
den ligeledes ndfr. omtalte Henrik Jørgen H., uddannede H. H. 
sig (omtr. 1692-98) i den franske Hær ved det af Chr. Gyldenløve 
og Frands Juul kommanderede Regiment Royal Danois; men 
allerede inden sin Hjemkomst fra fransk Tjeneste var han bleven 
Fændrik ved bergenhusiske Regiment, 1700 blev han Lieutenant ved 
den Regimentet underlagte Marinerafdeling, 1702 Kapitajn og 1707 
Major. I Felttoget i Skaane 1709-10 deltog han med Udmærkelse 
som Generaladjudant ved Overkommandoen og var General F. J. 
Dewitz' Ledsager, da denne efter Helsingborgs Rømning som sidste 
Mand forlod Skaanes Grund (IV, 254). Strax efter Hjemkomsten 
maatte H. efter Kongens Befaling indgive en Betænkning over 
Aarsagerne til Felttogets ulykkelige Udgang. 2 Maaneder senere 
udnævntes han til Oberstlieutenant ved 2. throndhjemske Regiment 
og allerede 1712 til Oberst og Chef for bergenhusiske. Med en 
Bataillon af dette blev han s. A. kommanderet til Danmark; men 
da den kun anvendtes i danske Fæstninger og paa Flaaden, kom 
den ikke til at spille nogen videre Rolle i Krigen, før den i 
Foraaret 1716 sendtes hjem til Norge og hjalp til at drive Carl XII 
ud af Landet. Da bergenhusiske Regiment 1717 deltes i 2, beholdt 
H. det 1. eller nordre Regiment og kommanderede i de sidste
Maaneder af Aaret Grænsebevogtningen i det sydlige Norge mellem 
Frederikshald og Ørjebro. 1718 hørte han og hans Regiment til 
det saakaldte smaalenske Korps under Sponeck og Aaret efter til 
det Korps, der med samme Navn dannede Hovedstyrken af den 
Hær,  der faldt ind i Baahus Len. Skjønt dette Felttog til Lands 
kun førtes med ringe Energi, blev det som Følge af Tordenskjolds 
Bedrifter dog ikke ganske uden Resultat. Efter Erobringen af 
Marstrand med Fæstningen Carlssten udnævntes H. 3. Avg. 1719 til 
Kommandant i denne, hvis Navn forandredes til Christianssten, og
s. D. til Generalmajor; 12. Nov. 1720 blev Fæstningen i Henhold 
til Fredstraktaten tilbageleveret de svenske. Endnu s. A. fik H. 
Kommandoen over 2. (østre) akershusiske Regiment i Steden for 
1. bergenhusiske, som hans «Disciplin og gode Orden havde sat i 
en saa berømmelig Stand», at dette angives som Grunden til, at 
Frederik IV gav ham sit Brystbillede i Brillanter at bære om 
Halsen, en Udmærkelse, der ellers kun er bleven Tordenskjold, C. C. 
Gabel og Løvenørn til Del. Ved samme Tid fik han tillige med 
3 andre Generalmajorer Inspektion over den norske Militæretat
søndenfjælds, hvorimod han 1729 efterfulgte Vincents Budde som 
«kommanderende Chef» nordenfjælds; 1740 blev han forflyttet til 
Kommandant i Frederiksstad, i hvilken Stilling han døde 2. Juni 
1748. Han var bleven hvid Ridder 1728, Generallieutenant 1733, 
General 1746.

I Frederiksstad var H. i Nærheden af Sædegaarden Hafslund, 
som 1741 tilfaldt ham ved hans Svigerfaders, Konferensraad, Amtmand 
Niels (Wernersen, adlet) Werenskjolds, Død. 15. Sept. 1719 
havde han nemlig i Marstrand ægtet Karen W. (f. 3. Juni 1700). 
Hun solgte 1754 Hafslund og flyttede til Danmark, hvor hun kjøbte
Herregaarden Næstved Sortebrødrekloster. 1755 blev hun dekoreret 
med l'union parfaite og var 1757-67 Overhofmesterinde hos 
Dronning Juliane Marie. Hun døde paa nævnte Kloster 26. Okt. 1778; 
hendes Lig førtes til Norge og er sammen med Mandens hensat i
et Kapel, han havde bygget ved Hafslunds Sognekirke Skjeberg. 
For Godsets fattige have de oprettet en Stiftelse, bestaaende af 
Waisenhus, Skole m. m. 

Moe, Tidsskr. f. d. norske Personalhist. I, 31 ff. 
Personalhist. Tidsskr. IV, 120 ff.

H. W. Harbou.



Huitfeldt, Henrik, 1583-1652, til Lillø og Berritsgaard, 
Søn af nedennævnte Jacob H., blev født 6. Marts 1583 i Throndhjem. 
Han opdroges en Del af sin Barndom hos sin Morbroder Kansleren 
Christian Friis til Borreby, blev derefter Page hos Christian IV's
Broder Hertug Hans og rejste saa udenlands i 6 Aar; han studerede 
i Leiden og Padua, gjorde Tjeneste ved Hoffet hos Kurfyrst Frederik 
af Pfalz og blev efter sin Hjemkomst Hofjunker hos Kongen (1609-11). 
Under Kalmarkrigen blev han Ritmester ved det skaanske Regiment 
og fik efter Freden 1613 Froste Herred som Len, hvilket han 
beholdt til 1618. 1627-46 var han Lensmand paa Landskrone Slot. 
I Egenskab af skaansk Godsejer optraadte han i den følgende Tid 
ofte som befuldmægtiget for denne Provinses Adel og blev desuden 
1628 af Kongen udnævnt til Krigskommissarius i Skaane, i hvilken 
Stilling han havde Tilsynet med Fæstningerne og Opkrævelsen af 
den til Defensionen henlagte Told. I Okt. 1638 valgtes han af 
den skaanske Adel til Landkommissarius, men frabad sig dette 
Hverv. Kongen havde hædret ham ved at slaa ham til Ridder 
1633. Under Christian IV's sidste Krig med Sverige havde han 
som Lensmand Kommandoen paa Landskrone Slot, men blev af 
den svenske Feltherre Gustaf Horn 1644 nødt til at kapitulere; 
Besætningen fik dog Lov til at forlade Slottet med flyvende Faner
og fuld Mundering. 1648 var han Parthaver i den af Anders Bille 
paa Fyn grundlagte Fabrik Brobyværk; s. A. hørte han til dem, 
der havde de fleste Stemmer ved Adelens Votering paa nye 
Medlemmer af Rigsraadet, men opnaaede dog ikke Sæde i dette. Paa 
Laaland, hvor han ejede Berritsgaard, synes han ikke at have 
været afholdt; det hedder om ham, at han «tog sig stor Myndighed 
til over alle omkring sig og brystede sig meget af sit Adelskab». 
Han havde 31. Marts 1611 ægtet Margrethe Axelsdatter 
Rosenkrantz (d. 23. Okt. 1644) og døde 29. Maj 1652.

Winstrup, Ligpræd. ov. H. H., 1657.

J. A. Fridericia.



Huitfeldt, Henrik Jørgen, 1674-1751, Officer, 
ældre Helbroder til ovennævnte Hartvig H. (d. 1748), var født paa Frederikssten 
9. Sept. 1674. 14 Aar gammel kom han i Tjenesten, 1691 blev 
han Fændrik ved smaalenske Regiment og tjente dernæst 6 Aar 
ved Royal Danois; ved Stormen paa Barcelona 1697 blev han 
haardt saaret. Efter Hjemkomsten blev han 1699 Lieutenant, 1703 
Kapitajn, 1711 Major og 1713 karakt. Oberstlieutenant, alt ved
smaalenske Regiment. Da Carl XII i Foraaret 1716 faldt ind i 
Norge, hørte dette til Besætningen af Frederiksstad. H., der her 
i det hele skal være optraadt meget energisk, fik 23. April s. A. 
Lejlighed til at udmærke sig ved Tilbageerobringen af Moss. Han
kommanderede 500 Mand, som til Søs førtes fra Frederiksstad til 
Kambo for at angribe Moss nord fra, medens samtidig Oberst 
Vincents Budde rykkede mod Staden fra Syd og Viceadmiral Gabel 
indesluttede den fra Søsiden. Svenskerne gjorde haardnakket 
Modstand i Haab om Undsætning fra Christiania, men H., der havde 
forudset dette, havde med klog Benyttelse af Terrænet spærret 
Vejen ved Forhug og bevogtet den. Da Hjælpen kom, gik H. 
den i Møde og tvang den til at gaa tilbage med uforrettet Sag. 
Moss blev nu taget og Besætningen gjort til Fanger. H., hvis 
Tapperhed og Omsigt væsentlig havde bidraget til Sejeren, modtog 
en paa den Tid sjælden Udmærkelse, en Guldmedaille med Kongens 
Billede at bære paa Brystet; kort efter blev han virkelig 
Oberstlieutenant ved Regimentet. Ved dettes Deling 1717 gik han 
over til det 1. eller østre smaalenske Regiment, ved hvilket han 
stod til sin Død, fra 1727 som dets Chef. Allerede 1719 havde
han faaet Obersts Karakter, og at han ikke tidligere blev Regimentschef, 
havde til Dels sin Grund i, at han ikke ønskede at forlade 
denne Del af Landet, til hvilken, han som Godsejer var stærkt 
knyttet. I begge Egenskaber nævnes han som en virksom og 
human Mand. 1733 blev han Brigadér, 1734 Generalmajor, 1746 
Generallieutenant og 1747 hvid Ridder. Han døde
16. Maj 1751 paa Elingaard. Denne Ejendom havde
han tillige med Kjølberg faaet med sin 1. Hustru,
Sophie f. Pultz (f. 29. Jan. 1691, gift 1. Juni 1707,
d. 19. Jan. 1711), Datter af Oberstlieutenant Henrik
Christopher P. Af de Godser, som ved Moderens Død
tilfaldt ham i Forening med Broderen Hartvig, Sande
i Norge og Sanderup (Sannarp) i Halland, overtog
han det første; Sanderup blev derimod inddraget af
den svenske Krone, fordi Brødrene havde ført Vaaben
mod denne; ved Fredslutningen fik de dog Gaarden
tilbage, men solgte den nogle Aar efter. 2. Gang
ægtede H. 3. Nov. 1713 Birgitte Christine Kaas,
om hvem se ovfr. S. 151.

Personalhist. Tidsskr. VI. 

H. W. Harbou.



Huitfeldt, Ivar, 1665-1710, Søofficer, en Søn af
nedennævnte Tønne H., er født 5. Dec. 1665 paa
Frederikssten. Han bestemtes tidlig til Søen og
blev antaget som Lærling (Kadet) i dansk Tjeneste
1681. Hans første Togt var med Fregatten «Charitas»,
senere sejlede han nogen Tid med Schoutbynacht
M. Bille og var 1684 om Bord i Fregatten «Dragoneren»,
Kapitajn Jan Bruyn, underlagt Admiral M. Paulsen ved
hans Erobring af Helgoland. 1685-86 var H. i fransk
Orlogstjeneste, tjente under Greven af Sebbeville
og deltog senere under Kapitajn Bellefontaine
i Bombardementet paa Algier. 1687 udnævntes han
til Lieutenant i Aarstjenesten, hvorved forstaas,
at han fik fast Ansættelse, gjorde saa et Togt med
den dygtige Admiral Chr. Bielke og senere et andet
under Kapitajn Schønebøll. For yderligere at uddanne
sig, hvortil Fredstjenesten her hjemme var mindre
vel egnet, drog han 1688 i hollandsk Orlogsfart
og tjente som Adelborst (Kadet) sammen med den
senere saa fordelagtig bekjendte Viceadmiral Just
Juel i Linjeskibet «Stad van Leiden», der krydsede
i Middelhavet. 1689 var han i engelsk Orlogsfart,
men det paafølgende Aar kom han paa ny til Holland,
indtil han endelig 1690 tog Afsked med den udenlandske
Krigstjeneste for bestandig. Strax efter sin Hjemkomst
forfremmedes han til Kapitajn, men for øvrigt
foreligger der ingen Efterretninger om hans Virksomhed
her førend 1694, da han findes opført som Chef for
Fregatten «Blaahejren» (24 Kanoner); det paafølgende
Aar førte han Orlogsskibet «Nældebladet (52 Kanoner),
som sammen med et svensk Skib skulde konvoiere
fra Norge til Frankrig. Der blev dog ikke noget af
Konvoieringen af forskjellige Grunde, og «Nældebladet»
retournerede til Kjøbenhavn s. A. 1697-99 var H. 
beskæftiget ved Hverving af Søfolk i Norge. Fra
Perioden 1695-1710 forefindes der fra ham en Række
Breve til Generalkommissariatet, hvori vel ikke
omtales synderlig interessante Begivenheder, men som
ikke desto mindre have deres Interesse, i det de give
et Bidrag til hans Karakteristik og vise ham som en
særdeles ivrig, tjenstopfyldende Officer, paa hvem
Myndighederne hjemme syntes at sætte stor Pris. 1697
forfremmedes han til Kommandørkapitajn. 1700 udnævntes
han til Chef for Linjeskibet «Prins Georg» i en
Flaade, som først kommanderedes af Baron Jens Juel,
senere af U. C. Gyldenløve, men ikke kom til at tage
nogen videre virksom Del i Krigen mod de svenske og
deres allierede (s. VI, 348). Efter Fredslutningen
sendtes H. paa ny til Norge for at hverve Søfolk;
men da Kongen 1704 aflagde et Besøg der oppe,
blev han udnævnt til Chef for Orlogsværftet
i Christianssand og forfremmedes samtidig til
Kommandør. Som Værftschef forblev H. til 1707, da han
ansattes som Indrulleringschef i Bragenæs Distrikt;
uden Tvivl har han særlig attraaet denne Post for
samtidig at kunne passe sin Ejendom Throndstad. Fra
denne skriver han flere Gange til Kommissariatet og
tilbyder Tømmerleverancer. Denne forholdsvis rolige
Virksomhed i Norge, som dog ikke var uden Skyer,
i det han led et stort Pengetab ved et Handelsskibs
Forlis, varede dog ikke længe.

1709, da de politiske Skyer igjen begyndte at
trække sammen over Nordens Himmel, nedkaldtes H. til
Kjøbenhavn for at føre Orlogsskibet «Prins Christian»
i en af Gyldenløve kommanderet Flaade. Denne fik dog
ikke udrettet meget og oplagdes hen paa Efteraaret;
det paafølgende Aar (1710) fik han atter Kommando,
i det Linjeskibet «Danebrog» med 82 Kanoner og o. 600
Mands Besætning, et af Flaadens største og bedste
Skibe, betroedes den 45aarige Mand. Det nævnte Aar
var i flere Henseender et sørgeligt Blad i Marinens
Historie, bl. a. fordi Flaadens og Provisionernes
Tilstand var saa slet, at den yderligere forværrede
den hærgende Pest om Bord, som bortrev Folk
i Hundredvis. Medens der ikke kan tillægges den
øverstkommanderende, U. C. Gyldenløve, nogen Skyld for
dette sørgelige Forhold, falder Ansvaret desto tungere
paa Kommissariatet, hvis Ligegyldighed endogsaa gik
saa vidt, at det lod udsende Øl til Mandskabet i gamle
Trantønder. At «Danebrog» fik sin Part af Skaden,
følger af sig selv; af dets Besætning manglede næsten
100 Mand, og blandt de tiloversblevne fandtes talrige
paa Sygelisten. Ud paa Efteraaret laa Gyldenløve med
denne stærkt svækkede
Flaade, som oprindelig havde talt nogle og tredive
Linjeskibe, tillige med en Transportflaade i Kjøge
Bugt. Af Kongen havde han faaet Befaling til at
bringe Transportflaaden til Libau eller en af dets
nærmeste Nabohavne, der indtage 6000 Mand russiske
Tropper og føre disse til Kjøbenhavn, hvor de
skulde deltage i et kombineret dansk-russisk Angreb
paa Sverige. Gyldenløve, som var en Modstander af
denne Plan, paa hvilken han ikke havde nogen Tro, da
Aarstiden var for langt fremrykket, var i Begyndelsen
af Sept. afsejlet øst paa, men havde under Bornholm
mødt en svær Storm, hvorved Skibene splittedes ad, og
4 af Linjeskibene endog mistede alle Master. Forsøget
var derefter opgivet, og Flaaden havde søgt ind paa
Kjøge Bugt, hvor den 3. Okt. laa til Ankers uden
nogen bestemt Orden. Dagen efter blæste det en
Mærssejlskuling af Sydost. Om Morgenen viste den
svenske Flaade sig, 21 Linjeskibe stærk, ført af
Generaladmiral, Grev Wachtmeister, ost ude staaende
ind mod Bugten. Kl. 11 1/2 lettede den danske Flaade og
stod først nordost over, hvorefter den under Force af
Sejl forsøgte at krydse sig op mod Fjenden, samtidig
med at Transportskibene trak sig helt ind under Kjøge
Flak. Den danske Flaade var vel delt i 3 Delinger:
en Avantgarde, i hvilken H.s Skib var førende, et
Corps de bataille og en Arrieregarde, men den var
ikke formeret paa Linje, hver Afdeling søgte at naa
frem til Luvart saa meget som muligt ved Krydsning
paa forskjellige Bove, saa at Bugten bogstavelig
var ganske opfyldt af Sejlere. Omtrent Kl. 2 1/2 vare
de 3 forreste danske Skibe komne Svenskerne, der i
Kjølvandsorden stode nord-nordost hen, saa nær,
at der kunde vexles Skud. Det svenske Admiralskib
aabnede Kampen, og «Danebrog» svarede. Efter kort Tids
Forløb udbrød der Ild i H.s Skib, antændt fra dets
egne Kanoner, og H. gik da til Ankers, medens han
samtidig vedblev at fyre paa Fjenden, saa længe han
formaaede. Snart fik dog Ilden et saadant Overtag,
at al Modstand blev umulig, Masterne faldt, Skroget
brændte ned, og Kl. o. 4 sprang «Danebrog» i Luften,
hvorved H. selv og hans Besætning fandt Døden. Kun et
Par Mænd, som forinden havde reddet sig i en Jolle,
slap levende fra Katastrofen.

Det er ved en klar Udtalelse fra Chefen paa en af de
nærmest liggende Orlogsmænd, nemlig Schoutbynacht
Sehested, godtgjort, at H. efter Ildens Udbrud gik
til Ankers, og det er navnlig denne Handling, der
faar Betydning ved Bedømmelsen af hans Optræden i Slaget. 
Han kunde nemlig ved at bære af for Vinden (styre vest
hen) have unddraget sig Beskydning af den svenske
Linje og derved mulig have frelst sit eget og
Besætningens Liv; paa den anden Side vilde en saadan
Manøvre uundgaaelig have bragt ham ind imellem
den danske Flaades opkrydsende Skibe, og disse
vilde da let kunne have fænget ved Ildflager fra
det brændende «Danebrog», en almindelig Forvirring
vilde have kunnet paafølge, og Svenskerne, som vare
til Luvart, vilde da sikkert have benyttet en saadan
Situation til at fuldende de danskes Ødelæggelse. At
han forblev paa sin Post og -- stadig kæmpende uden
Haab om Hjælp -- holdt ud paa denne, indtil Skibet
sprang i Luften, maa derfor betegnes som en lige
saa klog som patriotisk Handling, der sikrer ham en
varig Plads blandt Danmarks ædleste Søhelte. I sin
Rapport om Slaget skriver Gyldenløve: «Jeg beklager
meget, at en saa brav og dygtig Officer, som H. var,
skulde paa saadan elendig Maade omkomme». Hans Lig,
som senere opfiskedes i Nærheden af Kjøge Havn, blev
indsat i Kjøge Kirke, men senere flyttet til Hudrum
Kirke i Nærheden af den Gaard, han ejede i Norge;
hans Kaarde opbevares i Christiania Universitets
Oldsagssamling. Vraget af «Danebrog» blev liggende,
hvor det sprang i Luften. Allerede 1714 opfiskedes vel
nogle enkelte Kanoner, men derefter synes det mærkelig
nok at være blevet ganske upaaagtet eller vel endog
forglemt, uagtet dets Plads i mange Aar betegnedes
paa Søkortene ved 2 korslagte Kanoner. Først efter
Stormfloden 1872, da nogle Folk fra Amager dræggede
efter forliste Ankre, stødte man uformodet paa det
igjen, og en større Bjærgning sattes derefter i
Værk. Ved denne, som varede til 1875, opfiskedes 10
Malmkanoner, et stort Anker, en Del Kobber o. a. m.,
som da altsaa havde ligget over 150 Aar i Vandet. En
Del af de opfiskede Kanoner tillige med det nævnte
Skibsanker opstilledes først som et Slags Trofæ paa
Orlogsværftet, senere ere de flyttede til det for
Helten 1886 rejste smukke og anselige Mindesmærke
ved Indgangen til Langelinje.

H. blev 5. Maj 1695 gift med Kirsten Røyem (f. 1671
d. 19. Juni 1750), Datter af Amtmand over Lister og
Mandals Amter, senere Stiftamtmand i Christianssand,
Claus Nielsen R. og Else Marie Dop. Hustruen skildres
som en vindskibelig og gudfrygtig Kvinde, der ved en
dygtig og heldig Bestyrelse af sin Ejendom bragte
Familiens Pengesager i god Orden, uagtet hendes
Mand kun havde efterladt hende maadelige Kaar. Paa
Throndstad lod hun paa sine ældre Dage oprette en
Skole for fattige Børn.

P. F. Giødesen, Iver Huitfeldt, 1885. 
Danske Mag. 5. R. I. 
Tidsskr. f. Søvæsen 1861. 

C. With.



Huitfeldt, Jacob, 1547-83, til Berritsgaard, født
paa Bergenhus 9. Okt. 1547, Søn af ovennævnte
Christoffer H. 1555 sendtes han til Kjøbenhavn
til Undervisning og rejste 1562 udenlands, hvor
han opholdt sig 5 Aar i Strasburg hos den lærde
Johannes Sturm, der meget roser ham og Broderen
Arild H. Efter Hjemkomsten tjente han et Aar i
Kancelliet, men drog derpaa atter ud, tilbragte 2
Aar i Italien, især for Sprogets Skyld, og arbejdede
derefter atter henved et Aar i Kancelliet, indtil
han 4. Dec. 1575 i Kjøge indtraadte i Ægteskab med
Elisabeth Henriksdatter Friis til Mullerup. 1576
sendtes han i Gesandtskab til England, og 1577 fik
han Throndhjems Gaard i Forlening. Hans Karakter
saa vel som hans Begavelse og store Sprogkundskab
omtales med megen Ros. Efter faa Dages Sygdom døde
han 27. April 1583 i Throndhjem. Hans Enke (f. 1555 d. 
1631) har opført den smukke Bygning paa Berritsgaard
og skjænkede 1624 1000 Rdl. til Saxkjøbing Skole og
Kirke, hvor Ægtefællerne ere begravede.

H. Mogensen, Ligpræd. ov. J. H., 1585.

H. J. Huitfeldt-Kaas.



Huitfeldt, Matthias Wilhelm, 1725-1803, Stiftamtmand,
Søn af ovennævnte General Hartvig H. (d. 1748),
er født i Christiania 8. Juli 1725 og blev 1740
Lieutenant reforme ved 3. throndhjemske nationale
Infanteriregiment, 1743 Kornet ved Hestgarden,
1746 karakt, og 1748 virkelig Lieutenant, 1750
Sekondmajor ved 4. søndenfjældske Dragonregiment,
1753 Premiermajor sammesteds og derfra entlediget
1754. 1752-54 var han Generaladjudant hos Kongen
og blev 1755 Oberstlieutenant af Kavalleriet og
s. A. Kammerherre, 1762 Stiftamtmand i Viborg
og Amtmand i Hald Amt, hvortil endnu for en
kortere Tid i 1773 kom Skivehus Amt. 1764 blev
han Ridder af Danebrog, 1773 Gehejmeraad og 1779
Gehejmekonferensraad. Han døde 25. Sept. 1803 paa
Clausholm. Efter at han i 1754 i Forening med Moderen
havde solgt Hafslund i Smaalenene, kjøbte han 1758
det pragtfuldt byggede Clausholm med underliggende
Skanderborg- og Sophie-Amalie-Gaard i Jylland, hvoraf
han ved Testamente af 13. Juni 1800 oprettede et
Pengefideikommis paa o. 400000 Rdl. (senere omskrevet
til o. 285000 Rdl.), hvilket han ved Giftermaal
havde ønsket at overføre til den ældre Linje af sin
egen Slægt, men da dette mislykkedes paa en Maade,
der forbitrede ham, indsatte han, næst efter sine
egne Descendenter, nogle af sin Frues Søsterbørn som
nærmeste Successorer og først derpaa 2 af de yngste
Linjer af sin egen Slægt og endelig et Akademi i Norge
(senere bestemt til det norske 
Universitet). Da hans Descendens uddøde 1843,
gik Fideikommisset over til første Sidelinje,
den grevelige Slægt Moltke-Huitfeldt af Glorup,
i hvis Besiddelse det fremdeles er. H. blev gift
1. (22. Sept. 1752) med Hoffrøken Sophie Hedevig
v. Linstow (f. 7. Okt. 1731, d. i Juni 1753 paa
Hafslund), 2. (5. Juni 1756) med Charlotte Emerentze
v. Raben (f. 21. Sept. 1731 d. 26. April 1798).

Danmarks Adels Aarbog 1887, S. 231.
Personalhist. Tidsskr. 3. R. II, 211 f.


H. J. Huitfeldt-Kaas.



Huitfeldt, Peder, --1584, til Engestofte og Skibelundgaard, norsk Kansler, 
Broder af ovfr. og ndfr. nævnte Christoffer, Claus og Poul H. og
formentlig født paa Berritsgaard noget før 1520. Han
nævnes første Gang 1544, da han betalte Bøder til
Hustru Gyrid Halvorsdatter i Bergen for Drabet paa
hendes Søn, og var altsaa da allerede kommen til sin
Broder Christoffer H. paa Bergenhus, under hvem han
var Slotsfoged, og var for sin Tjeneste forlenet
med Nordfjord Len 1546-48. I Begyndelsen af Aaret
1547 blev han beskikket til Norges Riges Kansler og
forlenet med Mariekirkens Provsti i Oslo med Folio
og Mossedals Len (til 1565), hvortil kort efter kom
Nonneseter Kloster i Oslo (til 1551). 1552 fik han
Midsyssel Len i Steden for Folio. 1556 forlenedes
han med Lister, Midsyssel, Nedenæs og Raabyggelaget,
Skiens Syssel og Gimsø Kloster og erholdt ikke længe
derefter Livsbrev paa de fleste af disse Len. Her
var han i Aarene 1556-57 optagen med Anlægget
af en Befæstning paa Flækkerøen («Flækkerhus»),
der imidlertid snart atter opgaves, da Øen manglede
Vand. 1558 forlenedes han med Hammer Gaard (til 1560)
og havde Hoby Birk i Laaland som Pantelen 1563-71. Da
han under Syvaarskrigen anvendtes som Søkriger,
ophørte hans Kanslerstilling først midlertidig og
fuldstændig fra 1565. Blandt de mange offentlige og
private Hverv, der overdroges ham som Kansler, kan
navnlig mærkes Paalægget om paa Rettertinget i Bergen
1557 sammen med Lagmændene o. fl. at foretage en
Revision af hele den norske Lov, hvilket imidlertid da
var uoverkommeligt, hvorimod en mindre Reces udgaves.

1563-64 anvendtes han til Søs under Herluf Trolle
og opbrændte i Juli 1564 et svensk Skib ved
Warnemünde. 1565 havde han selvstændig Kommando som
Admiral over en Flaade paa 7 Skibe, men blev 21. Maj
under den pommerske Kyst angreben af en mangedobbelt
svensk Flaade, der nødte ham til at sætte sine 4
danske Skibe paa Land i Nærheden af Greifswald og
efter en 
Dags Kamp at brænde dem, for at de ikke skulde falde
i Fjendens Hænder. I 1566 var han med paa Flaaden
ved Gulland, men reddede Livet i Stormnatten
28.-29. Juli, der ødelagde den danske Flaade, da
han netop var i Land i Visby. I 1567 hvervede han
Baadsmænd i Nederlandene og deltog senere i Krigen
til Søs. I Anledning af et i Sundet taget Skib med
russiske Varer, hvoraf en Del tilhørte Storfyrsten,
befalede Kongen i Okt. 1567 for at fralægge sig selv
al Andel, at P. H. skulde afgaa fra sin Bestilling
og sættes i Forvaring paa Slottet. Senere maa
han paa nogen Tid have forladt Landet, thi Kongen
erklærede i 1568 ikke at kunne give ham Lejde til
at vende tilbage uden Russernes Samtykke, hvilket
han dog erholdt i Sept. s. A. paa 4 Maaneder, og
i 1569 blev der sluttet et Forlig paa Raadhuset i
Kjøbenhavn med Russerne, dog at Storfyrsten senere
skulde tilfredsstilles. P. H. døde 1584.

Han var gift med Anne Urne til Engestofte, Datter
af Jørgen U. og Anne Glob. I Kjøbenhavn ejede han
en Gaard, der har givet en Gade Navn efter ham. I
Saxkjøbing ejede han det gamle Stenhus, hvori
Christoffer II var bleven fangen i Aaret 1332; det
er Arild Huitfeldts Beretning herom, der har givet
Anledning til Misforstaaelsen om en allerede den Gang
levende Peder Huitfeldt.

Danmarks Adels Aarbog 1887, S. 219 f. 
Wad, Breve til og fra Herl. Trolle og Birg. Gjøe I.

H. J. Huitfeldt-Kaas.



Huitfeldt, Poul, o.1520-1592, til Snidstrup,
Statholder i Norge, en Broder af ovennævnte
Christoffer H. og vistnok født paa Berritsgaard
o. 1520 eller lidt før. Han omtales første
Gang i Begyndelsen af 1540-Aarene, da han ved
en dristig Gjengjældelse fremtvang sin Broder
Claus H.s Frigivelse af hollandsk Fangenskab 1543
(s. ovfr. S. 154). Senere nævnes han som Broderen
Christoffers Husfoged paa Bergenhus, da han 1548
erholdt Nordfjord Len (til 1556); 1552 blev han sendt
til Island for at ordne de gejstlige og verdslige
Anliggender efter Fogeden Christiern Skrivers Drab;
ogsaa de 2 følgende Aar var han paa Island og forblev
der om Vinteren 1554-55. Efter Hjemkomsten blev han
for sit vel udførte Hverv forlenet med Kjøbenhavns
Slot (til 1560) og var derpaa Dronning Dorotheas
Lensmand paa Koldinghus 1559-63. Under Syvaarskrigen
var han Befalingsmand i Halmstad, hvor han 1563 fra
2. Okt. til 7. Nov. maatte udholde en haard Belejring
af Svenskerne. Da Erik XIV mod Slutningen af Okt. selv
kom til Lejren, lod han P. H. byde 22000 Dukater,
om han vilde opgive Byen, men fik til Svar, at han 
ej havde Ed og Ære at sælge, men Lod og Krudt skulde
han faa, saa længe Liv og Forraad strakte. Den
overlegne Hærs gjentagne Storme bleve virkningsløse
lige over for den forholdsvis ringe Besætnings tapre
Forsvar, hvori selv Kvinder skulle have deltaget, og
Kong Erik hævede Belejringen Dagen før Kong Frederik
II's Ankomst. Udfaldet ansaas for en Triumf for de
danske Vaaben, og Belejringen er afbildet paa Frederik
II's Sarkofag i Roskilde. I det følgende Aar var
P. H. stærkt optagen med Hærens Proviantering, og 1565
fik han Lensbrev paa Halmstad, som han beholdt til
Krigens Slutning 1570. I 1571 sendtes han i et vigtigt
Ærende til Norge, og allerede i April 1572 forlenedes
han med Akershus og Tromsø Len; han var den første
Lensherre paa Akershus, der tillige var Statholder
i Norge, og udfoldede i denne Stilling en meget
betydelig Virksomhed; han lagde derunder for Dagen et
betydeligt Talent for Organisation, hvorom bl. a. hans
udførlige Indberetning og Forslag til Kongen bære
Vidne; Stiftsskrivere indførtes under hans Styrelse,
og den endnu bevarede vigtige Jordebog, «Stiftsbogen»
af 1575, bærer hans Navn. Han vidste ogsaa at gjøre
sig afholdt i Norge, men hans Helbred var ikke stærk,
og allerede 1575 fik han derfor Fritagelse for de
aarlige Rejser til Lagtinget i Bergen, naar intet
særligt krævede hans Nærværelse; 1577 ønskede
han imidlertid af Helbredshensyn at fratræde sin
besværlige Stilling, hvilket Kongen bevilgede. Af
hans andre Forleninger kunne mærkes Snidstrup Len
i Halland fra 1553 til hans Død, og da han 1581
erhvervede en Del deraf ved Mageskifte med Kronen,
fik han til Erstatning atter Tromsø Len (til sin Død);
1570-74 havde han Brunlag Len og var 1581-83 Lensmand
paa Laholm i Halland. 21. Sept. 1592 døde han paa
Tryggevælde hos sin Brodersøn Arild Huitfeldt. -- Han
blev gift 4. Febr. 1554 paa Koldinghus med Margrethe
Breide, en Datter af Hans B. til Vorgaard og Thale
Emmiksdatter; hun var Dronning Dorotheas Jomfru og
fik for sin Tjeneste Brev paa at beholde Snidstrup
Len, om hun overlevede sin Mand. Dette indløstes
1593 af Arild Huitfeldt, men hun skal først være død
16. Jan. 1623. Ægtefællernes 2 Sønner døde som Børn.

Danmarks Adels Aarbog 1887, S. 222.

H. J. Huitfeldt-Kaas.



Huitfeldt, Tønne, 1625-77, Officer, er
født 20. Okt. 1625 paa sin Fædrenegaard
Throndstad. Faderen, Jacob H. (d. 1632), var
Toldforpagter ved flere af de omliggende Toldsteder;
Moderen 
hed Elsebe Akeleye. Ved Hannibalsfejdens Udbrud
1644 blev han ansat som Fændrik ved Statholder
Hannibal Sehesteds Livregiment og deltog med dette
i Indfaldene i Sverige 1644-45. Det følgende Aar
blev han Lieutenant og fik 1647 Tilladelse til
at gaa i fremmed Krigstjeneste for sin militære
Uddannelses Skyld. Efter Hjemkomsten ansattes han
1651 som Kapitajn ved baahusiske Regiment og var i
de nærmeste Aar ofte kommanderet til Danmark. Her
var han ogsaa, da Krigen med Sverige udbrød i 1657,
og han kom til at deltage i Søkrigen og overvære
Begyndelsen af Kjøbenhavns Belejring. Imidlertid
var der i Sept. 1658 sket et svensk Indfald i de
ham samme Aars Sommer overdragne Idde og Marker Len
i Forening med et Angreb paa Ladestedet Halden, der
dog med Held afsloges. Da Kjøbenhavns Indeslutning i
Okt. s. A. for en Tid var hævet, drog T. H. hjem til
Norge, hvor Statholderen Niels Trolle beskikkede ham
til Kommissarius søndenfjælds. Svenskernes Anfald paa
Halden fornyedes med en større Styrke i Jan. 1659,
men Stedet var nu bedre befæstet og forsynet, og
Angrebet blev atter slaaet tilbage. Medens disse 2
første Forsøg mod Halden nærmest vare indskrænkede
til en enkelt Dag, foretoges der i Begyndelsen af
Aaret 1660 med en betydelig Styrke en formelig
6 Ugers Belejring af den lille Grænseby. T. H.,
der som øverstkommanderende i Byen afslog alle
Opfordringer til Overgivelse fra Fjendernes Side og
med Strænghed mødte lignende Ønsker fra Borgernes til
Trods for en følelig Mangel paa alle Fornødenheder,
ledede Forsvaret med saa stor Dygtighed, at
hverken de prøvede svenske Feltherrer eller den
overlegne Styrkes Storme bragte noget Resultat,
hvorfor Belejringen hævedes 23. Febr., da omtrent al
Forsyning i Byen var sluppet op. Havde det udstaaede
Besvær i Krigen været stort, fik han efter Freden
i Maj s. A. ikke mindre Arbejde med Lenet og Byen,
der fik Kjøbstadsprivilegier 1665, og hvis Fæstning,
Frederikssten, allerede paabegyndtes 1661.

Endnu en Gang fik Oberst H. Anledning til at
udmærke sig i Felten. Under Gyldenløvefejden var han
nemlig Anfører for en Reserveafdeling, der skulde
bringe Statholder U. F. Gyldenløve Forstærkning
ved Vænersborg. I Løbet af Avg. 1676 leverede han i
de svenske Grænselandskaber flere større og mindre
Træfninger (Åmål, Hunneberg, Vænersborg) med heldigt
Udfald. Allerede 12. Sept. 1677 afgik han ved Døden
paa Frederikssten, kun 52 Aar gammel. Han var 2 Gange
gift: 1. (1662) med Helle Margrethe Nold, Datter af
den kurlandske Adelsmand Thomas N. til Maglø i Skaane
og Helvig Urup. Efter at hun var død paa Frederikssten
4. Marts 1671, blev han 2. gift med Sophie Amalie
Rosenkrantz (f. 7. Jan. 1649 d. 18. Marts 1711), Datter
af Major Børge R. til Ørup og Maren Bielke. Foruden
Throndstad ejede H. ogsaa Thom i Raade (Smaalenene),
der overgik til Svigersønnen Generallieutenant
H. E. Tritzschler. 3 af hans Sønner omtales ovenfor.

(Norsk) Hist. Tidsskr. 3. R. II, 156 ff. 213 ff.

H. J. Huitfeldt-Kaas.



Huitfeldt, Valentin Vilhelm Hartvig, 1719-92, Officer, 
Søn af ovfr. nævnte Generallieutenant Henrik
Jørgen H. (d. 1751) og dennes 2. Hustru, Birgitte
Christine f. Kaas, født paa Elingaard 30. April 1719,
fik 1736 Udnævnelse til Fændrik, Aaret efter til
Sekondlieutenant i 1. smaalenske Infanteriregiment,
hvorfra han 1739 blev forsat til Livgarden til
Fods. 1744 vendte han med erhvervet Kapitajnsgrad
tilbage til Norge, forblev her til 1749 og tjente
paa ny i Livgarden indtil 1753, da han blev ansat som
Major ved nordenfjældske Infanteriregiment, hvor han
1759 blev Oberstlieutenant. 4 Aar i Forvejen havde han
ægtet Ingeborg Christine Reichwein (f. 27. Febr. 1736
d. 16. Jan. 1815), Datter af Generalmajor Nicolai
Frederik R. (d. 1761) og dennes 1. Hustru, Søster
f. Scavenius (f. 1699 d. 1738). H. nød paa dette
Tidspunkt som endnu i en Række af Aar stor Anseelse
i det almindelige Omdømme. Hans Regimentschef ved
nordenfjældske betegner ham som en duelig og energisk
Militær, en livlig og dannet Verdensmand, fremhæver
særlig hans store Ærekjærhed, men anfører tillige,
at hans økonomiske Forfatning var i Uorden. 1769
fik H. Kammerherrenøglen og forfremmedes s. A. til
Oberst og Chef for bergenhusiske Infanteriregiment,
hvorfra han 1772 blev forsat til 2. akershusiske
og her Generalmajor 1777 (Anciennitet 1774) og
hvid Ridder 1782. Med H.s Pengevæsen vedblev det
imidlertid at gaa ned ad Bakke. 1778 havde han set
sig nødsaget til at sælge det efter Faderen arvede
Elingaard, og 1786 viste det sig, at den hædrede,
for Ærens Love saa ømtaalige Mand for at soutenere
sin Stilling havde misbrugt denne til efter en højere
Maalestok at affordre og modtage Skjænk i Penge og
Penges Værd -- en Kapitajn Waltersdorff, som efter at
være bleven ansat i Vestindien rejste Klage mod H.,
havde saaledes bl. a. maattet yde en Sølvtepotte -- 
saa vel af Regimentets Over- som Underklasser. Efter
at en Overkrigskommission havde undersøgt Sagen,
faldt 1788 den kgl. Resolution, der gik ud paa Afsked
af Krigstjenesten med en ringe Pension, 
Pengebøder og 4 Ugers Fæstningsarrest, der dog
formildedes til Husarrest i samme Tid. H. flyttede
efter sin Afskedigelse til Drammen, hvor han døde
20. Nov. 1792.

Anker, Biogr. Data om norske Generalspersoner.

S. A. Sørensen.



Hultmann, Fritz Wilhelm, 1820-94, Skuespiller. 
H., som er en Søn af Malermester Alexander H. og Ane
Elisabeth f. Møller, fødtes i Kjøbenhavn 22. Juni 1820
og kom efter sin Konfirmation paa Kunstakademiet,
hvor han, noget over 17 Aar gammel, blev Elev af
Modelskolen. Han malede under Historiemaleren
Lund og gjorde gode Fremskridt, men maatte for
at tjene sit Udkomme arbejde som Lithograf i
Em. Bærentzens Institut og tegne Konkylier for
Kongens Privatsamling. Et Tilfælde bragte ham til
Theatret. I Foraaret 1841 havde det kgl. Theater
averteret i Bladene om, at det søgte nogle unge
Tenorister, og da H. var i Besiddelse af en meget
høj og smuk Stemme, meldte han sig til Prøve og blev
Elev ved Theatret. Han mistede imidlertid sin høje
Stemme ved en Forkølelse og maatte altsaa opgive
at blive Tenorist, men da der var Haab om i ham at
finde en brugbar Vaudevilleelsker, beholdt man ham
ved Theatret. Han betraadte Bræderne første Gang
30. April 1842 som Constantin i «Svend Grathe» og fik
22. April 1843 snl egentlige Debut som Julius Smith
i «Et Rejseæventyr». Alt forenede sig hos H. til
strax at vinde ham Publikums Gunst: et smukt Hoved paa
en smuk Figur, Frihed og Ugenerthed i Bevægelserne,
et tydeligt, klart og behageligt Organ med en smuk,
velskolet Sangstemme, et elskværdigt, frisk Lune
og en klædelig Oprømthed. Han fik allerede fra
i. Jan. 1845 Ansættelse som kgl. Skuespiller, udførte
1846 som Hellebæk i «Intrigerne» sin første Rolle i
et Hostrupsk Stykke og var fra det Øjeblik selvskreven
til at være den glade Student i Hostrups Komedier. Paa
dette Felt staar H. da ogsaa uovertruffen. Ingen har
kunnet naa ham som Klint og Herløv; han har været
Personifikationen af den livsglade, sorgløse Student,
saaledes som Hostrup har tegnet ham, og han er blandt
de faa lykkelige Skuespillere, som i deres Kunst
ere blevne saa at sige yngre for hvert Aar, der er
gaaet. Dette laa ikke alene i, at han vedblev at have
et forbavsende ungdommeligt Udvortes, men først og
fremmest i, at han i sit Spil altid var fri for alt,
hvad der hedder Maner. Der kom Ungdom og Glæde ind
paa Bræderne, naar han viste sig, og han forstod den
sjældne Kunst at være naturlig, elskværdig og gratiøs
uden at 
bestræbe sig derfor, tilsyneladende kun at være sig
selv. I H. fik Theatret en elskværdig Bonvivant og
«jeune elegant», som det ikke havde haft i mange
Aar og ikke senere har faaet erstattet. H.s Omraade
var dog ikke indskrænket dertil alene; ogsaa paa
mange andre Felter forsøgte han sig, og var han
ikke lige fortræffelig paa dem alle, præsterede han
dog meget fortjenstfuldt ogsaa i det højere Drama
og Karakterkomedien. Det viste sig særlig i Sæsonen
1855-56, hvor Heiberg efter M. Wiehes og Høedts Afgang
var nødsaget til at læsse en betydelig Byrde over paa
H.s Skuldre. Han forstod imidlertid at bære den med
Dygtighed. Den paa Scenen saa livsglade Bonvivant har
imidlertid bestandig uden for den været et Stykke af
en Melankoliker, og dette bidrog vel ogsaa til, at han
forholdsvis saa tidlig trak sig tilbage af Frygt for
at overleve sig selv paa Bræderne. Da han 22. April
1868 fejrede sit 25 Aars Jubilæum, spillede han sin
Debutrolle med samme Ungdommelighed og Friskhed som
første Gang, og kort Tid i Forvejen, 7. Marts s. A.,
havde han en af sit Livs lykkeligste Dage, i det
Regensens Beboere hædrede ham, Ikke-Studenten, med
et Gilde til Tak for den smukke Maade, hvorpaa han i
saa mange Aar havde repræsenteret den danske Student
paa Scenen. Fjærn fra alt, hvad der hedder Intriger
og Kabaler, har H. bestandig været en Slave af sin
Pligt som Kunstner og Embedsmand, agtet og skattet
af sine foresatte, bestandig afholdt af sine Kolleger
som af Publikum.

Af hans henved 300 Roller ere følgende de vigtigste:
1843 Zacharias i «Østergade og Vestergade», 1847
Basalt i «Gjenboerne», 1848 Herløv i «Æventyr
paa Fodrejsen», 1849 Oluf i «Dronning Margareta»,
1854 Keiser i «Recensenten og Dyret», 1855 Hammer i
«Nej», 1856 Alexei i «Alexei», Peter i «Capriciosa»,
Klint i «Gjenboerne», 1857 Henning Verner i «Amors
Genistreger», 1860 Octave Delcroix i «Skikkelige
Folk», 1865 Joseph Surface i «Bagtalelsens Skole»,
1866 Møller i «Hr. og Fru Møller», 1867 David Rizzio i
«Maria Stuart i Skotland», 1872 Doktor Johnstrup i «En
Kurmethode», 1873 Doktor Solem i «Christiane», 1875
Grev d'Avenay i «Ildløs i Klosteret», 1876 Marquis
d'Auberive i «Giboyers Søn», 1877 Marquis Boismartel
i «Ferréol». I denne sidste Rolle optraadte han ved
sin Afskedsforestilling 2. Juni 1877 og har siden sin
Afgang fra Theatret atter syslet flittig med Pensel og
Palet. Han er gift med Bertine Vilhelmine f. Branserud
(f. 31. Marts 1825),
Datter af Sergent i Artilleriet Hans Christian B.
og Sophie Christiane f. Gøtke. H. døde 9. Juni 1894.

Illustr. Tid. XIV, 313.

Edgar Collin.



Humble, Marcus Christensen, 1601-61, Biskop,
var Søn af Sognepræsten i Humble paa Langeland
Christen Pedersen (d. 1624), som skal have hørt
til den gamle adelige Familie Uldsax, og Maren
Gregersdatter. M. C. H. dimitteredes 1624 fra Odense
Skole; allerede næste Aar fik han Lejlighed til
at foretage en Udenlandsrejse; efter sin Hjemkomst
prædikede han i 1627 i Odense for Biskoppen og blev
s. A. ordineret til personel Kapellan for Tranekjær
og Tullebølle paa sin Fødeø. 1629 udnævntes han til
Sognepræst for Karleby og Horreby paa Falster. 1641
blev han Magister og fik af Kongen Løfte om
Forfremmelse; allerede s. A. blev Viborg Bispestol
ledig, og H. gjorde sig Haab om at faa Embedet,
men forgjæves; det samme gjentog sig næste Sommer,
da den nye Biskop i Viborg døde, og ligeledes Aaret
efter, da der var Vakance i Bispeembedet i Ribe;
derimod blev han 1643 udset til Præst ved den
St. Anna Kirke («St. Anna rotunda»), hvis Bygning,
tæt uden for Kjøbenhavn, da var paabegyndt, men
aldrig blev fuldført, saa H. heller ikke naaede
at blive Hovedstadspræst. Derimod beskikkedes han
s. A. til Legationspræst ved det Gesandtskab, som
sendtes til Osnabrück, men da det var at betragte
som en aldeles midlertidig Ansættelse, opgav han ikke
sit falsterske Embede, hvilket han atter tiltraadte
efter Hjemkomsten. 1650 forflyttedes han til det
store Sognekald Faarevejle i Ods Herred, og endelig
naaede han 1655 at faa opfyldt sit Ønske om at blive
Biskop, nemlig i Stavanger, men han døde allerede
8. April 1661. Hans Virksomhed som Biskop er gaaet
omtrent sporløst hen; vistnok har han været en
dygtig og lærd Mand, hvilket kan skjønnes af, at da
han var bleven Biskop og skulde prædike for Kongen,
henstillede han til denne, om han ønskede, det skulde
være paa Græsk, Latin eller Tysk; Kongen valgte det
sidste. Han kjendes kun som Forfatter til et eneste
Skrift, «Den sande levende Tros fuldkomne Vished»
(1646, nyt Oplag 1754). -- Han var 2 Gange gift: 1. med
Præstedatteren fra Stubbekjøbing Ingeborg Andersdatter
Beske; hun blev Moder til 6 Børn og døde, kort før
han drog til Norge; 2. med sin Formand i Bispeembedet
Thomas Cortsen Wegners Enke Anne Trane, der bragte
ham 7 Stifbørn; hun overlevede ham til 1696.

Faye, Christianssands Bispe- og Stiftshist. S. 246 ff. 
Barfod, Den falsterske Gejstligheds Personalhist. I, 159 ff.

Vilh. Bang.



Hummel, Christian Gotfried, 1811-72, Polytekniker,
er født 17. April 1811 i Kjøbenhavn. Faderen, Christen Jensen H., var 
Tømmerformand paa Holmen, Moderen, Ane Margrethe, var født 
Kragh. Barndommen tilbragte han i Hjemmet i Nyboder, hvis 
Drengeskoles tarvelige Undervisning næppe har været videregaaende
end Nutidens Landsbyskolers. Efter endt Skolegang blev han 
Tømmerlærling paa Holmen og samtidig Elev af Skibsbygningsskolen, 
i det han besøgte Skolen de 4 Dage i Ugen og i de 2 andre 
lærte det praktiske Skibsbyggeri. I 1829 blev han Tømmermand, 
men vedblev at være Elev af Skibsbygningsskolen. Hans Flid og 
Dygtighed her paaskjønnedes derved, at han i 1833 blev ansat som 
Underassistent ved Søetatens Konstruktionskammer. I 1829 var 
imidlertid den polytekniske Læreanstalt bleven oprettet, og i 1831 
underkastede han sig Forberedelsesexamen og blev Examinand. 
Medens han samtidig arbejdede paa Holmen og underviste i de 
Massmannske Søndagsskoler, samt fra 1833 tillige i Waisenhuset, 
studerede han paa Læreanstalten og naaede allerede i Foraaret 1834
at blive polyteknisk Kandidat i Mekanik. De Klager, der havde 
lydt over den Maade, hvorpaa Maskinlæren hidtil var foredraget, 
og over Mangel paa Forbindelse mellem Maskinlæren og 
Tegneundervisningen, gave Stødet til et Personskifte i Læreanstaltens 
Lærerpersonale, hvorved H. 17. Nov. 1835 blev konstitueret som Docent 
i Maskinlære. Forinden han begyndte sine Forelæsninger, foretog 
han i Løbet af et halvt Aar en Rejse til Tyskland for at gjøre sig 
bekjendt med Forholdene paa andre tekniske Undervisningsanstalter. 
Han foranledigede snart Indførelsen af forskjellige Forbedringer i 
de ham underlagte Undervisningsfag, og hans Konstitution afløstes 
i 1838 af Beskikkelse til Lektor i Maskinlære og tillige til Lærer i 
Tegning, ligesom han blev Medlem af Læreanstaltens Bestyrelse.

Først da opgav han sin Ansættelse ved Holmen; men mange 
andre Virksomheder lagde samtidig Beslag paa hans Evner og Tid. 
I 1838-39 redigerede han Industriforeningens Tidende, og 1837-38 
udgav han sammen med Ursin «Nyt Magasin for Kunstnere og 
Haandværkere». I 1840 overtog han at docere Mathematik for de 
forststuderende, der indtil Oprettelsen af Landbohøjskolen bleve 
underviste paa Polyteknisk Læreanstalt. Fra 1843 var han tillige 
bleven Inspektør ved denne og gjorde sig fortjent ved at skaffe 
Orden i Anstaltens Regnskabsvæsen, men maatte atter opgive dette 
Hverv, da han 1845 med Universitetsdirektionens Samtykke overtog 
Embedet som Vandinspektør i Kjøbenhavn, efter at han i et Par 
Aar havde været konstitueret som saadan. I denne Stilling, som 
han dog kun beklædte i et Par Aar, havde han Lejlighed til at 
blive bekjendt med Hovedstadens hygiejniske Forhold og fulgte 
senere den Bevægelse, der med Hensyn til hygiejniske Reformer 
paa denne Tid udgik fra England, saa at Kjøbenhavns Kommune
ofte benyttede ham som Konsulent ved Ordningen af Vand-, 
Gas- og Kloakvæsenet. I 1851 indhentede han saaledes paa 
en Rejse i England Oplysninger om Vandværksanlæg, i 1851-52 
deltog han i Bedømmelsen af de indkomne Konkurrenceprojekter 
til Kloak-, Gas- og Vandværksanlæg for Kjøbenhavn, i 1853 foretog 
han som Medlem af den kombinerede Komité, som skulde gjøre
Indstilling om de endelige Planer til nævnte Anlæg, en Rejse til 
Hamborg og England for nærmere at studere lignende Værker, 
ligesom han ogsaa havde væsentlig Del i den af Komiteen afgivne 
Betænkning, der ledede til Udførelsen af Kjøbenhavns Vand- og Gasværker.

Ogsaa i mange andre Retninger bleve hans Indsigt og store 
Arbejdskraft benyttede i det offentliges Tjeneste. I 1848 udførte han 
saaledes for Krigsministeriet et af ham selv forfattet Forslag til
Etableringen af Oversvømmelser omkring Kjøbenhavns Fæstningsværker, 
i 1852 var han Medlem af Komiteen for Industriudstillingen 
i Kjøbenhavn, i 1858 overtog han det ret byrdefulde Hverv som 
Indenrigsministeriets tekniske Konsulent, i 1862 var han Medlem af 
Komiteen til Forberedelse af Danmarks Deltagelse i Udstillingen i 
London, og sammen med C. V. Rimestad var han Fører af et 
Arbejdertog til samme. Ogsaa i de nærmest følgende 
Industriudstillinger i Stockholm (1866), i Paris (1867) og i London (1871) 
var H. virksom som Formand for Udstillingskomiteerne.

Det er naturligt, at ikke alene den Omstændighed, at H. fra 
Haandværker havde udviklet sig til Lærer ved Landets tekniske 
Højskole, men ogsaa de mange forskjellige ovenfor nævnte Hverv 
og hans naturlige praktiske Anlæg maatte bringe ham i nær 
Berøring med Haandværkets og Industriens Mænd her hjemme. Som
han var Konsulent i offentlige Anliggender, bleve hans Raad og 
Vejledning søgte i stor Udstrækning af mange Privatmænd, og 
mange ere Vidnesbyrdene om hans Redebonhed til at hjælpe med 
sine Kundskaber og Erfaring. Det var derfor ogsaa naturligt, 
at han i en lang Periode blev Lederen af den særlig for 
Haandværkerne beregnede tekniske Undervisning her hjemme. Allerede 
i 1855 havde han været Medlem af en af Kultusministeriet nedsat 
Kommission angaaende Oprettelsen af en Industriskole, og efter 
Sammenslutningen af det tekniske Institut og Instituttet for 
Metalarbejdere blev H. i 1859 valgt til Formand for det tekniske 
Selskabs Bestyrelse, en Stilling, som han beklædte til sin Død. Denne
Gjerning varetog han med stor Kjærlighed til Sagen og med 
betydelig personlig Opofrelse. Fra den ringe Begyndelse, der 
existerede, før han traadte til, blev, væsentlig ved hans utrættelige 
Arbejde, Undervisningen omordnet og udvidet med mange nye 
Fag, medens samtidig Elevantallet voxede stærkt.

Under al denne forskjelligartede Virksomhed voxede ogsaa de 
Krav, som hans Hovedvirksomhed, Posten som Lærer ved 
Polyteknisk Læreanstalt, stillede til ham, i det der i 1858 var oprettet 
Undervisning for Civilingeniører, og yderligere forøgedes Arbejdet, 
da han efter Forchhammers Død i 1866 udnævntes til Direktør for 
Læreanstalten. Denne Virksomhed maa ikke regnes for hans mindst 
betydningsfulde, i det han med Respekt for Læreanstaltens 
videnskabelige Formaal forbandt en Forstaaelse af Uddannelsens praktiske
Betydning og Midlerne til Opnaaelsen deraf, som gav sig Udtryk 
i hans hele Ledelse, og som ofte hidtil var savnet.

H. var i sin ydre Optræden bramfri og ligelig af Væsen, 
enten han talte med høje eller lave; han bevarede, som det synes 
med Vilje, en vis tør og kraftig Udtryksmaade, der mindede noget 
om Haandværkeren, men som aldrig gav Anstød, da den var parret 
med Alvor og den Vægt, som følger med at være en selfmade og 
dygtig Mand. Flittig, brav og hjælpsom, som han var, kom han 
som Lærer og Direktør for Læreanstalten i et Slags faderligt 
Forhold til Eleverne, som ogsaa, efter at de havde endt deres Studier, 
tyede til hans Raad og Indflydelse, og mange ere de, der mindes 
ham med Taknemmelighed baade inden for og uden for 
Polyteknikernes Kreds.

H. ægtede i 1839 sin Kusine Mariane Emilie Hummel, der 
døde i Juli 1860, og blev anden Gang gift med Charlotte Theophilia 
John. I 1849 fik nan Karakter af Professor, i 1867 udnævntes 
han til Etatsraad. Han var desuden dekoreret med flere danske 
og fremmede Ordener. 21. Avg. 1872 endtes hans virksomme Liv.

Erslew, Forf. Lex.
Illustr. Tid. XIII.

Ch. Ambt



Hundrup, Ferdinand Emil, 1808-79, Personalhistoriker,
blev født 22. Dec. 1808 i Slagelse, hvor hans Fader, Andreas H., var 
Distriktskirurg; Moderen hed Anna Marie f. Hundrup. Han gik 9 
Aar i sin Fødebys lærde Skole, hvorfra han blev Student 1827. 
Stærkt paavirket af Dr. S. Meisling og Skolens Overlærer, den 
senere bekjendte Rektor H. M. Flemmer, bestemte han sig for det 
filologiske Studium. Imidlertid fik han først 1836 Embedsexamen,
da han, som han skriver, «ikke gav sine Bestræbelser den rette 
Begrænsning»; s. A. blev han konst. Adjunkt i Randers og 
forflyttedes der fra 1844 som Overlærer til Roskilde, i hvilket Embede 
han blev til 1866.

Allerede i Randers havde han mistet Brugen af det venstre 
Øje, og senere aftog hans Syn meget, hvorved han hemmedes i 
sin Virksomhed og som Lærer ofte følte sig meget nedtrykt; det 
maa derfor saa meget mere anerkjendes, at han med udholdende 
Flid kastede sig over personalhistoriske og genealogiske Sysler. Det 
var særlig de lærde Skolers (Læreres og Disciples) Personalia, han 
gav sig af med. I 1843-45 udgav han «Skolekalender, indeholdende
hist.-statist. Efterretninger om de lærde Skoler», der 
efterfulgtes af «Biogr. Efterretninger om de Kandidater, der have 
underkastet sig filol. Embedsexamen» og «Biogr. Efterretninger om dem, 
der ved Kjøbenhavns Universitet have erholdt de højeste akademiske 
Værdigheder» (Doctores theologiæ, Juris & medicinæ), 1854-59;
2. Bind om Magistre, Doctores phil. og dem, der have erholdt 
Universitetsguldmedailler, foreligge kun i Manuskript. 1863 udgav han 
«Biografiske Efterretninger om de fra Slagelse lærde Skole 
dimitterede Disciple» og senere «Lærerstanden» ved en stor Del nu
bestaaende eller nedlagte lærde Skoler, til Dels ledsaget af 
Stamtavler. H. benyttede Universitetets Arkiv, og han var en af de 
første, som droge Nytte af Enkekassens Arkiv, mangen en Lørdag 
Eftermiddag, naar hans Skolegjerning var forbi, kjørte han ind til
Kjøbenhavn for at anvende Søndagen til Undersøgelser der; men 
ellers benyttede han væsentligst kun trykte Kilder; disse forstod 
han at bruge med en Del Kritik, saa hans Arbejder maa regnes 
til de bedre af den Tids personalhistoriske Frembringelser (hans 
senere Arbejder ere paa Grund af hans svage Syn og en slet Korrektur 
overmaade fulde af Skriv- og Trykfejl). Hans genealogiske 
Bidrag have ringere Værdi. -- Da han var  bleven fuldstændig blind, 
skjænkede han 1877 sine Samlinger til Gehejmearkivet. S. A. erholdt 
han Titel af Professor. H. døde 12. Avg. 1879 i Roskilde. Han havde 
16. April 1837 ægtet Marie Caroline Nielsen (f. 20. Maj 1811 d. 14. Dec. 
1889), Datter af Frederik VI's Kammertjener Christian N.

Hundrup, Lærerstanden ved Randers Skole, 1872.
Erslew, Forf. Lex.

Sofus Elvius.



Hunæus, Andreas Herman, 1814-66, Portrætmaler,
var født i Kolding 8. Dec. 1814, var Søn af en næringsdrivende Borger 
der, som siden flyttede til Randers, Lieutenant, senere Kapitajn, H., 
og var døvstum, vistnok fra Fødselen, men i alt Fald fra sit 2. Aar. 
Han blev Elev af det kgl. Døvstummeinstitut 1823 og var der til 
sin Konfirmation 1830. Der havde han lært Skrædderhaandværket, 
men da han viste Anlæg for Tegning, satte Faderen ham i Malerlære, 
hvorefter han begyndte at besøge Kunstakademiet 1831. Han 
blev hurtig Elev af Modelskolen, men vandt først 1841 den mindre 
Sølvmedaille. Imidlertid havde han lagt sig efter Portrætmaleriet, 
begyndte at udstille 1833 og blev hurtig en ret anset Portrætmaler, 
saaledes at han endog i 1857 blev agreeret ved Akademiet, men 
da dets Statutter samtidig forandredes, blev han aldrig valgt til 
Medlem. Han malede adskillige af Datidens ansete Folk og i sit 
sidste Leveaar endog et Portræt af Prinsesse Dagmar til Hs. Maj. 
Kongen. Som Historie- og Genremaler har han derimod saa godt 
som ingen Betydning, og kun et Billede af det kjøbenhavnske Liv, 
«Volden, Store Bededags Aften», vakte en Del Opsigt. H. ægtede 
i 1847 Thora Johanne Cathrine Garbrecht, Datter af Grosserer 
J. G. F. G. (V, 565), og da hun døde i Begyndelsen af 1866, tog 
han sig sit Tab saa nær, at han sygnede hen og fulgte hende i 
Graven 15. Maj s. A.

Weilbach, Konstnerlex.

Ph. Weilbach.



van Hurk, Peter, o.1697-1775, Handelsmand, 
blev som en med Kinahandelen velkjendt Mand indkaldt 1730 fra Holland for 
at fare som 1. Supercargo paa Skibet «Kronprins Christian». Det 
heldige Udfald af denne Rejse indledede vor indbringende Handel 
paa Kina og bidrog meget til Oprettelsen af Asiatisk Kompagni. 
H. lagde herved ogsaa selv Grunden til en Formue og kunde 
allerede ved Hjemkomsten som Interessent deltage i dettes 
Oprettelse 1732 og siden i Kurantbankens 1736. I begge disse 
vigtige Institutioner valgtes han ind i Bestyrelsen, i Asiatisk Kompagni 
som Hovedparticipant 1732-45, som Direktør 1745-54 og i 
Banken som Bankkommissarius næsten uden Afbrydelse fra 1739-74. 
H. traadte 1744 i Svogerskabsforhold til sine ansete og virksomme
Kolleger i nævnte Direktioner Just og Michael Fabritius (V, 37 f.) 
ved at ægte deres Søster Barbara Maria (f. 1704 d. 3. Maj 1775), 
der var Enke efter Vinhandler i Kjøbenhavn Helvig Abbestée. 
Ved hende blev han Stiffader til Gouvernør P. H. A. (I, 32). H. 
blev 1733 Kommerceraad, 1749 Agent med Justitsraads Rang, 1753 
Etatsraad og døde i Kjøbenhavn 16. Okt. 1775 i sit 79. Aar. Af 
sin Formue, hvortil henregnedes hans Gaard i Bredgade og en 
Ejendom i Lyngby, testamenterede han Fjerdedelen til lige Deling
mellem katholske, lutherske og reformerte fattige.

G. L. Grove.



Hurtigkarl, Frederik Theodor, 1763-1829, Retslærd,
fødtes 3. Nov. 1763 i Sorø, hvor Faderen, Svend H., var Inspektør ved 
Akademiet; Moderen var Marie f. Fjellerup. H. opdroges hjemme 
indtil Faderens Død 1765, kom saa et Aar i det Klinchske Institut 
i Kjøbenhavn og blev her fra Student 1779. Efter at han det næste 
Aar havde taget filosofisk Examen, studerede han Filologi, lagde 
sig særlig efter det latinske Sprog og den gamle Historie og blev 
1784 Cand. philol. Derpaa studerede han Lovkyndighed, blev 
juridisk Kandidat 1788 og opholdt sig som Alumnus paa Borchs 
Kollegium, hvor han navnlig beskæftigede sig med juridisk Manuduktion 
og skrev et Par Disputatser («Diss., qva pauca qvædam Juris 
Mosaici argumenta cum legibus Danico-Norvegicis privatis conferuntur», 
1788-89, og  «De servitutis, qvæ inter majores nostros invaluit, 
indole», 1791). 1790 blev han efter Konkurrence med H. M. Lange 
og J. L. Rottbøll Notarius ved det juridiske Fakultet, 1791 Fakultetets 
Adjunkt, 1798 Professor juris extraordinarius, 1804 Professor ordinarius 
og Assessor i Konsistorium, 1806 Inspektør ved Kvæsturen. 
1811 udnævntes han til virkelig Etatsraad. 1809-10 og 1818-19 
var han Universitetets Rektor. H. var ikke gift. 1. Dec. 1829 
døde han i Kjøbenhavn efter et apoplektisk Anfald.

H. anerkjendes som en dygtig, praktisk Jurist og som en 
aarvaagen og uegennyttig Bestyrer af Universitetets Midler. Ved sin 
levende Retfærdighedsfølelse og fordringsløse Ligefremhed vandt han 
sig mange Venner. Som Universitetslærer docerede han navnlig
Romerret, Søret og Handelsret. I Datidens juridiske Tidsskrifter 
findes forskjellige Betænkninger fra hans Haand og navnlig en 
Afhandling i «Jurid. Arkiv» I: «Om den ældre norske og danske 
Lovgivning angaaende Søkrigsvæsenet» (Universitetsprogram 1798, 
oversat af Chr. Krogh). Sit Hovedværk, «Den danske og norske 
private Rets første Grunde», naaede han ikke at fuldføre; der 
udkom kun 1. Del (1813), 2. Dels 1. og 2. Bind (1814 og 17) og
4. Dels 1. Bind (1820). Der ankes over, at han i dette Arbejde 
for stærkt fulgte Nørregaards Fremstilling og ikke havde holdt 
Skridt med Videnskabens Udvikling. Ørsteds Arbejder, navnlig 
hans Haandbog over den danske og norske Lovkyndighed, der 
fremtraadte som Bemærkninger til H.s Værk, stillede snart dette i 
Skygge. -- Et smukt Minde har H. sat sig ved at testamentere 
sin Formue til Kjøbenhavns Universitet til «Stipendier for studerende 
ved Universitetet, fornemmeligen saadanne, som med Flid og Held 
lægge Vind paa Fædrelandets Lovkyndighed». Da der efter hans 
Død ikke fandtes nogen af ham udarbejdet Fundats for Legatet,
blev en saadan, i Henhold til et af ham for denne Eventualitet i 
Testamentet udtalt Ønske, forfattet af Konsistorium. Den største 
Del af Legatets Renter anvendes herefter til Stipendier for 
studerende og til Boghjælp for juridiske studerende. Renten af en
Fjerdedel af Legatet anvendes til Rejsestipendium for en juridisk 
Kandidat. Dette Hurtigkarlske Rejsestipendium har været af største 
Betydning for mange unge retskyndiges videre Uddannelse og 
derigjennem for den danske Retsvidenskab i det hele. 

Erslew, Forf. Lex. 
Saml. af de for Universitetets Legater gjældende Bestemmelser.

Jul. Lassen.



van Hussen, Tileman, 1497-1551, Biskop, 
var født i Hertugdømmet Kleve. Han studerede i Løwen, hvor han erhvervede 
Licentiatgraden, formodentlig i Kirkeretten. Da han havde sluttet 
sig til Reformationen, maatte han forlade sin Hjemstavn. Under
hans Ophold i Hamborg blev Christian III opmærksom paa ham 
og besluttede at anvende ham som Lærer ved det gjenoprettede 
Universitet i Kjøbenhavn. Han skulde dog først godkjendes af 
Reformatorerne i Wittenberg. Efter at han her 1537 sammen med 
Peder Palladius og paa Kongens Bekostning havde modtaget den 
theologiske Doktorgrad, drog han til Kjøbenhavn, hvor han s. A. 
blev Professor i Theologi. Dette Embede forestod han i 4 1/2 Aar; 
samtidig var han Lærer for Kongens lille Datter Prinsesse Anna, 
der siden blev Kurfyrstinde af Sachsen.

Da et evangelisk Superintendentur eller Bispeembede 1542 
oprettedes i Slesvig, blev T. van H. i Maj s. A. valgt til denne 
vigtige Post og indviet af Bugenhagen. Han synes at have været 
en flittig Mand i sit Embede; navnlig visiterede han hvert Aar i
Stiftets Kjøbstæder og drog Omsorg for, at de ældre kirkelige 
Stifteisers Midler fremdeles anvendtes til tidssvarende kirkelig Brug. 
Selv prædikede han hyppig i Slesvigs Domkirke og holdt theologiske
Forelæsninger. Over for mindre religiøse Afvigelser viste han større 
Overbærenhed, end alle syntes om; derimod var han Stræng i 
Dommen over sædelige Forseelser. -- Da T. van H. blev
Biskop, tillagdes der ham en fast Løn, medens den
slesvigske Bispestols Godser inddroges under Kronen;
men da Ridderskabet i Hertugdømmerne ønskede i
Biskoppen at have en mægtig Prælat, der kunde føre
Forsædet paa Landdagene, ligesom Tilfældet havde
været før Reformationen, saa satte det igjennem,
at Kongen 1545 overdrog T. van H. Bispestolens
gamle Indkomster og Godser, men vistnok kun under
den hemmelige Betingelse, at han skulde aftræde dem
igjen, naar det forlangtes. Og dette skete 4 Aar
efter, da Kongens yngste Broder, Hertug Frederik
(V, 324), valgtes til Koadjutor i Bispeembedet
for paa den Maade at blive forsørget uden at faa
en særlig Andel af Slesvig og Holsten, som hans
ældre Brødre havde faaet. Nu maatte T. van H. atter
lade sig nøje med sin oprindelige Løn og overgive
Bispegodserne til Hertugen, medens han selv vedblev
at varetage Bispeembedets kirkelige Forretninger,
ligesom han ved en og anden Lejlighed var Kongens
Raadgiver i kirkelige Sager. -- Han døde 14. Maj 1551
og jordedes i Slesvigs Domkirke, hvor en Gravskrift
berømmer hans Nidkjærhed i Evangeliets Forkyndelse
og hans Lærdom i det hebraiske, græske og latinske
Sprog. Hans Enke, en Nederlænderinde, ægtede siden
M. Hieronymus Cypræus, der var Medlem af Slesvigs
Domkapitel.

Ny kirkehist. Saml. IV, 520 ff.
Rørdam, Kbhvns Universitets Hist. 1537-1621 I, 532 ff.

H. F. Rørdam.



v. Huth, Giovannino Hermann Oscar Rantzov, f. 1845,
Tømmermester og Tegnelærer. G. v. H. er født i
Kjøbenhavn 24. Sept. 1845 og Søn af Kammerraad
Tancredo Wilhelm Philip Georg v. H. (f. 1817
d. 1888, Sønnesøn af nedennævnte Statsminister
H. Wilh. v. H.) og Mette Cathrine f. Nielsen (f. 1818
d. 1881). Sin Barndom tilbragte han i Slesvig, hvor
Faderen var Toldembedsmand; efter en kort Virksomhed
som Kontorist gik han i Tømmerlære hos J. A. Blom,
blev Svend 1866 og arbejdede nu nogle Aar afvexlende
som Tømrer, Tegner og Bygningskonduktør, dels her
hjemme hos Unmack, dels i Amsterdam. 1875 blev han
Mester og virkede som saadan en kort Periode, indtil
han 1876 oprettede en privat Tegneskole. Samtidig
blev han ansat som Lærer i Fagtegning for Tømrere
og Murere ved det tekniske Selskabs Skole, hvor han
endnu virker som en almindelig anerkjendt, udmærket
Lærer; hans Undervisning ved Hjælp af Fortegninger
og snildt konstruerede 
Modeller er mønsterværdig. 1877 ægtede han
Charlotte Marie Crone (f. 1851), Datter af
Skibsprovianteringshandler Marcus C.

Erik Schiødte.



v. Huth, Heinrich Wilhelm, 1717-1806, Officer,
Statsminister. W. v. H. blev født i Costewitz
i Sachsen 17. Avg. 1717 og var yngste Søn af den
tidligere Sekretær hos Hertuginden af Sachsen-Zeitz
Salomo H. (f. 1660 d. 1749) og dennes 3. Hustru,
Catharina Maria f. v. Lüschwitz (d. 1747). Han
fik sin Opdragelse paa Gymnasiet i Schleusingen
og studerede senere ved Universitetet i Leipzig,
hvor han navnlig lagde sig efter de mathematiske
Videnskaber. Som ung Officer indtraadte han i hessisk
Krigstjeneste og ansattes ved Artilleriet, hvor han
efterhaanden -- vistnok i 1761 -- avancerede til Oberst,
og han deltog fra 1742 i alle de hessiske Troppers
Felttog. Saaledes kommanderede han i Slaget ved Minden
1. Avg. 1759 som Oberstlieutenant en Brigade svært
Artilleri, der havde taget Stilling ved Landsbyen
Thonhausen og ved sin velledede og kraftige Ild
væsentlig bidrog til de allierede hannoveranske
Troppers Sejer over Franskmændene. I 1762 traadte
han som Oberst i kurbrunsvigsk Tjeneste, hvor han
blev Generalmajor og Chef for Ingeniørkorpset,
og deltog i Resten af Syvaarskrigen i talrige --
der angives 17 -- Angreb og Belejringer, som førtes
af de forbundne engelsk-hannoveranske Tropper mod de
franske. Efter Freden i Paris 1763 søgte og erholdt
han sin Afsked, hvorefter han atter indtraadte
i hessisk Krigstjeneste som Generalmajor og blev
Kommandant i Hanau. Her kom han 1764-65 i nærmere
Berøring med Prins Carl af Hessen (III, 360), hvem
han vejledede i Krigsvidenskab, og det Tillidsforhold,
som saaledes udviklede sig mellem den 20aarige Prins
og den snart 50aarige, krigserfarne General, blev
Anledningen til, at H. kom til Danmark.

I Hanau fandt H. nemlig ikke tilstrækkeligt Virkefelt
for sin store Arbejdsevne, og han tog derfor, til
Dels tilskyndet af Prins Carls Moder, Landgrevinden
af Hessen, til Kjøbenhavn i Slutningen af 1765
for at bistaa Prinsen, der var bleven udnævnt
til «Grand-maitre» ved Artilleriet, med Raad og
Daad. 26. Febr. 1766 erholdt H. Udnævnelse til
Generallieutenant af Infanteriet i dansk Tjeneste
med Gage fra 1. Okt. 1765 at regne, og han ansattes
s. A. som «den 2. Person» i Artillerikorpset og blev
4. Juli Ridder (Storkors) af Danebrog. Det siges,
at Frederik den store lykønskede den danske Konge
til H.s Indtrædelse i Hæren bl. a. med følgende 
Ordspil: «Ein kleiner Huth, aber ein grosser
Kopf». H. kom strax paa en noget spændt Fod
til den den Gang almægtige Generalfeltmarskal,
Grev Saint-Germain; men denne maatte kort efter
Christian VII's Tronbestigelse i 1766 fratræde sin
Stilling som Præses i General-Krigsdirektoriet,
hvorimod Prins Carl steg mere og mere i Yndest hos
den unge Konge. Hermed voxede ogsaa H.s Indflydelse,
og da i Efteraaret 1766 General-Krigsdirektoriet
afløstes af «det høje Krigsraad» under Prinsens
Præsidium og Landetatens General-Kommissariat,
indtraadte han som Medlem i førstnævnte. Omtrent
samtidig overtog han Direktionen for «den nye
Indretning til Vejenes Forbedring i Danmark» og
Stillingen som Generaldirektør for Byggevæsenet med
Sæde i Bygningskommissionen. Den nye Ordning af den
øverste Krigsstyrelse var imidlertid kun af stakket
Varighed; allerede i de første Maaneder af 1767
gjenforenedes Krigsraadet og General-Kommissariatet
til et General-Krigsdirektorium, i Spidsen for hvilket
Saint-Germain paa ny blev stillet. En umiddelbar Følge
heraf blev, at H. 21. Marts 1767 fik Ordre til at
opholde sig i Udlandet, dog med en klækkelig Pension,
og han tog da atter Ophold i Hanau.

H. kaldtes tilbage til Danmark under Struensee
og blev 16. Sept. 1771 udnævnt til Chef for
Artillerikorpset og Ingeniørkorpset; kort Tid
efter indtraadte han tillige som Deputeret i
Generalitets- og Kommissariatskollegiet, som
Krigsbestyrelsen da kaldtes, hvilke Stillinger han
beklædte til sin Død. Samme Dag, som han paa ny
traadte i Tjeneste, overdroges det ham at træffe
de fornødne Foranstaltninger til Støbningen paa
Frederiksværk af nogle til en algiersk Expedition
-- denne opgaves i øvrigt ved Struensees Fald --
bestemte Morterer, hvilken Sag hidtil havde ligget
i Admiralitetskollegiets Hænder, men endnu ikke
havde ført til det ønskede Resultat. H. kom derved
i nærmere Berøring med Frederiksværks Skaber,
Generalmajor J. F. Classen (III, 595), hvorved der
lagdes Grunden Jil en frodig Samvirken mellem de
2 Mænd, som efterhaanden knyttedes til hinanden ved
Venskabets Baand, hvilket bl. a. ses af, at H. paa sin
i 1790 kjøbte Ejendom Huthenborg (nu Sandviggaard)
ved Frederiksborg strax efter Classens Død i 1792
rejste denne en Mindestøtte, samt deraf, at Classen
i sit Testamente betænkte H.s Børn med en aarlig Sum.

Struensees Fald 17. Jan. 1772 fik ingen Indflydelse
paa H.s Stilling, men denne blev endogsaa samme Dag
udnævnt til General af Infanteriet. I Eftersommeren
1772, da Gustav III truede med
et Indfald i Norge, sendtes H., der op som General ved
de norske Tropper, og det lykkedes hans store Energi
i forholdsvis kort Tid at træffe saa omfattende
Foranstaltninger til Krigsvæsenets og navnlig
Fæstningernes Forbedring samt til deres Udstyring med
Forsyninger af enhver Art, at Krigen afværgedes. Under
dette Ophold i Norge, der varede et Par Aar, gjorde
han sig ogsaa i en anden Retning fortjent af Landet, i
det han i 1773 grundlagde dets geografiske Opmaaling,
som han personlig bestyrede lige indtil 1805, da den
kombineredes med en økonomisk Opmaaling og samtidig
henlagdes under Rentekammeret. Opmaalingen havde
oprindelig kun militære Formaal, i det den skulde
tilvejebringe Kort til Krigsbrug, navnlig af det
sædvanlige Krigstheater mellem Glommen og den svenske
Grænse; men i 1779 fik H. fastslaaet, at Opmaalingen
fremtidig skulde støttes til astronomisk bestemte
Punkter -- i Steden for at man tidligere havde benyttet
et i Kvadrater inddelt Skeletkort med Nordlinjen til
Orientering --, og derved lagdes Grundvolden til selve
Landets Opmaaling, hvorpaa der siden da uafbrudt er
arbejdet videre.

H. tog aktiv Del i Regeringsskiftet 1784, i
det han hørte til de Mænd, til hvem Kronprins
Frederik, efter at denne i 1781 havde opnaaet
Regeringsmyndighedsalderen, 13 Aar, henvendte sig
for at vinde Støtte for sine Planer med Hensyn
til som Tronfølger at faa Andel i Statsstyrelsen
under Kongens Svaghedstilstand og bryde den Magt,
som Enkedronning Juliane Marie og hendes Søn,
Arveprins Frederik, støttede af det Guldbergske
Kabinet, havde faaet. 14. April 1784, 10 Dage
efter sin Konfirmation, indtraadte Kronprinsen i
Gehejmestatsraadet, og han benyttede denne Lejlighed
til at erhverve Kongens Approbation paa Kabinettets
Afsked samt paa A. P. Bernstorffs, Rosenkrantz',
Stampes og H.s Indtrædelse i Statsraadet. H. blev
saaledes den nævnte Dag Statsminister, hvilken
Stilling han beklædte til sin Død. Det skal her med
det samme anføres, at han 25. Jan. 1776 var bleven
naturaliseret som dansk Adelsmand og 9. Dec. 1783
udnævnt til Ridder af Elefanten.

H. var Kronprinsens Vejleder i Krigskunsten og
hans Raadgiver i militære Spørgsmaal og ledsagede
ham paa hans Rundrejser i 1787 og 1788 i de 3
Landsdele. Som Medlem af Statsraadet tog H. sig
væsentlig kun af militære Sager og blandede sig ikke
i andre Statsanliggender, med mindre man udtrykkelig
henvendte sig til ham desangaaende; fra 1796 deltog
han ikke mere i Statsraadets Forhandlinger. Derimod
vedblev han med usvækket Iver at røgte
sin Gjerning som Chef for Artillerikorpset
og Ingeniørkorpset, og han indlagde sig store
Fortjenester af disse Vaabens Udvikling.

Allerede da han første Gang (1765-67) var her i
Landet for at bistaa Artilleriets unge Chef, Prins
Carl af Hessen, lykkedes det ham at faa indført et
Skytssystem, som med mindre væsentlige Ændringer blev
fulgt lige til 1813, og da han i 1771 atter indtraadte
i Tjenesten som Artillerikorpsets Chef, gjenoptog
han sin gavnlige Virksomhed for Korpset. Dette
gjaldt ikke alene Materiellet, med hvilket han
stedse lod foretage omhyggelige Forsøg, men ogsaa
Organisationen -- det var saaledes paa hans Initiativ,
at de nationale Artillerikompagnier oprettedes --
og fornemmelig Officerernes Uddannelse. Hensigten
med den af Saint-Germain i 1763-64 iværksatte
Sammendragning af de danske, norske og holstenske
Artillerikorpser og Fortifikationsetater til et
fælles Artillerikorps og et fælles Ingeniørkorps, som
fik deres Hovedsæde i Kjøbenhavn, medens der sendtes
Detachementer til Landsdelene, var bl. a. at skabe
gunstigere Betingelser for Officerernes videnskabelige
Uddannelse. Der kom ogsaa i 1765 et Læreinstitut
i Gang, men det var dog først, efter at H. var
traadt i Spidsen for de 2 Korpser, at Sagen blev
rigtig fremmet, i det han i 1772 erholdt kongelig
Stadfæstelse paa en udførlig Organisationsplan for
Artillerikadetinstituttet. Dette var bestemt for
Officerer af begge specielle Vaaben, men Erfaringen
viste dog snart, at Organisationsplanen mere var i
Artilleriets end i Ingeniørkorpsets Favør, og H. fik
derfor i 1779 udvirket, at der oprettedes særskilte
Kursus for unge Ingeniørofficerer. Disse ophørte i
1787 ved Læreren Professor Geuss' Død og gjenoptoges
først i 1804 med Henhold til Arméplanen af 8. Juni
1803, ved hvilken Plan ogsaa Artillerikadetinstituttet
blev udvidet. Dette Institut blev i 1773 efter H.s
Forslag henlagt til «Gjethuset» paa Kongens Nytorv,
hvor han i øvrigt selv havde Embedsbolig, og det
var hos ham, at Kronprins Frederik tog Ophold efter
Christiansborgs Slots Brand i 1794.

Ogsaa som Chef for Ingeniørkorpset lykkedes det
H.s store Indsigt og Energi at udrette særdeles
meget til Forholdenes Forbedring, ikke alene, som
nys nævnt, hvad Officerernes Uddannelse angaar,
men ogsaa med Hensyn til Korpsets Organisation og
Virksomhed. Umiddelbart efter sin Tiltrædelse af
Chefspladsen foranledigede han saaledes approberet
en Plan til Beskæftigelse for Ingeniørkorpset, som
væsentlig gik ud paa for hver Fæstning at udarbejde
Kort over Fæstningsværkerne med omgivende Terræn
samt Planer til deres Bestykning, Forsyning
m. m. og til deres Angreb og Forsvar. H.s
Bestræbelser for at forbedre de danske, norske
og holstenske Fæstninger hemmedes i øvrigt ofte
af Pengemidlernes Utilstrækkelighed, og det
blev saaledes af hans Efterfølger som Korpsets
Chef. Generalmajor H. C. Gedde, da denne stededes
for den i Anledning af Kjøbenhavns Kapitulation 1807
nedsatte Overkrigskommission, stærkt fremhævet,
at H. havde anvendt alle sine Kræfter for at faa
Fæstningen sat «i vedbørlig Stand», men at ogsaa ham
var Pengemangelen i Vejen. H.s sidste Bestræbelser for
at forbedre og udvide Ingeniørkorpsets -- ligesom ogsaa
Artillerikorpsets -- Organisation vare de Forslag fra
hans Haand, som til Dels bleve fulgte ved Hærplanen
af 1803.

H. lærte aldrig det danske Sprog, men da han selv
vilde granske alle Forslag og Forestillinger,
maatte disse udfærdiges dels paa Dansk og dels
paa Tysk. Allerede fra sin tidligste Ungdom, da
han opdroges i Schleusingen, var han vænnet til en
nøjsom og tarvelig Levevis, som han fortsatte til sine
seneste Dage. I 1798 gjennemgik han en svær Sygdom,
der dog ikke formaaede at fælde hans stærke Natur; vel
toge hans Legemskræfter og Syn af, men han bevarede
sin Aandsfriskhed til det sidste. Med et noget
kolerisk Temperament forbandt han en Stræng Pligt-
og Retfærdighedsfølelse, og han forlangte derfor ogsaa
meget af sine undergivne; men det var jo heller ikke
til at undres over, at den paa Valpladsen hærdede
Kriger og gjennem et langt, daadrigt Liv prøvede
Mand, der aldrig havde skaanet sig selv, vidste,
hvad den menneskelige Evne kunde udrette, naar den
støttedes af en mandig Vilje. H. døde 6. Maj 1806
og blev bisat i St. Petri Kirke i Kjøbenhavn; efter
hans eget Ønske foregik Jordfæstelsen uden militære
Æresbevisninger, men en Parolbefaling anordnede dog,
at samtlige Officerer skulde bære sort Flor om Armen
i 8 Dage i Anledning af hans Død.

H. var gift med Charlotte Sophie f. Wagner (f. 1745
d. 24. Nov. 1795), med hvem han havde en Datter og en
Søn; Sønnen, Carl Wilhelm, døde som Kapitajn.

Lahde og Nyerup, Sml. af fortjente danske Mænds Portraiter II.
J. K. Høst, Clio I, 2, 48 ff.
Saml. t. d. norske Folks Sprog og Hist. IV, 333 ff. 340.
C. M. de Seue, Norges geografiske Opmaaling.
C. Nyrop, J. F. Classen.
Tychsen, Fortifikations-Etaterne og Ingenieurkorpset 1684-1893 S. 41 f.

V. E. Tychsen.



Hutzen, Fritz William Alfred, f. 1846, Veterinær. Født
i Kjøbenhavn 24. Nov. 1846, Søn af Snedkermester
J. F. W. H. og 
E. C. f. Svendsen. Tog Dyrlægeexamen 1867 og
bosatte sig strax i Vejle, hvor han siden har
praktiseret. H. er en dygtig og anset Dyrlæge,
og han har tillige virket meget for Husdyrbrugets
Fremme i sin Egn. Fra 1890 har han været Konsulent
for Fællesledelsen for Kvægavlsforeningerne i en Del
af Vejle Amt. Siden 1873 har H. virket som Lærer ved
Vinding Højskole og Landbrugsskole, og i 1884 og 1886
udgav han sine der holdte Foredrag i 2 smaa Bind under
Titelen: «Grundtræk af Husdyrenes Bygningslære». Af
denne Bog udkom 2. og 3. Udgave 1889 og 1892 i
udvidede Skikkelser og forsynede med Afbildninger. Den
omfatter saa vel Anatomi som Ydrelære og i sidste
Udgave tillige Beslaglære. Bogen har vundet Anerkjendelse 
som et godt Grundlag for Undervisningen ved
Landbrugsskolerne. 1891 udgav H. et af «Ugeskrift for
Landmænd» prisbelønnet Skrift om «Svinets Stivsyge». --
H. ægtede 1. (1871) Nielsine Caroline Nielsen (d. 
1872), Datter af Dyrlæge M. N. i Vejle, 2. (1877)
Andrea Wilhelmine Andersen, Datter af Møller A.

B. Bang.



Huulbech, Jørgen Michaelsen, 1664-1737, Præst, 
blev født i Jan. 1664 i Holbæk, hvorfra han har taget
sit Tilnavn. Faderen, Michael Jørgensen Faaborg
(d. 1665), var Kapellan. Fra Holbæk Skole blev han
Student 1684. Efter at have taget Attestats blev han
1690 Rektor i Nakskov og Aaret efter tillige Kapellan
hos Byens Sognepræst, Mag. Frands Thestrup (den senere
Biskop i Aalborg). Han erhvervede Magistergraden 1696
og forflyttedes derefter 1697 til Kjøbenhavn som
resid. Kapellan ved vor Frelsers Kirke. 1703 søgte
han, men forgjæves, at maatte forene Præstegjerningen
ved den lille Kirke paa Frederiksberg med sit Embede
paa Christianshavn; derimod lykkedes det ham 1709
at opnaa det store Sognekald i Stege paa Møen,
hvor han døde i Okt. 1737. Fra 1710 var han tillige
Herredsprovst. Fra hans Embedstid i Kjøbenhavn (1701)
stamme hans Traktater over 3. Mosebog om «Aarons
Brystspan(g) oplyst ved Urim og Thummim», afhandlende
Hellighed for Herren, Lydighed mod Øvrigheden og
Sabbatens Helligholdelse. Da han var Provst paa
Møen, udgav han (1722) en Traktat om Guds Ords Kraft
efter Hebr. 4, 12 under den søgte Titel: «En hellig
Anatomi». En vidtløftig Række lignende Betragtninger
over Hebræerbrevet efterlod han i Haandskrift. H. var
2 Gange gift: 1. (1697) med Kirstine Bagger (d. 1706),
en Præstedatter fra Kjølstrup i Fyn; 2. (1707)
med Kirstine Thestrup (d. 1752), 
Bispedatter fra Aalborg; hun var et Barn paa 5 Aar,
da H. blev Kapellan hos Faderen. -- Af Datteren af
sidste Ægteskab ere nogle biografiske Optegnelser
trykte i Personalhist. Tidsskr. 2. R. VI, 263
ff. 

Hundrup, Lærerstanden ved den lærde Skole i Nakskov osv. S. 7 f. 
Danske Saml. IV, 103.

A.Jantzen.



Hvalsøe, Hans Jacobsen, 1656-1712, Præst, 
var en Degnesøn fra Hastrup i Særløse Sogn ved Roskilde
(Annex til Hvalsø) og blev født 11. Febr. 1656. Han blev 
Student fra Næstved Skole 1676 og tog 1679 Attestats.
1680 blev han Dekan paa Kommunitetet, indtil han 1684 kaldedes 
til Præst i Sandager og Holevad ved Assens; han ægtede sin
Formands Enke, Birte Jensdatter Pihl. Magistergraden
erhvervede han 1700. Han var en lærd Mand og besad
særlig store Kundskaber i Hebraisk. 1700 udgav han en
Bønnebog, «De bedendes aandelige Kjæde», som fandt
vid Udbredelse. Den har bevaret sin Yndest lige til
vore Dage og er udkommen i mangfoldige Oplag; o. 150
Aar efter dens Fremkomst udsendtes den i ny Udgave
(Odense 1852) med anbefalende Forord af V. Birkedal;
og i denne nye Skikkelse har den atter oplevet et
stort Antal (12) Oplag, senest 1887, hvad der taler
for dens Værd og Kjærnesundhed. H. døde 1712.

Bloch, Den fyenske Geistligheds Hist. II,  277 f.

A.Jantzen.



Hvas, Christoffer, 1598-1658, 
er en Søn af Jens Mikkelsen H. (d. 1602) og Ingeborg Tygesdatter Kruse og
blev født paa Mors 22. Juni 1598. Det er sandsynligt,
at han har tilbragt nogen Tid af sin Ungdom i
Udlandet for at lære Krigshaandværket. Omtr. 1619
kom han i Besiddelse af Fædrenegaarden Kaas, som han
imidlertid afhændede i Begyndelsen af Trediverne og
ombyttede med Hennegaard i Vester Horne Herred. 1635
blev han Lensmand paa Ørum Slot i Thy og havde det
i Forlening indtil 1650, da Pandum overdroges ham i
Steden. Som Godsejer viste han sin Driftighed ved 1639
at oprette Gaarden Søvig, ligeledes i Vester Horne
Herred, og at han i det hele taget nød Anseelse,
kan skjønnes deraf, at han 1648, skjønt hørende
til den lavere Adel, fik et stort Antal Stemmer
til Rigsraadet. H.s væsentligste Virksomhed falder
dog som Krigsmand. Allerede 1625, ved Christian IV's
Deltagelse i Trediveaarskrigen, fik han Bestalling til
at oprette og føre et Kompagni til Hest, hvorved han,
efter en Datters Udsagn, «tilsatte den første Del af
hans Midler». 1633 udnævntes han til 
Ritmester for et af de 3 Rytterkompagnier, som da udgjorde den 
jyske Rostjeneste, og 1643 ved Torstensons Overfald rykkede han 
i Felten i samme Egenskab. Han saaredes under Krigen og 
hædredes af Christian IV for sit Forhold. 1648 udnævntes han til
Oberstlieutenant ved det jyske Rytteri og 1657, da Krigen mod 
Sverige forberedtes, til Rytteroberst. Hans 1000 Heste stærke 
Regiment blev dannet saa hurtig, at det allerede i Febr. kunde rykke 
ind i Holsten, hvor det indlemmedes i Hovedhæren under Anders
Bille. I det store Krigsraad, som denne afholdt paa Efterretning 
om Carl Gustavs Marche fra Polen, fandtes ogsaa H., der udtalte 
sig for at opgive Frontallinjen Lybek-Hamborg som Kampstilling 
og i det Sted indtage en Flankestilling ved Marsklandene, en 
Plan, der i Hovedsagen ogsaa fulgtes, men som bekjendt fik det
ulykkeligste Udfald. H.s Regiment splittedes som de øvrige 
Afdelinger. En Del under Oberstlieutenant Niels Lykke gik til det 
nordlige Jylland og fangedes senere her, medens H. med Resten 
tyede til Fyn. Han søgte forgjæves her at faa Regimentet 
organiseret paa ny og blev derpaa i Nov. kaldt over til Sjælland for at 
holde Strandvagt. Som Fredsunderhandlingerne stode paa, døde 
han 18. Febr. 1658 i Kjøbenhavn. 1630 havde han ægtet Anne 
Staverskov, Datter af Fastie S. og Christence Krag.

Hvass, Personer og Familier af Navnet Hvas II, 7 ff. IV, 182 ff.

S. A. Sørensen.



Hvas, Jens, o.1488-1536, Landsdommer, 
hørte til en gammel Adelsslægt, der tidligere havde indtaget en betydeligere 
Stilling, men i de senere Slægtled havde været i Tilbagegang. Med ihærdig 
Kraft søgte J. H. atter at hæve Slægten. Efter sin Fader, Christen 
H., arvede han Kaas i Salling og ved sit Giftermaal med Gertrud 
Munk, Datter af Anders M. til Brusgaard, Andel i Sostrup og 
Palsgaard. Han udkjøbte sine Medarvinger af Sostrup (Benzon) og blev 
ogsaa Eneejer heraf. Allerede 1522 var han Landsdommer i Nørrejylland 
sammen med den bekjendte Mogens Munk som den egentlige 
Landsdommer i Følge en Ordning, som Christian II havde 
truffet, hvorved der indsattes flere «Dommere» (Bisiddere) ved Tinget. 
Denne Ordning synes dog bortfalden ved Kongens Fordrivelse 1523,
da alt vendte tilbage til det gamle. Derimod indtog J. H. en 
betydelig Stilling under Frederik I som Kongens betroede Mand. Han 
ledede Skatteoppebørslerne i Viborg Stift og en Del af det øvrige 
Jylland og brugtes meget i juridiske Sager. 1528 fungerede han saaledes 
som Rigskansler under Niels Arenfeldts Forfald; 1528 og 1529 drog 
han med Mogens Gjøe, Erik Banner og Johan Friis omkring i Jylland 
som kongl. Rettertingsdommer. Samtidig optraadte han som 
Reformpartiets Støtte i Viborg og ledede Sagerne mod Biskop Jørgen 
Friis, da denne var kommen i Strid med Kronen angaaende sine 
Len, Fjends Herred og Mors, som J. H. paa Kongens Vegne en 
Tid lang med væbnet Magt satte sig i Besiddelse af. Tillige overdroges 
Sortebrødreklosteret i Viborg til hans Styrelse, da Munkene 
havde forladt det, ligesom han ogsaa paa andre Steder i Jylland 
var i Virksomhed med at modtage Inventarierne fra Sorte- og 
Graabrødreklostrene. Da Mogens Munk 1531 under et Bondeopløb 
maatte flygte fra Landstinget, indsattes J. H. midlertidig til 
Landsdommer og havde stor Del i, at Urolighederne dæmpedes. Samme 
Aar var han derpaa blandt de Adelsmænd, der indsattes til kongl. 
Rettertingsdommere og Mønstringsherrer for Viborg Stift, en Ordning, 
som atter bekræftedes af Rigsraadet paa Herredagen 1533 efter 
Frederik I's Død. Da Christian III hyldedes af den jyske Adel i 
Horsens 18. Avg. 1534, blev J. H. atter tillige med 2 andre Adelsmænd 
beskikket til at sidde Dom med Landsdommeren (Mogens 
Munk) med udvidet Fuldmagt til at dømme i alle Jordegodssager. 

J. H. syntes saaledes at have en lys Fremtid for sig og at 
være selvskreven til med Tiden at afløse Mogens Munk som øverste
Landsdommer, ja maaske endogsaa til at indtage endnu højere 
Poster. Men den dygtige og fremadstræbende Mands Bane skulde 
pludselig blive afbrudt. Kort efter at han i Horsens var bleven 
udnævnt til Landsdommer, kom Skipper Clements Bondestorm. Da 
Adelen efter Nederlaget ved Svendstrup tilsagdes at møde i Randers,
udeblev J. H. Skipper Clement besatte Viborg, J. H.s Gaard, Kaas, 
gik op i Luer, og J. H. selv sluttede sig til Clement, nødtvungen 
eller frivillig, det er umuligt at afgjøre, vel snarest det første; men 
sin Ed til Christian III havde han brudt. Mogens Gjøe søgte dog 
at redde ham; han udvirkede 26. Febr. 1535 hos Christian III, 
netop som denne stod i Færd med at drage til den almindelige 
Hylding i Viborg, et Lejdebrev for J. H., at han maatte komme 
fri og fellig til Viborg og tilbage igjen i sit Behold. Dette synes 
ogsaa at være sket; thi J. H. maa antages at have været i Live 
endnu 22. Sept. 1535, da Fogeden paa Sostrup mødte paa 
vedkommende Herredsting «paa velbyrdig Mands Vegne J. H. til 
sammesteds (*c: Sostrup)». Saaledes kunde man dog umulig betegne 
en død Mand. Efter gamle Beretninger blev J. H. ogsaa først 
henrettet sammen med Skipper dement paa Viborg Landsting 9. Sept. 
1536, altsaa paa selve det Sted, hvortil han saa nøje havde været 
knyttet. Lige før Henrettelsen lod Mogens Munk, der aabenbart 
var hans Uven, ham i Jørgen Rantzaus og Ove Lunges Nærværelse 
vedgaa et Mageskifte, hvorved J. H. 1528 havde byttet sin Andel i 
Palsgaard til Mogens Munk mod dennes Andel i Sostrup. J. H.s 
Gods blev dog ikke inddraget, men Kongen lod af Naade Enken 
og Børnene beholde det. Først efter disses Død blev det 1571 
tildømt Kronen som forbrudt Gods; men ogsaa Frederik II lod
dog Naade gaa for Ret og overlod Arvingerne det.

T. Becker, Orion, Qvartalskr., I, 245 ff. 
Ny kirkehist. Saml. V, 532 ff. 
Heise, Diplom. Vibergense, Indledn. S. XLVII. 
Hvass, Personer og Familier af Navnet Hvas IV, 35 ff.

A. Heise.



Hvass, Frantz, 1824-90, Jurist, Personalhistoriker, Landøkonom, 
fødtes 1. Okt. 1824 i Frederikshavn, hvor hans Fader, 
Anders Nicolai H. (f. 1. Nov. 1797), den Gang var konstitueret 
som Byfoged; denne særdeles ansete, dygtige Embedsmand døde 
21. Sept. 1867 som Herredsfoged i Helium-Hindsted Herreder. 
Moderen, Kirstine Dorothea f. Schmidt, er født 26. Okt. 1799 og 
døde 10. Juli 1848. H. blev Student 1843 fra Aalborg, tog 1850 
juridisk Embedsexamen og ansattes Aaret efter i Justitsministeriet, 
hvor han 1853 blev Kancellist, 1856 Fuldmægtig og 1858 Kontorchef
og Kancelliraad. 14. Okt. 1857 giftede han sig med Tychine 
Andrea Frederikke Lichtenberg (f. 14. Maj 1835), Datter af 
Hofjægermester H. H. L. til Stamhuset Bistrup. 1862 udnævntes H. 
til Justitsraad, men paa Grund af Overanstrængelse svækkedes hans 
Helbred, saa han fra Sommeren 1863 maatte ophøre med alt 
Arbejde og næste Aar søge sin Afsked og flytte til Frederiksdal ved 
Randers, som hans Svigerfader havde kjøbt til ham. Ved gjentagne 
Baderejser lykkedes det ham efterhaanden at faa noget tilbage af 
sin tidligere Arbejdskraft, men i flere Aar var det ham forment at 
læse og skrive. 1874 var han dog saa vidt, at han kunde opstilles 
som Kandidat til Landstinget, men Modparten sejrede med faa 
Stemmers Overvægt. 1875 blev han Medlem af Randers Amtsraad 
og var som saadan Medlem af Bestyrelsen for Randers--Grenaa-Jærnbanen,
for Anlægget af en Jærnbane fra Randers til Hadsund 
og af en Komité til Forbedring af Overfartsforholdene ved Hadsund. 
1887 blev han Medlem af Skoledirektionen for Støvring Herred. 
Han var ogsaa Repræsentant for Brandforsikringsselskabet 
«Danmark», og som Medlem af «Højres Repræsentantskab» dannede 
han en Højrevælgerforening. Hans Interesse for Samfundsforholdene 
førte ham til Udgivelse af forskjellige Smaaskrifter, af hvilke maa 
nævnes: «Andragende til Indenrigsministeriet ang. Fiskeri og Sivskær 
i Randers Fjord» (1870), «Udkast til Forandringer i Tyendelovgivningen» 
(1874), 2 Skrifter om Forpagteres Valgret til Landstinget
(1880 og 1881). Hans Fortjenester af Landboforholdene 
omtales nedenfor. 1877 solgte han Frederiksdal og flyttede til den 
lille Ejendom «Rolighed» uden for Randers. Han udnævntes 1888 
til Etatsraad og døde under et Ophold i Kjøbenhavn pludselig 
12. Dec. 1890.

H. havde altid haft megen Interesse for Historie, og han 
begyndte tidlig med Undersøgelse af sin Families Nedstamning i den 
Forventning at finde Tilknytning til de gamle adelige Slægter af 
samme Navn. Dette lykkedes vel ikke, men han fik Lejlighed til 
at udgive et Skrift, «Samling af Meddelelser om Personer og 
Familier af Navnet Hvas», der er en Prydelse for personalhistorisk 
Litteratur, 1. Del udkom 1861, og Dagen før sin Død skrev han 
de sidste Linjer af 5. Del, der ende med de Ord: «Hermed sluttes 
Værket». I hans trange Sygdomsaar var dette Skrifts Udarbejdelse 
saa godt som hans eneste Tilknytning til aandeligt Arbejde, og det 
var mærkeligt at iagttage, hvorledes den skarpsindige Jurist ved 
stadig Sysselsættelse med Saadanne Skrifter som «Ældste danske 
Arkivregistraturer» kunde finde Sammenhæng mellem de tørre 
Uddrag af tabte Diplomer, og hvor levende disse gamle, hidtil ukjendte 
Personer bleve under hans Behandling og fine Kritik. Han er (den 
anonyme) Forfatter til det 1889 af hans Svigersøn Kammerjunker 
C. J. v. Arenstorif udgivne Skrift: «Generalerne Friderich og Carl 
v. Arenstorff». 

F. Hvass, Personer og Familier af Navnet Hvas I og V.

O. Nielsen.

-- F. Hvass' offentlige Virksomhed i Landbruget skriver sig 
fra 1869, da han valgtes til Bestyrelsesmedlem af Randers 
Amtshusholdningsselskab. I 1886 fik han ved Selskabets Generalforsamling 
vedtaget, at en Udsending skulde rejse rundt for at opfordre 
og medvirke til Dannelsen af Kvægavlsforeninger. Da han i Dec. 
s. A. valgtes til Selskabets Formand, kunde han sætte fuld Kraft 
ind paa, hvad han betragtede som sin Hovedgjerning: Oprettelsen 
og Organisationen af Kvæg- og Hesteavlsforeninger. Ham skyldes 
det fremfor nogen, at i Jylland indtager Randers Amt den vigtigste
Plads med Hensyn til denne nye og betydningsfulde Foranstaltning 
til Husdyrbrugets Fremme -- ved hans Død vare ikke mindre end 
76 Kvægavls- og 13 Hesteavlsforeninger indordnede under
Amtshusholdningsselskabet. H. valgtes 1888 til Medlem af den jyske 
Fællesforenings Husdyrudvalg for at bistaa med i Jylland at 
gjennemføre den i Randers Amt trufne Ordning; ogsaa her udfoldede han
en energisk Virksomhed, bl. a. udgav han 2 Piecer om 
Avlsforeningerne, og han havde en tredje under Udarbejdelse, da Døden 
overraskede ham.

Ugeskrift f. Landmænd 1891, I.
Tidsskr. f. Landøk. 1891, S. 27.

H. Hertel.



Hvid, Christiern, --1536, Rentemester, 
var Søn af en Borger i Holstebro, Peder H., og Dattersøn af en anset Borgmester i 
samme By, Jens Blaabjerg. Denne hans Bedstefader havde ejet en 
Del Gods i Ribe Stift, men største Delen deraf var kommen i 
Hænderne paa den bekjendte Niels Clementsen (IV, 11); dog 
lykkedes det senere (1531) Dattersønnen at komme i Besiddelse af
noget af dette Gods. C. H. indskreves i Avg. 1519 ved Universitetet 
i Køln, hvor han formodentlig har taget Magistergraden, 
men kaldes allerede da «Dominus», saa han den Gang maa 
have haft præstelig Indvielse. Han havde allerede af Christian II 
faaet Brev paa Hagebro i Lundenæs Len. Under Frederik I blev 
han kongl. Rentemester (i det mindste fra 1525), var tillige Kannik 
i Lund og i Viborg, fik Brev paa Tirsted Kald paa Laaland og 
Vokslev (og Nibe) i Jylland, hvorom der dog opstod en haard 
Strid med den daværende Ihændehaver, blev 1531 Degn ved 
Kapitlet i Kjøbenhavn og kort efter ligeledes en kort Tid i Bergen, 
saa han forstod at benytte sin Stilling godt til at mele sin egen 
Kage. Som Rentemester synes han at have været en nidkjær Mand, 
og baade som Kannik i Viborg og som Rentemester laa han i
Strid med Biskop Jørgen Friis. -- Under Grevefejden mistede han 
Dekanatet i Kjøbenhavn, da han sluttede sig til Christian III; 1535 
optraadte han som Kannik i Viborg under Kongens Hylding her 
med Klager mod forskjellige af sine Uvenner, som han beskyldte 
for at have sluttet sig til Skipper Clement, navnlig mod sin Rival, 
Præsten Niels Pedersen i Vokslev, som han endog havde lagt i 
Bolt og Jærn; men han synes at have tabt alle Sagerne. Han 
døde allerede i Juni 1536.

Rørdam, Kjøbenhavns Kirker og Klostre S. 109 ff. 
Ny kirkehist. Saml. V, 732 ff. 
Saml. t. Jydsk Hist. og Topogr. 2. R. I, 204.

A. Heise.



Hvid, Jacob, 1713-82, Præst, 
blev født i Gimlinge (ved Slagelse), hvor Faderen, Jubellæreren Jens H. (d. 1760), 
var Præst; Moderen hed Margrethe f. Smidt. 12 Aar gammel kom han i 
Herlufsholms Skole, hvorfra han dimitteredes 1729. Efter at have taget 
Attestats 1733 levede han i mange Aar i Kjøbenhavn som Manuduktør,
indtil han 1748 af C. A. Plessen blev kaldet til Kapellan i 
Fodby ved Næstved; der fra forflyttedes han 1756 til Sognepræst i 
det nærliggende Kvislemark og Fuirendal og blev snart efter Herredsprovst. 
10 gode Aar tilbragte han her, indtil han 1766 kom til
Kjøbenhavn som Sognepræst ved vor Frelsers Kirke, hvorfra han 
atter 1773 forflyttedes til Frue Kirke, og han virkede her som 
Stiftsprovst til sin Død, 1. Sept. 1782. Siden 1779 havde han haft Sæde 
i General-Kirkeinspektionskollegiet. Han har ikke efterladt Skrifter, 
men var yndet som Prædikant og roses for sin Omsorg for de 
fattige. Ved sine Indsamlinger brugte han gjærne det Udtryk: 
«Jeg kommer igjen», hvorfor det længe var et Mundheld i Hovedstaden: 
«Jeg kommer igjen, sagde Provst Hvid». Han var gift 
med Maren f. Wulff (d. 1784), som var 20 Aar yngre end Manden.

B. Suhr, Vor Frelsers Kirke S. 40 f.
Lærde Efterretn. 1782, Nr. 44.

A. Jantzen.



Hvid, Mads Ibsen, --o.1575, Præst og Herremand. 
Han forekommer som Vicarius ved et Alter i St. Mikkels Kirke i Ribe, 
inden han 1535 drog til Wittenberg for at studere. Her tog han 
sikkert Magistergraden. Nogen Tid efter sin Hjemkomst blev han 
Præst i Holstebro (senest 1543). Vikariatet i Ribe beholdt han
fremdeles. 1544 ægtede han en adelig Dame, Lene Olufsdatter (Gyldenstjerne), 
der boede paa Estvadgaard, som hun ejede en Part af. 
Et saadant Ægteskab hørte i hin Tid til det usædvanlige og førte 
i Regelen til, at vedkommende adelige Kvinde blev forstødt af sin 
Slægt og mistede baade Gods og Arveret. M. H. var imidlertid 
saa heldig at vinde Forsvar hos Kongen, og siden forstod han med 
megen Snildhed, om end gjennem fast utallige Processer, i det 
væsentlige at hævde sin Hustrus Rettigheder, saa han ikke blot 
paa hendes Vegne en Tid var Medejer af Estvadgaard, men ogsaa 
ved en hende tilfalden Arv blev Ejer af Nørgaard i Bælum Sogn 
og fik Part i Sostrup (nu Benzon). Præstekaldet l Estvad og 
Rønbjærg maa han have besiddet samtidig med det i Holstebro, skjønt 
det ikke lod sig gjøre, at én Mand kunde betjene begge Embeder, 
og han altsaa maa have holdt Kapellan til Besørgelse af det ene 
Embede. Men 1569 gav M. H. Afkald paa Præstekaldet i Holstebro. 
Endnu i sit sidste Leveaar (1574-75) havde han fuldt op af 
Processer. Med sin ovennævnte Hustru, der døde før ham, havde 
han kun ét Barn, Ane Madsdatter, der skrev sig til Nørgaard og 
blev gift med Adelsmanden Albert Høg, men var Enke inden Faderens Død.

Saml. t. Jydsk Hist. og Topogr. IX, 57 ff. 372 f.

H. F. Rørdam.



Hvid, Niels, 1535-89, Biskop, 
var født i Kjøbenhavn 18. Marts 1535. Efter at have studeret hjemme og udenlands 
skal han en kort Tid (rimeligvis 1557-58) have været Rektor ved vor Frue 
Skole i Kjøbenhavn. Derefter er han formodentlig atter draget ud 
til fremmede Universiteter. 1562 blev han Kapellan ved Frue Kirke 
i Kjøbenhavn, men fratraadte Embedet efter et Par Maaneders 
Forløb. 1564 kaldtes han til Sognepræst ved Helligaandskirken i 
Kjøbenhavn og tog Aaret efter Magistergraden. 1571 forlenedes han 
med et Kanonikat i Lund. Da han var udrustet med gode Sjæls- 
og Legemsgaver og ikke nød ringe Anseelse som Prædikant, blev 
han af Provsterne og Kjøbstadpræsterne i Lunds Stift valgt til 
deres Biskop. Valget modtog 21. Marts 1578 kgl. Stadfæstelse. 
Som Biskop havde han en højst ubehagelig Sag i Anledning af, at 
han af Kirkeværgerne ved Lunds Domkirke havde tilforhandlet sig 
en Ligsten, der laa over en Begravelse tilhørende Ulfstandernes 
Slægt. Ved Kongens Foranstaltning lykkedes det vel at tilfredsstille 
Familien; men en afsat Præst, M. Jacob Nielsen fra Skurup, 
gav sin Vrede mod Biskoppen Luft i et Par Smædeviser, hvori H. 
sigtedes for Tyveri. Præsten blev vel dømt som Paskvillant af det 
akademiske Konsistorium og siden henrettet; men Sladderen døde 
ikke med ham og forbitrede Biskoppens sidste Aar. Han døde 
19. Juni 1589. Hans Hustru Dorothea overlevede ham. Af trykte
Skrifter har han efterladt nogle vel udarbejdede Ligprædikener.

Personalhist. Tidsskr. VI, 156 f.

H. F. Rørdam.



Hvidberg, Otto Himmelstrup, 1771-1822, Politidirektør, 
Præstesøn fra Bælum, hvor han fødtes 25. Sept. 1771. Hans 
Forældre vare Bolle Nicolai H. og Louise f. Mørch. Efter at have 
taget dansk-juridisk Examen 1796 og s. A. være bleven privat 
indskreven ved Universitetet blev han 1800 Politifuldmægtig i
Kjøbenhavn og 1802 tillige Passkriver. 1808 blev han Sekretær og 
Kontorchef ved Kjøbenhavns Brandkommission og fik 1810 Titel af 
Kancelliraad. 1811 blev han Sekretær og Bogholder ved Havne- og 
Opmudringsvæsenet, 1811-12 var han tillige Kasserer ved Vandvæsenet. 
1815 henvendte han Opmærksomheden paa sig ved at 
besvare en Prisopgave om Hemmelsen af Tyverier, og s. A. fik 
han Udnævnelse som Politidirektør under Gehejmestatsminister Kaas 
som Chef for Kjøbenhavns Politivæsen. Han var imidlertid ikke 
Stillingen voxen, især under de vanskelige Forhold under 
Jødefejden 1819; han afskedigedes derfor i Naade 1. Jan. 1820 med 
Bevidnelse af Kongens Tilfredshed med hans Embedsførelse. Kort
efter fik han Bestalling som Overretsprokurator og døde 15. Jan. 
1822. Han var gift 1. (1799) med Christiane Helene Charlotte f. 
Ziervogel, Datter af Kommandør H. G. Z.; efter at være bleven skilt 
fra hende 2. (1813) med Christiane Charlotte f. Gerner, Datter af 
Kommandørkapitajn J. G., og 3. (1821) med Anne Qvist f. Schmidt, 
hvis Fader var Kordegn i Hobro.

Personalhist. Tidsskr. I, 301 f.

O. Nielsen.



Hvide, Odinkar, s. Odinkar.



Hvide, Skjalm, --1102--, Høvding, 
hørte til en mægtig sjællandsk Stormandsæt. Som hans Fader nævner en sen 
Overlevering Toke Trylle; stridende mod Saxos Ord og i sig selv værdiløs 
er Paastanden om Ættens Nedstammen fra Sagnhelten Palnatoke. 
S. H. havde Ejendomme vidt omkring paa Sjælland, fremfor alt i 
Sorøegnen. Tidlig har han faaet det Hverv at være sin Fødeøs 
Jarl. Som saadan fulgte han Svend Estridsen til Kampen mod 
Harald Haardraade i Nisaa (1062), hvor han kæmpede tappert, men 
da Sejeren hældede til Nordmændenes Side, blev han saaret og taget
til Fange; ved Gedesø lykkedes det ham imidlertid at slippe fra 
sine Bevogtere. Nu hører man ikke noget om ham før i Oluf 
Hungers Kongetid. Under de daværende opløste Forhold blev 
hans Broder Aute paa Vejen fra Sjælland til Falster overrasket 
og fældet af vendiske Sørøvere. Uden at ty til Kongens Hjælp 
samlede S. H. da paa egen Haand en sjællandsk Hær, drog til 
Julin og tvang Indbyggerne til at udlevere de skyldige, der bleve 
dræbte under de grusomste Pinsler. Da Erik Ejegod begyndte sine 
sejerrige Tog mod Venderne, har S. H. staaet ved hans Side. Efter
Rygens Erobring blev han sat til Høvding over denne Ø. Da 
Kong Erik og Dronning Bodil droge ud paa deres store Pilgrimsfærd 
(1102), overlode de deres lille Søn Knud til S. H.s Varetægt; 
han blev saaledes Fosterfader for en af Danmarks berømteste Mænd, 
For øvrigt sendte han nogle Aar efter den unge Kongesøn til 
Hertug Lothar af Sachsen, og det er tvivlsomt, om han senere har 
set sin Fostersøn. S. H. maa være død o. 1113, i høj Alder. Han 
blev begravet i Fjenneslev Kirke, der har hørt til hans Hovedgaard. 
Senere blev hans Lig af Sønnesønnen Absalon flyttet til Sorø. -- 
Som S. H. havde været Danmarks mægtigste Høvding, blev han 
ogsaa Stamfader til den mægtigste Stormandsæt, der nogen Sinde 
har levet blandt de danske. Allerede hans 4 Sønner, Toke, Sune, 
Ebbe og Asser Rig, vare ansete Høvdinger, og fra de 2 sidste 
nedstamme mange af vore ypperste Mænd, fremfor alle Absalon,. 
Esbern Snare og Anders Sunesen. Langt mere end nogen som 
helst anden Æt have S. H.s Efterkommere hævet Danmark, saa 
længe de virkede sammen med Kongerne; men da Venskabet 
forvandledes til Fjendskab, voldte «Hvide-Ætten» ogsaa de største 
Ulykker over Folk og Land. -- Foruden Sønnerne havde S. H. 
2 Døtre: Cæcilia ægtede Peder Thorstensen paa Borg ved Sorø;
Margrethe blev ogsaa gift, uvist med hvem, men tilbragte sin 
Enkestand i Roskilde Nonnekloster. 

Hans Olrik.



Hvide, Stig, --1151, Høvding, 
er kjendt som Grundlægger af det anselige Benediktinerkloster Essenbæk ved
Randers og som Tilhænger af Svend Grade og Valdemar. I Slaget ved Viborg 1151, 
hvor de 2 Frænder sejrede over Knud Magnussen, faldt S. H. Han 
maa være den Stig «Hvidlæder», der af Knytlinga Saga omtales
som gift med Valdemars ældste Søster, Margrethe. I dette 
Ægteskab fødtes Christine (Kirsten), som ægtede den svenske Konge 
Carl Sverkersen (1163) og blev Moder til Sverker II. End videre 
havde S. H. og Margrethe Sønnerne Niels og Aage, der udmærkede 
sig i den voldsomme Kamp mod de esthiske og kuriske Sørøvere 
(1170). Om Aage fortælles det ogsaa, at han var Fører for de 
Stormænd, som fulgte Pavens Opraab og droge ud for at bidrage 
til Jerusalems Erobring, men maatte indskrænke sig til fredelig
Pilegrimsfærd (1191-93). -- Det er meget tvivlsomt, hvorvidt Kæmpevisen 
om «Ridder Stigs» Fald som Kongens tapre Bannerfører har 
haft S. H.s Fald ved Viborg til Udgangspunkt, og Visen om Ridder 
Stigs Forsøg paa at vinde «liden Kirstens» Kjærlighed ved 
Trylleruner, der komme til at virke paa Kongens Søster Regitse, mangler 
aldeles historisk Karakter. 

Grundtvig, Danmarks gl. Folkeviser II, 303. III, 9. 
H. Olrik, Knud Lavard. 
(Svensk) Hist. Tidskr. 1891, S. 290.

Hans Olrik.



Hvide, Stig Andersen, --1293, Marsk, 
hørte til den mægtige Hvide-Slægt, der i det 13. Aarhundredes Slutning fik en saa indgribende Indflydelse paa vort Lands Skæbne. Om S.s Fader 
vide vi intet; det er sandsynligt, at Familiens Ejendomme især 
have ligget i Aabo Syssel. S. var Marsk og Hærfører, da Erik
Glipping 1275 sendte en Hær af Ryttere og Fodfolk til Sverige for 
at hjælpe Birger Jarls Sønner Magnus og Erik i deres Kamp mod 
Broderen Kong Valdemar; efter at de forbundne havde sejret over 
Bondehæren ved Hofva i Vestergøtland, maatte Valdemar flygte og
blev snart efter taget til Fange. I det følgende Aar viste S. det 
første trodsige Skridt over for Kong Erik, i det han paa Danehoffet
i Nyborg vægrede sig ved at aflægge Hyldingsed til hans unge 
Søn Erik, hvad dog Landets øvrige Stormænd havde indvilliget i. 
Imidlertid beholdt S. sin Stilling som Marsk, uagtet han utvivlsomt 
var en af Hovedmændene i det politiske Parti, der i de følgende 
Aar søgte at aftvinge Kongen Forfatningsbestemmelser, som kunde 
sikre Landet et mere lovbundet Regimente. Da Spændingen var 
paa det højeste i Foraaret 1282, gav Kongen efter og udstedte de 
betydningsfulde Forpligtelsesbreve af 19. Marts og 29. Juli, til hvilke
2 Aar senere nogle vigtige Anordninger sluttede sig. S. valgtes i 
dette Aar (1284) til at være en af de 11 Voldgiftsmænd, der skulde 
afgjøre Tvistemaalene om Delingen af Arven efter Erik Plovpenning.

Da myrdedes Kong Erik St. Cæcilie Nat (22. Nov.) 1286 af 
en Skare formummede Mænd i Finderup Lade. Rygtet tvivlede 
ikke et Øjeblik om, at S. var en af Gjerningsmændene. Paa 
Danehoffet i Nyborg ved Pinsetid 1287 dømte et Nævn paa 3 Tylvter 
-- kun nogle faa svore ikke med --, at Grev Jacob af Halland, 
Marsk S., Niels Hallandsfar, Peder Porse, Rane Jonsen og 4 andre 
vare skyldige i Mordet; de erklæredes fredløse og deres Gods 
forbrudt. Denne Dom stadfæstedes af Ærkebispen og samtlige Bisper, 
senere af Kong Rudolf af Habsburg. Da Dommen optoges til ny 
Prøvelse 1305, blev det erkjendt, at der ikke var Bevis for, at S. 
personlig havde været i Finderup Lade, men i øvrigt ændredes 
intet i Domsresultatet, i det S. vitterlig nok havde været en af 
Hovedmændene for Kongemordet. 

Imidlertid vare de fredløse flygtede til Norge, hvor Kong Erik 
Præstehader tog dem i sin Beskyttelse (1287). Med norsk Hjælp 
og støttet af enkelte Partifæller i Danmark begyndte S. Krigen 
imod sit eget Land. Middelfart og Hindsholm vare de første
Punkter, der stode i Flammer, snart efter gik Togtet til Jylland 
(1288). Erik Præstehader sejlede 1289 med en Flaade ned i 
Øresund, brændte Helsingør og lagde sig foran Kjøbenhavn; med en 
Del af Styrken drog S. imidlertid her fra til Samsø, hvis Borg han
indtog, derpaa til Store Bælt, hvor han brændte Taarnborg og 
Skjelskør. Ogsaa Nykjøbing paa Falster blev hjemsøgt, og i 
Forening med Kongen plyndrede S. de sydlige Øer. Skrækken havde 
i den Grad lammet Folket, at S. uhindret kunde bygge sig et fast
Røverskjul paa Øen Hjelm (1290) og Grev Jacob en lignende Borg 
paa Hunehals i Nørrehalland; begge Besiddelser erklæredes for 
norsk Ejendom. Fra disse faste Punkter førte de fredløse i en 
Aarrække Krigen mod Danmark. Men S. døde allerede 1293; efter 
en Tradition fra en senere Tid førtes S.s Lig hemmelig til en Kirke 
paa Hindsholm.

De historiske Kilder ere saaledes knappe i alt, hvad de 
meddele, og mærkelig tavse om mange Forhold, uagtet disse Begivenheder 
vare saa betydningsfulde i vort Lands Historie, og S. indtog 
en Hovedstilling i Bevægelsen mod Kongehuset. Til Gjengjæld 
har Folketraditionen tegnet en lyslevende Skikkelse af den stolte 
Marsk. Der er ikke paa vort Modersmaal blevet digtet skjønnere 
Sange end de Folkeviser, som i uforgængelige Billeder berette om 
S.s blodige Gjerning og Landets Tilstand paa de lovløse Tider,
da «der var saa mange i Dannemark, som alle vil Konger være», 
da «Hjelm har faaet Horn», og «Landet stander i Vaade». Medens 
Marsken var i Leding, saaledes fortælle Viserne, tog Kongen 
hans skjønne Hustru med Vold; ved S.s Hjemkomst vovede hun ikke 
at gaa ham i Møde og tilstod, at hun var «bleven Dronning i 
Dannemark». Hun ægger ham til Hævn, og S. undsiger Kongen. 
Mordet i Laden skildres i gribende Scener, Marsken drager derpaa 
til Kongsgaarden og forkynder aabent sin Daad, der har hans 
Forvisning til Følge. Som alt sagt nævnes i de historiske Aktstykker, 
der omtale Mordet, og i andre samtidige Kilder alene politiske 
Grunde til Sammensværgelsen, og der ymtes end ikke noget om
et saadant personligt Motiv for Hævn. -- Nogle Viser fortælle om, 
hvorledes S.s unge Døtre sørgmodige drage fra Land til Land for 
at søge Beskyttelse; dette lader sig ikke bekræfte af andre Kilder. 
Af en pavelig Bevilling fremgaar i øvrigt, at en Mand, Johannes 
Esre, havde for at udjævne en Familietvist mellem sin og S.s Slægt 
trolovet sig med en Datter af S.; da hun døde, ikkun 12 Aar gammel, 
blev det Johannes tilladt at ægte en Søsterdatter af S., Inge. Mulig 
har Nordmanden Hakon Thoresen været gift med en Datter af S. 
1309 gjengav Kong Erik de fredløses Hustruer og Børn deres Gods, 
imod at det blev solgt, og de selv opholdt sig uden for Riget.

Suhm, Hist. af Danmark X, XI. 
Munch, Det norske Folks Hist. IV, 2. 
Grundtvig, Danmarks gl. Folkeviser III. 
Jørgensen, Bidrag til Nordens Hist. i Middelald. S. 113 f. 
J. Steenstrup, Vore Folkeviser S. 262 f. 
Hist. Tidsskr. VI, 452 f.; 4. R. IV, 90 f. 
Ny kirkehist. Saml. III, 390. 
Archiv f. nord. Filologi IX, 219 f. 

Johannes C. H. R. Steenstrup.



Hvide, Stig Andersen, --1369, til Bjørnholm og Tygestrup, 
Søn af Anders Stigsen og Margrethe, Niels Lendis Datter, var 
opkaldt efter sin Farfader, den berømte Marsk. Ved Christoffer II's 
Tronbestigelse (1320) vendte Marskens Slægt atter tilbage til 
Danmark, og S. A. kom i Besiddelse af en stor Del af Slægtens gamle 
Ejendomme i Sjælland, Fyn og Jylland. Selv byggede han sin 
faste Borg Bjørnholm paa Hovedvejen mellem Grenaa og Aarhus,
og herfra ledede han indtil sin Død den jyske Adels Opposition 
imod Kongemagten. Allerede 1325 var han i Kongens Raad, og 
fra 1331 af, da han efter Slaget ved Lohede gik over til Grev Gert 
og blev hans Marsk, delte han Førerskabet i Jylland med Niels
Bugge paa Hald. Greven tildelte ham Gods i Jylland, og iblandt 
andre maatte Niels Ebbesen vige for ham i en Strid om noget 
Gods. Efter Grevens Drab blev han Kong Valdemars Mand, og 
denne forstod at skatte hans fremragende Egenskaber, da han 
udnævnte ham til Statholder i Esthland efter Estheroprøret 1343. Han
ledede Forhandlinger med den tyske Orden om Esthlands Salg og 
vendte 1347 tilbage, beriget med Godset Linde som Len af Ordenen. 
Han synes at have nydt Kongens Tillid, thi 1352 var han en af de 
Mænd, hvem Kongen betroede Rigets Styrelse under sin Fraværelse. 
Men Stemningen forandredes, da Kongen begyndte sin store 
Reduktion af det fra Kronen bortkomne Gods. S. A., som selv mistede, 
hvad han havde faaet af Grev Gert, stillede sig i Spidsen for den 
misfornøjede jyske Adel. Oprøret brød ud 1357, og det var hans
Søn og Broder, der tillige med Niels Bugge bleve dræbte i Middelfart 
ved Nytaarstid 1359. Men medens Bugge-Slægten hurtig 
forligede sig med Kongen, fortsatte S. A. Krigen. Hans Gods i 
Sjælland og Fyn blev inddraget, men paa det faste Bjørnholm sad han
selv urokkelig, indtil Forliget 1360 bragte en Ende paa Striden 
med Jyderne. S. A. beseglede det som den første af de verdslige 
Raader, og fra den Tid benyttedes han atter jævnlig i Rigets 
Tjeneste. Hans nære Forhold til Drosten Claus Limbæk og den 
mægtige Iver Rosenkrantz besegledes 1362 ved en 
Ægteskabsforbindelse mellem hans Sønnesøn Jens Ovesen og Claus Limbæks 
Datter Elisabeth, medens Sønnedatteren Tove ægtede Iver Rosenkrantz. 
Dens politiske Betydning sporedes, da S. A. og Cl. Limbæk 
1367 atter stillede sig i Spidsen for Jyderne og bekrigede Kong
Valdemar. Under denne Krig døde S. A. 1369 efter at have skjænket 
betydeligt Gods til Kirker og Klostre, deriblandt særlig Antvorskov. 
Tillige med sin Hustru Tove begravedes han i Essenbæk Kloster, 
hvorfra hans Lig senere henflyttedes til Ørsted Kirke i Rugsø
Herred.

Estrup, Saml. Skrifter II, 274 ff. 
Danske Herregaarde IV: Kongsdal og V: Høgholm.

Mollerup.



Hvidt, Eduard Julius, 1806-82, Assurancemægler, 
var Søn af nedennævnte Bankdirektør Laur. Nic. H. og blev født i Kjøbenhavn 
8. Avg. 1806. Efter 1830 at være bleven juridisk Kandidat 
udnævntes han 1831 til Forretningsfører for Forsikringsselskabet «de
private Assurandører» sammen med J. F. Wessely. Dog skulde han 
først tage Assurancemæglerexamen, saa at han først tiltraadte sin 
Stilling 1833 (1832 var han bleven Assurancemægler i Kjøbenhavn). 
Efter at Wessely var udtraadt 1834, var H. i længere Tid Forretningsfører 
alene; senere optoges J. C. Friedenreich og efter hans Afgang 
1868 H.s Søn Laurits Nicolai H. (f. 17. April 1840 d. 18. Nov. 1885)
som adjungeret. 1874 blev H. Formand for Selskabets Bestyrelse 
og fratraadte samtidig Stillingen som Forretningsfører, der overtoges 
af Sønnen. I sin Virksomhed for Selskabet indlagde H. sig betydelig
Fortjeneste af den danske Skibsfart. Han indførte i Trediverne 
det kort forinden i Paris oprettede Bureau Veritas' Methoder til 
Vurdering og Klassifikation af Skibe, ligesom han ogsaa senere tog 
Initiativet til Forbedringer i Fremgangsmaaderne ved Skibes
Besigtigelse og Vurdering. Ved Siden af sin Forretningsvirksomhed 
beklædte H. forskjellige offentlige Hverv. Han deltog i Bestyrelsen 
af Privatbanken, Sparekassen for Kjøbenhavn og Omegn og Nye 
danske Brandforsikringsselskab og var Medlem af Overbestyrelsen 
for Opdragelsesanstalten paa Flakkebjærg. 1861-68 var han Medlem 
af Sø- og Handelsretten og 1865-67 mexikansk Konsul. 1881
blev han udnævnt til Kommandør af Danebrog (2. Grad). H. ægtede 
1832 sit Søskendebarn Elise Johanne Charlotte Schiffert af Kønigsberg 
(f. 1812 d. 1880). Han døde 7. Febr. 1882.

E. J. Hvidt, 1882.

E. Meyer.



Hvidt, Laurits Nicolai, 1777-1856, Finansmand, Minister, 
var yngste Barn af Hofagent og Hørkræmmer Niels Nielsen H. og 
Anna Beate f. Schwindt og fødtes i Kjøbenhavn 27. Okt. 1777. 
10 Aar gammel kom han i Borgerdydskolen i Kjøbenhavn, 
dimitteredes her fra 1791, tog theologisk Embedsexamen med Udmærkelse
1795 og var derpaa i nogle Aar Huslærer hos Amtmand Scheel-Plessen 
til Lindholm ved Roskilde. Som ung Kandidat havde han 
en enkelt Gang prædiket i Holmens Kirke, hvor hans ungdommelige 
og uanselige Udseende vakte nogen Opsigt, og under andre 
Forhold vilde han maaske have valgt den gejstlige Vej; men Faderens 
pludselige Død 1798 tvang ham som den eneste efterlevende Søn 
til at overtage den store Forretning. Han tog derfor 1799 Borgerskab
som Grosserer i Kjøbenhavn, gjorde ogsaa Tjeneste i 
Borgervæbningen, hvor han begyndte som «Fyrværker», men drev det til 
Kapitajn (1808). Forretningen ramtes saa haardt af Krigsbegivenhederne, 
at han 1808 nedlagde. sit Borgerskab, som han først gjenoptog 
1816. Det er betegnende for hans Energi, at han, da 
Forretningen standsedes, gav sig til at studere Jura, om end andre 
Hverv forhindrede ham fra at tage Examen. Thi allerede tidlig 
toges hans store Dygtighed og sjældne Arbejdskraft i Beslag til 
talrige offentlige Hverv. Han blev Medlem af Kommissionen for 
fjendtlig Ejendom 1809, s. A. Børskommissær, en meget vigtig og 
ansvarsfuld Stilling -- i Følge Børsordinansen af 1808 skulde han 
paase, at intet foregik, som stred imod Anordningen, føre Tilsyn 
med Børsavktionerne og kontrollere, at der ikke gaves nogen 
uberettiget Adgang til Børsen --, Medlem af Varekontrolkommissionen 
1812, af Grosserersocietetets Komité 1817 (dets Formand var han fra 
1842 til 6 Uger før sin Død), af Landhusholdningsselskabets 
Handelskommission 1820, Kurator ved Waisenhuset 1821, en af Stadens 
«32 Mænd», Bankrepræsentant, Medlem af Vexelkommissionen 
(Forordningen 18. Maj 1825) osv. Han modtog derfor ogsaa tidlig 
forskjellige Udmærkelser, der den Gang vare sjældnere end nu, 
blev Justitsraad 1812 og Etatsraad 1815. Da han havde gjenoptaget
sin Forretning, overtog han 1819 efter Avditør Steen Bille, som var 
udnævnt til Generalkonsul i Brasilien, Rederiet for vort første Dampskib, 
«Caledonia», som siden afløstes af «Frederik VI».

Udgaaet fra den kjøbenhavnske Borgerstand, for hvis bedste 
Egenskaber han var en typisk Repræsentant, og opvoxet under den 
Frihedsluftning, der i Slutningen af det 18. Aarhundrede gik hen 
over Verden, var H. afgjort liberal; han saa i Absolutismen en 
overlevet Statsform, som snart maatte vige Pladsen for en 
konstitutionel Forfatning, og samtidig var han dansk i sin inderste 
Kjærne, en begejstret Tilhænger af Nationalitetstanken og af 
Sønderjyllands faste Tilknytning til Kongeriget. Som i sit Forretningsliv
saaledes var han ogsaa i sin Politik en selvstændig Personlighed, 
en energisk Vilje og en stærk Karakter. Hans Dygtighed, 
Grundighed og sjældne Arbejdsomhed ufortalte, var det denne Viljens 
og Karakterens Styrke, som førte ham frem i forreste Række og 
skabte hans store Popularitet. Det gaar igjennem hele hans Liv, 
det offentlige som det private. En Brodersøn af hans Hustru -- 
Therese Vilhelmine f. Lorck (en Datter af den danske Konsul i
Memel), som han ægtede 1800, og som døde 2 Aar efter deres 
Guldbryllup --, fhv. Distriktslæge Jørgen Lorck, der i Tyverne 
henlevede sine Drengeaar i Onkelens Hus, har i sine Livserindringer 
givet en Skildring af dette Hjem, hvor den ret talrige Børneflok af
Princip blev kjørt i stramme Tøjler: «Hver Morgen Kl. 4 var han 
ved sit Arbejde og forlangte, at andre ogsaa skulde være det, og 
Kl. 6 kom han selv ind og vækkede os Drenge; for at vi ikke 
skulde fristes til at falde hen igjen, blev han gaaende op og ned 
ad Gulvet med Hænderne paa Ryggen, indtil vi alle vare oppe 
og komne i Klæderne.» Kun ved denne utrættelige Arbejdsomhed 
og strænge Regelmæssighed blev det ham muligt at overkomme 
sine mange og uensartede Forretninger og endda faa Tid til 
kommunal og politisk Virksomhed. Han var en af de «oplyste 
Mænd», som 1832 sammenkaldtes for at drøfte Stænderordningen,
valgtes siden til Stænderdeputeret for Kjøbenhavn (1834, 40, 46) og 
var, saa ofte han mødte i Roskilde, Vicepræsident. Efter 
Christian VIII's «Nytaarsgave» til Kjøbenhavns Borgere, Anordningen 
af 1. Jan. 1840 om Hovedstadens Kommunalbestyrelse, valgtes han 
til Borgerrepræsentant og var fra Marts 1841 Forsamlingens Formand 
gjennem de bevægede Aar, indtil han i 1853 frabad sig Gjenvalg. 
Direktør for Nationalbanken var han fra 1835 til sm D0d, en af 
Direktørerne for Kjøbenhavns Sparekasse fra 1836, Medlem af 
Kommissionen om den vigtige «Tolvmillionssag» 1838. Ved Siden 
heraf var han den første eller dog en af de første blandt de ledende 
Mænd, som arbejdede for Frihedens Indførelse og Nationalitetens
Befæstelse. Han var Hovedmanden ved Stiftelsen af Trykkefrihedsselskabet 
1835, nan forfattede og overrakte til Christian VIII 
Handelsstandens Adresse i Dec. 1839, Borgerrepræsentanternes 
Kroningsadresse 1840 og den senere i April 1845, ligesom han var Medstifter 
af den slesvigske Hjælpeforening 1844. Der er ingen
af de betydeligere Begivenheder og Demonstrationer
i Aarene før 1848, uden at H.s Navn er knyttet til
den. Det havde da ogsaa en sjælden Klang i Nationen;
endnu kan man hos enkelte, der holde Fortiden i
Ære, finde et den Gang over hele Landet udbredt,
tarveligt Lithografi, hvorpaa hans, H. N. Clausens
og J. F. Schouws Brystbilleder ere samlede; de
repræsenterede Viljestyrken, Klarheden og Humaniteten
hos den nye Aands Bannerførere.

Ved Christian VIII's Død i Jan. 1848 maatte han staa i
forreste Række blandt Bevægelsens Ledere. Uvilkaarlig
samledes Folkestemningen om ham. Da han 24. Jan. gik
hjem fra Børsen, fulgte en Skare paa flere Tusende
Mennesker ham under Hurraer og Leveraab til hans
Bolig i Kronprinsessegade (nuværende Nr. 28, hvor
A. S. Ørsted var en af hans Lejere); man fortalte,
at en bekjendt konservativ ved Synet af dette
Folketog udraabte: «Nu gaar det for vidt!» og at
der fra Skaren blev svaret ham: «Ja vist gaar det
for Hvidt!» Han maatte fra Stueetagen af sin Gaard
tale til Mængden, men den næste Dag forlod han,
for at undgaa en Gjentagelse af Demonstrationen,
Børsen ad Udgangen til Christianshavn, lod sig færge
til Nyhavn og skyndte sig der fra hjem. Han var jo
den Gang over 70 og bar i en vis Forstand sin Alders
Mærke, men hans Legeme var lige saa kraftigt, som hans
Aand var sikker og klar. Hans lille, firskaarne Legeme
med det store Hoved, det strittende hvide Haar og de
buskede Øjenbryn gjorde et Indtryk af Kraft og Energi;
Trækkene vare skarpe, og et stærkt Underbid gav dem
et yderligere Præg af fast Vilje, det samme Indtryk,
som man fik af hans fra Banksedlerne over hele Landet
bekjendte Haandskrift med de store, tykke Bogstaver;
hans karakteristiske Hoved er godt gjengivet i den
Broncebuste af den ældre Bissen, som Kjøbenhavns
Kommune i Hundredaaret efter hans Fødsel lod opstille
i Ørstedsparken; næsten altid var han klædt i mørk
Kjole og lyse Benklæder, og en Vinterfrakke var en
Blødagtighed, som han foragtede.

Han valgtes til den i det aabne Brev af 28. Jan. 1848
bebudede Forsamling af «erfarne Mænd», som
aldrig kom til at sammentræde, og han dirigerede
Kasinomøderne i Marts. Under hans Forsæde vedtoge
Borgerrepræsentanterne den af Orla Lehmann forfattede
Adresse til Kongen, og han i Forening med Magistratens
Formand, Overpræsident Lange, anførte 21. Marts
Folketoget til Christiansborg Slot. Betegnende for
ham er det, at han der fra som 
vanlig gik til Nationalbanken og Børsen for at besørge Dagens 
Gjerning. Saa ofte Pendulen under denne og de nærmest følgende 
Dages Overvejelser hos Kongen svingede til den folkelige Side, blev 
hans Navn anset for absolut nødvendigt, og 24. Marts blev han 
Minister uden Portefeuille; hans nærmeste meddele, at han kun
meget nødig tog Sæde i den nye Regering og navnlig bestemt 
vægrede sig ved at overtage Finansministeriet, men til sidst, da han 
paa Opfordring fra alle Sider gav efter, erklærede kun at ville 
indtræde midlertidig og da uden noget særligt Fag. Af flere Grunde, 
især af Hensyn til sin Stilling i Nationalbanken, ønskede han 
imidlertid snart at udtræde igjen af Ministeriet, og efter Ansøgning fik 
han derfor 23. Sept. sin Afsked, dog først fra 1. Nov. 
Grundlovsudkastet forfattedes væsentlig i hans Arbejdsværelse af ham, Monrad 
og Lehmann. En kjøbenhavnsk Valgkreds valgte ham til den 
grundlovgivende Rigsforsamling, i hvis Forhandlinger han dog kun 
tog ringe Del. I Dec. 1849 valgtes han til Landstingsmand for 
Hovedstaden, men nedlagde Mandatet. I samme Aar faldt hans Jubilæum
som kjøbenhavnsk Borger, i hvilken Anledning han blev 
Kommandør af Danebrog, og «L. N. Hvidts Legat» stiftedes til hans Ære.

I de følgende Aar helligede han sig alene til sin Virksomhed 
som Bankdirektør og Grosserersocietetets Formand. Under 
Krimkrigen, da engelske Orlogsmænd opbragte adskillige danske Skibe 
som formentlige Blokadebrydere, og da den engelske Admiralitetsret
under Dr. Lushington som Præsident fældede flere ubillige 
Kondemneringsdomme, udfoldede han en stor Virksomhed for i engelske og 
danske Blade at paavise disse Dommes Uretfærdighed. Hans 
politiske Sindelag vedblev at være uforandret det samme, og efter
Udstedelsen af Helstatsforordningen af 26. Juli 1854 nedlagde han 
sine Stillinger som Medlem af Waisenhusets Direktion og Missionskollegiet,
da han ikke vilde tjene en Regering, der havde udstedt 
en saadan ulovlig Akt. I sine sidste Aar følte han sig svagere, 
og store Sorger, som ramte ham i hans Familiekreds, nedtrykte 
hans Sind, thi med al sin Alvor og Viljeskraft var han i høj Grad
et Hjærtemenneske, der gik helt op i Kjærlighed til dem, som 
stode ham nær. En Forkølelse, som han tildrog sig ved et 
højtelsket Barnebarns Begravelse, vakte ikke nogen Bekymring, men 
da hans Tjener efter Sædvane ganske tidlig om Morgenen 16. Mart 
1856 kom ind i hans Værelse, sad han fuldt paaklædt i Sofaen,
død af et Hjærteslag.

Barfod, Dansk Rigsdagskal.
Erslew, Forf.  Lex.
J. Lorck, 75  Aar.

C. St. A. Bille.



Hviid, Andreas Christian, 1749-88, Orientalist og Theolog, 
Søn af ndfr. nævnte Provst Matthias H., blev født i Kjøbenhavn 
20. Okt. 1749. Efter at have modtaget Undervisning i Hjemmet 
kom han 1763 i Roskilde Skole, fra hvilken han blev dimitteret
1769. Han valgte det theologiske Studium, men det var kun den 
filologiske og kritiske Side af dette, som interesserede ham; han 
havde tidlig læst «den savoyardiske Præsts Bekjendelser» og 
derigjennem faaet «Modbydelighed for den Slags Dogmatik, der vel
driver paa Bibelen som Grunden til vor Tro, men uden at hente 
skarpe Beviser af denne». Da han 1777 ved Guldbergs Protektion 
fik et Rejsestipendium, tog han til Gøttingen for under J. D. 
Michaelis' og Heynes Vejledning at dyrke de østerlandske og 
klassiske Sprog og skærpe sin kritiske Sans. I Efteraaret 1778 forlod
han den lille tyske Universitetsby for over Wien, hvor han vilde 
kollationere nogle Bibelhaandskrifter, at naa Italien. I Wien kom 
han i nærmere Forbindelse med Ærkebiskop Migazzi og den lærde 
pavelige Nuntius Garampi, der anbefalede ham til Kardinal Albani,
den Gang Forstander for det vatikanske Bibliothek, og til 
Propagandaens Sekretær, den senere Kardinal Borgia. Under et 15 
Maaneders Ophold i Rom fortsatte H. Kollationeringen af 
Bibelhaandskrifter, og ved indfødte Læreres Hjælp blev han bedre 
hjemme i de østerlandske Sprog. Som en Prøve paa sine Studier
udgav han det 49. Kapitel i Genesis efter en arabisk Oversættelse 
i en samaritansk Triglotte paa det Barberiniske Bibliothek. Tillige 
granskede han flittig i Roms Kunstsamlinger, og i Kunstnernes
Kreds var han en hyppig Gjæst. 1780 forlod han Rom for over 
Paris og Holland at vende tilbage til Kjøbenhavn. Kort efter sin 
Hjemkomst (1781) blev han Provst ved Kommunitetet og Regensen 
med Titel af Professor, og i de følgende Aar holdt han exegetiske
og hermenevtiske Forelæsninger ved Universitetet. Han havde 
hjembragt adskillige Frugter af sin Flid i Wien og Rom, men kun 
faa af disse kom Læseverdenen til gode. Derimod lykkedes det 
ham (1787) at faa udgivet 1. Bind af den Dagbog, han havde ført 
paa sin Rejse, og et Brudstykke af 2. Del, som var trykt før hans 
Død (3. Maj 1788), udgav A. Gamborg efter først paa sin døende 
Vens Forlangende at have tilintetgjort den endnu utrykte Del. 
Gjennem disse Dagbogsoptegnelser med de mange indstrøede 
Sentenser lære vi H. at kjende som en elskværdig og beskeden Mand 
og som en afgjort Tilhænger af den da herskende Rationalisme. 
1782 havde han ægtet Maria Sophia Munch, Datter af 
Justitsraad, Sekretær og Revisor ved Postvæsenet Søren M.; 
hun  overlevede ham.

Worm, Lex. over lærde Mænd III, 373 f.
Minerva 1788, IV, 7 f.

Fr. Nielsen.



Hviid, Matthias, 1703-59, Præst, 
Søn af Birkedommer Jens H. og Anna f. Kohl, er født i Baarse ved
Vordingborg 15. April 1703. Han deponerede 1722
fra Kjøbenhavns Skole, tog theologisk Attestats
1724 og blev 1725 Adjunctus ved den
hollandske Menighed paa Amager, hvilket Embede han
dog først tiltraadte efter at have rejst 2 Aar
i Udlandet. Fra denne beskedne Stilling sprang han
1735, 32 Aar gammel, til at blive Holmens Provst; det
næste Aar blev han Konsistorialraad, 1737 Medlem af
Kirkeinspektionen og fik 1756 Rang med Biskopper. Han
døde 11. Marts 1759. 1732 ægtede han Karen Fjelsted,
Datter af Justitsraad og Stadthauptmand Michael F. i
Kjøbenhavn. -- H. har næppe været i Besiddelse af nogen
særegen Duelighed, der kunde retfærdiggjøre, at han
fik en saa høj Stilling. Men han var en ivrig Pietist,
og han var blevet Hofpræst Bluhmes haandgangne Mand;
denne brugte ham til at udføre forskjellige Hverv,
naar han selv, der ikke gjærne vilde træde for meget
frem, ønskede at holde sig i Baggrunden. Hvor vi
se H. optræde, er det som Pietisternes Beskytter
og de orthodoxes Modstander. Han bevirkede 1737,
at 2 Studenter, Brødrene Støttrup, der som Sværmere
vare satte i Citadellet, fritoges for at arbejde i
Smedjen. Aaret efter, «i Forfølgelsens Tid», sad han
i den Kommission, der fældte saa Stræng en Dom over
Præsten H. Mossin. I Kirkeinspektionen holdt han,
A. Hoier og Bluhme sammen; de afgjorde, siger Biskop
Hersleb, Sagerne forud, saa de andre Medlemmer intet
havde at sige. Den Indflydelse, H. her havde opnaaet,
synes ogsaa at være steget ham til Hovedet. Da Hersleb
skulde være Biskop paa Sjælland, og det blev sagt,
at han havde holdt Stræng Orden i Christiania Stift,
skal H. have sagt: «Ja lad ham kun komme! Vi skal
i Kirkeinspektionen nok holde ham saa varm, at han
ikke mange Spring skal gjøre.»

Wiberg, Alm. Præstehist. II, 189.

L. Koch.



Hvitfeldt, s. Huitfeldt.



Hübertz, Jens Rasmussen, 1794-1855, Læge og historisk Samler, 
var en Søn af Raadmand og Kjøbmand Christian
Lassen H. og Hedevig f. Rasmussen og fødtes i Aalborg
5. Sept. 1794. Han gik i Realskole og sattes derefter
i Handelslære i sin Fødeby. 
Efter at Læretiden var udløben, rejste han til Norge, hans Faders 
Fødeland, og fik Ansættelse paa et Kontor i Drammen. Hans 
Ulyst til Handelen og hans Tørst efter Kundskab og Videnskab 
bleve efterhaanden for store; han opgav sin Stilling og rejste til 
Kjøbenhavn, hvor det lykkedes ham at erholde en kongelig 
Understøttelse til at studere. 1819 tog han Examen artium og 1824 den
medicinske Examen. De følgende Aar var han medicinsk Kandidat 
paa Frederiks Hospital; i Vinteren 1826-27 fungerede han som 
Epidemilæge i Horns Herred i Anledning af en udbrudt alvorlig 
Blodgangsepidemi og gjorde de herved indvundne Erfaringer litterært
frugtbringende i «Bibl. f. Læger» ligesom ogsaa til Udarbejdelse 
af en Doktordisputats, som han 1828 forsvarede i Kiel. 1827-32 
virkede han som privat praktiserende Læge i Ærøskjøbing, 1832-38 
i Aarhus. 1838 udnævntes han til Læge ved Hospitalet og 
Fattigvæsenet i Aalborg. 1841-42 foretog han en videnskabelig 
Udenlandsrejse med offentlig Understøttelse. Hans videnskabelige og 
litterære Virkelyst begyndte nu at give sig fremtrædende Vidnesbyrd 
i statistiske, topografiske og historiske Arbejder, til Dels 
ganske uden for Lægevidenskaben, men til Dels ogsaa med væsentlig 
Tilknytning til denne. En ganske særlig levende Interesse viste han
Sindssygevæsenet i Danmark, og de Oplysninger, han fremkom med, 
hovedsagelig paa statistisk Grundlag, de talrige større og mindre 
Indlæg fra ham, oftere i Dagspressen og af kritisk-polemisk Natur, 
bidroge ikke lidt til at aabne Almenhedens Øjne for de store Brøst,
som her vare tilstede, og den store Samfundsopgave, der krævede 
Løsning, nærmest efter Forbilledet fra andre Lande.

Navnlig efter at han 1844 havde opgivet sin Stilling i Aalborg 
og var flyttet til Kjøbenhavn, helligede han sig ganske sin litterære 
og reformatoriske Virksomhed, der i øvrigt, da Ledelsen af Reformbevægelsen 
paa det egentlig psykiatriske Omraade væsentlig var 
gaaet over i den rigt begavede Selmers Haand, mere og mere 
samlede sig om de hidtil fuldstændig forsømte Idioters Oplæring og 
Udvikling, i Særdeleshed efter at han ved Understøttelse af 
Enkedronning Caroline Amalie og af den Reiersenske Fond i 1852 havde
foretaget en ny Udenlandsrejse og gjort sig nøje bekjendt med 
Udlandets Foranstaltninger til bedste for Idioterne. Han lod vel 
heller ikke sin litterære Virksomhed paa andre Omraader ligge brak 
-- 1855 udkom saaledes fra hans Haand en grundig statistisk
Beretning om Koleraepidemien i Kjøbenhavn 1853, udarbejdet for den 
overordentlige Sundhedskommission --, men Bestræbelsen efter at 
faa en Helbredelsesanstalt for Idioter oprettet her i Landet blev 
dog hans Hovedinteresse. 1854 fik han dannet en privat Komité 
til dette Formaals Fremme, hvilken s. A. lod en Indbydelse udgaa 
til Medborgere om pekuniær Understøttelse og 1855 ved ham udgav 
et populært, oplysende og agitatorisk Skrift: «Svagsindighed eller 
Idiotisme og dens Helbredelighed». Hans utrættelige Bestræbelser
kronedes ogsaa med Held, og i Nov. 1855 kunde «Helbredelsesanstalten 
paa Gamle Bakkehus for idiotiske, svagsindede og 
epileptiske Børn» begynde sin Virksomhed under hans Forstanderskab. 
Men allerede 1. Dec. s. A. døde han pludselig af Apoplexi. Han
var ugift.

Smith og Bladt, Den danske Lægestand, 4. Udg.
Erslew, Forf. Lex. 
Bibl. f. Læger 4. R. VIII, 248. 
Ugeskr. f. Læger 2. R. XXIII, 432. 

Jul. Petersen.

- J. R. Hübertz har ogsaa virket i den historiske Videnskabs 
Tjeneste, nærmest som Samler. Først foranledigede hans Ophold 
paa Ærø ham til at udgive en Beskrivelse over denne Ø (1834), 
og da han havde taget Bolig i Aarhus, beskæftigede han sig med 
denne Bys Fortid, som han belyste i et lille Skrift: «Et Blik paa 
Staden Aarhus og dens almindelige Historie» (1837), der udkom 
som 1. (og eneste) Hæfte af «Bidrag til Skildring af Staden Aarhus». 
Af langt større Betydning blev hans i 3 Bind udgivne «Aktstykker 
vedkommende Staden og Stiftet Aarhus» (1845-46), der indeholder 
gode Ting og for sin Tid var et Særsyn i vor historisk-topografiske
Litteratur. Endelig udgav han 1852 «Aktstykker til Bornholms 
Historie 1327-1621», hvortil han ogsaa havde indsamlet Bidrag i 
Lybek. Som historisk Samler og Udgiver har han saaledes 
præsteret en Del, men han kan dog næppe betegnes som mere end 
en flittig Dilettant. -- Ogsaa paa andre, Historien nærliggende
Omraader vovede H. sig ind. Han udgav 1840 et lille Skrift «Om 
Bevægelsen i den danske Befolkning», der viser, at han med aaben 
Sans for Omvexlingerne i Befolkningens Bestanddele og Udviklingen 
i Slægterne forbandt ret ejendommelige Theorier, men som hviler
paa et alt for indskrænket statistisk Materiale og derfor bringer 
flere Paastande end Beviser. Hans psevdonymt udgivne Piece 
«Slesvig-Holsteinismen og det danske i Slesvig» (1845) er et tarveligt 
Indlæg i Dagens Strid, der vil paavise, at Danskheden i Slesvig
ikke er udsat for nogen Fare fra Tyskland, og derved godtgjør, 
hvor lidet klartskuende dets Forfatter kunde være over for et stort 
nationalt Spørgsmaal.

C. F. Bricka.



Hübner, Martin, 1723-95, Retslærd, 
er født i Hannover, men kom tidlig til Danmark, hvor han blev opdragen. 1741 blev 
han Student fra Frederiksborg Skole, noget efter Informator for 
Grev Chr. Holstein (Ledreborg) og 1751 Professor designatus ved
Kjøbenhavns Universitet. Da han var den 5. i Rækken af designerede 
Professorer, besluttede han at benytte Tiden til Studier i 
Udlandet, og 1752 rejste han udenlands med det Lassenske 
Stipendium for 3 Aar. Han vilde studere Statslære, Handel og 
Industri. Rejsen, paa hvilken han besøgte Tyskland, Schweits, 
Holland, England og Frankrig, kom imidlertid til at vare ikke 3, 
men 7 Aar og belyses udførlig i en Række Breve fra ham til 
Statsminister J. L. Holstein, der opbevares i Ledreborgs 
Manuskriptsamling. Paa denne i pekuniær Henseende ofte trange Rejse 
udviklede han sig som folkeretlig Forfatter (s. ndfr.). I Paris 
omgikkes han fortrolig med de betydeligste lærde, saasom Buffon, 
d'Alembert, Fontenelle osv., og Frankrigs Udenrigsminister søgte at 
faa ham til at gaa til England for at indlede Forhandlinger om en
Separatfred. 1759 blev han kaldt hjem af Bernstorff, der ønskede, 
at han skulde bistaa den danske Gesandt i London i Varetagelsen 
af de danske søfarendes Interesser i Sagerne angaaende de af 
England kaprede Skibe. Før i Marts 1761 kom han dog ikke 
afsted, men paa et kort Besøg i Paris nær blev han nu ogsaa i 
London til 1764, hvor han til Gavn for danske Interesser bl. a. 
fremkaldte Skriftet «The present state of Denmark».

Ved Universitetet blev han paa denne Tid virkelig Professor, 
men skjønt han 2 Gange holdt Taler ved dets Reformationsfest 
(1760 og 1769), var Rector magnificus i 1772 og var ivrig for 
Bevarelsen af det Lilliendalske Legat ved det, fik det ikke megen
Glæde af ham. Han var aktuel Professor i o. 30 Aar og anmeldte 
stadig i dem Forelæsninger over Kameralvidenskaberne, men skal 
aldrig have holdt en Forelæsning. Studenterne «brændte af Længsel» 
efter at høre ham, men hans Helbredstilstand nævntes stadig som 
Hindring. Uvirksom synes han dog heller ikke at have været. 
Imellem Sorø Akademis Manuskripter findes Betænkninger fra ham 
til Kronprins Frederik angaaende Politilove for Kjøbenhavn, 
Kornmagasiner m. m., og en af ham 1768 udgiven Afhandling om Statens
Indtægter viser, at han har været en fordomsfri og frisindet 
Tænker, der dog -- Samtiden roser ham herfor -- ikke skilte 
«Statens og Fædrelandets Interesser fra Fyrstens». Praktisk Nytte 
kom han til at gjøre i det kgl. danske Landhusholdningsselskab. 

Allerede 1761 havde han fra London tilskrevet Bernstorff om det 
der existerende Society of arts som en god Støtte for det 
økonomiske Liv, og 1765 saa det ud, som om han skulde faa dannet 
et lignende Selskab her hjemme, hvad dog Frederik V's Død bragte 
til at strande. Da Landhusholdningsselskabet stiftedes 1769, blev 
han Vicepræsident i det, og denne Post beklædte han til 1774. 
Det virkede den Gang fuldt saa meget for Industrien som for 
Agerbruget. 1765 udnævntes han til Kommitteret i Rentekammeret, 
men denne dnævnelse gjaldt kun paa Papiret. 1762 var han 
bleven Justitsraad, 1770 Etatsraad og 1774 Konferensraad. Han var 
Medlem af det norske Videnskabernes Selskab, af Videnskabernes 
Selskab i London og af Académie des inscriptions et belles lettres 
i Paris. Han døde 27. April 1795.

Nyerup, Lit. Lex.
Matzen, Kbhvns Universitets Retshist.
Danske Saml. IV.

C. Nyrop./

- M. Hübner er den eneste danske Forfatter, der har 
vundet et varigt Navn i den folkeretlige Litteratur. Endnu stedse 
citeres han som en betydelig Avtoritet, og selv hans engelske 
Modstandere erkjende, at han har leveret det dygtigste Forsvar for den
nevtrale Handels Ret i Krigstid. Hans Forgængere -- H. Grotius, 
Heineccius og Bynkershoek -- havde væsentlig holdt sig til 
«consolato del mare», som erklærede nevtralt Gods i fjendtligt Skib for 
frit, men fjendtligt Gods i nevtralt Skib for god Prise. I Søkrigene 
mellem England og Frankrig hævdede den engelske Regering disse 
Regler, som de engelske Kapere anvendte med en saadan 
Vilkaarlighed, at den nevtrale Skibsfart, navnlig i Syvaarskrigen, næsten 
led lige saa meget derunder som den fjendtlige. Allerede i sit
første betydelige Arbejde, «Essai sur l'histoire du droit naturel» 
(London 1758), havde H. kort fremsat sine afvigende Anskuelser, 
og han begrundede dem nærmere i sit berømte Værk: «De la saisie 
des bâtiments neutres», som udkom i Haag 1759. Hans Udgangspunkt 
er, at Krigen ikke berører de nevtrales Retsstilling, uden 
for saa vidt de selv ved at erklære sig nevtrale have paalagt sig 
den Pligt ikke at yde nogen af de krigsførende direkte og umiddelbare
Midler til Krigens Førelse. Deraf følger for dem Forpligtelsen 
til ikke at anløbe en blokeret eller belejret Plads og til ikke at 
føre Krigskontrabande til noget af de krigsførende Lande. Derimod 
kan nevtralt Gods i fjendtligt Skib lige saa lidt erklæres for god 
Prise, som nevtralt Gods i Fjendens Land kan konfiskeres, og 
fjendtligt Gods kan lige saa lidt borttages i nevtralt Skib, som 
nogen krigsførende har Ret til at trænge ind paa nevtralt 
Landterritorium og bemægtige sig det derværende fjendtlige Gods, thi
det nevtrale Skib er nevtralt Territorium, saa længe det befinder 
sig paa aaben Sø. De krigsførendes Visitationsret omfatter derfor 
kun Ret til ved Undersøgelse af Skibspapirerne at forsikre sig om,
at Skibet virkelig tilhører en nevtral Stat, og at det ikke fører 
Krigskontrabande. Endelig hævder han i Princippet og tvært imod 
den saakaldte Rule of 1756 de nevtrales Ret til at benytte sig af 
den Frihed, som en af de krigsførende Magter maatte tilstaa dem
til under Krigen at handle paa dens Kolonier eller drive Kystfart, 
medens saadan Frihed ikke gaves dem i Fredstid.

Næppe havde H. opstillet disse klare og rationelle Grundsætninger, 
før alle Publicister med Undtagelse af de engelske 
sluttede sig dertil. Ogsaa Regeringerne, atter naturligvis med 
Undtagelse af England, antoge i Almindelighed disse Sætninger, og de 
bevæbnede Nevtralitetsakter af 1780 og 1800 proklamerede dem. 
Men det var dog først ved Pariser-Deklarationen af 16. April 1856, 
at de to Sætninger, som H. havde været den første til at begrunde, 
at nevtralt Skib dækker fjendtligt Gods, og at nevtralt Gods er 
frit paa fjendtligt Skib, bleve positiv Folkeret.

I de to nævnte Værker havde H. vist sig ikke blot som en 
overordentlig lærd og kundskabsrig Mand, men ogsaa som en 
meget selvstændig og skarpsindig Tænker. Hans Stil er klar, 
hans Fremstilling strængt logisk og fri for alt lærd Pedanteri og 
Lyst til at udkramme unyttig Lærdom, og han bevæger sig i det
franske Sprog med en indfødts Lethed. 

Det er et besynderligt Fænomen, at H. efter en saa glimrende 
Debut i den følgende Del af sit Liv forholdt sig tavs, og det saa 
meget mere, som han i en Række Breve, han fra Udlandet skrev 
til Bernstorff, viser sig lige saa selvstændig og kyndig i 
statsøkonomiske som i folkeretlige Spørgsmaal. Kun i 1766 ved sin 
Indtrædelse i Konsistorium udgav han en latinsk Dissertation «om 
Statens Indtægter», der paa hans sædvanlige klare Maade giver en 
summarisk Oversigt over denne Del af Finansøkonomien. Det synes, 
at han beskæftigede sig med at skrive sine politiske Erindringer, 
men de saa ikke Dagens Lys og ere desto værre vistnok tabte. 
Derimod har man tillagt ham Forfatterskabet til en overordentlig
heftig Pamflet mod England og den engelske Regering, der under 
Titelen «Le politique Danois» udkom anonymt i Kjøbenhavn 1756 
og senere oftere er udgivet, saaledes ogsaa i Frankrig under 
Napoleon 1805 med en noget forandret Titel. Han fralagde sig strax 
i Aviserne at være Forfatteren, men 1760, da han skulde gaa til 
England som Kommissær, nægtede desuagtet den engelske Regering 
at modtage ham, indtil det lykkedes ham at overtyde den engelske
Gesandt om sin Uskyldighed. Ikke desto mindre anføres han 
endnu i senere Tider som Forfatter, i det man formodentlig støtter 
sig paa en Antydning af den lidet paalidelige Fréron. Saa meget 
er imidlertid vist, at Bernstorff, hvem H. forelagde sine politiske
Skrifter, før de kom ud (dette var saaledes Tilfældet med «De la 
saisie» og med et Memorandum om Spanien, til hvis Udgivelse 
Bernstorff ikke vilde give sit Samtykke), ikke antog ham for 
Forfatteren. Men det bedste Bevis er Skriftets lidenskabelige og
overfladiske Tone, der er saa forskjellig fra H.s Stil, og navnlig 
dets Indhold, som til Dels forfægter andre Principper end dem, H. antog.

P. Vedel



v. Hübsch (Heubsch), Elias, --1703, Generalavditør. 
Om H.s Herkomst og Ungdom er intet bekjendt. I Aaret 1666 
udnævntes han til Generalavditør, 1688 til Etatsraad. Ved Hoffet 
sluttede han sig til Plessens Parti og synes en Tid lang at have haft 
en vis Indflydelse paa den hjemlige Politik. Saaledes fik den 
bekjendte engelske Gesandt Molesworth i sin Instrux 1689 Paalæg 
om at vinde H. for Englands Interesser. H. døde i Dec. 1703. 
Tillige med sin Adoptivsøn Jacob Timmermand blev han 1691 
optagen i den danske Adelstand. Jacob v. H., Kammerjunker hos 
Prins Carl (d. 1724), efterlod Descendens, der endnu blomstrer i 
Norge og Tyskland, henholdsvis som almindelig Adel og som Rigsfriherrer.

Louis Bobé.



Hygom, Peder, 1692-1764, Biskop, 
blev født 22. Nov. 1692 i Hygum i Tørning Len. Saa vel hans Farfader som hans Fader, 
Jacob H. (d. 1754 som Jubellærer, 97 Aar gammel), havde været 
Præster her; Moderen hed Karen Buch. Fra sit 12. Aar blev han
undervist hos den bekjendte Præst Peder Wøldike i Sommersted, 
der ogsaa dimitterede ham 1710. Pesten tvang ham til at forlade 
Kjøbenhavn det følgende Aar; men efter dens Ophør vendte han 
tilbage, og samtidig kom ogsaa Brødrene H. A. Brorson og Broder 
Brorson, ligeledes fra Nordslesvig, til Universitetet; i dem fandt 
han snart nære Aandsfrænder og sluttede varmt Venskab med 
dem, som holdt ved, da de senere alle 3 sadde som Biskopper i 
Jylland. H. tog Attestats 1714 og studerede derefter i Kiel et godt 
Aars Tid. 1718 blev han Kapellan hos den ansete Provst Mag. 
Welleius i Lintrup og Hjerting, der vare Nabosogne til hans
Fødehjem, og ægtede Aaret efter Provstens Datter Karen. Han 
vedblev at være Svigerfaderens Medhjælper til dennes Død 1730 og 
blev derefter hans Eftermand i Sognekaldet. Men da hans gamle 
Fader trængte til hans Bistand, opgav han Sognekaldet og flyttede 
over til Hygum som Kapellan hos Faderen 1732. I begge Embeder 
viste han sig som en fuldblods Pietist. Der rejstes vel ved hans 
Virksomhed en ikke ringe religiøs Bevægelse i Egnen; men de 
samme heftige Kampe, som de pietistiske Præster andensteds havde 
at bestaa baade paa Grund af deres ensidige Opvækkelsesprædiken 
og ved at fremelske Konventikelvæsenet, bleve ogsaa i rigt Maal 
ham til Del. Der klagedes over ham til Biskoppen, hos hvem 
Modstanderne dog ikke fik noget Medhold. 1736 blev han Sognepræst 
ved Frue Kirke i Aarhus samt Provst i Ning Herred og 
forflyttedes allerede 1737 der fra til Budolphi Kirke i Aalborg, 
rimeligvis draget did af Vennen B. Brorson, som var bleven Biskop
sammesteds. Men næppe var han kommen til Aalborg, før han 
(1738) udnævntes til Biskop Herslebs Eftermand som Biskop i 
Akershus Stift. Da imidlertid Biskop Ocksen i Aarhus døde, inden 
H. tiltraadte Embedet i Norge, blev han strax udnævnt til Biskop 
over Aarhus Stift, hvorimod Nordmanden Stiftsprovst Dorph i 
Kjøbenhavn blev Biskop i Christiania; og sin Glæde over at kunne
blive i Danmark gav han Vidnesbyrd ved at skjænke Frue Kirke i 
Aarhus en større Pengegave.

I sine 10 første Bispeaar havde han den lærde, orthodoxe 
Nordmand Dr. Fr. Nannestad ved sin Side som Stiftsprovst. Denne 
var kjendt som Pietismens ihærdigste Modstander, og H. laa derfor 
stadig i Strid med ham og indberettede til Kirkekollegiet, at «for 
adskillige Aarsagers Skyld finder Christi Rige næppe nogetsteds 
større Hinder og Modstand end her i Stiftets Hovedstad». Men 
var han en Biskop efter Kirkekollegiets Sind og utrættelig til at
indberette og forespørge hos dette selv om de største Bagateller 
-- ligesom han ogsaa stod i stor Yndest hos Christian VI --, var 
han meget ilde set af Biskop Hersleb i Kjøbenhavn, som kun taler 
ringeagtende om ham og mener sig berettiget til at erklære om H.,
medens denne endnu var i sin kraftige Alder (1747), at han «lidet 
eller intet bestiller». Denne Dom lider vistnok af en betydelig 
Ensidighed. I øvrigt har H. ikke gjort sit Navn bekjendt i 
Litteraturen; men i Liber daticus for Lintrup og Hjerting Pastorat 
angives han som Forfatter til den skjønne Nadversalme «Jesu, din
søde Forening at smage», der første Gang findes trykt i 
Pontoppidans Salmebog (1740). Imidlertid er denne Angivelse ikke nøjagtig, 
da H. kun er Salmens Oversætter; Originalen er tysk, og Salmen 
er udgaaet fra det saakaldte «filadelfiske Samfund» i Begyndelsen
af 18. Aarhundrede (jvfr. Dansk Kirketid. 1851, Nr. 43; 1852, Nr. 367). 
I sin Alderdom henfaldt H. til en Sovesyge, mod hvilken 
Lægekunsten intet kunde udrette. Han døde 8. Juni 1764, faa Dage efter
sin nære Ungdomsven Biskop H. A. Brorson. Hans Enke flyttede 
til en Søn, der var Hospitalsforstander paa Hanstedgaard; her døde 
hun 26. Maj 1767.

Universitetsprogram. Tidsskr. f. Lit. og Kritik V, 67 ff. 
Theolog. Tidsskr., udg. af Scharling og Engelstoft, VII, 85 f. 
Kirkehist. Saml. 3. R. V, 706 ff.; 4. R. I, 499 ff. 
Saml. t. jydsk Hist. og Topogr. III, 375 ff. 
Skaar, Norsk Salmehist. I, 709 ff.

A. Jantzen.



Hylling, Laurids Hansen, 1656-1704, Præst, 
var født i Kirke-Hyllinge ved Roskilde; Faderen, Hans Hansen Fjeraas, var Præst, 
Moderen hed Kirsten Mortensdatter Hove. Student 1674 fra 
Kjøbenhavns Skole; 1680 2. og 1686 1. resid. Kapellan ved Frue Kirke 
i Kjøbenhavn efter 1684 at have taget Magistergraden. 1680
ægtede han Karen Sørensdatter Bergendal, hvis Fader var 1. resid. 
Kapellan ved Frue Kirke, hvor hendes første Mand, P. C. Munch, 
havde været personel Kapellan. 1704 døde han. -- 1693 havde 
han over Biskop Hans Bagger holdt en Ligprædiken, hvilken han 
udgav; nogle theologiske Skrifter af ham udkom først længe efter 
hans Død, men hans litterære Virksomhed er nu uden Betydning. 
Han blev indviklet i en ubehagelig Sag, som for øvrigt i de Dage 
enhver anden Præst lige saa let kunde have faaet at bestille med; 
han ledede nemlig et Forhør, der 1691 afholdtes over et 12 Aars
Pigebarn, som gav sig af med Hexeri; da Pigen senere maatte 
tilstaa, at alle hendes Udsagn vare Opspind, blev H. idømt en 
Bøde paa 50 Rdl. for det ulovlige Forhør, uagtet det havde været 
efter Barnets Faders egen Opfordring, han havde holdt det.

Wiberg, Alm. Præstehist. II, 128. 
O. Nielsen, Kjøbenhavns Hist. V, 267. 270.

Vilh. Bang.



Hüttemeier, Johann Heinrich, 1804-66, Mekaniker,
er født 15. Okt. 1804 ved Bremen, hvor hans Fader, Alert H., var 
Landmand; Moderen var Cathrine Margrethe f. Sander. Efter
Konfirmationen kom han først i Urmager- og derpaa
i Klejnsmeddelære i Hamborg, hvorfra han 1826 som
Klejnsmeddesvend drog til Kjøbenhavn. 25. April
1831 ægtede han her Birthe Jensen (f. 20. Nov. 1807
d. 22. Sept. 1865), Datter af Øltapper Peder J. og
Hustru Anne Larsdatter, og i Maj s. A. tog han
Borgerskab som Klejnsmeddemester. Hans Virksomhed
tog hurtig Opsving, efter nogle Aars Forløb fik han
sin egen Ejendom, men han var ogsaa i Besiddelse
af saa vel stor mekanisk Dygtighed som betydelig
Energi. Bogtrykkernes Træpresser afløstes paa denne
Tid af Jærnpresser, ikke at tale om, at Haandpresserne
begyndte at vige for Hurtigpresserne, og i denne
Bevægelse kastede H. sig resolut ind. Den første
i Danmark byggede Hurtigpresse (den 5. saadanne
her i Landet) udgik i 1837 fra hans Værksted til
Trykning af «Kjøbenhavnsposten», og hans Presser
bleve søgte uden for Danmarks Grænser, i Norge,
Sverige og Finland. Uheldige økonomiske Forhold
gjorde imidlertid, at han i 1849 forlod Landet og tog
Ophold i Finland, hvor han 1866 afgik ved Døden. --
Hans ældste Søn, Theodor H. (f. 31. Jan. 1832 d.
15. Jan. 1893), der 1858 tog Borgerskab som Jærnstøber
og Maskinfabrikant, overtog 1863 P. F. Lundes uden
for Kjøbenhavns Volde liggende Jærnstøberi, som han
oparbejdede til en stor og anset Forretning. Han
var Formand for «Foreningen af Fabrikanter i
Jærnindustrien» under den store Jærnarbejderstrike
i 1885, var i en Aarrække Borgerrepræsentant og til
sin Død en af de ledende i «Fællesrepræsentationen
for dansk Industri og Haandværk» ligesom i
Kjøbenhavns Industriforening. 

C. Nyrop, Camillus Nyrop. 
Haandværkerbladet 1893, Nr. 5. 

C. Nyrop.



Hækkerup, Lars Andersen, 1819-1903, Landbruger. 
H. fødtes 16. Juli 1819 i Landsbyen
Hækkerup nær ved Ringsted, Søn af Anders Christensen
H. (f. 1788 d. 1851) og Berthe Larsdatter (f. 1785
d. 1870). Faderen bosatte sig 1820 i Vetterslev,
hvor han drev et lille Landbrug, men især ernærede
sig som Musiker. Her kjøbte H. 1842 en lille Gaard
og blev senere som Følge af Giftermaal ogsaa Ejer af
Naboejendommen. Han gav sig tidlig af med Biavl (siden
1840) og drev senere Mjødbrygning og Dyrkning af
Havesager i større Omfang; skrev 1845 en lille Anvisning
til Biers Behandling. 1845-49 var han Medlem af og
1846-48 Formand for Sogneforstanderskabet. Allerede
1846 sluttede H. sig til Bondevennerne, skrev 1848
et Par politiske Flyveskrifter og valgtes s. A. til
den 
grundlovgivende Rigsforsamling samt 1849 til
Folketinget; ogsaa havde han 1849 Sæde i den store
Landbokommission. Senere skiltes H. fra sine tidligere
Partifæller og var 1864-66 Medlem af Rigsraadets
Landsting, hvor han stemte for den gjennemsete
Grundlov. H. brugtes siden 1851 som Voldgiftsmand i en
Mængde Sager om Hoveri- og Jagtretsafløsning, valgtes
1852 af Folketinget til Taxationskommissær ved Salget
af Universitetets og Sorø Akademis Fæstegods og var
1868-72 Medlem af Expropriationskommissionerne ved
Jærnbaneanlæg paa Sjælland og Falster. -- H. ægtede
1843 Kirsten Nielsdatter (f. 1822 d. 1868) og 1873
en Husmandsdatter, Maren Kristine Pedersdatter
(f. 1846). H. døde 25. Febr. 1903.

Erslew, Forf. Lex.
Dagbladet 23. Maj 1889 og 19. Avg. 1890.

Emil Elberling.



Hänel, Johann Friedrich, 1700-61, Billedhugger, 
var en indvandret Sachser, kom her til o. 1740 og blev nogle
Aar efter kgl. Hofbilledhugger. Han var en maadelig
og smagløs Kunstner, men blev desuagtet, i Mangel
af bedre, meget sysselsat for kgl. Regning og var
virksom paa næsten alle kgl. Slotte, til hvilke han
gjorde Statuer, Vaser, Konsolborde o. l., mest i Stuk,
gullandsk Sten og Egetræ. De fleste af hans Arbejder
ere gaaede til Grunde; i Fredensborg Særhave staar
endnu hans Statue (i noget over halv Størrelse)
«Lugtesansen». H. blev en velhavende Mand. Han
var gift med Kurvemageren Jacob Mandørpffs Datter
Elisabeth, som efter hans Død ægtede J. G. Grund (VI,
226). H. døde i Kjøbenhavn i Jan. 1761.

Meier, Fredensborg.

F. J. Meier.



Hæseker, Johan Jacob, 1714-86, Etatsraad, 
var født i Kjøbenhavn 6. Sept. 1714 og maaske Søn af
Kjøbmand Albrecht H. I en ung Alder blev han 1738
Raadmand i sin Fødeby, senere tillige Kommitteret
ved Fattigvæsenet, hvis Direktør han blev 1766; 1770
udnævntes han til Viceborgmester, hvilken Stilling
han med en Afbrydelse af 1 1/2 Aar (1771-72) under
Struensees Regimente beklædte til sin Død, 17. Marts
1786. 1752 havde han faaet Kancelliraads Titel, 1758
blev han Justitsraad og 1768 Etatsraad. Gift 5. Juni
1737 med Anna Christine Kreyer (døbt 17. Okt. 1715
d. 7. Nov. 1770), Datter af Handelsmand Johan K. og
Anna Augusta f. Mechlenburg. H. havde historiske
Interesser og var 1777 blandt Stifterne af det
genealogiske og heraldiske Selskab; hans efterladte
Samlinger ere dog uden synderligt Værd.

Kjøbenhavns Adressecomptoirs Efterr. 1786, Nr. 73. 
Werlauff, Det kgl. danske Selskab S. 132.

G. L. Wad.



Häusser, Elias David, 1687-1745, Officer, Bygmester. 
H. er født 1687 (døbt 26. Juni) i Erfurt i Tyskland, 
hvor hans Fader David H. (f. 1645 d. 1709 var
kurmainzlig «Ober-Stadt- und Landbaumeister» i
Erfurt, hans Moder Johanna Maria Evander (f.
1666 d. 1741). I sin Ungdom lagde han sig efter Studiet
af den civile og militære Arkitektur og opholdt
sig nogen Tid ved Hertugen af Sachsen-Gothas Hof,
hvor han underviste dennes Brødre i Mathematik og
Militærarkitektur. For i Praxis at faa Anvendelse
for sine Kundskaber gik han i polsk-sachsisk
Krigstjeneste, i hvilken han avancerede til
Lieutenant. Han deltog med sachsiske Tropper
som Ingeniør i de af de allierede Armeer under
Hertugen af Marlborough og Prins Eugen af Savoyen
foretagne Erobringer af de spansk-nederlandske
(belgiske) Fæstninger Tournay og Mons og den
dermed i Forbindelse staaende Forcering af de
franske Linjer Condé—Mons—Maubeuge i 1709 (den
spanske Arvefølgekrig), men maatte i Anledning
af Faderens samtidig indtrufne Dødsfald forlade
Krigstjenesten og vende tilbage til Erfurt for at
ordne nogle Familieanliggender. Da dette var sket,
besluttede han sig til atter at drage udenlands,
og han kom da til Kjøbenhavn i Begyndelsen af
1711. Her fik han Lejlighed til at forevise nogle
af sine Rids for Kongen og blev efter Ansøgning
16. Febr. 1711 udnævnt til Sekondlieutenant
ved Garden til Fods. Han deltog med denne i
Felttoget i Meklenborg og Pommern i 1711-12,
men kaldtes i Nov. 1712 tilbage til Kjøbenhavn
for at ansættes som Informator for Kronprinsen,
den senere Christian VI, i Ingeniørkunsten. Han
udnævntes til Kapitajn af Infanteriet i 1713 og
erholdt Karakter som Major af samme Vaaben i 1716
samt vedblev at være Kronprinsens Lærer indtil
1719. I 1720 ansattes han som Ingeniørkapitajn ved
den danske Fortifikationsetat, og han blev 1723
Oberstlieutenant af Fortifikationen og Chef for
Fortifikationsetaten. Som saadan erholdt han følgende
Udnævnelser: 1724 Generalkvartermester, 1731 Oberst
af Infanteriet og 1735 Brigader af Infanteriet. Han
afgik 3. Marts 1738 fra Fortifikationsetaten og blev
Generalbygmester. I 1733-40 forestod han Opførelsen
af Christiansborg Slot paa det nedbrudte Kjøbenhavns
Slots Plads. Det nye Slot byggedes til Dels efter
Planer, som vare indforskrevne fra Italien, og
H. var saaledes ikke Bygmester i Ordets egentlige
Forstand, om han end i flere Retninger maatte
foretage Afvigelser fra det oprindelige Projekt for
at omplante dette paa dansk Grund og afpasse det
efter de stedlige Forhold og de særlige Krav, som
stilledes. Det var navnlig Bygningens Skelet og ydre
Arkitektur, som vare ham overdragne, 

medens dens indre Udsmykning paahvilede Thura og Eigtved. 
1741 blev H. Kommandant i Nyborg, i hvilken Stilling han i 1742 
udnævntes til Generalmajor. Han døde der 16. Marts 1745 efter 
langvarig Sygdom. -- H.s Hustru, Christiane (Christine) Sophie, 
hvem han havde ægtet i de sidste Dage af 1713 eller i Begyndelsen
af 1714, døde 1761 (begravet 13. Okt.) i Kjøbenhavn, 69 Aar gammel.

Weilbach, Konstnerlex. 
Tychsen, Fortifikations-Etaterne og Ingenieurkorpset 1684-1893 S. 19.

V. E. Tychsen.



Høberg, Jens Sørensen, 1695-- , Skuespiller,
dimitteredes 1716 fra Aalborg Skole til Universitetet, hvor han 1720 tog 
theologisk Examen; efter 1722 at have holdt Demisprædiken blev han 
s. A. Alumnus paa Valkendorfs Kollegium, og her skrev han 3
Disputatser. I Slutningen af 1722 indtraadte han i den danske 
Skuespillertroup i Grønnegade, hvor han spillede bl. a. Arverne og 
andre Dialektroller; Konsistorium fradømte ham herfor Kollegiepladsen,
og efter megen Modstand flyttede H. i Sommeren 1723 
der fra. Samtidig søgte han et Præstekald, men fik det ikke, og 
endnu i 1724 træffes H. blandt de danske Aktører, hvorefter han forsvinder.

Rahbek, Bidrag til d. danske Skuepladses Hist. S. 26 ff. 
Werlauff, Antegnelser t. Holbergs Lystspil S. 343. 
Danske Saml. I, 43 ff. 

Arthur Aumont.



Høcken, Hartvig, --1595, en Adelsmand af sønderjysk Slægt 
-- Faderen, Jesper H., skal have ejet Melsgaard paa Als, Moderen 
var en Meinsdorf --, tjente i den lange Tid fra 1554-72 som 
Hofjunker, ligesom han under Syvaarskrigen gjorde Tjeneste baade 
til Søs og til Lands. Ved sit Ægteskab med Alhed Rosengaard
blev han Ejer af en lille sjællandsk Hovedgaard, Taagerød, men 
som Godsejer fik han et ondt Eftermæle, i det Sagnet beskylder 
ham for ved sin Skytte at have ladet sin Sognepræst skyde ihjel 
samme Dag, Præsten ved Altergangen havde bebrejdet H. hans 
utugtige Levned, og Drabet skal oven i Kjøbet have fundet Sted, 
da Præsten var paa Hjemvejen fra Taagerød, hvor han havde 
været H.s Gjæst. De samtidige Kilder tie dog saa fuldstændig 
om denne Begivenhed, at der er nogen Grund til at betvivle 
Traditionens Rigtighed, saa meget mere, som Drabet sættes snart til 
1551, da H. H. næppe endnu var kommen til Sjælland, snart til 
1566, da han formodentlig paa Grund af Krigen var fjærnet fra 
Hjemmet, og snart til 1591, da han var en udlevet Mand paa 

Gravens Rand, en Usikkerhed, der fører med sig, at Præstens Navn 
angives forskjellig. Vist er det, at H. H. vedblev at være vel 
anskreven ved Hove og efter sin Afsked tilsagdes ved festlige 
Lejligheder eller for at ledsage Kongen udenlands. Selv døde han
2. April 1595 og ligger med sin Hustru og hendes Moder begraven 
under en smuk Gravsten i Lidemark Kirke.

A. Petersen,  Vallø og Omegn S. 199 ff.

Thiset.



Høedt, Frederik Ludvig, 1820-85, Skuespiller, Dramaturg. 
H., der var født i Kjøbenhavn 13. Febr. 1820, blev af sine 
Forældre -- Møbelhandler Christen Olsen H. (d. 1850) og Marie f. 
Hansen (d. 1887) -- sat i Borgerdydskolen paa Christianshavn, 
hvorfra han 1836 dimitteredes til Universitetet. Efter at have taget 
2. Examen studerede han en kort Tid Theologi, men opgav dette 
Studium for at kaste sig over Filosofi, Æsthetik og Dramaturgi, 
udgav 1844 et Hæfte «Lyriske Studier», som dog ikke vare af 
Betydning, og foretog 1850-51 en Rejse gjennem Tyskland til Paris
for at studere moderne Skuespilkunst. Han debuterede paa det 
kgl. Theater 14. Nov. 1851 som «Hamlet», og den 31aarige Mands 
Debut vakte overvældende Opsigt. Han var lille og spinkel af 
Figur, men havde et smukt, intelligent Hoved og besad et vel ikke 
meget klangfuldt, men tydeligt og fortrinlig skolet Organ, der 
lystrede ham paa alle Punkter, undtagen hvor han skulde give 
lidenskabelig Pathos eller øm Kjærlighed Luft, thi disse Følelser 
lærte han, der fremfor alt var Reflexionsskuespiller, aldrig til fulde 
at give det sande og ægte Udtryk. Ved Studiet af moderne fransk 
Skuespilkunst havde han tilegnet sig meget af den franske Skoles 
naturlige Diktion og kæmpede med stor Iver for at modarbejde 
den hos adskillige af Theatrets Personale den Gang endnu herskende 
noget konventionelle Spillemaade, som navnlig gav sig til Kjende 
i det højere Drama. Han bragte her nyt Blod i de gamle Aarer, 
og hans Virksomhed var ikke uden gode Resultater, selv om disse 
langtfra bleve saa betydelige, som der havde været Grund til at 
vente, i Fald hans Forbliven ved Theatret havde været af længere 
Varighed. Han mente sig imidlertid planmæssig tilsidesat af J. L. 
Heiberg, og den uhyggelige Strid, der i den Anledning opstod ved 
Theatret, kulminerede i, at han nægtede at spille «Hamlet» med 
en anden end Fru Nielsen i Dronningens Rolle og udeblev fra
Prøverne. Følgen heraf var, at han, der allerede 1852 var bleven 
kgl. Skuespiller, afskedigedes i April 1855. Han tog Engagement 
hos Kammerraad Lange paa Hoftheatret og spillede her i Sæsonen 
1855-56 i alt 13 forskjellige Roller, blandt hvilke Herman Bache 
i «Et enfoldigt Pigebarn», Jules Albert i «Berthas Klaver» og Grev 
Baudelot i «Den sidste Nat». Da Heiberg ved Theateraarets 
Udgang afskedigedes som Direktør for det kgl. Theater, blev H. atter 
fra 1. Juli 1856 engageret som Skuespiller og tillige som 
Elevinstruktør, i hvilke Stillinger han næste Aar fik kgl. Udnævnelse. 
Men medens den offentlige Mening tidligere havde taget ham stærkt
under Armene, slog den nu om og gav ham -- med urette -- 
Skyld for, at Fru Heiberg holdt sig borte fra Scenen, og denne 
Uvilje mod ham lagde sig flere Gange for Dagen ved Udhysninger 
og Udpibninger, og da disse atter havde fundet Sted 13. Dec. 1857, 
paa hvilken Aften han spillede Paimpol i «Min Lykkestjærne»,
erklærede han, som fandt, at Spektakelmagerne ved den over dem 
fældede Højesteretsdom vare slupne for alt for godt Kjøb, at han 
ikke vilde optræde oftere, og denne sin Beslutning fastholdt han 
ogsaa, i det han dog vedblev at fungere som Elevinstruktør. I Maj 
1858 udnævntes han til Sceneinstruktør for Skuespillet og 3 Aar 
senere tillige for Operaen, hvilke Embeder han beholdt til sin 
Afsked i Sommeren 1864. Det havde i Foraaret 1859 været Kultusminister 
Halls Plan, at H. skulde afløse det Hauch-Christensenske 
Regimente ved Theatret, og H. fik i den Anledning Titel af
Professor, men da han med sin følelige Mangel paa Energi stadig 
forlangte Betænkning, trak Sagen i Langdrag, indtil Hall som 
Minister afløstes af Monrad, og hermed bortfaldt Sagen.

H. har som Skuespiller paa det kgl. Theater udført i alt 18 
Roller, blandt hvilke man særlig kan fremhæve Ehlers i «For ti 
Aar siden», Destournelles i «Slottet i Poitou», Werner i «En Valgdag», 
Toby Wilson i «De deporterede», Harlekin i «De usynlige»,
Titelrollen i «Salomon de Caus» og Henrik Skytte i «Thyre Boløxe». 
Han var en Mester i at konversere let og naturlig paa 
Scenen, havde den rette Accent saa vel for Humoren som Ironien, 
var langtfra blottet for Lune, men savnede Fantasi og dyb Følelse, 
noget, hvorover han søgte at dække ved ad Tænkningens Vej at
stræbe efter Maalet. Som Elevinstruktør udøvede han en meget 
heldig Indflydelse, og Tallet er ikke ringe paa dem, der skylde 
ham deres kunstneriske Udvikling; ogsaa som Sceneinstruktør gjorde 
han fortræffelig Fyldest og var den første, der her hjemme viste,
hvordan et moderne Lystspil skal sættes i Scene. Med sine rige 
Evner vilde han rimeligvis være bleven den danske dramatiske 

Kunst til stor Nytte baade som Skuespiller og som Instruktør, 
saafremt han ikke af misforstaaet Stolthed, og fordi hans private 
Forhold tillode ham det, alt for tidlig havde trukket sig tilbage fra
Scenen; nu staar han i Theaterhistorien som den, der i Kunsten 
vilde det rette, men ikke formaaede at sætte det igjennem, fordi 
han fremfor alt savnede Banebryderens Udholdenhed og Energi. 
Derfor glede hans senere Aar hen til Dels i Uvirksomhed, kun at 
han ved enkelte Lejligheder støttede Folketheatret med sin Erfaring 
og sine gode Raad, indtil hans Aandsevner sløvedes, og han -- 
ugift -- døde 22. Marts 1885.

Som Forfatter har H. udgivet 3 Hæfter «lyriske Digte» (samlet 
Udg. 1856), «Om det skjønne, Udkast til en kristelig Æsthetik» 
(1856), med Held bearbejdet flere Skuespil, exempelvis «Embedsiver 
eller Hr. og Fru Møller» og «Madonna», samt leveret fortræffelige
Oversættelser af adskillige franske dramatiske Arbejder.

Overskou, Den danske Skueplads VI-VII. 
H. Christensen, Det kgl. Theater 1852-59. 
J. L. Heiberg, Et Liv gjenoplevet i Erindringen. 
E. Brandes, Dansk Skuespilkunst. 
Erslew, Forf. Lex. 
Illustr. Tid. XXVI, Nr. 26.

Edgar Collin.



Høeg (Høegh), s. Høg.



Høegh, Hans Jørgen Christian, 1738-1805, Præst, Landøkonom. 
Forældrene vare Jørgen H., Kjøbmand og siden Bedemand 
i Horsens, og Helene Dorthea Ovesdatter f. Guldberg. H., 
der var Broder til Ove Høegh-Guldberg (VI, 289), fødtes i Horsens 
30. April 1738, blev Student 1756, theolog. Kandidat 1760, Sognepræst 
til Andsager i Ribe Stift 1769 og til Hillerslev og Kaastrup 
i Aalborg Stift 1773, hvorfra han 1783 forflyttedes til Gjentofte paa
Sjælland. Som Datidens andre Præster ejede han praktisk 
landøkonomisk Erfaring; han hørte med til den store Kreds af 
Landmænd og Præster, der i Aarhundredets Slutning med næsten 
febrilsk Iver kastede sig over Landbrugsæmner og fremsatte en 
Mængde «patriotiske Forslag» vedrørende Landbruget. H.s største 
litterære Arbejde var et fortjenstfuldt Skrift, en «Vejvisning for 
en Bonde, som har faaet sine Jorder udskiftede af Fællesskabet», 
der vandt Landhusholdningsselskabets 1. Guldmedaille 1794, udkom
1795, 2 Aar efter optoges i Selskabets Skrifter (V) og senere 
blev oversat paa Tysk og Svensk. Efter Loven af 15. Juni 1792 
gik Udskiftningen for sig med rivende Hast, og Skriftet kom 
derfor i rette Tid og blev med sine mange, udførlige og gode 
Raad og Vejledninger til stor Nytte. Det gav ikke blot Anvisning 
paa, hvorledes Bonden skulde «modtage en udskiftet Lod», 
indhegne den osv., men ogsaa Regler for Sædens Behandling, Kløveravl, 
Heste, «Fækreaturer», «smaa Kreaturer» osv. I Olufsens 
«Annaler» I, «For Sandhed» III og andre Steder behandlede H. end
videre forskjellige landøkonomiske Spørgsmaal. -- H., der 18. Okt. 
1769 havde ægtet Dorthea Cathrine Nyland (d. 1807), Datter af 
Raadmand Hans N., døde 10. Dec. 1805.

Nyerup, Lit. Lex. 
Minerva 1805, IV. 
Landbrugs-Ordbog III. 
Wiberg, Alm. Præstehist. I, 432 f.

H. Hertel.



Høegh-Guldberg, s. Guldberg.



Høffding, Harald, f. 1843, Filosof. 
H. er født i Kjøbenhavn 
11. Marts 1843. Hans Fader var Grosserer Niels Frederik H. (d. 1873), 
hans Moder Marthe Erasmine f. Gjellerup. Allerede i Skolen 
(Metropolitanskolen) interesserede han sig særlig for Græsk og Historie; 
da han 1861 blev Student, var den religiøse Interesse traadt saa 
stærkt i Forgrunden hos ham, at han besluttede at studere Theologi. 
Han blev ogsaa theologisk Kandidat 1865; men i Mellemtiden var 
han bleven saa stærkt paavirket dels af Søren Kierkegaard og dels 
af Rasmus Nielsens Angreb paa Theologien som Videnskab, at han 
opgav Beslutningen om at blive Præst og søgte til Filosofien for 
om muligt der at finde Løsning paa de Problemer, der efterhaanden 
havde rejst sig i hans Sjæl og skaffet ham mange mørke Timer. 
Det var en Tid hans Agt at gaa Skolevejen; han underviste i 
Virkeligheden ogsaa i en længere Tid i Græsk og Historie i 
et Par kjøbenhavnske Skoler; men da i Midten af Treserne 
Striden om Forholdet mellem Tro og Viden atter blussede op her 
hjemme, blev han trukken tilbage til Filosofien og deltog endog i 
Kampen med et lille Skrift: «Theologi og Filosofi» (1866). Efter 
1868 at have vundet Universitetets Guldmedaille for Besvarelsen af 
en filosofisk Prisopgave erhvervede han sig 1870 den filosofiske 
Doktorgrad ved en Afhandling om «Den antike Opfattelse af 
Menneskets Vilje». Striden i hans Indre var imidlertid stilnet af. 
Han var kommet til den Overbevisning, at den Kierkegaardske 
Opfattelse af Kristendommen i Virkeligheden var den rette, men
at denne mørke Askese ikke lod sig forlige med det dybeste 
og bedste i Menneskenaturen, og at heller ikke den Rasmus 
Nielsenske Dualisme var en Udvej af Vanskeligheden. Det 
gjaldt derfor om at vinde frem til den rette Livsanskuelse ved 
stedse at fordybe sig mere og mere i det faktisk givnes 
Beskaffenhed; gjennem en paa Erfaring støttet psykologisk Undersøgelse af, 
Mennesket faa vi -- mente han -- den bedste Besked om, hvorledes 
den rette Livsførelse skal være, og i det H. fordyber sig i 
denne Undersøgelse, naar han efterhaanden til de Hovedtanker, 
han senere saa vedholdende betoner: «at Principperne for ethisk
Vurdering og Kræfterne til en derpaa begrundet Livsførelse kunne 
findes i selve Menneskenaturen», og «at den videnskabelige 
Forklaring og den ideelle Vurdering ikke staa i nødvendig Modsætning».

Ligesom han tidligere havde søgt at vinde Klarhed ved at 
fordybe sig i de græske Tænkeres Lære, begyndte han nu, sin 
historiske Interesse tro, et omfattende Studium af de nyere tyske 
og engelske Filosofer. Resultatet heraf var bl. a. de 2 Skrifter:
«Filosofien i Tyskland efter Hegel» (1872) og «Den engelske 
Filosofi i vor Tid» (1874). Særlig blev Bekjendtskabet med den engelske 
Filosofi af Betydning for ham, i det han af Englænderne lærte, 
at man ogsaa i Filosofien kan begynde med det erfarede og ud 
fra dette brede og sikre Grundlag efterhaanden arbejde sig frem 
mod en i alt Fald hypothetisk Besvarelse af de sidste store Spørgsmaal. 
Ved de engelske Studier fandt han tillige fornyet historisk 
Bekræftelse paa, at man ud fra et rent menneskeligt Udgangspunkt 
kan bygge en Ethik; allerede Grækerne havde jo med Held 
arbejdet i denne Retning. Som fremkaldt ved de engelske Studier
kan man derfor til Dels ogsaa betragte Skriftet «Om Grundlaget 
for den humane Ethik» (1876). Denne lille Bog efterfulgtes af H.s 
2 Hovedværker: «Psykologien i Omrids» (1882), der har oplevet 
flere Udgaver og Oversættelser, og «Ethik» (1887), der udkom paa 
Tysk Aaret efter. Til disse Arbejder slutter sig endnu et Par 
mindre: «Psykologiske Undersøgelser» (1889) og «Ethiske Undersøgelse» 
(1891) og end videre de 2 filosofisk-historiske Skrifter: 
«Søren Kierkegaard som Filosof» (1892) og «Kontinuiteten i Kants 
filosofiske Udviklingsgang» (1893). Desuden har H. udgivet flere
mere populære Smaaskrifter om Spinoza (1877), Sokrates (1886) og 
Darwin (1889) og leveret en Række Artikler til danske og fremmede Tidsskrifter.

Efter at have virket i flere Aar som Privatdocent ved 
Universitetet udnævntes H. til midlertidig Docent 1880 og til Professor 
i Filosofi 1883. Aaret efter valgte Videnskabernes Selskab ham til 
Medlem. -- 1870 ægtede han Lucie Emmarenzia Pape; allerede 
1877 bortreves hun ved Døden. -- Ligesom H. har udfoldet en 
særdeles værdifuld Forfattervirksomhed, har han med ualmindelig 
Iver og Nidkjærhed virket som Lærer i Filosofi for den akademiske 
Ungdom, med rette afholdt og paaskjønnet som faa.

K. Kroman.



Høg, Bo, --1375--, Rigsraad, 
var, som det synes, en nær Frænde af den bekjendte Hr. Niels Bugge (III, 234), med hvem 
han førte fælles Vaabenmærke. Sammen med sine Brødre Hr. Lage 
Rød og Eske Christiernsen laa han i stor Strid med Biskoppen i 
Ribe, og efter at denne havde lyst Brødrene i Band, blev
Bandsættelsen stadfæstet af samtlige Bisper 1354 paa Danehoffet i 
Nyborg. Ved Mødet i Kalundborg 1360 nævnes B. H. endnu kun 
Væbner, hvorimod han 1377 ikke blot var Ridder, men ogsaa, efter 
hans Navns Plads i Kong Olufs Haandfæstning at dømme, et af 
de første Medlemmer af Rigens Raad. Ligeledes nævnes han 
forrest ved det bekjendte Møde 1375 i Lyby Kirke i Anledning af 
de Ulykker, som hjemsøgte Riget; da Adelen benyttede Kong 
Valdemars Død til at søge at gjenvinde det Gods, Kongen havde 
bemægtiget sig, var B. H. en af de Mænd, som 1376 skulde 
undersøge og dømme om de i den Anledning rejste Fordringer. Selv
havde han 1367 solgt sin Gaard Ørum i Thy til Kongen, men 
denne Handel maatte hans Søn 1406 stadfæste. Af hans øvrige 
Ejendomme kjendes Hovedgaardene Lyngholm og Aabjærg. B. H. 
var gift med Sophie, Søster til Marsken Hr. Anders Frost. 

Thiset.



Høg, Just (Styggesen), 1584-1646, Rigskansler,
Søn af Stygge H. og Anne Gregersdatter Ulfstand, blev født 8. Sept. 1584 paa 
Faderens Gaard Vang i Vendsyssel. Efter at have gaaet i Aalborg 
og Aarhus Skoler sendtes han 1601 til Hamborg og der fra til
Wittenberg Universitet. 1607 vendte han en kort Tid tilbage til 
Danmark, men tiltraadte s. A. en Udenlandsrejse, der i Omfang 
var større end den, som hans Standsfæller plejede at foretage. 
Over Strasburg gik han til Frankrig, hvor han opholdt sig 4 Aar, 
der fra til Italien, hvor han 1612 deltog i en florentinsk Eskadres 
Togt mod Tyrkerne, og hvorfra han 1613 paa et venetiansk Skib 
rejste til Konstantinopel, Cypern, Rhodus og Alexandria. 
Hjemvejen fra Italien lagdes over Spanien og England. Han kom 
tilbage til Danmark med en ikke ringe Dannelse og en betydelig
Sprogkundskab, og det var derfor naturligt, at han, efter at have 
været Hofjunker 1615-19, 1623 blev udnævnt til Hofmester for det 
nyoprettede adelige Akademi i Sorø. Hans Omgængelighed og 
vindende Optræden gjorde ham afholdt i denne Stilling, selv om 
Forholdet til de fremmede Lærere ikke altid kunde gaa af uden 
Rivninger. Ogsaa Kongen var ham venlig stemt. I Jan. 1627 
optoges han i Rigsraadet, ledsagede 1629 Christian IV til den 
mærkelige Sammenkomst med Gustav Adolf i Ulfsbæk Præstegaard 
og blev 1634 Ridder. 1640 fratraadte han Hofmesterstillingen i Sorø 
som Følge af hans Udnævnelse til Rigens Kansler; han fik da Kalø 
Len, som han beholdt til sin Død.

Inden for Rigsraadet var han en Modstander af en udfordrende 
Politik over for Generalstaterne; han tilraadede ogsaa Forlig med 
Hamborg. Uden at han var blind for Farerne ved Sveriges Sejre, var 
hans Holdning i de Spørgsmaal, som Trediveaarskrigen fremkaldte, 
mere end almindelig bestemt ved en vis protestantisk Fællesfølelse. 
Indflydelsen heraf spores ogsaa, da han i Avg. 1643 sammen med 
Rigsraaden Gregers Krabbe og Dr, Christoffer v. d. Lippe sendtes
til Fredskongressen i Osnabrück. Kongens Hensigt med denne 
Sendelse var at komme til en Forstaaelse og muligvis et Forbund 
med Kejseren for at hindre Sveriges Erhvervelse af Pommern; men 
H. indtog i Forhandlingerne med Kejserens Gesandter en temmelig
afventende og af Mistillid præget Holdning. Da saa Torstenssons 
Indfald i Holsten i Dec. 1643 kastede Danmark ind i Krigen, 
forlod han Osnabrück uden at afvente sin Konges Ordre og stillede 
sig meget uvenlig til et Forslag af v. d. Lippe om Forbund med 
Kejseren. I 1644 hørte han til de Rigsraader, der befuldmægtigedes 
til at forhandle baade med de nederlandske Gesandter og den 
franske Afsending de la Thuillerie om Mægling; i Okt. s. A. var 
han end videre med til at underskrive Præliminærtraktaten med 
Sverige i Malmø. Under Fredsforhandlingerne i Brømsebro var 
han mellem de Raader, der forbleve i Kjøbenhavn; her optraadte 
han i April 1645 bestemt mod Hannibal Sehested, da denne 
foreslog at sende Flaaden til Norge; ogsaa til Corfits Ulfeldt stod han
i spændt Forhold. Fra Sommeren 1645 begyndte han at blive 
svagelig, men opnaaede dog endnu i April 1646 den Ære, at 
Rigskansleren fik en højere Plads end tidligere i Rigsraadet. 25. Maj 
s. A. afgik han ved Døden og blev begravet i Sorø.

Paa Udbedringen og Udvidelsen af sin Hovedgaard Gjorslev, 
som han havde kjøbt 1630, anvendte han betydeligt og lod en stor 
Del af den vedliggende Landsby nedlægge; det kan dog bemærkes, 
at han 1634 stillede sig gunstig til Kongens Plan om Vornedskabets
Afskaffelse. 1645 klagede han til Sjællands Biskop over Studenternes 
usømmelige Optræden mod de adelige og over deres «alamodiske» 
Dragt. Han efterlod sig et stort Bibliothek, særlig rigt paa spansk 
Litteratur. 9. Marts 1628 havde han ægtet Anne Jørgensdatter 
Lunge (d. 6. Avg. 1652).

Brochmand, Ligpræd. ov. J. H., 1647. 
Tauber, Sorøe Academies Forfatning S. 34 f. 
Fridericia, Danmarks ydre polit. Hist. 1629-60 I, 85 f. II, 330 f.

J. A. Fridericia.



Høg, Just (Justesen), 1640-94, Diplomat, Vicestatholder i Norge, 
fødtes 6. Maj 1640 som Søn af den ovfr. nævnte Just H. 
(d. 1646). Efter begge Forældrenes Død kom han 1654 paa Herlufsholms
Skole, hvorfra han 1657 overgik til Akademiet paa Sorø. 
Efter Enevældens Indførelse begav han sig 1662 i Hoftjenesten og 
blev forlovet med Christian IV's Datterdatter Sophie Amalie Lindenov. 
Til hans Held hævedes igjen Forbindelsen, og han knyttede 
en ny med en anden velstillet Brud, Karen Iversdatter Krabbe 
(f. 19. Nov. 1637), der medbragte ham det store Gods Fuldtofte i 
Froste Herred i Skaane. Naar J. H. derimod skrives ikke blot til 
Fuldtofte, men ogsaa til Gjorslev, angiver dette kun hans oprindelige
Arvekrav; thi selve Gaarden blev allerede ved Aar 1663 
afhændet af Kreditorerne i den ældste Broder Stygge H.s Opbudsbo. 
1669 forfremmedes J. H. til Kammerherre og holdt Bryllup 1670. 
Samme Efteraar udnævntes han til Envoyé i Haag. En vidtløftig 
Embedsgjerning ventede ham her, hvor mangfoldige Stridsspørgsmaal
maatte afsluttes, fremvoxede paa den ene Side af en hensynsløs 
Handelspolitik og paa den anden Side af et ivrigt Ønske efter at 
optræde som Medbejler. Derhos var Forholdet til den hollandske 
Regering blevet lidet tilfredsstillende i Forgængerens Tid, medens
det underordnede Personale ikke fandtes ganske at holde Maal. 
En enkelt af det, Generalfaktoren i Amsterdam, Gabriel Milan, fandt 
Anledning til at besvære sig over J. H., der endog truede ham med
Kaarden. Klageren fortjener ingen Tillid, men dog maaske Tiltro i 
dette Punkt, da J. H. var og blev «en hastig Mand». Væsentligere 
Betydning endnu fik Legationen, da det franske Overfald 1672 
syntes at true ikke blot Hollands Tilværelse, men i sine Følger
endog hele Evropas Sikkerhed. J. H. faar Titel af Ambassadør og 
deltager virksomt i Forhandlingerne om at gjenoprette den brudte 
Orden, medens han tillige minder Generalstaterne om at betale 
Danmark de skyldige Subsidier. Først 1674 naar man til Ende paa
Forhandlingerne for hans Vedkommende, da J. H. paa sin Herres 
Vegne 10. Juli undertegner Alliancen med Kejseren, Spanien og 
de forenede Nederlande. 
Efter denne foreløbige Afslutning tilbagekaldtes han fra Haag 
og sendtes med Kreditiv af 11. Juni 1675 som  Envoyé extraordinaire 
og med Titel af Etatsraad til Kurfyrsten af Brandenborg. Paa 
Englands Initiativ var Kongressen i Nimwegen imidlertid bleven 
aabnet i 1675 for at arbejde paa en fredelig Udjævning af Krigen. 
Da Danmark fik Indbydelse til at deltage deri, kaaredes J. H. 6. Juni 
1676 til at give Møde derved som dansk Ambassadør og befuldmægtiget. 
Samtidig blev han Ridder af Danebrog, og han skulde 
nu indtræde i sin Livsgjernings Højdepunkt. Først i Okt. ankom
han til Nimwegen efter paa Vejen at have samlet sig det store 
Følge, der paa sit højeste beløb sig til 73 Personer, Mænd og 
Kvinder. Her i den stille Provinsby, i umiddelbar Nærhed af selve 
den blodige Kamp, skabtes der en fredlyst Plet for Diplomaternes
fredelige Arbejder og Adspredelser. J. H. tog ivrig Del saa vel i 
Fornøjelserne som i de travle Forhandlinger, der uafbrudt fortsattes, 
men stadig forsinkedes ved Nødvendigheden af at indhente nye
Instruktioner o. dsl. Om ikke andensteds saa i hvert Fald i Haag 
havde J. H. lært, hvor let og billig man i den Tid ved Bestikkelser 
kunde faa Lejlighed til at kikke Modstanderne i Kortene, saa at 
det store Materiale, han hjemførte fra Kongressen (22 Bind i Folio), 
indeholder baade mangfoldige og værdifulde Bidrag til Samlingens 
Historie. En Tjener hos Formanden i den franske Ambassade 
bragte ham saaledes Papirer der fra under Skin af at bibringe J. H.s 
Lakaj Undervisning i Fransk. Skjønt J. H. med en Dygtighed, 
der anerkjendtes baade fra Hjemmet og af fremmede, virkede i sit 
Kald, blev der i 1677 dog givet ham en Slags overordnet, i det 
Grev Anton af Aldenburg gjordes til Farmand i Ambassaden; men 
i Virkeligheden vedblev J. H. at være den ledende, uagtet han for 
Handelssagernes Vedkommende til sidst fik en sideordnet i Simon 
Petkum. Men Snilde og Arbejde spildtes, indtil Ludvig XIV lokkede
Nederlandene og Spanien ud af Kredsen til særlige Fredsforhandlinger, 
hvorpaa Frankrig og Holland sluttede Fred 10. Avg. 1678 
og dermed faktisk endte Krigen. Dirrende af Skuffelse og Harme 
maatte J. H. til Hjemmet melde dette Udfald, der ikke levnede 
nogen Tvivl om, at Danmark atter en Gang vilde gaa glip af 
Sejerens Løn, som de paafølgende Fredslutninger i Lund og 
Fontainebleau ogsaa viste. Og saa meget smerteligere maa 
Overraskelsen netop have ramt ham, som han vistnok tidligere end de 
fleste andre havde Rede paa den dybe Spænding mellem hans 
Modstandere, Frankrig og Sverige, der snart skulde blive vitterlig for 
alle. Men heri laa paa den anden Side maaske Muligheden 
for en Gjenoprejsning, naar man paa ny optog Kampen i tæt 
Tilslutning til Frankrig. Først i Avg. 1679 forlod J. H. Nimwegen for 
at rejse hjem, men forlod igjen Kjøbenhavn i Dec. s. A. for som
Ambassadør i Paris at knytte de nye Forbindelser med Ludvig XIV. 
Men allerede 1681 kaldtes han tilbage der fra for at lade Meiercrone 
fuldføre det vel indledede. At hans Virksomhed paaskjønnedes, 
viser hans Udnævnelse 1680 til Gehejmeraad og Ridder af Elefanten.

9. Maj 1682 erholdt han endelig sin sidste Ansættelse, nemlig 
som Vicestatholder i Norge og Stiftsbefalingsmand paa Akershus. 
Den daværende Statholder, Ulrik Frederik Gyldenløve, var nemlig 
paa de Tider saa jævnlig fraværende, at en Stedfortræder vel 
kunde anses for nødvendig; men dette Underordningsforhold kan 
dog maaske være Forklaringen til, at der næppe mærkes det kraftige 
Initiativ, der kunde ventes af en Mand af J. H.s Duelighed 
og Erfaring. Som en særlig Fortjeneste udhæves hans Virksomhed 
ved Gjenopførelsen af den 1686 nedbrændte Del af Christiania og 
hans forberedende Arbejde ved Bygningen af Byens Sognekirke. 
Han førte et stort Hus med Pager og Tjenestefolk i Mængde samt 
en egen Bibliothekar for at tilse hans store og mærkelige Bibliothek. 
Dette skal han, som Paaskrifter i Bøgerne hyppig bekræfte, især 
have samlet under Opholdet i Nimwegen, hvor han kjøbte ind for 
Fode sjældne Bøger af nyt og gammelt, men lod alt ombinde eller
indbinde af de to Bogbindere, han havde i stadig Tjeneste. Fra 
al denne Herlighed skilte Døden ham 26. Sept. 1694 i Christiania. 
Hans barnløse Enke fulgte ham i Døden 8. Dec. 1702 og begravedes 
ved hans Side i vor Frelsers Kirke i Christiania. Hans Bøger 
splittedes ved en Avktion i Kjøbenhavn 1695 og indbragte den for 
hin Tid betydelige Sum af 4500 eller vel endog 5000 Rdl. 2 trykte 
Kataloger forefindes.

Danmarks Adels Aarbog 1885, S. 41. 
(Norsk) Hist. Tidsskr. III, 108 ff. 176 f.

Fr. Krarup.



Høg, Mogens, 1593-1661, til Kjærgaardsholm, Rigsraad,
Broder til den ovfr. nævnte Just H. (d. 1646), blev født paa Vang 
3. Nov. 1593. Han studerede 1617 i Leiden, var 1621-23 Sekretær 
i Kancelliet og blev derefter Kammerjunker hos Hertug Ulrik, fra 
1624 tillige hos Hertug Frederik. I Anledning af sit Giftermaal 
2. Sept. 1627 med Helvig Ottesdatter Lindenov fratraadte han sin 
Stilling ved Hoffet og forlenedes 1627 med Lundegaard paa Mors, 
hvilket Len han beholdt til 1640, da han blev Landsdommer i 
Jylland og fik det til denne Stilling hørende Len, Asmildkloster ved 
Viborg. I de følgende Aar var han oftere befuldmægtiget for den 
jyske Adel, fik i Jan. 1644 sammen med nogle andre Adelsmænd den 
højeste Inspektion i Jylland i Anledning af Krigen og blev i Sept. 
1645 sammen med Erik Juel Generallandkommissarius i den nævnte 
Provins for at vaage over Forholdene ved den svenske Hærs
Bortmarche. Allerede 1647 var der Tale om hans Valg til Rigsraadet, 
og i Juni 1649 opnaaede han ogsaa Plads i dette. Som Følge 
heraf fratraadte han Landsdommerembedet og Asmildkloster; i Steden 
herfor blev han 1650 Lensmand paa Silkeborg, hvilket Len han 1658 
ombyttede med Odensegaard.

Han synes i Rigsraadet ved forskjellige Lejligheder at have 
indtaget en oppositionel Holdning; saaledes var han 1650 en 
Tilhænger af, at Prins Christian ogsaa skulde vælges til Norge, i det 
han ikke ønskede Kongehusets Arveret til dette Rige anerkjendt,
og var i Marts 1655 stemt for at opfordre Kongen til at forlade 
Hertugdømmerne og komme tilbage til Kongeriget. Ved Siden 
heraf hørte han dog til Corfits Ulfeldts Modstandere, og dette 
skal have medvirket til, at han i Jan. 1653 sendtes til Sverige 
i en Ambassade, som havde til Hovedopgave at faa Dronning 
Christina til at unddrage Ulfeldt sin Beskyttelse. Den svenske 
Resident i Danmark Magnus Durel, der dog næppe var en uvildig 
Dommer, karakteriserer ham ved denne Lejlighed som «en god, 
enfoldig Mand, der hidtil har været mere bekymret for Brug af 
Øxen og Pund end for Kristenhedens Velfærd». 1656 hørte han 
til dem, som bleve indstillede af Rigsraadet til Statholderembedet
i Norge, men fik ikke denne Stilling. Under Krigen 1657 var han 
sammen med Rigsmarsken Anders Bille i den af Svenskerne 
belejrede Fæstning Frederiksodde; da denne stormedes af Svenskerne, 
søgte han med Bille ud til den ved Kysten liggende Bjersodde 
Skanse for at naa over til Fyn, men maatte overgive sig ligesom
Rigsmarsken. I de nærmeste Dage herefter havde han som Fange 
gjentagne Samtaler med den svenske Konges Minister, sin gamle 
Fjende Corfits Ulfeldt. Denne beretter, at han første Gang viste 
sig temmelig afvisende over for Tanken om Fred og forlangte, at
Ulfeldt skulde bøje sig for Frederik III og saa vende tilbage til 
Danmark, hvor han vilde blive modtagen med Glæde; i en følgende 
Samtale skal han derimod have været ivrigere for Freden og fik 
ogsaa mod givet Æresord Lov til at rejse til sin Konge for 
at virke for den. Da Krigen brød ud igjen i Avg. 1658, sendtes 
han og Rigsraaden Christen Skeel strax ud for at møde Carl 
Gustav og opfordre ham til at standse paa sin Marche fra Korsør 
mod Kjøbenhavn. De traf ham 10. Avg. i Ringsted, men 
maatte efter Forhandlinger med Kongen og Grev Schlippenbach 
vende tilbage med uforrettet Sag. Under Hovedstadens Belejring 
havde han forskjellige Hverv med Hensyn til Omsorgen for 
Garnisonens Underhold og deltog desuden i en Kommission, der 
skulde undersøge, hvorledes Kjøbenhavns Stabelret kunde indrettes. 
I Avg. 1659 blev han kommitteret til at forhandle med Svenskerne
om Fred. Han deltog i det afgjørende Rigsraads- og Stændermøde 
i Kjøbenhavn i Efteraaret 1660, men døde kort efter, 29. Jan. 1661, 
og blev begravet i Sorø. -- Efter sin første Hustrus Død, 4. Jan. 
1634, havde han 2. Okt. 1636 ægtet Christence Jacobsdatter Rosenkrantz
(d. 15. Sept. 1679).

Danmarks Adels Aarbog 1885, S. 42.

J. A. Fridericia.



Høg, Niels, --1524, til Eskjær, Rigsraad, 
Søn af Hr. Peder H. til Eskjær i Salling og Kirsten Henriksdatter (Reberg), indtog 
under Kongerne Hans og Christian II en betydelig Stilling som 
Lensmand (1484 Riberhus, 1496 Lund paa Mors, 1506 Aalborghus, 
1517-20 Aastrup, 1520-24 Skivehus) og Rigsraad (allerede 1487; 
1491 Ridder). Berømt for sin Veltalenhed anvendtes han oftere til 
diplomatiske Forhandlinger, saaledes baade 1495 og 1505 ved Møder 
i Kalmar; paa det sidstnævnte Møde førte han paa Kong Hans'
Vegne Ordet som Anklager mod Hr. Svante Nilsson Sture og de 
svenske Rigsraader, da Kongen lod dem dømme som Majestætsforbrydere. 
1506 deltog han derpaa i Segeberg i Forhandlinger 
med Lybek. Han var tilstede ved Kongens Død i Aalborg 1513 
og skal allerede den Gang i Forening med flere andre Rigsraader
have arbejdet for  at faa Hertug Frederik til Konge. Dog anvendtes 
han ogsaa i Christian II's Tid til Underhandlinger, saaledes paa 
Toget til Sverige 1518. Da de jyske Raader rejste Opstanden mod 
Kongen, sluttede han sig dog til Mogens Gjøes Parti og opsagde
først Kongen Huldskab og Troskab, da denne selv havde opgivet 
Jylland, og Hertug Frederik allerede stod i Landet med sin Hær, 
hvorpaa han hyldede Frederik I i Viborg i Marts 1523. -- I Aaret 
1524 deltog han i de langvarige Herredagsforhandlinger, som da 
holdtes i Kjøbenhavn; 28. Juni var han Medudsteder af det bekjendte 
Rigsraadsbrev, hvori man til Tak for, «at den almægtige Gud af 
sin store Naade og Miskundhed formedelst Jfr. Mariæ, den 
himmelske Kejserinde, og Guds benedidede helliges og Danmarks Riges 
Patroners benedidede Bøn og Værskyld har frelst Riget for den 
haarde og umilde Tyran Konning Christiern,» forpligtede sig til at 
modstaa Luthers Kjætteri. 7. Avg. fandt derpaa Frederik I's 
Kroning Sted, men 10. Avg. ramtes N. H. pludselig i Helligaandskirken 
af et apoplektisk Anfald og døde 9. Dag derefter.

«Nogle ansaa ham for at være en Fjende af Gejstligheden», 
siger Poul Helgesen i Skibbykrønniken, «fordi han altid spottede 
over visse Folks Laster og Hovmod og var en Modstander af 
Biskoppernes Overdaadighed og Stolthed; men om han herved lod 
sig lede af Iver eller af Had og Gjerrighed, maa vi lade henstaa 
uafgjort, thi han var en saare veltalende Mand, der forstod at bruge 
sin Tunge med stor Færdighed. Mod sine undergivne Bønder skal
han derimod have været en haard og Stræng Herre.» At han næppe 
har været en Modstander af selve den katholske Tro, men nok af 
Kirkens daværende Mangler, derom synes ogsaa de store, nylig 
fundne Kalkmalerier i Skive Kirke at vidne, der ere afsluttede 
1522, medens han var Lensmand paa Skivehus, forsynede med hans 
og hans Slægts Vaabenmærke og Navn, netop til Ære for Jfr. Marie 
som Himmeldronning, en Mængde Helgener og «Danmarks Riges 
Patroner» (St. Knud osv.). -- Han ejede foruden Eskjær betydeligt 
Jordegods, ogsaa i Skiveegnen; han var gift med Karen Steensdatter 
Gjøe, Enke efter Erik Andersen Banner (til Asdal) og blev saaledes 
Stiffader til den bekjendte luthersksindede Erik Eriksen Banner. -- 
Naar Huitfeldt, der kalder ham «en veltalende Mand paa vort 
danske Tungemaal», lader ham være Marsk, beror det paa en Misforstaaelse.

Danmarks Adels Aarbog 1885, S. 34. 
Skibykrøniken, overs. af Heise, S. 97. 
Lehmann, Kalkmalerierne i Skive Kirke (1890) S. 75 ff.

A. Heise.



Høg, Stygge, --1665--, 
var vistnok ældste Søn af ovennævnte Just H. (d. 1646), efter hvem han arvede Gjorslev, 
som dog alt o. 1663 ved hans Opbud gik tabt. S. H. fik sin Tids sædvanlige lærde Opdragelse, blandt hvis faa Frugter kan nævnes en 1651 trykt
Disputation «de nobilitate». Efter en kortvarig Tjeneste i 
Kancelliet rejste han udenlands, men hjemkaldtes af Kongen 1654, da 
der var tiltænkt ham Ansættelse hos den vordende Konge, hos 
hvem han Aaret efter blev Kammerjunker. Efter Souverænitetens
Indførelse beskikkedes S. H. til Landsdommer paa Laaland og 
Falster, og formodentlig ved samme Tid ægtede
han Anne Marie Grubbe fra Gammelgaard, hvilket
Ægteskab til liden Baade for alle Parter bragte
ham i det anseligste Svogerskab, i det hans Hustru
var Søster til den bekjendte Marie Grubbe (VI,
220), der nys var bleven gift med Ulrik Frederik
Gyldenløve. Efter 1665 at have faaet sin Afsked som
Landsdommer synes S. H. at være rejst op til Svogeren
i Norge, hvor han indledede eller fornyede et Forhold
til sin letfærdige Svigerinde, der førte til hendes
Ægteskabs Ophævelse og hans Landsforvisning. Det var
derfor sikkert spildt Ulejlighed, at Tønne Juul,
der i sin Tid havde forpagtet ham sin laalandske
Hovedgaard Engestofte, 1671 sagsøgte ham for
skyldige Restancer. S. H. var da draget til Rom,
hvor han gik over til Katholicismen og fik Tjeneste
som Maitre d'hotel hos en fyrstelig Kardinal. Hans
hjemmeblevne Hustru lod sig 1674 skille ved ham
og ægtede det følgende Aar Jørgen Arenfeldt (I,
317). Faa sin Broder Just H.s Forbøn fik S. H. senere
Tilladelse til at vende hjem, og han forlod da Italien
og sin katholske Tro og korn 1678 til Nimwegen,
hvor Broderen da opholdt sig, men Gjensynet blev
kun til liden Glæde for Broderen, da S. H. ved sit
drikfældige og udsvævende Levned kun voldte ham Skam
og Sorg. Senere var S. H. i Danmark, hvor han 1682
levede i saa forarmede Kaar, at han maatte trygle
Kongen om en Naadegave, og dermed tabes hans Spor.

Thiset.



Høgsbro, Sofus Magdalus, 1822-1902, Højskoleforstander og Politiker. 
S. H. blev født 18. Juli 1822 i Rødding,
Søn af Amtsprovst Hans Høxbroe (f. 1764 d. 1828) og
Christine f. Arntzen (f. 1788 d. 1855); hans Moder var
af norsk Byrd. 1831 blev H. sat i Ribe Latinskole
og paavirkedes under sit Ophold her af Præsten
L. C. Müller i grundtvigsk Retning. 1839 blev han
Student og tog ivrig Del i det politiske Studenterliv,
bl. a. i Studentertogene til Lund 1842 og Upsala
1843, men desuden i Grundtvigianernes «Danske
Samfund». Foruden Theologi studerede H. Filosofi og
Historie og vandt sit Underhold ved at forberede i
Historie til Examen artium (bl. a. Svend Grundtvig
og Niels Lindberg).

1848 blev H. theologisk Kandidat og i Efteraaret
1850 Forstander for den paa ny aabnede Folkehøjskole
i Rødding; han medvirkede her til Uddannelse af
flere Mænd, som siden have hørt til Danskhedens
bedste Forkæmpere i Nordslesvig. I Modsætning til
andre Højskolelærere lagde H. særlig Vægt paa den
nyeste Tids 
Historie og viste desuden Iver for at udvide Skolens
Samlinger og bringe dens Pengevæsen paa en god
Fod. Personlig ønskede han at faa Skolen flyttet til
Graasten, nærmere ved Sproggrænsen, men billigede
ellers fuldt ud Grundtvigs Tanke om at indføre
Sprogfrihed i Slesvig, ligesom han tidlig hyldede
Læren om Landets Deling efter den nationale Grænse. I
Slutningen af Sept. 1862 opgav han sin Plads, fordi
Minister Monrad i et Par Aar havde nedsat Statens
Tilskud til Skolen af Misnøje med H.s politiske
Optræden og ligeledes vragede ham, da han 1861 søgte
Faderens gamle Kald for at kunne blive ved Skolen
uhindret af hin Tilsidesættelse. Derimod var H. siden
1867 Medlem af Bestyrelsen for Rødding Skoles Ejendom,
indtil den 1890 solgtes til den nye Frimenighed.

1858 var H. bleven valgt til Folketingsmand for Ribe
Amts 5. Kreds og havde derved faaet sit egentlige
Livskald. Han sluttede sig strax til Tingets
venstre Side, valgtes ind i Partiets Bestyrelse og
arbejdede for Sammenhold imellem dets tvende Fløje,
under Tscherning og J. A. Hansen; ogsaa var han 1861
dets Kandidat til en ledig Plads i Rigsraadet, men
blev ikke valgt. I flere Samlinger var han Medlem af
Finansudvalget, og 1861-86 var han Medlem af (i de
sidste 7 Aar Formand for) Udvalget for Valgbrevenes
Prøvelse, hvor han omhyggelig stræbte at uddanne
en fast Praxis ved Afgjøreisen af de tit kildne
Spørgsmaal. Men særlig gav han sig af med Kirke- og
Undervisningsspørgsmaal, i det han stærkt hævdede,
at man burde omdanne den gamle Statskirke i frisindet
Aand, lade de enkelte Retninger inden for Folkekirken
udvikle sig saa frit som muligt og tilstede
Sammenslutning i frie Menigheder, men ikke efterstræbe
Oprettelsen af noget Kirkeraad eller lignende. Særlig
ivrede han for at give Sognebaandsløserne Ret til at
bruge Sognekirken (opnaaet 1864) og tilraadede at give
Menighederne Del i Præstevalget efter det slesvigske
Forbillede og at omordne Præsternes Lønningsforhold,
fordi det vilde lette Gjennemførelsen af andre
kirkelige Reformer. Ogsaa udtalte H. allerede 1858
Tanken om at lade unge Mænd ordinere med Ret til at
optræde som Præster, hvor de kunde finde Tilslutning,
- en Tanke, som senere, om end i en anden Skikkelse,
virkeliggjordes ved Valgmenighedsloven.

1864 valgtes H. i sin gamle Kreds tillige til
Rigsraadets Folketing, og da den gik tabt ved
Fredslutningen, valgtes han i Maj 1865 i Svendborg
og siden 1866 uafbrudt til Rigsdagens Folketing
for Svendborg Amts 5. Kreds (Sønder Broby), stadig med
stort Overtal: 1876-81 havde han 3 Gange V. Birkedal
til Medbejler, medens denne 1866-69 3 Gange havde
været hans Stiller. 1864 var han blandt de 21,
som i Rigsraadets Folketing stemte imod Freden,
fordi Slesvigerne ved den «behandles som en Flok
umyndige Trælle, ja som en umælende Besætning,
der følger den Jord, den dyrker»; han havde
desuden Sæde baade i Tingets politiske Udvalg
(om de forudgaaende Underhandlinger med Sverige og
med de tyske Stormagter) og i dets finansielle (om
Krigsudgifterne) samt valgtes 1865-66 til Statsrevisor
over Regnskaberne for de fælles Anliggender for
1860-66.

Under Grundlovskampen 1865-66 var H. iblandt dem,
der indtil det sidste holdt paa Juni-Grundlovens
Gjenoprettelse i dens fulde Myndighed, og advarede
indtrængende mod de Farer, den nye Valgordning
bar i sit Skjød, fordi «den satte Pengepungen over
Mennesket og gjorde Egennytten til ledende Princip i
det offentlige Liv». Da han allerede i Foraaret 1865
frygtede for, at Venstre ikke kunde sejre, billigede
han, at J. A. Hansen aabnede Underhandlinger med Grev
Frijs for at opnaa Overenskomst med Godsejerne om
Landstingets Sammensætning, dog saaledes, at dette
for Fremtiden skulde give Afkald paa en virkelig
Myndighed over Finansloven -- en Løsning, som vistnok
paa dette Tidspunkt kunde være vundet, hvis Venstre
strax havde sluttet sig dertil og bestemt holdt fast
derpaa. H. viste herved langt større Fremsyn end
J. A. Hansen, der et halvt Aar senere lod Vilkaaret
falde i Haab om at opnaa Forbund mellem de store og
smaa Bønder.

Efter Grundlovens Gjennemsyn søgte H. at samle til
ét Parti alle dem, der havde stemt imod den nye
Grundlov, men da dette strandede paa J. A. Hansens
og G. Winthers Modstand, som hver dannede sin Gruppe,
sluttede han sig til «det nationale Venstre». Han var
i Virkeligheden dets ledende Mand, men tog forholdsvis
mindre Del i Forhandlingerne i Rigsdagen, fordi
hans Tid optoges af Ugebladet «Dansk Folketidende»,
som han havde begyndt at udgive i Okt. 1865 og
fortsatte indtil Udgangen af 1883. Det havde
især i den første halve Snes Aar, inden de mange
Venstreblade kom op, stor Betydning som Venstres
dygtigste Organ og har bidraget overordentligt til
at udbrede politisk Oplysning blandt Landboerne og
saaledes fremme Partiets Udvikling. I Folketinget
indskrænkede H. nærmest sin Virksomhed til de
kirkelige Lovforslag. Han var Forslagsstiller og
Ordfører for Valgmenighedsloven 1866-68,
samt paa ny 1873, da den blev væsentlig
udvidet. Ligeledes udvirkede han 1872 en udstrakt
Frihed til Kirkernes Benyttelse, men kæmpede i en
Række Aar forgjæves for at indføre Præstevalg. Ogsaa
var han 1868-70 Medlem af den store Kirkekommission,
men kunde ikke trænge igjennem med sine Meninger om
større Frihed for Menighed og Præst.

Hvad der ikke lykkedes H. 1866, kom derimod i Stand
1870, da «det forenede Venstre» dannedes. Han
var fra første Færd en af dets ledende Mænd,
skjønt han Okt. 1870-Okt. 1872 ikke vilde tage
Sæde i dets Bestyrelse som Følge af en Tvist med
J. A. Hansen. Han tog væsentlig Del i Forhandlingerne
om de lærde Skolers Undervisningsplan 1871 og om
Folkeskolevæsenet 1873, fremdeles om det kongelige
Theater, hvis Overgivelse til privat Drift han
allerede havde tilraadet 1869, og om Jærnbanelovene,
i det han søgte at holde igjen mod den alt for store
Lyst til at bygge nye Baner. I de rent politiske
Spørgsmaal var H. -- i Modsætning til J. A. Hansen og
C. Berg -- nærmest stemt for at gaa sindig og varsomt
til Værks og søgte baade 1875 og 1877 som Medlem af
Fællesudvalget at opnaa en mindelig Overenskomst med
Landstinget. Og naar han alligevel flere Gange deltog
i Skridt, han ikke egentlig billigede, var det kun
i Onsket om at holde Partiet sammen og i Agtelsen
for Flertallets Ret til at afgjøre det hele Partis
Holdning. Det var saaledes imod H.s Ønske, at det
i Febr. 1877 vedtog Rigsretsanklage imod Krieger,
fordi den national-liberale Gruppe derved dreves
endnu mere over til Godsejerne, hvad der ikke kunde
være ønskeligt for Venstre. Ligeledes viste han at
have et videre Syn end Partiets andre Førere, da han
1872 knyttede nøje Forbindelse med Joh. Sverdrup og
Hedlund og derved søgte at fremme Sammenhold mellem
Landbopartierne i alle 3 nordiske Lande.

Da Spaltningen i Venstre indtraadte 1878, sluttede
H. sig naturlig til den moderate Gruppe, men deltog
villig i Forberedelserne til nyt Samarbejde 1881 saa
vel som i Dannelsen af «det danske Venstre» 1884 og
i Gjenforeningen af det samlede Parti 1886. Da denne
brast Aaret efter, blev H. -- der siden 1873 Paa en
enkelt Samling nær havde været Viceformand -- Bergs
Efterfølger som Folketingets Formand og har siden
vedblivende haft dette Hverv. Han fremkaldte i denne
Stilling et Gjennemsyn af Tingets Forretningsorden
1888, og hans gamle Samlerlyst gav sig Udslag i
Tilvejebringelsen af en omfattende Portrætsamling af
nu- og før-
værende Rigsdagsmænd. Desuden har H. beholdt sin Plads
som en af Lederne for det forhandlende Venstre og
har som Udvalgs-ordfører først 1887 og paa ny 1891
ført igjennem Tinget Lovforslag om en fuldstændig
Omlægning af Valgkredsene med nøje Hensyntagen til
Indbyggertallet og til en god Afrunding -- en Løsning,
han allerede 1873, men den Gang alene, havde gjort
sig til Talsmand for. Paa Grund af svækket Syn opgav
H. 1893 den Post som Statsrevisor, hvortil Folketinget
siden 1873 med et enkelt Aars Afbrydelse havde valgt
ham.

H. ægtede 9. Nov. 1852 Amalie Gabrielle Jürgensen
(f. 23. Maj 1833 d. 27. Dec. 1893), Datter af
Sognepræst Peter J. i Oxenvad (f. 1802 d. 1876)
og Sophie Conradine f. Brøndsted (f. 1810). 
H. døde 15. Jan. 1902. -- Den ældste Søn, Svend H., 
f. 1855, er siden 1889 Højesteretssagfører og har siden 
1883 taget Del i den liberale Bevægelse.

Erslew, Forf. Lex. 
Højskolebladet 1890, Nr. 24 ff. 
Sorø Amtstid. 16.-18. Juli 1892.

Emil Elberling.

Høiberg, s. Høyberg.">

Høiberg, s. Høyberg.



Høielse, s. Høyelse.



Høier, s. Hoier, Hoyer og Høyer.



Højmark, Kristian, f. 1832, Skolelærer og Politiker. 
Han er født 7. Sept. 1832 i Bredballe ved
Vejle, Søn af Skolelærer Jens H. (f. 1805 d. 1865)
og Maren f. Arentsen, var 1849-51 Elev paa Jelling
Seminarium og derefter Hjælpelærer hos sin Fader; var
1853-61 Skolelærer i Egnen ved Silkeborg og 1861-92
i Stavtrup ved Aarhus. Han tog 1865-66 virksom Del
i den politiske Bevægelse under Grundlovskampen,
søgte 1869-74 4 Gange forgjæves Valg til Folketinget
i forskjellige Kredse, men valgtes 1876 i Odense Amts
6. Kreds og har siden stadig hævdet sin Plads. Han
sluttede sig 1878 til det moderate Venstre og har
vedblivende hørt til denne Side (særlig virksom
for Hærloven 1880 og Fiskeriloven 1888). H. var en
af Hovedophavsmændene ved Testrup Folkehøjskoles
Oprettelse 1866, var Formand for Afholdelsen af jyske
Skolemøder 1868-74 og tog kraftig Del i Kampen mod
L. Bjørnbak og hans Retning; var 1882 Medstifter
af «Aarhus Folkeblad» og i flere Aar Medlem af
dets Bestyrelse. -- H. ægtede 1864 Katinka Teilmann
(f. 1825), Datter af Præst Andr. Peter T. i Ormslev.

Emil Elberling.



Høisgaard, s. Høysgaard.



Høncke, Heinrich, 1834-98, Officer, Telegrafdirektør. 
H. er født 28. Juli 1834 i Flensborg, hvor hans Fader, Claus H. (f. 1800
d. 1868), drev et Bageri og en Grynmølle; hans
Moder var Elisabeth f. Andresen (f. 1795 d. 1857).
H. fik sin Opdragelse paa Latinskolen i Plensborg og
frekventerede 1850-53 Mariboes Skole i Kjøbenhavn. I
1853 bestod han Adgangsexamen til den kgl. militære
Højskole; men da det ikke lykkedes ham at komme ind
paa Skolen, tog han Adgangsexamen til den polytekniske
Læreanstalt og besøgte denne, indtil han i 1855, efter
en ny Examen, blev Elev paa Højskolen. Efter bestaaet
Oprykningsexamen udnævntes han til Sekondlieutenant
à la suite i Ingeniørkorpset l. April 1857, og han
ansattes som Sekondlieutenant i Korpset, da han forlod
Skolen i 1859. Fra 1859-62 gjorde han Tjeneste ved
Ingeniørtropperne med nogle Afbrydelser, i det han
i 1860 var beskæftiget ved Jærnbaneprojekteringer i
Jylland og Fyn og i 1861 ved Befæstningsanlæggene
paa Danevirkestillingens højre Fløj. I 1862 ansattes
han ved Ingeniørdirektionen i Slesvig og i 1863
ved Kontrollen med de jysk-fynske Jærnbaneanlæg
(særlig Strækningen Viborg-Holstebro), hvorfra han
i Slutningen af 1863 overgik til Ingeniørtropperne
i Sønderborg. I Krigen 1864 gjorde han Tjeneste ved
det militære Brovæsen og deltog i Dybbølstillingens
Forsvar. Umiddelbart efter Krigen stilledes han
til Raadighed for Grænsereguleringskommissionen,
og han blev i 1865 Adjudant ved Ingeniørkorpset,
dog saaledes, at han samtidig skulde gjøre Tjeneste
ved Kjøbenhavns Fortifikation; s. A. forfremmedes
han til Premierlieutenant. I 1870 overgik han til
1. Ingeniørbataillon og udnævntes til Kapitajn,
hvornæst han i 1871 blev Chef for Bataillonens
4. Kompagni (Telegrafkompagniet). I denne Stilling
blev han tillige Medlem af den i 1872 oprettede, for
Hær og Flaade fælles Søminekommission og fungerede
i 1873-74 som midlertidig Lærer i Vandbygning i
Officersskolens ældste Klasse paa Grund af Lærerens
dødelige Afgang. Han ansattes som Stabschef ved
Ingeniørkorpset i 1874, men udnævntes 25. Maj 1877
til Telegrafdirektør i afdøde P. C. F. Fabers Sted
og afgik som Følge deraf fra Hæren. I 1886 erholdt
han nyt Afskedspatent som Oberstlieutenant, og han
blev 1890 Kommandør af Danebrog af 2. Grad. Som
Telegrafdirektør har han til forskjellige Tider
deltaget i internationale Telegraf konferencer i
London, Berlin og Paris.

H. ægtede 28. Okt. 1871 Enken efter Sekondlieutenant
i Ingeniørkorpset M. L. Jørgensen (d. 13. Marts 1864),
Elisa Anina f. Bock 
(f. 23. Sept. 1837 d. 23. Marts 1885), Datter af Bager
i Kjøbenhavn J. A. E. B. og T. M. L. f. Jansen. -- 
H. døde 21. Juni 1898.

Tychsen, Fortifikations-Etaterne og Ingenieurkorpset 1684-1893 S. 108.

V. E. Tychsen.



Høpfner, Johan Jørgen, 1689-1759, Bogtrykker og Avisudgiver, 
Søn af Brygger Chr. H. og Margrethe Liermanns, er født i Lüneburg 
19. Maj 1689. Efter at have gaaet i Bogtrykkerlære i Hamborg (1705-10) og
rejst i Tyskland kom han 1715 i Tjeneste hos Jørgen
Mathiesen Godiche i Kjøbenhavn, blev ved hans Død
1717 Faktor i Trykkeriet og ægtede 12. Marts 1720
hans velstaaende Enke, Marie Cathrine f. Meyer
(d. 3. Juli 1741). I Febr. s. A. var han bleven
2. Universitetsbogtrykker. Ildebranden 1728, der
fortærede hans Ejendomme og Trykkeri i Skindergade,
synes ikke at have standset ham paa Vejen til at blive
Byens rigeste Bogtrykker. 1731 blev han Direktør for
det kongl. Bogtrykkeri og 1. Universitetsbogtrykker
med Privilegium paa Udgivelse af Forordninger og
Aviser. Han udgav Ugeaviserne «Kjøbenhavns Postrytter»
og «Dänische Fama». Artikler i denne om Udlandets
politiske Forhold fremkaldte saa alvorlige Klager,
især fra Ruslands Side, at Aviserne 1738 sattes under
Generalpostamtets Censur. Efter Tidens Lejlighed
vare hans Aviser godt redigerede, men stilledes fra
1749 i Skygge af Berlings (II, 131), som til H.s
Ærgrelse fik den vigtige Postforsendelsesret. Det
indbringende Almanakprivilegium erhvervede han 1750
ved Overenskomst med dets Ejer, Professor Ramus. Som
tysk født og oplært Bogtrykker optraadte H. som Stræng
Hævder af de tyske, her i Landet forbudte Lavsskikke
ved Svendeprøverne, hvad der oftere bragte ham i
Kollision med Avtoriteterne. Med sej Udholdenhed
bragte han sin Forretning op til den største i
Kjøbenhavn. 1746 holdt han 14 Svende og 5 Drenge,
og 1737 udtalte Konsistorium lejlighedsvis, at han
havde den visseste og meste Fortjeneste fremfor alle
andre Bogtrykkere i Kongens Riger og Lande. Ved sin
Død sidst i Febr. 1759 efterlod han Bestillinger og
Privilegier til Sønnen Nicolai Christian H. (døbt
17. Febr. 1721 f 29. Sept. 1782), hvis Søn Peter
Marquard H. (døbt 13. Nov. 1751 d. 26. Okt. 1800) 1795
solgte Trykkeriet til J. F. Schultz for 30000 Rdl.

Seidelin, Læsendes Aarbog f. 1800, S. 64 ff. 
Gessner, Buchdrückerkunst u. Schriftgiesserei II, 8 ff. 
Nyrop, Den danske Boghandels Hist. I, 285 ff. 
Stolpe, Dagspressen i Danm. III. 

P. Stolpe.



Høpfner, Johannes, 1813-52, Departementschef, 
Søn af den ansete gejstlige Forfatter Diederich Leberecht H.,
Hovedpræst i 
Uetersen (f. 4. Jan. 1778 d. 30. Marts 1830) og Charlotte Amalie 
f. Hudtwalker, var født 24. Jan. 1813 i Uetersen. Han studerede 
Jura i Kiel, tog 1836 juridisk Examen og blev kort efter 
Amtssekretær paa Gottorp Amthus hos L. N. Scheele. Det i de 
holstenske og slesvigske Stænder 1842 fremkomne Forslag om 
Edsvorneretter, som vedtoges i Itzeho, men ikke kom til Afstemning i 
Slesvig, fremkaldte et varmt og forstandigt Indlæg af H. imod 
Juryinstitutionen: «Ueber den Anklageprocess und die Geschwornengerichte», 
og da det regnede med Angreb paa Christian VIII's aabne
Brev af 8. Juli 1846, skrev han til Forsvar for dette i «Altonaer 
Mercur» en Række af Artikler, som senere udkom (anonymt) under 
Titelen «Dänemark und die Herzogthümer Schleswig und Holstein», 
og hvori han med klare Beviser godtgjorde, at Kongeloven 1721
var indført i Slesvig. Samtidig med at Scheele ved Reorganisationen 
af Regeringen paa Gottorp blev dennes Præsident, blev H. Regeringsraad; 
begge vare Slesvig-Holsteinismens erklærede Modstandere. 
Ved Oprørets Udbrud 1848 maatte Scheele flygte, og allerede
27. Marts afskedigede den provisoriske Regering H., som tog til 
Kjøbenhavn. Ud paa Efteraaret skrev han «Der Aufstand in den 
Herzogthümern Schleswig und Holstein und Preussens Verfahren 
gegen Dänemark», som udkom i 3 Oplag (anonymt) og vakte 
Opsigt ved sine uforbeholdne Angreb paa Preussen for dets inhumane 
Krigsførelse (Firemillionskontributionen i Jylland). I Vinteren 1848-49 
var han i London med det særlige Hverv at gaa Fredsunderhandlingskommissionen
til Haande ved dens Arbejder. Da Tillisch 1850 
reorganiserede Forvaltningen af Slesvig, var H. en af hans mest 
fremragende Medhjælpere, og i Febr. 1852 udnævntes han til 
Departementschef i det nyoprettede slesvigske Ministerium, men døde 
9. Nov. s. A., ugift. 

H. R. Hiort-Lorenzen.



Høpfner v. Kronstett, Hermann, --1683, gottorpsk Kansler, 
var født i Hannover, Søn af en Notar. Han skal have været i svensk 
Tjeneste (maaske i Bremen), blev Kansler først hos Grev Georg 
Christian af Ostfriesland, senere hos Hertug Rudolph August af
Brunsvig-Wolfenbüttel og endelig 1677 hos den fordrevne Hertug Christian 
Albrecht af Gottorp, der den Gang opholdt sig i Hamborg. Skjønt hans
Ansættelse i dette Embede skal være foranlediget af Dietrich Kley, 
der var Præses for den svenske Regering i Bremen, blev hans 
Politik ved Gottorper-Hoffet snart afgjort svenskfjendtlig. Han blev 
Hovedet for Oppositionen mod det Kielmannske Parti, søgte at faa 
sine Venner ind paa de vigtigste Pladser i Hertugens Omgivelser 
og at faa Modstanderne fjærnet; derved blev han Gjenstand for et 
bittert Had og for Beskyldninger for at være bestukken af Danmark 
og staa i Brevvexling med Enkedronning Sophie Amalie. Da han 
1679 arbejdede paa en Udsoning mellem Hertugen og Danmark, 
lykkedes det svensk Paavirkning paa Hertugen at faa ham styrtet; 
han søgte da til Christian V og skal have aabenbaret ham det 
gottorpske Hofs Hemmeligheder. Til Gjengjæld skal han have 
faaet Løfte om Titel af Gehejmeraad og en aarlig Lønning; men 
Intriger mod ham hos Sophie Amalie skulle dog have bevirket, at
han ingen Penge fik. Han levede sine sidste Aar som Privatmand 
i Hamborg, hvor han døde 16. Juli 1683, 2 Aar efter at være 
bleven Enkemand.

Moller, Cimbria lit. II, 354. 
Archiv f. Staats- u. Kirchengesch. d. Herzogth. III, 101 ff.

J. A. Fridericia.



Høpp, Johann Paul, 1782-1847, Overappellationsretspræsident, 
født 25. Juli 1782 i Flensborg, var en Søn af Galanterihandler Gabriel 
H. og Frederikke Henriette Augusta Dorothea f. Pfeiffer. Han 
røbede tidlig ualmindelige Evner, og da Faderen ikke havde Midler 
til at lade ham studere, tog Etatsraad, Overretsraad M. B. Hering
i Slesvig sig af ham og lod ham gaa i Slesvig Domskole. Han 
tog en glimrende juridisk Examen paa Gottorp, var i nogle Aar 
Advokat, udnævntes 1817 til Medlem af Overretten i Slesvig, 1820 
til Deputeret i det tyske Kancelli og Etatsraad. I Kjøbenhavn 
erhvervede han sig ved sin fremragende Dygtighed hurtig en 
overordentlig stor Indflydelse, saaledes at han, da den franske 
Julirevolution og Urolighederne i Sachsen havde fremkaldt vilde Rygter 
om en forestaaende Revolution i Holsten, i Okt. 1830 blev sendt 
der over for at undersøge Forhold og Stemninger paa nært Hold. 
For at skjule hans egentlige Hverv blev der givet ham det officielle
Ærende at udforske Nødstilstanden paa Grund af de sidste Aars 
slette Høst i Hertugdømmerne. H., som lige var naaet over til 
Holsten, da Uwe Lornsens «Ueber das Verfassungswerk» udkom, 
var ved sine energiske Forestillinger til Kongen vistnok den 
nærmeste Aarsag til, at der blev taget saa haardt paa Lornsen. Paa 
sin Rejse afgav han en Række Indberetninger direkte til Frederik VI, 
som fulgte de allerfleste af hans Raad og bl. a. efter hans 
Tilskyndelse hævede Rugtolden og sendte Kancellideputeret J. F. Jensen 
til Kiel for at holde vaagent Øje med Professorerne ved 
Universitetet. 1831 blev H. Overprokurør for Slesvig, Konferensraad og 
Medlem af Karantænedirektionen i Kjøbenhavn, 1832 Kommandør 
af Danebrog, var s. A. en af de «oplyste Mænd» og blev 1833 
1. Deputeret i tyske Kancelli. 1836 var han, der havde en Hovedpart
i Stændernes Indførelse, kongl. Kommissarius i Stænderforsamlingerne 
i Itzeho og Slesvig og røgtede dette Hverv i den Grad 
til Kongens Tilfredshed, at han efter sin Tilbagekomst blev 
dekoreret med Storkorset. Ogsaa 1838 var han kongl. Kommissarius i 
begge de nævnte Stænderforsamlinger. Medens de liberale i 
Hertugdømmerne frygtede ham som fuldblods Bureaukrat, var han paa 
Grund af sine «demokratiske Kollegialprincipper» (Antislesvigholst. 
Fragm. IV, 488) Augustenborgerne en Torn i Øjet, og det lykkedes
dem kort efter Christian VIII's Tronbestigelse at faa ham fortrængt 
fra Regeringskredsene. 1840 udnævntes han til Præsident for 
Overappellationsretten i Kiel, 1841 til Gehejmekonferensraad og kreeredes
s. A. til Dr. jur. af Kiels Universitet. Han døde barnløs 30. Avg. 
1847 i Kiel; hans Hustru, Sophie Wilhelmine Theodora f. Hering 
(f. 10. Juni 1788), Datter af ovennævnte Etatsraad H., døde 29. Sept. 
1871 sammesteds. Hendes Søsterdatter og Arving Emmeline v. 
Rumohr (d. 9. Marts 1873) oprettede en «Höpp'sche Stiftung», som 
styres af Hovedpræsten i Heide og Penningmesteren i Nørreditmarsken.

H. R. Hiort-Lorenzen.



Hørdum, Christen Ivar, f. 1846, Politiker. 
H. fødtes 21. Marts 1846 i Fuglslev ved Æbeltoft, hvor hans Fader, Johannes 
Laurentius H. (f. 1800 d. 1865), var Landsbyskomager; hans Moder var 
Susanne Marie f. Brauer (f. 1804 d. 1889). Han blev 1860 sat i 
Skomagerlære og 1864 Svend i Æbeltoft; kom 1869 til Kjøbenhavn 
for at aftjene sin Værnepligt og blev derefter boende i Hovedstaden. 
H. sluttede sig strax til den socialistiske Bevægelse 1871 
og var flere Gange Formand for Skomagernes Fagforening samt 
1872-76 Forretningsfører for deres Produktionsværksted. Ligeledes 
blev han 1873 Medlem af Fagforeningernes Centralbestyrelse og 
1878 af Bestyrelsen for «Socialdemokratisk Forbund», hvori han endnu 
har Sæde. Siden 1877 har han været Forretningsfører for Bladet 
«Socialdemokraten» og taget en vigtig Del i Partiets Agitation. 
1884 valgtes H. i Kjøbenhavns 9. Kreds (Christianshavn) til 
Folketinget, faldt igjennem ved Valget 1887, men blev paa ny valgt 
1890 og 1892. -- H. ægtede 1869 Dorothea Petersen (f. 1845 d. 1890), 
Datter af Daglejer Peter Therkelsen i Æbeltoft. 

Emil Elberling.



Hørlück, Anders Dons, 1836-1900, Slesviger. 
H. er født 17. Avg. 1836 og Søn af Sognefoged, Gaardejer
i Rump, Branderup Sogn, Hans H. (f. 14. Sept. 1790
d. 7. Avg. 1868) og Pouline f. Dons fra Viufgaard
(f. 15. Juni 1797 d. 2. Jan. 1867). H., der har
faaet sin Uddannelse paa Rødding Højskole, tog 1856
Landmaalerexamen og overtog 1863 sin Fødegaard. Da
der efter H. A. Krügers Død (1881) opstod Uenighed om
Fortsættelsen af hans Vægring ved som Medlem af den
berlinske Landdag at aflægge Ed paa Forfatningen,
blev H. opstillet som Protestkandidat, og Valget
faldt i Okt. 1881 paa ham, ligesom han gjenvalgtes
1882 og 1885, men han opnaaede paa Grund af sin
stadige Edsnægtelse ikke Sæde i Landdagen. Da
Edsnægtelsen 1888 opgaves af Nordslesvigerne,
valgtes H. ikke mere. Han har solgt sin Fødegaard
og ejer nu Kjærgaard i Branderup Sogn, er Formand
for den private Brandkasse for den vestlige Del af
Nordslesvig og for Vandløbskommissionen for Haderslev
Kreds samt Medlem af Haderslev Kredsdag. Han har
2. Juli 1863 ægtet Abeline Fausbøl (f. 10. Maj
1841), Datter af Thomas Nissen F. til Mandbjærg.
H. døde 4. Juli 1900.

H. R. Hiort-Lorenzen.



Hørner, Johan, 1710-63, Maler, 
svensk af Fødsel, kom til Danmark i Christian VI's Tid, blev Hofskildrer og
sysselsattes meget. Han var en særdeles mangesidig og
ikke uhabil Kunstner; han gjorde Kabinetsbilleder,
Frugtstykker, Fuglestykker, Stilllebensstykker,
«Contrefaiter» og større Familiebilleder, men vandt
især Navn ved sine «Natstykker», som det indre af
en Smedje, af et Køkken med Ild paa Skorstenen
o. a. Paa sine Natstykker forstod han med Smag at
anbringe Portrætfigurer, som paa et af dem Frederik
V, Juliane Marie og sig selv. De fleste af H.s
Arbejder kunne ikke mere paavises. 2 Portrætter af
Frederik V's Døtre kom til Fredensborg, et Portræt
af Fr. Rostgaard er paa Universitetsbibliotheket,
den Abraham Peltske Familie (1756) i det Petersenske
Jomfrukloster. H. døde i Kjøbenhavn i de første Dage
af Marts 1763.

Weilbach, Konstnerlex.
Meier, Fredensborg S. 158. 184.

F. J. Meier.



Hørring, Hugo Egmont, f. 1842, Indenrigsminister,
er Søn af Urtekræmmer Frederik Barfred H. (d. 1880) 
og Laura f. Erslev (f 1888). H. fødtes i
Kjøbenhavn 17. Avg. 1842, blev 1860 Student fra
Borgerdydskolen paa Christianshavn, 1868 juridisk
Kandidat, s. A. Sagførerfuldmægtig, 1874 Assistent
i Indenrigsministeriet, 1880 
Fuldmægtig i dette Ministerium og s. A. tillige
Registrator for Varemærker. 1882 blev han udnævnt til
Direktør for den kgl. grønlandske Handel og foretog
som saadan 2 Inspektionsrejser til Grønland. Under en
kort efter hans Udnævnelse opstaaet offentlig Polemik
angaaende Ledelsen af de grønlandske Koloniers
Administration udgav han 1882 «Bemærkninger til
Justitsraad H. Rinks Skrift om Grønlænderne m. m.» og
det følgende Aar «Fortsatte Bemærkninger». -- 1888 blev

han tillige Medlem af Statsinventariekommissionen
og beskikkedes desuden s. A. til Formand for
en Kommission til Udarbejdelse af et Lovforslag
om Patenter paa industrielle Opfindelser. 1889
udnævntes han til Chef for Indenrigsministeriets
1. Departement og i Jan. 1894, da Indenrigsministeriet
indskrænkedes til at omfatte det nævnte Departement,
til Indenrigsminister ad interim, i hvilken Stilling
han strax vandt almindelig Paaskjønnelse saa vel ved
sin betydelige Sagkundskab som ved sin personlige
Optræden i det ham hidtil ukjendte parlamentariske
Liv. 1892 fik han Danebrogsordenens Kommandørkors af
2. Grad. H. blev 20. Maj 1873 gift med Vilhelmine
Sophie Møller (f. 13. Sept. 1838 d. 7. April 1874),
en Datter af Grosserer Vilhelm M. og Hanne f. Boldt;
21. Marts 1884 ægtede han Emma Petrea Louise Ryberg
(f. 16. Avg. 1851), en Datter af Overgraver ved
St. Petri Kirke Johan Peter R. og Anna Cathrine
f. Smith.

G. Kringelbach.



Hørup, Viggo Lauritz Bentheim, 1841-1902, Journalist og Politiker. 
H. er født 22. Maj 1841 i Torpmagle
ved Frederiksværk, hvor hans Fader, Frederik Bendtsen
H. (f. 1811), var Skolelærer 1838-88; ved sin Moder,
Emilie Julie f. Drachmann (f. 1806), er han Fætter
til Holger Drachmann (IV, 320). H. blev 1861 Student
fra Metropolitanskolen og 1867 juridisk Kandidat. I
en Aarrække var han Manuduktør til dansk-juridisk
Examen og blev 1873 knyttet til det nystiftede
Venstreblad «Morgenbladet»; ved sine vittige og
bidende Artikler var han en af Bladets vigtigste
Medarbejdere indtil Foraaret 1877. Omtrent til
samme Tid var han Medstifter af og Formand for
«Onsdagsforeningen», det første Forsøg paa at samle
den ringe Opposition i Hovedstaden. Endnu forinden,
i Sept. 1872, havde H. søgt Valg til Folketinget
i sin Hjemstavn, Frederiksborg Amts 4. Kreds,
men uden Held. Derimod kom han i Febr. 1876 ved et
Udfyldningsvalg i Kjøbenhavns Amts 4. Kreds (Kjøge)
ind i Folketinget og holdt sig her under stadige
Valgkampe og med 
voxende Stemmetal imod Højres Kandidater, indtil han i April 1892 
blev fortrængt af den moderate Venstremand Højesteretssagfører 
Alberti, hvem en stor Del af Højre gav sine Stemmer.

H. havde kun været Folketingsmand ét Aar, da hans Parti i 
Febr. 1877 gav ham det Hverv at være offentlig Anklager i 
Rigsretssagerne mod Krieger, Hall og flere andre tidligere Ministre. 
Han skilte sig fra denne Opgave med umiskjendelig Dygtighed, 
skjønt han kun havde en meget kort Erfaring som Sagfører (paa
B. Christensens Fuldmagt). Da Venstre i Foraaret 1878 spaltedes, 
sluttede H. sig uden Betænkning til den radikale Gruppe og var 
næst efter Berg dens Leder. I Okt. s. A. blev han Medlem af 
Finansudvalget og gjenvalgtes hertil, saa længe han sad i Rigsdagen; 
end videre var han i Samlingen 1879 (Febr.-Juni) Tingets 2. 
Viceformand og valgtes s. A. til Statsrevisor (gjenvalgt indtil 1892). 
Medens H. i de første Aar af sit Rigsdagsliv holdt sig temmelig 
tilbage, vakte han fra Samlingen 1878-79 stor Opmærksomhed som 
en ypperlig og ejendommelig Taler, klar og skarp i sin Tanke, 
rig paa slaaende Billeder og vittige Vendinger, bitter og hensynsløs 
spydig imod Modstanderne. Med megen Styrke hævdede han den 
radikale Læresætning om Folketingets ubetingede Overvægt i det 
offentlige Liv som en naturlig Følge af det konstitutionelle System 
og særlig af vor Grundlov. Paa et Folkemøde i Exercerhuset 
30. Dec. 1878 gav han sin Paastand Udtryk i de bekjendte Ord, 
at «Folketinget er den højeste Myndighed, der har ingen over sig 
og ingen ved Siden af sig», og har ved denne udæskende Form
utvivlsomt skadet Venstres Sag og givet Modstanderne et godt 
Vaaben i Hænde, ligesom senere hans haanlige Udfald imod 
Forsvarssagen («den døde Torsk») og dens Talsmænd («omvandrende 
Lirekasser») sikkerlig netop have fremmet denne Sag og hidset 
dens Tilhængere til Handling.

I Jan. 1881 blev H. Udgiver af «Morgenbladet» sammen med 
Berg og E. Brandes og var i 3 Aar den egentlige Redaktør. Han 
forstod at skaffe Bladet virkeligt Fodfæste i Hovedstaden, men 
fjærnedes dog der fra ved Udgangen af 1883, fordi Berg var 
misfornøjet med den Aandsretning, som kom til Orde, og desuden
søgte Tilnærmelse til det moderate Venstre. Da Berg i Nov. 1884 
fik gjennemført Sammenknytningen mellem denne Gruppe og den 
ene Halvdel af den radikale til «det danske Venstre», forblev H. 
Fører for den anden Halvdel, der nu sædvanlig kaldtes «Evropæerne»,
indtil den sidste Sammenslutning af Venstre fandt Sted i Febr.
1886. Ogsaa havde han siden Maj 1882 været en af sin Gruppes 
delegerede ved Samraad med de andre Grupper og blev senere 
Medlem af Partiets fælles Bestyrelse. Kort forinden det fuldstændige 
Brud med Berg havde H. i Okt. 1884 sammen med E. Brandes
grundlagt «Politikken», der snart blev et af de mest udbredte og 
vistnok det mest læste Blad i hele Landet, og som efterhaanden 
skaffede Venstre en Indflydelse i Kjøbenhavn og Kjøbstæderne, 
som intet tidligere Blad havde formaaet. Selv hans Modstandere 
erkjende, at han staar meget højt som Journalist, og at hans 
Artikler stundum ere stilistiske Mesterværker. Som Redaktør maatte 
han i Vinteren 1889-90 udstaa en 3 Maaneders Fængselsstraf, men 
hædredes ved sin Løsladelse med rige Gaver fra sine Meningsfæller.

Som Rigsdagsmand følte H. sig kun tiltrukken af den store 
politiske Kamp og tog ellers liden Del i Forhandlingerne. Det 
egentlige Lovgivningsarbejde havde nemlig i hans Øjne aldeles 
underordnet Værd i Sammenligning med Magtspørgsmaalet, og man 
møder derfor sjælden hans Navn i Rækkerne paa Udvalgsordførere 
(i Samlingen 1879-80 dog for de 2 store Love om Sparekasser og 
om Vands Afledning). Visnepolitikken i Aarene 1882-86 tiltalte
ham særlig, og som Finansudvalgets Formand 1883-84 hjalp han 
villig Ordføreren Holstein i at udhale Finanslovens Behandling. 
Thi for ham var det Hovedopgaven at oparbejde Partiet i og 
uden for Rigsdagen og at udbrede de radikale Grundsætninger i 
Folket, stolende paa, at de vilde bære en rig, om end sen, Høst. 
H. har derfor langt større Betydning som Agitator i Tale og Skrift 
end som Politiker.

Jo skarpere Bruddet blev mellem Ministeriet og Folketingets 
Flertal, des videre gik han i sin Ophidselse og i sine Angreb paa 
«Militarismen» som Demokratiets uforsonlige Modsætning. Dog 
gjorde han i Marts 1887 sammen med Holstein og Bojsen Forsøg 
paa at komme til Forstaaelse med Modpartiet om Vilkaarene for 
et Forlig, og da Berg i Vrede herover brød med Partiets Flertal, 
førte H. i sit Blad en skaanselløs Polemik mod sin gamle Fører. 
Næste Aar stræbte han tillige med Holstein at opnaa Forlig med 
Godsejerne ved at understøtte Planen om at hemme eller helt 
forbyde Brugen af Kunstsmør, og han kom derved i et skjævt Forhold 
til det forhandlende Venstres andre Førere. Som Følge deraf 
mistede han baade sin Plads i Partiets Bestyrelse og den Stilling 
som Tingets Viceformand, han havde haft siden 1883.

Snart blev Kløften endnu dybere, og siden 1890 rettede H.

de bitreste og haanligste Angreb paa de tidligere Partifæller, der 
nu samledes under Bojsens Ledelse, i det han aabent anklagede 
dem som Overløbere, Sammensmeltere o. desl. Derfor gik han 
1891 ogsaa sammen med Berg i Kampen mod Ølskatten og 
Alderdomsforsørgelsen, hvilke han fordømte med den største Lidenskabelighed, 
og kom saaledes i Virkeligheden tilbage til den gamle
Visnepolitik. Dette førte til, at de efterfølgende Valg fjærnede ham fra 
det politiske Liv, medens han nu stærkere end nogen Sinde fremhævede 
Nødvendigheden af Sammenhold mellem det radikale Venstre 
og Socialdemokratiet imod den aandelige og politiske Reaktion, 
der formentlig truede.

H. ægtede 18. Juli 1868 Emma Augusta Holmsted (f. 2. Avg. 
1837), siden 1864 Overlærerinde ved de forenede Kirkeskoler, Datter 
af Kapitajn Jon. Ferd. H. (f. 1811 d. 1866). -- H. døde 15. Febr. 1902.

H.Wulff, Den danske Rigsdag S. 180 ff.

Emil Elberling.



Høst, Andreas Frederik, 1811-97, Boghandler. 
H. er født 20. Marts 1811 i Kjøbenhavn og Søn af nedennævnte Johs. Nic. H. 
(d. 1854). Han var oprindelig bestemt til at studere, men kom 1826 
i Lære i Chr. Steens Boghandel, og allerede 1836 etablerede han 
sig selv som Boghandler. Som saadan udviklede han en ikke ringe 
Forlagsvirksomhed, han var bl. a. H. C. Ørsteds Forlægger, og 1844 
kjøbte han for 10 Aar Forlagsretten til Oehlenschlägers Skrifter. 
Af særlig Betydning er hans Virksomhed for at tilvejebringe en 
lignende Forbindelse med den franske Boghandel, som der alt var 
med den tyske; han var Dépositaire général du cercle de la librairie 
i Paris. 1837 var han en af de 9 Grundlæggere af Boghandlerforeningen, 
som han har været Formand for i henved 30 Aar 
(1855-67, 1870-87); 1881 blev han Æresmedlem af den, 1842 
blev han Universitetsboghandler, og 1856 gav han Impulsen til «de 
danske Boghandleres Hjælpekasse», for hvilken han stadig senere 
har været Direktør. Han har i det hele paa mange Maader 
spillet en Rolle i den danske Boghandel, men ogsaa uden for 
den har han været virksom. 1835-49 var han Lieutenant i det 
borgerlige Infanteri og 1840-45 Kasserer ved Industriforeningen i 
Kjøbenhavn. 1852 blev han Kancelliraad, 1879 Justitsraad og 1890 
Etatsraad. 1873 optog han sin Søn Christian H. (f. 4. April 1847 
d. 25. Febr. 1900) som Associé i Firmaet A. F. H. & Søn, der 1882 helt 
overtoges af Sønnen. -- 8. Okt. 1839 ægtede han Hansine  Muusfeldt (f. 24. Marts 
1821 d. 15. Okt. 1850), Datter af Gjæstgiver Peter Christian M. og 
Ane Marie f. Sommersted. -- H. døde 8. April 1897.

Nyrop, Den danske Boghandels Hist. II. 
Festskr. i Anl. af Boghandlerforen.s Halvhundredaarsdag. 
Dansk Boghandlertid. VII, Nr. 49. 
Nord. Boghandlertid. V, Nr. 34; XV, Nr. 40; XX, Nr. 44; XXV, Nr. 40. 
Dolleris, Danmarks Boghandlere.

C. Nyrop.



Høst, Georg (døbt Jørgen) Hjersing, 1734-94, 
Etatsraad og historisk Forfatter, fødtes 8. April 1734 i Vitten Præstegaard i Sabro 
Herred. Faderen var Provst og Sognepræst Christen Jensen H. 
(f. 1708 d. 1752), Moderen Nille f. Hjersing (f. 1713 d. 1762). Fra
Aarhus Skole dimitteredes H. til Universitetet 1752. 3 Aar efter 
tog han theologisk Embedsexamen, men 1760 afbrød han ganske 
den begyndte gejstlige Løbebane, i det han drog til Marokko som 
Kommis ved det danske Faktori. H., der med megen Dygtighed 
havde lagt sig efter det arabiske Sprog, som han snart lærte at 
tale med Færdighed, forstod til Gavn for sin Nation at gjøre sig 
yndet af Kejseren og lagde senere (1781) sit indgaaende Kjendskab 
til de marokkanske Forhold for Dagen ved Udgivelsen af sit 
fortjenstfulde Værk: «Efterretninger om Marokko og Fez», som blev 
oversat paa Tysk og Fransk og 1791 efterfulgtes af «Den
marokkanske Kejser Mohammed Ben Abdallahs Historie». I Anledning af 
det afrikanske Kompagnis Ophævelse maatte H. 1768 forlade 
Marokko, og Aaret efter forlagdes hans Virksomhed til en ny Verdensdel 
ved hans Udnævnelse til Sekretær ved og Medlem af det sekrete 
Raad paa St. Thomas. Her ægtede han 1. Avg. 1771 Birgitta
Henrika Kragh (f. 3. Jan. 1754 d. 28. Jan. 1831), Datter af Øens 
Kommandant Jens K., efter hvis Død 1773 H. en Tid fungerede 
som Interimskommandant. 1776 fik han efter Ansøgning Afsked 
med en Pension og Titel af Justitsraad, hvorefter han tog hjem, 
bosatte sig i Gjentofte og benyttede nogle Aars Otium til litterære 
Arbejder. (Foruden de nævnte Bøger udgav han 1791 ogsaa 
Efterretninger om St. Thomas.) 1780 søgte H. imidlertid atter 
Embedsvirksomhed og blev udnævnt til Sekretær i Departementet for 
udenlandske Sager, 1784 fik han Titel af Etatsraad, og 22. April 1794
afgik han ved Døden. -- Med sin Begavelse i sproglig Retning 
forbandt H. Interesse for Musik og Tegning, og han førte i 
adskillige Aar et selskabeligt Hus i Kjøbenhavn. Han efterlod 8 
Børn, hvorimellem nedennævnte Jens Kragh H.

Høst, Clio I, 2, 134 ff. 
Worm, Lex. ov. lærde Mænd. 
Nyerup, Lit. Lex. 
J. K. Høst, Erindringer. 
S. Beyer, Erindr. vedk. Slægterne Beyer og Høst.

G. L. Grove.





Høst, Harald Emil, f. 1835, Politiker, juridisk Embedsmand. 
H. er Søn af Amtstuefuldmægtig Peter
Christian Abildgaard H. og Sophie Henriette
f. Schalburg og fødtes 28. Nov. 1835 i Nyborg. Han
blev Student fra Odense Kathedralskole 1855,
juridisk Kandidat 1861, var derpaa Retsbetjent-
og Sagførerfuldmægtig indtil 1865, derefter
Prøveprokurator og senere Prokurator med Bopæl i
Fuglebjærg indtil 1871, dernæst til 1878 Sorenskriver
paa Færøerne, hvor han var Medstifter af Bladet
«Dimmalætting» og Medlem af Lagtinget, 1878-86
Borgmester og Byfoged i Hjørring og Herredsfoged i
Vennebjærg Herred, hvorfra han 1886 forflyttedes
til Embedet som Byfoged i Helsingør. Valgtes
i Dec. 1884 til Landstingsmand for 7. Kreds
ved et Suppleringsvalg. Efter Valgperiodens
Udløb 1890 valgtes han 1891 i 2. Kreds ved et
Suppleringsvalg. Uden at staa i forreste Linje i det
politiske Liv har H. hørt til Landstingets gode og
sikre Arbejdskræfter og bl. a. været Ordfører for
Lovforslagene om Sagførervæsenet, Tvangsavktioner
(1889-90), Bidrag til Kommunerne af Statskassen,
Søretter, Jagten m. m. -- H. ægtede 1867 Beate
Albertine Sporon Fiedler, Datter af ovfr. (V,
147) nævnte Birkedommer Harald Valdemar F.

M. P. Friis.



Høst, Jens Kragh, 1772-1844, Litterat og Historiker,
Søn af forannævnte Georg H. H., fødtes 15. Sept. 1772
paa St. Thomas i Vestindien. 4 Aar gammel kom
H. til Danmark, og efter at være undervist privat
af forskjellige Lærere dimitteredes han 1788 af
Fr. Sneedorff til Universitetet, endnu ikke 16 Aar
gammel. Efter i nogle Aar at have drevet litterære
Studier af forskjellig Art valgte han Lovkyndighed
til Fag og tog efter kun 2 Aars Studium juridisk
Embedsexamen 1792. S. A. erhvervede han Bestalling
som Prokurator ved Hof- og Stadsretten og begyndte
sin Skribentvirksomhed med en Oversættelse af en
af Florians Romaner; snart fulgte mere selvstændige
litterære, politiske og juridiske Arbejder efter.

H. var saaledes en tidlig udviklet Natur; en
langsommere aandelig Væxt havde vistnok været
gunstigere for ham og kunnet give ham den Modenhed,
som han nu aldrig naaede. Der var gjennemgaaende
noget halvstøbt og ufærdigt over H.s Viden og Virken;
Tilløb og brudte Planer betegne hans Vej. Hans
Uorden -- Steffens har i «Was ich erlebte» givet en
klassisk Skildring af Uordenen i hans Værelse -- og
hans Ustadighed skulde ikke indgyde Tillid til ham
som Sagfører. 21 Aar gammel søgte han at gjøre Prøve
for Advokaturen ved Højesteret, men maatte opgive 

det. 1799 konkurrerede han sammen med A. S. Ørsted og
M. H. Bornemann om en Ansættelse ved Universitetet,
men den sidste blev foretrukket. Imidlertid blev han
dog 1800 Protokolsekretær ved Højesteret og 1801
Assessor i Hof- og Stadsretten, men dette Embede
fradømtes ham ved en Højesteretsdom 1808. Grunden
hertil var følgende. Efter at H. 1802 havde ægtet
den smukke Susanne Margrethe Oxholm (Datter af
Søkapitajn Jørgen O.), som fødte ham flere Børn,
og da Sygdom jævnlig hjemsøgte Familien, var han i
vedvarende økonomisk Forlegenhed, uagtet han arbejdede
flittig med sin Pen. Blandt dem, der forstrakte ham
med Penge, var en Kjøbmand Kyhn, hvem H. bistod som
juridisk Konsulent, og for hvem han skrev Indlæg i
Retssager; men Kyhn blev overbevist om Falsknerier,
og H. inddroges i Sagen. H. var ganske sikkert
ikke medskyldig i Forbrydelsen, men han havde vist
uforsigtig Handlemaade og klart godtgjort, at en
Dommerstilling ikke kunde betros ham.

H. levede nu af at skrive Indlæg for Prokuratorer og
dernæst af den litterære Virksomhed, som han tidlig
havde begyndt. I Aarene 1796-1810 udgav han over et
Dusin Tidsskrifter eller Ugeblade, dels underholdende
(«Euphrosyne», 3 Bd., 1796), dels litterære («Nye
Efterretninger om udenlandsk Litteratur», 3 Bd.,
1796-98) eller belærende («Ej blot til Lyst», 4 Bd.,
1802-3), dels dramaturgiske (« Theatret», 1805-6,
«Theaterblad» 1807-8); de bestode gjærne kun et Par
Aar, men afløstes strax af nye. Noget højt ideelt Præg
besad hele denne Produktion ikke, men den viste dog
H.s Sans for interessante Meddelelser, hans gode
Kjendskab til den fremmede Litteratur og lette,
hurtige Pen.

Imidlertid havde dog i ét Forhold en virkelig
Idealitet hvilet over H.s Virken, nemlig ved hans
Bestræbelse for at tilvejebringe en Tilnærmelse til
Sverige og litterær Forbindelse med dette Land. 1794
besøgte han første Gang Lund, hvor han vandt mange
Venner; næste Aar begyndte han sammen med P. H. Haste
og F. Høegh-Guldberg Maanedsskriftet «Nordia» med det
Maal at kæmpe for en nøje litterær Forbindelse mellem
begge Nationer. Skriftet fandt Tilslutning hos danske
og svenske Forfattere, men maatte dog paa Grund af
forskjellige Uheld ophøre efter et Aars Bestaaen. Et
Forsøg paa at stifte en svensk Bogsamling i Kjøbenhavn
kunde heller ikke lykkes ham. Men utrættelig arbejdede
H. dog videre for disse Ideer, og det lykkedes ham i
Forening med Baggesen, Nyerup og Pram at faa stiftet
«det skandinaviske Litteraturselskab»
1796. Med Understøttelse af Selskabet drog H. 1798 til Sverige for 
at virke for dets Udbredelse og skaffe Medarbejdere; han knyttede 
mange Forbindelser, men følte i øvrigt hurtig, at Iveren var større
i Danmark end i Sverige. I 6 Aar var han Sekretær for Selskabet 
og skrev ofte i dets Tidsskrift, «Skandinavisk Musæum»; da dette 
ikke helt tiltalte ham, udgav han paa egen Haand «Svenske Blade»
(1798-99), ligesom hans forskjellige Tidsskrifter ofte meddelte 
Oplysninger om Sveriges Historie og Litteratur samt Oversættelser fra 
Svensk. H. udgav ogsaa «Svensk Haandordbog for danske» (1799) 
og «Kort svensk Sproglære for danske» (1808). Da Frederik VI
1810 arbejdede for sin Kandidatur ved Valget af en svensk 
Tronfølger, bleve H. og G. H. Olsen sendte til Sverige for at paavirke 
den offentlige Mening, men Forsøget var uheldigt og unyttigt.

H. har dog ogsaa Fortjenester paa et andet Omraade. Han 
havde oftere givet Oversigter over Udlandets Politik -- det 
betroedes ham endog 1812 -13 at redigere «Den danske Statstidende» 
-- og ligeledes i samlet Fremstilling behandlet Æmner fra Nutiden; 
hans velskrevne Skildring af «Napoleons Levned» (1810-14)
udsolgtes hurtig i et Antal af 2000 Exemplarer (Frederik VI havde 
tegnet sig for 25). Ligeledes holdt H. vel besøgte Forelæsninger 
over Dagens politiske Nyheder, i det han oplæste Meddelelser fra 
LTdlandets Blade. Han søgte nu dels i Forelæsninger, dels i Skrifter 
at give en mere indtrængende historisk Skildring af Christian VII's 
lange Regeringsperiode, og disse Undersøgelser offentliggjordes i 
«Udsigt over de 5 første Aar af Kong Christian VII's Regering»
(1821), «J. F. Struensee og hans Ministerium» (1824), «Entwurf einer 
Geschichte der dänischen Monarchie unter der Regierung Christian VII» 
(1813-16). Her er samlet meget Stof sammen fra ældre 
periodisk Litteratur og andre Skrifter, ligesom enkelte utrykte
Ma-terialier ere benyttede. H. kan fremsætte træffende Betragtninger, 
han karakteriserer ofte godt enkelte Personer eller Bevægelser -- 
den ukritiske Beundring af Struensee kommer først efterhaanden 
stærkt frem. Men Historiker med Sjæl eller Aand er H. ikke; der 
mangler ham aaben Sans for mange af Livets Forhold, finere
Følelse og omfattende Syn; han er ofte lige saa skjæv i sin Dom, 
som han er skjødesløs og forhastet i sin Beretning.

H. havde søgt og faaet Understøttelse til sin litterære 
Virksomhed hos ikke faa private, saaledes Bernt Anker, M. L. Nathanson, 
J. G. Moltke. 1819 tildeltes der ham Ventepenge af Statskassen. 
1817 fik han Tilladelse til at disputere for den juridiske Doktorgrad 
og forsvarede sit Skrift: «De injuriis verbalibus secundum leges 
Danicas nunc vigentes». Men sit Hjem forsømte han, og da hans 
Hustru havde fattet en uovervindelig Tilbøjelighed for en anden, 
indvilligede han i Skilsmissen 1825. Hun ægtede derpaa Kammerraad
N. F. B. Schiern. Kun den ældste Søn blev hos Faderen; af 
de 5 andre Børn antoge de 4 Navnet Schiern (deriblandt Historikeren 
Frederik S.). H. fortsatte endnu nogle Aar sin litterære Virksomhed, 
men derpaa standsede den. Hans Hukommelse og andre 
aandelige Evner havde ikke lidt -- hvad der bl. a. ses af hans
1835 udgivne «Erindringer om mig og mine samtidige» --, men 
den idelige Skriven, ofte om Natten og under Nydelse af stærk 
Kaffe, det omstrejfende Liv paa Kafeer og den derved foranledigede 
Nydelse af Spirituosa, endelig ogsaa de huslige Sorger havde
svækket hans Kraft; omsider angrebes ogsaa hans Evner saaledes, 
at han i sine sidste Aar var aandsforvirret og plagedes af mørke, 
fixe Ideer. Han opholdt sig hos Slægtninge paa Islegaard ved 
Kjøbenhavn og døde her 26. Marts 1844.

H. manglede Karakterens faste Ligevægt saa vel som harmonisk 
Ro (Kamma Rahbek taler ogsaa om H.s «oplivende og 
forfriskende Pesthusmimik»); med sin Selvkjærhed forbandt han dog 
en Del Godmodighed, han var erkjendtlig for modtagen Hjælp, og 
det gjør ham Ære, at han havde flere trofaste Venner, saaledes 
Pram og Baggesen. Klare Standpunkter besad H. næppe; han
skildrer sig selv som troende, medens nærpaarørende opfattede 
ham som Fornægter; hans politiske Opfattelse var vaklende og 
synes at være holdt stærkt i Ave af ydre Hensyn.

J. K. Høst, Erindringer (1835). 
Erslew, Forf. Lex. 
N. M. Petersen, Den dsk. Lit Hist. V, 2, 69 f. 
S. Beyer, Erindr. vedk. Slægterne Beyer og Høst S. 11. 17 f. 
N. Bøgh, Chr. Winther I, 144. 
Nord. Tidskrift, utg. af Hamilton, IV (1869) S. 219 ff. 
Illustr. Folkeblad 1872, Nr. 208. 
Steenstrup, Historieskrivningen i Danm. i d. 19. Aarh. S. 150 f. 

Johannes C. H. R. Steenstrup.



Høst, Johan Ditlev, 1818-82, Officer, 
er født 18. Jan. 1818 i Kjøbenhavn. Hans Fader var Oberstlieutenant Nicolai Christian 
H., hans Moder hed Sophie Henriette f. Petersen. Efter at have 
gjennemgaaet Landkadetakademiet blev han 1836 Sekondlieutenant 
med Aldersorden fra 1835, gjennemgik det gymnastiske Institut 
og blev ansat ved Kronens Regiment, hvornæst han gjorde Tjeneste
ved Artilleriet. Udnævnt til Premierlieutenant 1842 kom han til 
2. Infanteribataillon, hvormed han 1848 rykkede i Felten og deltog 
i Kampen ved Bov. Saa ansattes han som Adjudant ved 1. 
Infanteribrigade og udmærkede sig i Slaget ved Slesvig; han
saaredes haardt og faldt i Fangenskab. Udnævnt til
Kapitajn 1849 blev han Adjudant ved 6. Brigade og
ved Ryes Korps og deltog med dette i Fægtningerne
ved Kolding og Vejle og i Tilbagetoget. Om Vinteren
gjorde H. Tjeneste ved 4. Forstærkningsbataillon, men
var under Felttoget 1850 Stabschef ved 6. Brigade,
som i Slaget ved Isted kæmpede ved Bøgmose. I
1851 blev H. Kompagnichef ved 2. Bataillon, og da
Hæren mobiliseredes 1863, fik han Befalingen over
2. Regiments 2. Bataillon, men hans Helbredstilstand
tillod ham kun delvis at deltage i Felttoget
1864. S. A. blev han Major og ansattes først ved 1.,
senere ved 4. og dernæst som midlertidig Kommandør
for 1. Infanteriregiment, hvis Chef han blev ved
Aarets Slutning. Udnævnt til Oberst 1867 blev han
Chef for 21. Bataillon, var i 1876 Brigadechef under
Lejrøvelserne ved Hald, ligesom han i 1873 overværede
Troppemanøvrer i Østerrig. I 1879 opnaaede han at
blive General og Chef for 2. sjællandske Brigade
(Kommandør af 2. Grad af Danebrog var han bleven
1875), men 2 Aar senere angrebes han af den Sygdom,
som 12. Marts 1882 endte hans Dage. Kort forinden var
han bleven afskediget paa Grund af Svagelighed. Hans
rolige Væsen og sunde militære Blik gjorde ham til en
dygtig Fører. Han blev 11. Dec. 1867 gift med Andrea
Hey, Datter af Kjøbmand H. i Helsingør.

Nationaltid. Nr. 2108.

P. N. Nieuwenhuis.



Høst, Johannes Nicolai, 1780-1854, juridisk og belletristisk Forfatter, 
fødtes i Kjøbenhavn 26. Marts 1780 og var Søn af ovennævnte Etatsraad
Georg H. H. Han blev Student fra Roskilde 1797,
tog 1798 filologisk og filosofisk Examen og blev
1802 juridisk Kandidat. 1805 beskikkedes han til
Underretsprokurator for Sjællands Stift og foretog en
Rejse i Tyskland, 1806 nedsatte han sig som Bogtrykker
i Maribo. Da Forretningen her ikke vilde lykkes,
studerede han en kort Tid Medicin og blev ansat som
Kirurg ved Felthospitalet i Frederiksborg. 1808
nedsatte han sig som Bogtrykker i Kjøbenhavn og
fik 1813 Beskikkelse som Overretsprokurator, men
maatte paa Grund af nogle Uregelmæssigheder i 1829
frasige sig Beskikkelsen. Derefter virkede han som
Boghandler i Kjøbenhavn til sin Død, 4. Juli 1854. I
1806 ægtede han Marie Christine Bruun, Datter af
Smeddesvend Chr. B. - H. har udgivet adskillige Aviser
og Tidsskrifter, en Mængde Afhandlinger i forskjellige
Retninger, Romaner og Fortællinger, Komedier og Digte, 
Ordbøger og Lexika samt populære juridiske Arbejder. Hans 
Virksomhed som juridisk Forfatter var overfladisk og uden 
videnskabelig Betydning, men nogle af hans Arbejder, navnlig 
«Fuldstændig dansk Husret for Hvermand» (1836, 4. Udg. 1852), synes 
dog at have været velkomne for Lægmænd og til Dels ogsaa for 
praktiske Jurister.

Erslew, Forf. Lex.

Jul. Lassen.



v. Høveln, Gothard, 1603-71, Vicekansler, 
nedstammede fra en gammel adelig Familie fra Westfalen, der i Midten af det 
15. Aarhundrede indkom til Lybek, og fødtes her 21. Okt. 1603 
som Søn af Christian v. H. og Engel Klevorn. Efter en omhyggelig 
Uddannelse sendtes han i sit 20. Aar til Kønigsberg og studerede 
derefter i Gøttingen og Strasburg. 1628 vendte han tilbage til sin 
Fædreneby og valgtes her 1640 til Raadmand og 1654 til Borgmester. 
De indre Rivninger, der før og under hans Embedsstyrelse 
herskede i Lybek mellem det aristokratiske Senat og det frisindede 
Borgerparti, og hvori det sidstnævnte sejrede, tvang ham til
at forlade Byen 1669. Han stillede sit Gods under dansk Højhed og 
udnævntes s. A. til Regeringsraad og Vicekansler i Slesvig og 
Holsten. Disse Embeder beklædte han dog kun meget kort, i det 
han allerede 14. Febr. 1671 afgik ved Døden i Glückstadt. Han
var 3 Gange gift: 1. (1632) med Cecilia Lüneburg (d. 1649), 2. (1650) 
med Catharine Brockes (d. 1650) og 3. (1656) med Magdalene 
v. Brømbsen (d. 1670), alle 3 tilhørende Patricierslægter i Lybek.

C. Arend, Bey Leichbegengnüss des Hn. G. v. H. (Glückst. 1671). 
Allg. Deutsche Biographie XIII. 
Moller, Cimbria lit.

Louis Bobé.



Høyberg, Wille, --o.1757, Litterat, 
var Søn af en Skomager i Nykjøbing paa Mors og gik i Skole her og i Aalborg, hvorfra 
han blev Student 1729, efter eget Sigende uden at have lært 
synderligt. Af Fattigdom maatte han konditionere som Huslærer 
i Jylland og Kjøbenhavn, bl. a. hos Professor P. Horrebow, og synes 
i en temmelig fremrykket Alder at have indstillet sig til 2. Examen, 
maaske mellem 1743-45, da han som Alumnus paa Valkendorfs 
Kollegium lod trykke Disputatser. Han naaede ikke videre, men
døde som gammel Student o. 1757. Hans «Ærestøtte» over 
Christian VI (1746), «Poetisk Salveolje» til Frederik V (1747) og 
«Ihukommelsestegn paa Rachels Grav» over Dronning Louise (1752) ere, 
som allerede Titlerne angive, Dusinpoesi af Tidens sædvanlige Art, 

til Dels ikke engang paa Vers, men i den da moderne Lapidarprosa. 
Litterær Sans og Evne viser han derimod i sine «Kjøbenhavnske 
Samlinger af rare trykte og utrykte Piecer» (1755-56). 
Den 1. Samling, «Holbergiana», siger sig udgiven af et Selskab,
som dog nok kun bestod af H. og Oversætteren, senere Notarius 
publicus, Chr. Schmidt. Den har Fortjeneste ved at samle og 
bevare en Del af Holbergs Smaaskrifter, medens H.s efter 
Tidens Skik vidtløftige og diffuse Fortale ikke blot aander varm 
Beundring for Holberg, men tillige giver spredte Bidrag til den 
Holbergske Periodes Lærdomshistorie. Mindre heldig var H. i Valg 
af Indholdet af 2. Samling, «Tychoniana», som udkom under hans 
eget Navn. Holbergs pedantiske Modstander, Stiftsprovst Tychonius 
i Viborg, nød imidlertid den Gang Ry navnlig som uforlignelig 
gejstlig Taler, og H. er ingenlunde ene om at stille ham op som 
Holbergs jævnbyrdige. Samlingen af Tychonius' Skrifter forblev dog 
ufuldendt. Ogsaa den indledes med en lang Fortale, hvoraf det 
interessanteste er et Forsvar for Brugen af de hos Tychonius 
mylrende Fremmedord.

Hesperus IV, 97. 
N. M. Petersen, Den dsk. Lit. Hist., 2. Udg., IV, 252; V, 2, 117.

J. Paludan.



Høyelse, Andreas, 1698-1775, Læge, 
Søn af nedennævnte Mag. Peder H., var født 16. Febr. 1698, blev Student 1717, tog theologisk Attestats og studerede derefter Lægevidenskab, dels 
hjemme, dels i Halle, med Understøttelse af Prins Carl. Efter 
1724 at have taget Licentiatgraden vendte han hjem og fik Aaret
efter Ansættelse ved Prins Carls og Prinsesse Sophie Hedevigs Hof 
paa Vemmetofte; da dette ved Prinsessens Død 1735 opløstes, 
beholdt H., der 1731 var bleven Justitsraad, ligesom Hoffets andre 
Embedsmænd sin Gage i Pension, og da han var velstaaende og 
ugift, søgte han intet nyt Embede, men valgte at bo paa Vemmetofte,
hvor han levede til sin Død, 14. Jan. 1775; 1749 fik han 
Etatsraads Titel. H., der efterhaanden ved Arv blev en rig Mand, 
førte paa Klosteret en rolig og behagelig Tilværelse; han havde 
mange Interesser og læste meget saa vel af dansk som af udenlandsk
Litteratur; hans nøje Venskab med Klosterets første Kurator, 
Overkammerherre Carl Adolf Plessen, med hvem han havde saa 
mange Minder til fælles fra Prinsens og Prinsessens Hof, bragte 
ham i Forbindelse med Mænd som Gram, der ligesom H. stod 
Plessen bi ved hans Bogindkjøb. H. var en personlig elskværdig 
Mand, hvis Godhed mange kunde takke for Hjælp i trange Tider. 
Vemmetofte tæller ham mellem sine største Velgjørere, i det han 
efterlod Klosteret næsten hele sin betydelige Formue.

Brasch, Vemmetoftes Hist. III. 
J. Petersen, Den danske Lægevidenskab 1700-50 S. 88.

G. L. Wad.



Høyelse, Peder, o.1654-1704, Rektor, 
blev født i Højelse (ved Kjøge), hvor Faderen, Mag. Anders Thomsen, var Præst. 
Sammen med en yngre Broder blev han Student fra Sorø 1673 og 
snart efter Hører ved Kjøbenhavns Skole. 1684 tog han Magistergraden,
efter at han kort forinden s. A. var bleven Rektor i Nyborg. 
Allerede Aaret efter forflyttedes han til Rektoratet i 
Nykjøbing paa Falster, i hvilket Embede han døde 13. April 1704. 
Efter sin derom indgivne Supplik opnaaede han 1703 Titel af
Konsistorialassessor. H. var en fortrinlig Skolemand, som bragte 
Nykjøbing Skole fra yderligt Forfald i høj Anseelse. Han kunde 
paa den kjærligste Maade hævde Disciplinen uden at tage Tilflugt 
til de raa Revselsesmidler, som paa hin Tid brugtes de fleste andre 
Steder, og vidste i det hele at bringe den rette og gode Aand ind 
i Skolen med Sans og Agt for Videnskaben. Discipeltallet var 
derfor i hans Embedstid i stærk Fremgang. Ogsaa musikalske 
Øvelser fremelskedes meget ved Skolen af H. Han var tillige en 
ypperlig Latiner, hvad der bl. a. kjendes af hans latinske 
Oversættelse af Christian V's danske Lov. Oversættelsen var ikke 
fuldført ved hans Død, men det fuldstændige Værk, der udkom 1710, 
bærer dog hans Navn. 1692 blev han gift med Enken efter
Sognepræst i Nykjøbing Fred. Brandt (III, 7), Agnete Portuan, Datter 
af den rige Tolder og Kjøbmand Jens P. i Nakskov, og fik ved 
dette Giftermaal betydelig Formue, ligesom han og blev Svoger til 
den kgl. Livlæge Joh. J. Bøhme (III, 321). 1699 skjænkede H. og 
Hustru 500 Rdl. til Nykjøbing Skole til et Legat for en fattig og 
flittig Discipel, hvilket Legat dog i Tidernes Løb er inddraget 
under Skolens samlede Stipendiefond. Deres eneste Søn er 
anført ovenfor.

A. Thura, Idea hist. lit. Danorum S. 60. 
I. Barfod, Den falsterske Gejstligheds Personalhist. I, 70 ff. 102. 
Hundrup, Lærerstanden ved Metropolitanskolen S. 108. 
Personalhist. Tidsskr. VI, 138 f.; 2. R. I, 42. 85 ff. 
Hofman, Saml. af Fundationer VI, Loll. St., S. 175 f.

A. Jantzen.



Høyen, Niels Laurits, 1798-1870, Kunsthistoriker,
blev født i Kjøbenhavn 4. Juni 1798. Han var Søn af Brændevinsbrænder 
Anders Larsen H., hvis Tilnavn var taget af Landsbyen Højen 
i Vendsyssel. Faderen blev senere Ejer af en Bryggergaard paa 
Nørregade. Moderen, Inger Margrethe f. Schrøder, var Datter 
af en Podemester i Jylland og havde tjent som Pige i adskillige 
bedre kjøbenhavnske Huse, inden hun blev gift. Til Trods for 
Familiens efter de Tiders Forhold ret gode Kaar bevarede 
Husstanden stadig et tarveligt Præg, som Moderen strængt overholdt, 
ogsaa i sin egen Paaklædning. Faderen var, som det synes, en 
dygtig, men ganske jævn Forretningsmand i det mindre, Moderen
var uden Tvivl bedre begavet, og hendes Blik paa Livet havde en 
videre Horisont. Ligesom Sønnen sikkert gjennem hende havde 
arvet mindst Broderparten af sine gode Evner, skyldes det vistnok 
ogsaa hendes gode Raad, at han, der først var bestemt for at 
opdrages til praktisk Virksomhed for en Gang at blive Faderens
Efterfølger -- da han var eneste Søn og kun havde én Søster --, 
saa glat fik Lov til at gaa den studerende Vej, efter at man 
i Skolen var bleven opmærksom paa hans Evner. Den opvakte 
Dreng havde Øjnene med sig, og hvad han som lille havde set af 
Billedkunst, prentede sig lige saa levende i hans Sjæl som de 
Indtryk, han paa sine smaa Skovture, med en Firskilling i Lommen, 
fik af den danske Natur. Ikke mindre ivrig var han til at læse 
alt, hvad der kom ham for Øje, navnlig af historiske Skrifter. Ved 
særegne heldige Omstændigheder fik han i sin Opvæxt Adgang til 
dannede Kredse som Bartholins, Kongslevs, Jens Møllers m. fl.; og 
Huse, der havde aabnet sig for Skoledrengen fra det beskedne 
Hjem, stode naturligvis end mere til Rede for den unge, begavede 
Student. H. kunde være bleven Student 1815, men Skolebestyreren,
M. Nielsen (Borgerdydskolen i Kjøbenhavn), fandt, at han ikke 
havde været flittig nok -- hvad godt kan være muligt fra Skolens 
Synspunkt, navnlig den Gang --, thi allotria: moderne Litteratur, især 
den beundrede Goethe, og delvis endog Kunst, optoge mange Tanker. 

Da H. blev Student 1816, maa han have haft en meget 
vindende Personlighed. Han var langtfra smuk, men den aandfulde 
Pande, de levende Øjne, de stærke Kindmuskler, den lidt store, 
udtryksfulde Mund fik et Liv, saa snart han talte, der tiltrak alle 
og bevarede sig til hans Alderdom. Og han talte, baade i det 
daglige Liv og paa Kathedret, gjærne og meget. Hans Stemme var 
kraftig og velklingende, og den ejendommelige improvisatoriske 
Produktionsevne, der, hvilende paa en ualmindelig Modtagelsesevne
og en aldrig svigtende Hukommelse, fulgte ham Livet igjennem fra
hans tidlige Barndom, var ligesom en Gymnastik og en Lægedom 
for Sjæl og Legeme. Det flittige og anstrængende Studieliv, som 
han stadig førte, havde givet ham en vis Tilbøjelighed til at skrante, 
uagtet hans legemlige Konstitution i det hele var god. Men kom 
man til ham om Eftermiddagen og blev modtagen med Beklagelser 
over, at han følte sig ilde her og der, behøvede kun hans Interesse 
at vækkes, især hvis Æmnet æggede til Modsigelse, og det gjorde 
det næsten altid, for H. var født Polemiker, hvad enten det var
til Angreb eller til Forsvar, saa skulde man se en Forandring: den 
paa Sofaen liggende tilsyneladende Patient i Slaabrok og hvid 
Nathue rejste sig, Øjnene fik Liv, og i en Ordstrøm, der snart gik 
over til et veltalende Foredrag, hvori Interlocutor intet mere havde 
at sige, talte han sig selv rask, medens den besøgende, foruden en 
nydelsesrig og belærende Time, fik Tak til, fordi H.s Ildebefindende 
var forsvundet. Hermed har det hængt sammen, at H., naar han 
skulde holde Foredrag, der til sine Tider kunde vare 2 eller endog 
henad 3 Timer, aldrig kjendte til at være uoplagt eller i alt Fald 
aldrig lod Tilhørerne ane noget saadant.

Hvad vidste man af Kunst den Gang som et Studium, nogen 
kunde ofre andet end sin Fritid paa? H. skulde som Student og som 
Cand. phil. -- længere naaede han ikke paa sin akademiske Bane 
-- vælge sig et Brødstudium. Han begyndte med Jura; det gik 
ikke; han læste Goethe! Aaret efter tog han fat paa Theologi; 
nej, det gik heller ikke; Kirkehistorien kunde jo være god nok 
ved Siden af den øvrige Verdenshistorie, som han stadig havde 
dyrket, og til sine seneste Aar kunde han baade sin Historie og 
sin Kirkehistorie; men Theologien vilde for øvrigt ikke fængsle
ham. Og selv naar han studerede Historie og havde sin Indtægt 
deraf, thi han blev tidlig Timelærer i Historie ved den Skole, som 
han var dimitteret fra, var det stadig Kunsten og dens Betydning 
for Menneskets Aandsliv, der fængslede ham. Til sidst udtalte en 
af hans Omgangsvenner det forløsende Ord: «Det er jo ikke 
Historien, men Kunsthistorien, du studerer!» Det var intet Under, 
at det kneb for hans hæderlige Forældre nu ogsaa at give Afkald
paa Theologien, der i deres Øjne kunde have sikret hans Fremtid, 
for et Studium, som ingen ret vilde vide af at sige. Men han fik 
sin Vilje. I nogle Aar studerede han nu, saa godt Forholdene 
tillode det, Kunstens Historie. Nogle, forholdsvis faa, ældre Værker 
over Evropas Kunstnere læste han ivrig; hvad her var af Malerier, 
Kobberstiksamlingen, Akademiets Afstøbningssamling gjennemsaa
han atter og atter. Han blev Lærling i Akademiets Tegneskole, 
lærte Perspektiv og Anatomi og fik Adgang til Kunstnere som 
Eckersberg, Gebauer, J. P. Møller, hos hvem han kunde sætte sig 
ind i Malernes Arbejdsmaade og Farvernes Anvendelse. Dog
sondrede han sig ikke fra Kammeraterne, han tog Del i 
Studenterforeningens Stiftelse og bragte nye og ukjendte Æmner frem til 
Forhandling i dens Møder. Men han følte jo snart, at han maatte 
til Udlandet for at faa fast Fod i sit Studium.

Det var ikke let. Allerede som ung Student var han bleven 
forlovet, og selv om Forholdet blev holdt hemmeligt i 2 Aar, 
maatte det til sidst aabenbares. Offentlig Rejseunderstøttelse turde 
han ikke tænke paa; men Faderen var resolut nok til at love ham 
400 Sp. Dlr. aarlig i 3 Aar, og da det ikke strakte til, hvor 
sparsommelig han end rejste, gav Faderen et yderligere Tilskud. I 
Sept. 1822 forlod han Kjøbenhavn, og i Juli 1825 var han atter
tilbage. Som et for H. ikke mindre end for hele Tidsalderen 
karakteristisk Træk kan nævnes, at hvor ivrig Rejsen end gjaldt 
Kunstens Studium, var hans næsten første Maal dog Weimar for at 
se og tale med Goethe. Og hvor beruset han end var deraf, var 
hans Blik dog saa ædrueligt, at han i et Brev til Hjemmet kunde 
give et næsten plastisk anskueligt Billede af Digterens Personlighed. 
Det var kun Tyskland, Østerrig og Italien, han fik at se paa denne 
Rejse; men han havde brugt Tiden godt og kom hjem ikke alene
med et grundigt historisk Kjendskab til Kunstens Udvikling fra 
Oldtid til Nutid, men ogsaa med et i ualmindelig Grad uddannet 
Øje, et Blik for den enkelte Kunstners Individualitet, der gik dybere 
end Fortidens og Datidens sædvanlige Kunstkjenderi, som kun havde
det Maal at finde et fremragende Kunstnernavn, saa nær som 
Værkets Hovedpræg tillod det, til de Billeder, som ikke fra første Haand 
vare navngivne.

De første Aar i Hjemmet saa ikke meget lovende ud. Han 
levede stille med nogle faa Venner, fordybede sig i det tilegnede 
Stof, aflagrede stadig nye Kundskaber i sin Aands rummelige 
Skatkammer eller udfyldte og ordnede de allerede bevarede Skatte. 
Dog søgte han ogsaa at virke udad for at bane sig Vej til en 
Livsstilling. Medens han, med sin stærke Selvstændighedsfølelse, 
foreløbig ernærede sig som Timelærer for ikke at trække mere paa 
Forældrenes Godhed, tog han Del i Kunstforeningens Stiftelse (1827) 
og i Redaktionen af de 3 første Bind af «Maanedsskrift for 
Litteratur» (1829). Men det vigtigste Skridt var dog de Forelæsninger,
som han fik Tilladelse til at holde ved Kunstakademiet i Vinteren 
1826-27 over den antike Malerkunst. Det var et omhyggelig 
forberedt Værk, som viste H.s bedste Arbejdsfelt, hans overordentlige 
Evne til i et veltalende Foredrag at meddele et rigt Kundskabsstof 
paa en af Personligheden præget klar og anskuelig Maade. 
Imidlertid hengik dog en ængstelig Ventetid, indtil ved Professor N. I. 
Schows Afgang i Febr. 1829 Stemmerne kunde samle sig om at 
vælge ham til Professor ved Kunstakademiet i, som det hed, 
Historie og Mythologi, hvorunder dog Kunsthistorien var indbefattet 
og snart blev eneraadende. Lønningen var kun 200 Rdl., og først
fra 1840 fik Akademiets Professorer den normerede Lønning, 300 Rdl. 
Dog forøgedes H.s Indtægter ved, at han fra 1831 fik 400 Rdl. 
aarlig for «at udarbejde Danmarks Kunsthistorie». Dette Tilskud 
beholdt han hele sit Liv. Aaret efter turde han endelig bestemme
sig til at gifte sig paa disse beskedne Indtægter, og 8. April 1832 
ægtede han i Kundby Præstegaard sin forlovede, Edele Birgitte 
Westengaard (f. 30. April 1799), Datter af Provst Otto W. (f. 1763 
d. 1835) og Anne Kirstine f. Lange (f. 1773 d. 1834).

H.s kunsthistoriske Blik vendte sig ganske naturlig ogsaa imod, 
hvad der maatte være bevaret af Kunst i Danmark fra de henfarne 
Tider. Han havde opholdt sig en lille Tid i Hillerød i 1828 og 
gjort sig bekjendt med den store Samling, navnlig af Portrætter, 
som den Gang bevaredes der, men han havde ogsaa undret sig over 
det Kaos, hvori han fandt godt og slet mellem hinanden. 
Interessen for det Studium, den da allerede 30aarige Mand drev 
med saa megen Ihærdighed, vaktes hos indflydelsesrige Mænd, 
deriblandt hos Jonas Collin, hvis alsidige Blik var aabent for alt,
hvad der kunde udvikles til Gavn for Fædrelandet, og i 1829 
bevilgede Kongen af Fonden ad usus publicos H. en Understøttelse 
«én Gang for alle» paa 500 Rdl. til en Rejse i de danske 
Provinser. Efter at have set Kronborg og Lunds Domkirke rejste han 
til Lybek og gjennemgranskede derefter Holsten og noget af Slesvig. 
Til Trods for H.s ængstelige Frygt for ikke at have faaet 
nok udrettet var Udbyttet i Virkeligheden saa stort og saa 
overraskende, at det ikke blev ved «én Gang for alle»; 1830 fik han
atter 500 Rdl., i 1832 300 Rdl. aarlig i 2 Aar. Han foretog 
saaledes i alt 4 større Rejser i Danmark i kunsthistorisk Øjemed. 
H. naaede ganske vist aldrig til «at udarbejde Danmarks 
Kunsthistorie»; men ikke desto mindre har han uvisnelig Fortjeneste af, 
hvad han gjorde som Forberedelse dertil. I de i 
Nationalmusæets Arkiv bevarede Notitsbøger fra disse Rejser, i en Række 
med største Samvittighedsfuldhed og Omsigt udarbejdede 
Monografier har han nedlagt et Grundlag for Behandlingen af dansk 
Kunsthistorie, som er uundværligt for den senere Gransker og til 
Dels næppe nok nu vilde kunne tilvejebringes. Mangfoldige ere 
de Kunstværker, som han har frelst fra Undergang, snart ved at 
henlede de lokale Myndigheders Opmærksomhed paa deres 
Betydning og Værd, snart ved at foranledige, at de flyttelige Gjenstande, 
som Malerier og lignende, fik Plads, hvor deres Bevaring for 
menneskelige Øjne syntes sikret, selv om senere uforudsete Ulykker have
gjort ubodelig Skade. Og paa samme Tid som han med klart 
historisk Blik vurderede, hvad der paa Kunstens forskjellige 
Omraader var efterladt, fulgte han med levende Interesse hele Nutidens 
Kunstudvikling og var med sin utrættelige Aandsfriskhed altid en
velmenende og paalidelig Raadgiver for hele den Kreds af 
jævnaldrende og senere af yngre Kunstnere, der søgte Forklaring eller 
Opmuntring hos ham.

Til den ene Side af denne hans Virksomhed knytter sig bl. a. 
Ordningen og saa at sige en ny Oprettelse af den store 
Malerisamling paa Frederiksborg, hvoraf desto værre største Delen gik tabt 
ved Branden i 1859. Til den anden Side knytter sig den Stilling,
som han i 1839 overtog efter J. C. Spenglers Død, først som 
Inspektør ved den kgl. Malerisamling, senere som Direktør, dog med 
Konferensraad Chr. J. Thomsen, til dennes Død (1865), ved sin 
Side. Hele den ældre Samling vandt ved Udskydelsen af en 
stor Del betydningsløse Arbejder, ved Inddragningen af
fremragende Kunstværker, som han fandt spredte paa de kongelige 
Slotte, og endelig ved en Ophængning og Ordning, der lod 
Samlingens Hovedværker komme til deres Ret, paa samme Tid som 
hver Sal, hver Væg dannede en harmonisk Helhed, hvori selv 
underordnede Billeder paa den dem anviste Plads gjorde en 
Virkning, som de, enkeltvis sete, ikke vilde have været i Stand til. 
Indkjøbet af nye Malerier af den danske Skole bragte ham i 
frugtbar Vexelvirkning med de dalevende Kunstnere, og selv om han 
ikke sjælden maatte gjøre sin Kollega og i Førstningen tillige en 
overordnet Hofchef Indrømmelser, der ikke altid behagede ham,
lykkedes det ham dog at tilvejebringe en i det hele vellykket 
Repræsentation af den opblomstrende Kunstnerkreds, som virkede i 
Danmark omtrent fra 1820 at regne. Mangen en Kunstner fandt 
sin rette Livsbane ved den Opmuntring, som Samlingens Indkjøb
af et Forsøg i en ny Retning bragte ham. Navnlig var H.s Blik 
rettet paa, hvad der i Fortiden havde været Livskraften i de store 
berømmelige Kunstskoler i Evropa, og han mente at se dette i en 
Tilknytning til det enkelte Lands nationale Liv, hvori Kunstnerens
egen Natur bedst bundede og lettest fandt Udtryk for, hvad der 
rørte sig i hans Sjæl. Det Liv, hans fyrige Veltalenhed vakte i 
en stor Kreds af Kunstnere, har baaret Frugt ikke alene blandt 
dem, der sluttede sig til ham, men paavirkede uvilkaarlig ogsaa i 
ikke ringe Grad den Kreds, der optraadte som hans Modstandere. 
Og da denne Kreds netop havde mest at sige i Akademiet, 
forlagdes ganske naturlig H.s Indflydelse mere til Malerisamlingen og 
til Kunstforeningen, hvis første Blomstringstid har H. meget at 
takke for. Da omsider en vis Modstand ogsaa der fik Overtaget, 
stiftede han i 1847 «Selskabet for nordisk Kunst», som i en
Aarrække med forholdsvis smaa Midler udrettede meget til den 
nationale Kunsts Udvikling.

H.s Forelæsninger vare i en lang Aarrække kun bestemte for 
Akademiets Elever, og om ogsaa adskillige ældre Kunstnere bleve 
ved at komme, var det dog kun en snævrere Kreds, som havde 
Lejlighed til at høre ham i den lille Forelæsningssal. Men derfor 
var Foredraget ikke mindre vel forberedt, ikke mindre ildfuldt, ikke 
mindre indtrængende i sin svulmende, dog altid klart anskuelige 
Fylde; Billederne malede sig saa at sige for Tilhørernes Øjne. Han 
fik dog i Tidens Løb Lejlighed til at meddele sin Kundskabs rige 
Fylde i mindre afgrænsede Kredse. I sit eget Hjem, hos Konsul
A. Hage, i Selskabet for nordisk Kunst samlede han af og til en 
større og mindre Tilhørerkreds omkring sig, og Følelsen af, at en 
aandelig Kraft af saa stor Betydning fortjente at virke under større 
Forhold, arbejdede sig efterhaanden saaledes frem, at det blev en 
Nødvendighed, at Universitetet oprettede en Lærestol for ham. 
26. Juni 1856 fik H. Udnævnelse som extraordinær Docent i 
Kunsthistorie med 600 Rdl. i aarligt Honorar. Dog forbeholdt han sig 
Ret til kun at holde én Række Forelæsninger, saa vel for 
Akademiets som for Universitetets Tilhørerkreds. Skjønt H. var 58 
Aar gammel og kun med Betænkelighed havde modtaget denne 
Ansættelse, udfoldede han i de 14 Aar, det endnu var ham forundt 
at virke, en saadan Overlegenhed i Stoffets Behandling, en saadan 
Veltalenhed, at Mindet om denne hans Gjerning, hvor flygtigt det 
levende Ord end er, ikke vil dø, saa længe det danske Sprog lever. 
Saa vidt vides, begyndte han pligtskyldigst at holde sin første 
Forelæsning i en af Universitetets Høresale. Men det varede ikke 
længe, før Akademiet aabnede ham sin store Festsal, der den Gang 
tillige var Hovedlokalet for dets Afstøbningssamling og altid 
kaldtes «Antiksalen». Her, mellem græske Guder og Gudinder, mellem 
Ægineternes stive Alvor og Phidias' fuldendte Kunst, samledes 
hver Ugedag en saa talrig Kreds, som Salen kunde rumme, fra 
det kjøbenhavnske Aandslivs forskjellige Lag, lige fra gamle 
Universitets- og Akademi professorer til unge Studenter og Kunstnere. 
Gjennem tætte Klynger maatte han med sin ejendommelige, 
haltende Gang (thi hans ene Ben var kortere end det andet) bane sig 
Vej til den aabne Skammel, der var hans Katheder; undervejs, 
ombyttede han Hatten med den sorte Fløj els Kalot, kastede et 
prøvende Blik hen over Rækken af de opstillede Illustrationer til 
Foredraget, og samtidig med at han rakte den røde Liberist sin 
Hat og Overfrakke, talte han allerede! Uden at trættes talte han 
for det meste et Par Timer, og uden at trættes fulgte den tætte 
Tilhørerkreds hans beaandede Ord. Han begyndte sin Forelæsningsrække 
med at behandle Oldtidens Kunst, gik historisk fremad Aar for Aar 
og naaede opad mod den nyere Tid, om end det vilde 
have krævet Aar endnu af hans Liv, hvis han skulde være bleven 
færdig. Kun enkelte Partier af disse Forelæsninger ere bevarede
i Tilhøreres Kollegiehæfter, et enkelt, Forelæsningen over Rafael, 
er udgivet (1875), et samlet Haandskrift til hele Rækken har aldrig 
været til fra hans egen Haand. Han forberedte sig i Hovedet og 
talte frit, som Ordene med aldrig svigtende Flugt faldt ham i 
Munden.

Over for en hel anden Kreds af Tilhørere fik han ogsaa 
Lejlighed til at udøve en Paavirkning af vidtrækkende Betydning, da 
Selskabet for Danmarks Kirkehistorie fra 1852 begyndte at holde 
Møder rundt om i Landet, hvor en anseligere Kirke, først og 
fremmest Domkirkerne, gav et passende Udgangspunkt. Selskabet 
fik H. til saa at sige hvert Aar at holde et Foredrag, sædvanlig 
om den Kirke, hvori Mødet blev holdt, og disse Foredrag, hvorved 
de dannede Kredse hele Landet rundt fik Øjet opladt for, hvad de 
hver især ejede af værdifuld Kunst, har skabt en Interesse for vore 
Minder, som satte sin betydningsfuldeste Frugt i Ombygningen eller 
Gjenopførelsen af Viborg Domkirke (1864-76), hvori under H.s, 
stadige og begejstrede Ledelse 3 af Landets anseteste Arkitekter 
efter hinanden nedlagde deres Kundskab, Arbejdskraft og 
kunstneriske Snille.
Her kan siges med Pastor Fibiger, der talte ved hans Kiste: 
«Jeg kan ikke holde op med at tale godt om min  Ven»; men 
Dagen hældede alt, og hans Livsgjerning endtes mere brat, end 
nogen havde ventet, uagtet han havde overskredet Grænsen for 
Støvets Aar. Netop ved denne Grænse gik hans Ven i et langt 
Liv, Professor Herman Bissen, bort, og H. tolkede i Akademiet 
i en gribende Sørgetale, hvad han havde været som Kunstner og 
som Menneske. Selv syntes han i en lang Aarrække saa uforandret, 
med samme Friskhed i Talen, samme Klang i Stemmen, samme 
muntre Spøgefuldhed i Hjemmet -- kun Middagssøvnen var bleven lidt
længere --; endnu Aaret før havde han foretaget en for hans 
Alder anstrængende Rejse til Tyskland og Holland, tilsyneladende 
uden Men, da kastede en Forkølelsessygdom ham paa Sottesengen; 
det syntes et  Øjeblik, som han atter skulde rette sig, men en ny
Sygdom brød ud, og 29. April 1870 døde han stille, med den 
fordringsløse Gudhengivenhed, der havde ført ham gjennem Livet. 
Hans barnløse Hustru, der paa et Aar nær var hans jævnaldrende, 
døde 27. Sept. 1883.

H.s litterære Arbejder, der ikke vare mange og nærmest 
bestode af Tidsskriftsartikler, samlede Professor Ussing i 3 Bind, med 
hvis Udgivelse (1871-76) Selskabet for nordisk Kunst sluttede sin
Virksomhed. Ved Siden deraf havde dette Selskab i H.s levende 
Live udgivet største Delen af hans fortjenstfulde Værk om Arkitekten 
Harsdorff, hvis Slutning Professor Jul. Lange maatte tilføje. Dog
maa endnu nævnes H.s Text til Lithografierne af Brüggemanns 
Altertavle i Slesvig og til Freunds Ragnaroksfrise, tegnet af 
Olrik, og endelig hans ivrige Medvirkning ved Udgivelsen af «Danske
Mindesmærker».

J. L. Ussing, H.s Levned, 1872. J. 
Lange, Nutids-Kunst S. 84 ff. 
Erslew, Forf. Lex.

Ph. Weilbach.



Høyer, jvfr. Hoier og Hoyer.



Høyer, Christian Frederik, 1739-97, Præst, 
ældre Broder til ndfr. anførte Maler Cornelius H., blev født 10. Febr. 1739 paa 
Kronborg Geværfabrik, Hammermøllen, hvor hans Fader, Andreas 
Nielsen H., var Mestersvend; Moderen hed Anna Marie Jensdatter. 
Han blev dimitteret 1759 fra Helsingørs Skole. Faderen var 
imidlertid død forinden, og Studenteraarene i Kjøbenhavn vare derfor
meget trange. Skjønt han vel opnaaede Regens, hengik dog 7 Aar, 
inden han fik Attestats. Som Kandidat udgav han en lille poetisk 
Allegori, «Lykkens Have» (1770). Da han havde været Huslærer 
hos et Par af Direktørerne for det asiatiske Kompagni, fik han ved 
disses Hjælp Ansættelse som Skibspræst paa Kompagniets Skibe,
rejste 1770 til Ostindien, 1772 til Kina. 1778 kaldtes han til 
yngste Kapellan ved Holmens Kirke i Kjøbenhavn; oprykkede 
1783 til øverste Kapellan og var meget yndet som Prædikant. 1788 
forflyttedes han til Frelsers Kirke paa Christianshavn; men faa 
Maaneder efter vendte han tilbage til Holmens Kirke som Provst 
og Sognepræst. Foruden enkelte Prædikener og Lejlighedstaler har 
han udgivet en Lærebog om Pligterne til Brug for Konfirmander
(1788) samt en «Andagtsbog for Kongens Søfolk» (1794). H. døde 
8. Juni 1797. Han var 2 Gange gift: 1. (1778) med Johanne Marie 
f. Michaelsen (d. 1779), Datter af Kapitajn Gustav M.; 2. (1782) 
med Dorothea f. Thulstrup (d. 1818), Datter af Bankdirektør,
Raadmand T. En Datter af sidste Ægteskab var gift med Kontreadmiral 
J. C. de Falsen (V, 72).

Fallesen, Mag. f. Religionslærere IV, 620 ff.

A. Jantzen.

Høyer, Christian Fædder, 1775-1855, Historiemaler">

Høyer, Christian Fædder, 1775-1855, Historiemaler, 
var Søn af Sognepræst Jens Offesen H. og Sophie Dorothea f. Helvad, 
og var født i Rerslev 24. Jan. 1775. Han kom efter sin 
Konfirmation paa Kunstakademiet, hvis Skoler han gjennemgik, og vandt 
1794 og 1797 de 2 Sølvmedailler. Derefter konkurrerede han om
Akademiets Guldmedailler, som han vandt 1799 og 1803. Han var 
Elev af Abildgaard, der synes at have næret stort Haab til ham. 
Da han søgte det store Rejsestipendium, tilkjendtes det ham ogsaa 
paa en rosende Maade fra 1. Jan. 1806. Han var borte sine fulde 
6 Aar og blev i Rom en god Ven af Thorvaldsen ligesom ogsaa 
af Bygmesteren P. Malling, der begge bevarede deres Venskab for 
ham. Fra Rom hjemsendte han «Hero ventende Leander» (kgl. 
Malerisamling), uden Tvivl hans bedste Arbejde, om det end vel 
meget ligner hans Lærer, uden dog at naa den Varme og Dybde
i Farven, som denne havde i sine bedre Billeder. Men fra dette 
Øjeblik af er det næsten, som om Aanden er vegen fra H.; 
Abildgaard var død, og alle andre kunde med rette ikke se noget 
betydeligt i ham til Trods for den Lethed, hvormed han komponerede 
og anordnede meget store Billeder. «Sokrates tømmer Giftbægeret»
(Kronborg) og Børsbilledet «Christian IV beærer Tyge 
Brahe med en Guldkjæde» ere svage i Udførelsen. Selv ved hans 
Medlemsbillede ønskede Akademiet, at det blev omarbejdet en 
Gang endnu, inden det blev ophængt; dog blev han Medlem 1812. 
Nu forbitrede den ene Skuffelse efter den anden hans ensomme 
Liv. Til kgl. Historiemaler vilde Akademiet ikke anbefale ham, til 
Professorer valgte det de 2 yngre Mænd Eckersberg og J. L. Lund,
hvoraf den sidste ikke engang havde konkurreret; ved et tredje 
extraordinært Professorvalg stode dog Stemmerne lige mellem ham 
og Clemens, men Direktøren afgjorde Valget til Gunst for Clemens. 
Ikke engang Titel af Professor kunde han opnaa. Efter Dajons Død
(1823) prøvede han igjen paa at blive Professor, men da dette 
heller ikke lykkedes, fik hans Udtalelser imod Akademiet et saadant 
Præg af Bitterhed, at han 1826 blev udslettet af Medlemmernes 
Tal og hans Receptionsstykke sat bort. Ikke desto mindre søgte han 
1828 paa ny Professoratet efter Lorentzens Død. Endnu en Gang 
søgte hans Ven, Universitetets Bygmester, P. Malling, at slaa et Slag 
for ham, saa at denne Bygning kunde blive udsmykket af H. (1835);
men han fik ingen Stemmer for sig. Med utrættelig Energi malede 
og udstillede han Aar for Aar, og da han døde ugift 23. Juni 1855, 
fandt man hans Bolig paa Graabrødretorv stopfuld af store Billeder.

Trods det, at han som Kunstner i saa ringe Grad naaede det 
Maal, der i hans Ungdom havde foresvævet ham, synes han dog 
at have været en i flere Henseender begavet, men urolig og stridbar
Natur. Han kastede sig med Iver ind i Striden «om den 
nordiske Mythologis Brugbarhed for de skjønne Kunster». Han 
paakaldte flere Gange den offentlige Mening i sin Strid med 
Akademiet baade i særskilte Piecer og i Blade; han udtalte sig 
adskillige Gange om sin Opfattelse af Kunsten, men det lader til,
at ogsaa hans Forfatterskab har været en Røst i Ørkenen. Man 
kan føle Medlidenhed med en Natur, der saaledes tilbringer Livet 
i en trøstesløs Kamp med sin Skæbne, men maa mere undres over, 
at der har kunnet knytte sig saa stort et Haab til hans Ungdom,
end over, at han fik saa krank en Lykke.

Weilbach, Konstnerlex.
Erslew, Forf. Lex.

Ph. Weilbach.



Høyer, Cornelius, 1741-1804, Miniaturmaler, 
Broder til ovennævnte Chr. Fred. H., var født paa Hammermøllen og var allerede 
som Dreng Elev af det under Eigtveds Avspicier reorganiserede 
Akademi, hvor han lagde sig efter Malerkunsten. Det var navnlig 
Miniaturmaleriet, han følte Kald for, og under en dygtig, ældre 
Mesters, Andreas Thornborgs, Vejledning gjorde han hurtige og 
store Fremskridt. Ved Akademiet vandt han dettes Præses Grev 
Moltkes og Direktøren Salys Velvilje ved sin Flid og
Duelighed og fik begge Sølvmedaillerne, den store
endogsaa 2 Gange. Med Understøttelse af Kongens
Kasse drog han til Udlandet, først til Paris, hvor
Bekjendtskabet med J. B. Massé blev af Betydning for
ham, der fra til Rom og saa til Dresden, hvor han blev
i 9 Maaneder, og hvor han blev Medlem af Akademiet
paa en sovende Eros og Psyche med Lampen. I 1768 kom
H. tilbage til Danmark, blev det næste Aar agreeret
og 1770 Medlem af Akademiet. Det varede dog noget,
inden denne fremragende Kunstner ret slog an her, og
det var egentlig først fra Udstillingen 1778 at regne,
at han ret blev vurderet for, hvad han var. Ogsaa
i Udlandet nød han stor Anseelse, besøgte flere af
Evropas Hovedstæder og fik navnlig en smigrende
Modtagelse ved det kunstelskende Hof i Weimar
(1788). Her hjemme var H. imidlertid efterhaanden
bleven kgl. Hofminiaturmaler, Akademiets Sekretær,
Kancelliraad, Professor og Justitsraad og havde
faaet Embedsbolig paa Charlottenborg, men trods al
denne Medbør og trods den store Anseelse, han med
rette nød som Kunstner, vare hans Kaar kun smaa og
hans hele Situation kun lidet misundelsesværdig. Af
Karakter var han rethaverisk, trættekjær og mundgjæv
og laa derfor] jævnlig i Strid med sine Kunstbrødre,
særlig med den lige saa rethaveriske, trættekjære og
mundgjæve Abildgaard; med sin Hustru kunde han heller
ikke forliges, og i 1786 drog hver sine Veje. Til
al Lykke slog al denne Modgang ikke Penselen ud af
Haanden paa ham, og mange fortræffelige Arbejder af
ham, Miniaturer og Pasteller, ere bevarede og ville
stedse sikre ham et anset Kunstnernavn. H. døde i
Kjøbenhavn 2. Juni 1804. Han havde 15. Okt. 1773 ægtet
en af Hovedstadens største Skjønheder, Harsdorffs
Svigerske, Frederikke Christiane Fortling, Datter af
Hofbygmester J. F. (V, 259). Efter Skilsmissen fra
hendes Mand og særlig efter hans Død bleve hendes
Kaar trange; langt om længe kom hun i det Harboeske
Fruekloster og døde der i 1829.

Weinwich, Kunstens Hist. i Danm. og Norge S. 184. 
Kbhvns Skilderi 1829. 
Weilbach, Konstnerlex. 
Meier, Wiedewelt. 
Meier, Fredensborg S. 184.

F. J. Meier.

 f. 1859, dramatisk Forfatter">

Høyer, Silbert Edgard Louis Severin, f. 1859, dramatisk Forfatter. 
E. H. er født 24. Okt. 1859 i Kjøbenhavn og er en Søn af Musiker Nicolai
Ferdinand H. og Jørgine Adamine Ulrikke Cathrine
f. Rodstved. Han blev Student fra Metropolitanskolen
1879, tog juridisk Embedsexamen 1883 og praktiserer som 

Overretssagfører i Kjøbenhavn. 17. Sept. 1886 ægtede han Anna Caroline 
Ferdinanda Clausen. Allerede i Skoletiden skrev han Komedier, 
som Kammeraterne opførte, men da han var bleven Student, tog 
han saa ivrig fat paa Juraen, at der ingen Tid blev tilovers til
litterære Sysler, og først da han i 1 1/2 Aar havde været Sagfører, 
skrev han Skuespillet «Dristig vovet», der 1888 opførtes paa det 
kgl. Theater. Over samme Scene gik 1891 Skuespillet «I Ravnekrogen». 
Ogsaa for Folketheatret har H. skrevet, og flere nye 
Arbejder fra hans Haand ere bestemte til Opførelse paa 
kjøbenhavnske Privattheatre.

Sophus Bauditz



Høyer, Henrik, --o.1616, Læge og Historiker, 
var vistnok født i Stralsund af anselig Borgerslægt og blev 1587 immatrikuleret 
ved Universitetet i Rostock. Siden tog han Licentiatgraden i
Medicinen og blev Læge i Bergen, formodentlig hidkaldt af den talrige 
tyske Befolkning ved «Kontoret» sammesteds. Han havde megen 
Interesse for Naturvidenskaberne, særlig Botanik, og i Forening 
med Biskop Anders Foss fra Bergen (V, 260) besøgte han 1596 
Tyge Brahe paa Hven, til hvis Ære han siden forfattede et latinsk 
Digt (Resen, Inscript. Ham. S. 361). 1599 forlenedes han med et 
Kanonikat i Bergen; ikke længe efter tog han den medicinske 
Doktorgrad. Dog har han vistnok mindre syslet med Lægekunsten 
ind med Natur- og Historiegranskning. Biskop Foss, med hvis 
Datter han blev gift, synes navnlig at have indgivet ham sin egen
Interesse for fædrelandsk Historie, i hvilken Retning H. siden 
arbejdede med Flid. Efter hans Død omtaltes det, «at han over 
ganske Norge havde til Hobe samlet adskillige gamle norske 
Antikviteter», og der er Antydning af, at han havde et større Værk 
over Norges Historie under Hænder. Nogle af hans Optegnelser
bleve benyttede af Arild Huitfeldt, med hvem H. stod i nærmere 
Forbindelse, og Lyskander. Selv fik han ikke noget udgivet, men 
hans historiske Samlinger kom efter hans Død (i Slutningen af 1615 
eller Begyndelsen af 1616) til Universitetsbibliotheket i Kjøbenhavn.

Rørdam, Hist. Kildeskrifter II, 558 f. 582 f. 
Norges gamle Love IV, 467 ff. 
S. B. Smith, Kbhvns Universitetsbibl. før 1728 S. 25. 133 ff 
J. I. Pontani Poemata S. 102. 

H. F. Rørdam.



Høyer, Jacob, 1712-56, Rektor, 
født i Hjembæk paa Sjælland, hvor Faderen, Mag. Johan H., var Sognepræst. Han 
deponerede 1732 fra Roskilde, blev Alumnus paa Borchs Kollegium 
og Decanus paa Klosteret, 1742 Magister og s. A. øverste Kollega ved 
vor Frue latinske Skole i Kjøbenhavn, hvorfra han 1749 blev kaldet 
til Rektor i Bergen. Pontoppidan bad indtrængende om, at «den 
meget brøstfældige Skole maatte blive hjulpen ved en udi alle Dele 
suffisant Rektor», og vidste næppe at finde nogen bedre end H. 
Det viste sig ogsaa snart, at han var Mand for at bringe Skolen 
i en bedre Tilstand, men saa skete den Ulykke, at Konrektor 
Poul Lakjær paa Grund af sin Delagtighed i de Begivenheder, 
der fremkaldte den i hin Tid meget bekjendte Garboeske (V, 565)
Proces, blev suspenderet. Sagen mod ham endte først Aaret efter 
H.s Død med hans Frikjendelse, og i den længste Tid af sit 
Rektorat maatte H. derfor arbejde uden nogen Konrektor ved sin Side. 
Han havde Ry som en meget dygtig Skolemand og var kjendt i 
Samtiden ved sin Kamp for det bestaaende imod den dristige og 
højt begavede Reformator F. C. Eilschov (IV, 470). Foruden sit 
Skrift mod denne udgav han i Bergen 3 latinske Programmer; han 
viser sig at være paavirket af Wolf. Han døde 12. Jan. 1756. 
I Begyndelsen af 1752 blev han gift med Mette Carstine Sylow 
fra Throndhjem, der overlevede ham.

Hundrup, Lærerstanden ved Metropolitanskolen S. 128.

D. Thrap.



Høyer, Lyder Sørensen, 1706-57, Degn, Forfatter,
var født i Aalborg, fra hvilken Bys Skole han blev Student 1725; var 
derefter i 4 Aar udenlands;  blev 1731 typografisk Korrektør ved det 
kongl. og Universitetsbogtrykkeriet; 1739 Sognedegn i Grevinge i Ods 
Herred, hvor han døde 1757. Han har dels forfattet, dels oversat 
nogle gudelige Smaaskrifter, af hvilke et, «Aandelige, sjælerørende 
Betænkninger», først udkom 1761, udgivet af hans Enke, Sophie
Amalie f. Godsche (eller maaske snarere Godiche). I Manuskript 
efterlod han en ufuldendt Beskrivelse over Grevinge Sogn (Kgl. 
Bibl.), hvilken ligger til Grund for den 1887 af Ferd. Petersen 
udgivne historisk-topografiske Skildring af Grevinge.

Worm, Lex. ov. lærde Mænd.
F. Petersen, Grevinge Sogn S. 123.

Vilh. Bang.



Høyer, Marcus Haggæus, 1741-73, Kancellideputeret, 
en Søn af Regimentskvartermester, Generalkrigskommissær Hans H. 
(d. 1769, 71 Aar gammel) og Johanne f. Holmsted (d. 24. Avg. 1772 
i sit 59. Aar), fødtes i Kjøbenhavn. Efter at han 1766 i «To Breve 
om Bondestanden og Landhusholdningens Forbedring» havde lagt 
sin Interesse for og Indsigt i Landbospørgsmaalene for Dagen, blev 
han 1767 Protokolfører for den Kommission, som da nedsattes for 
at gjøre Forslag til Landvæsenets Forbedring,
s. A. Kancelliraad, 1768 Sekretær i
General-Landvæsenskollegiet, 1769 Kommitteret
sammesteds, 1770 Justitsraad og Medlem af
General-Landvæsenskommissionen, som da afløste
det nævnte Kollegium, 1771 tillige Deputeret i det
danske Kancelli, i hvilken Egenskab han deltog i
Forhandlingerne om Gjennemførelsen af den af Struensee
projekterede nye Plan for Kancelliets Omordning,
der traadte i Kraft i. Maj s. A. H. blev selv
Chef for Kancelliets 4. Departement, der foruden
Kolonierne havde Behandlingen af Lenssagerne
under sig. Efter Struensees Fald blev han, endnu
forinden den i 1771 skabte Ordning var bleven
kuldkastet, 1773 beskikket til Amtmand over
Lundenæs og Bøvling Amter, men døde allerede
9. Febr. s. A., faa Dage efter sin Udnævnelse.

G. Kringelbach.



Høyer, Rasmus Christian Markus, 1820-88, Veterinær,
født i Sorø 10. Juli 1820, Søn af Prokurator Ole H. og
Else Cathrine f. Wandel. For at give ham den efter
Datidens Opfattelse bedste Uddannelse for en vordende
Dyrlæge satte hans Forældre ham i Smeddelære hos
Akademiets Dyrlæge og Beslagsmed. Efter endt Læretid
arbejdede han som Svend hos en Regimentsdyrlæge i
Odense, og først derefter kom han til Veterinærskolen,
hvorfra han afgik som Dyrlæge 1844. Det følgende
Aar forestod han en Hestetransport til Vestindien,
og 1846 ansattes han som Dyrlæge ved Vallø Stift
med Bolig i Herfølge. Her virkede han til sin Død
og erhvervede sig en betydelig Praxis som Dyrlæge,
drev ogsaa ved Siden deraf en lille Beslagsmedje. --
H. var en dygtig, begavet og brav Mand, en udpræget
Personlighed. Han var ikke blot almindelig agtet
og afholdt i sin Virkekreds, hvor han beklædte
flere Tillidsposter, men har ogsaa spillet en
betydelig Rolle i Dyrlægestanden, hvor han havde
megen Indflydelse, dels gjennem Dyrlægeforeningen,
af hvis Bestyrelse han i mange Aar var Medlem,
dels -- især -- gjennem det veterinære Sundhedsraad,
af hvilken Institution han var Medlem fra 1859 til
sin Død. Han ægtede 12. Maj 1847 Inger Marie Jensen
Friis, Datter af Bogbindermester i Kjøbenhavn Mathias
F. og Cathrine f. Hesselbech. H. døde 8. Maj 1888.

B. Bang.



Høysgaard, Jens Pedersen, 1698-1773, Sprogmand og Mathematiker, 
er født i Aarhus Juledag 1698, blev Student fra
Aarhus Skole 1719 og tog Bakkalavrgraden 1727. Om
hans ydre Livsforhold 
vides ikke meget. I en Aarrække var han
Universitetspedel (2. eller 3. Pedel). 9. Maj
1759 udnævnte Konsistorium ham «i Henseende til
hans langvarige, tro Tjeneste ved Universitetet»
til Klokker ved Trinitatis Kirke i Kjøbenhavn. Han
fritoges ved denne Lejlighed enstemmig fra at stille
den med Udnævnelsen forbundne ikke ubetydelige
Kavtion, men maatte svare den vanlige Aarsafgift paa
150 Rdl. til Universitetets Vedligeholdelse. 1771
tilbød Konsistorium ham Klokkerembedet ved vor Frue
Kirke, men han foretrak at blive, hvor han var,
naar han kunde faa 100 Rdl.s Afslag i den aarlige
Afgift, hvilket bevilgedes. Han døde som Klokker
ved Trinitatis Kirke 21. April 1773. -- H. var gift
med Johanne Poulsdatter f. Calmer, der døde i Maj
1761, 58 Aar gammel. Siden ægtede han 10. April 1764
Anne Lucie Marcusdatter f. Pahl, Enke efter Pastor
Frederik Boye (II, 572). Hun døde 21. Avg. 1770, 52
Aar gammel. Endnu en Gang indlod han sig i Ægteskab,
i det han 6. Maj 1772 giftede sig med Cæcilie Birgitte
Wormstrup fra «Prinsen» paa Vestergade.

H. indtager en høj Rang som Sprogforsker, navnlig som
Fonetiker. Hans Studiers Gjenstand var det danske
Sprog i talt og skreven Form, som han forefandt
det i sin Samtid. Han nærede stor Interesse for
Modersmaalet. «Enhvers Fædernesprog har noget i sig,
som er hans Betragtning værd. Thi er det vel mere
angelegent at vide, hvordan en Flue er skabt, end
med nogenledes god Forstand og Indsigt at kjende,
hvorledes den Evne, David kalder sin Ære, ytrer sig
i sine daglige Virkninger, og hvorledes de samme ere
beskafne? Det er vel saa, at et Land kan have mange
Fordele af sit Sprog uden at kjende det saa grant;
dog er det ikke en blot Kuriositet at kjende det
efter Kunsten; men lad det hedde en Kuriositet! saa er
denne nok saa god som mange andre.» Og Interessen for
Sproget var hos H. forenet med en ganske mærkværdig
Evne til at iagttage. Han havde -- for at bruge Badens
Ord om ham -- stor naturlig Skarpsindighed til at
forfølge Sproget i dets inderste Smutkroge og at
opdage dets fineste Mekanisme.

H. begyndte sin Forfattervirksomhed i Aaret 1743
med Udgivelsen af 2 anonyme Smaaskrifter. Han
havde tidligere samlet sproglige Iagttagelser,
havde ogsaa tænkt paa at udgive dem, men denne
Tanke var igjen bleven Opgiven. Anledningen til
Offentliggjøreisen kom i Følge hans egne Ord
udefra. Det var Retskrivningsstriden mellem
Th. Clitau og N. v. Haven (IV, 15; VII, 170).
Det første Skrift omhandler Retskrivningsspørgsmaalet
og er holdt i en spøgende Tone. Han vil dømme i den
gamle Retskrivningsstrid mellem Henrik Gerner og
Peder Syv, da det dog var paa Tide, at denne Trætte
blev bilagt. Han fremdrager 3 Stridspunkter: i) Brugen
af i eller j foran Vokaler, hvor han foretrækker
det sidste; 2) Vokal- eller Konsonantfordobling
til Angivelse af Vokalens Kvantitetsforskjel, hvor
han forkaster begge Dele; 3) Talbøjning i Verbers
Indikativ, hvor han foretrækker Opgivelsen af
Talforskjellen; den volder undertiden Utydelighed og
er til Plage at lære. Det andet lille Skrift handler
om Accenterne og deres Brug. Heri fremstilles et
helt Accentuationssystem: i) Acutus eller Skarptone
´ (Lóft, Fád), 2) Gravis eller Stødetone ` (Sèng,
Knìv) -- senere ombyttede han disse 2 Betegnelser --,
3) Circumflexus eller Vringeltone ^ (Bôrd, Stôl),
4) Apostrophicus eller Drægetone ' (Kio'l, Fa'r,
Mo'r, efter kjøbenhavnsk Udtale); Jyderne have her,
som H. ogsaa bemærker, «Vringeltone». I den nærmest
følgende Tid udgav H., ligeledes anonymt, 2 ret
omfangsrige Skrifter, en accentueret Grammatik
(1747) og en Syntax (1752). Hans sidste lille
Skrift, et «Anhang» til den accentuerede Grammatik,
udkom 1769. Han kalder det «første Anhang», men
der udkom aldrig mere. Paa «Anhangets» sidste
Side angiver H. sig som Forfatter ved Mærket
J. H. Paragrafinddelingen er fortløbende gjennem alle
3 Skrifter.

H.s Forfattervirksomhed har et dobbelt Formaal: han
vil simpelt hen beskrive Sproget, som det er, og han
vil give Vejledning i dets skriftlige og mundtlige
Brug. Paa Grammatikkens Titelblad hedder det, at
den er «udgiven de fremmede til Vilje, som allerede
véd noget af Sproget, og især for de unges Skyld, som
opdrages enten til Bogen eller Pennen». Han fremsætter
ogsaa sine Meninger om, hvordan Sproget burde
være. «Man bør skrive», hedder det (med Bevarelse
af hans egen Retskrivning), «ligesom man tâler, nâar
man tâler ræt; og dêrimòd, hvàd som er ræt skrevet,
bør og læses, sòm det er skrevet. Eller páa en anden
maade: dêrsom man er forsikred óm, at man tâler ræt,
behø'ver man ikke at bekymre sig stôrt om nogen
anden regel end at skrive, som man tâler» (Gramm. §
257). «Man bør ej al-ene af den rætte og behâgeligste
ûdta'le at tage ànlédning til Skrive-regler, men end
óg tvèrt imód stræbe skriftlig ved fornúftige regler,
dels at vise dét, som ûdta'len ej áltîd kan lære, dêls
at rætte adskíllige ôrds mìsbrúg og fordærved udtale»
(Gramm. § 258). 
«Man fâaer at tage Euphoniam eller vèllyd i àgt, baade
hvad Bo'gstàvene og Aàndelàvene angâaer, begge dele
efter den beste Dialect eller lànd-spròg. Men den
beste Dialèct er efter de lærdeste og omhýgeligste
Orthographisters skjønnende først dén i Roeskilde
og dêrnæst den Kjøbenhávnske. Den Fyenske i Odinse
og den Lollandske i Nachskov ere ogsaa ypperlige;
men den sidste hâr en slettere Accènt énd den første,
hvilket Lolliker og Fyenboer ikke saa vèl kan dømme
óm som dén, hvis Dialéct viger længst fra dem begge»
(Gramm. § 260). «Vil ellers nogen vide a'arságen,
hvôrfor jeg hólder Roeskildfolkes Dialéct for den
beste, da èr det, fordi den ùdtâler næsten alle sine
ôrd, ligesom de rættest skrives, saa at naar ét ord
udsíges noget lémlésted eller règel-stridigt i dén,
bliver der over ti ù-rìgtíg prononcêrede i andre»
(Gramm. § 261). Der er i alle disse Udtalelser intet
andet, end hvad der er tænkt og sagt af mangfoldige
baade før og efter H.s Tid. Men her er dog én Ting at
mærke: H.s Meninger om det rigtige og det urigtige,
om det gode og det slette i Sproget bragte ingen
Forstyrrelse ind i hans Opfattelse og Fremstilling
af det rent faktisk foreliggende. Han forstod skarpt
at skjelne mellem Lyd og Bogstav, mellem Sproget i
daglig Samtale og Sproget i Oplæsning, Deklamation
og Foredrag.

Det er ved sine Iagttagelser af det danske Sprogs
syntaktiske og endnu mere af dets fonetiske
Ejendommeligheder, som det lægger sig for Dagen
særlig i «Anhanget», at H. rager op over sin
Samtid. Hans egne Udtalelser oplyse bedst hans
Undersøgelsesmethode: «Lad een sætte sig hen i en
Krog for sig selv og der nævne i og u uden Fløjtelyd
og Stemme! det er, lad ham hviske dem ud! han vil
da befinde, at Aspirationen, som følger med i,
modificeres til een Slags Hvislen og Aspirationen,
som følger med u, til en anden. Nævner han dernæst,
enten lydelig eller hviskende, den Stavelse ja
(i hvilken j plejer at kaldes Consonant), da hører
han ikke Vocalen i, men dens blotte Aspiration og
Hvislen; og nævner han aj, hører han just den samme
stumme Hvislen og ikke Vocalen i» (Anh. § 1941). «En
hviskende Vocal har ligesaa vel som en Klarlydende ej
alene sin Aspiration, men og sin væsentlige Form, som
gjør den kjendelig fra de andre. Den er, saa at sige,
Rendingen i den Klarlydende, da Tonen, egentligen
forstaaet, er Isletten» (Anh. § 1938). «Lad een
nøje merke, hvad Stilling hans hele Mund fra Svelget
af indtil Læberne er i, naar han nævner Vocalen u, og
stræbe at beholde samme Stilling gandske uforandret!» 
(Anh. § 1940). «En hidsig og vreed Mand toner og
aander sine Ord anderledes ud end en koldsindig og
sagtmodig: men lad den vrede puste og tone enten de
to forskjellige Ord Lágen og La'gen, eller de nok saa
forskjellige fòrd&#363;m og f&#333;r dúm, hvordan han vil, saa
skal man dog lige saa kjendelig kunne høre de samme
Forskjel paa hvert Par fra háns Mund som fra déns,
der taler mildest og venligst» (Anh. § 1956). Det
er Henvisning til at bruge den sunde Fornuft og de
naturlige Sanser i Steden for at fortabe sig i golde
Spekulationer. Der gik over hundrede Aar hen, før der
paa Fonetikkens Omraade kom noget frem i Danmark,
der i Originalitet kan stilles ved Siden af H.s
Iagttagelser.

Personalhist. Tidsskr. 3. R. III. 
N. M. Petersen, Den dsk. Lit. Hist., 2. Udg., IV, 276.

P. K. Thorsen.


-- J. Høysgaard som Mathematiker. I 1767 udgav
H. et lille Skrift: «Algebraisk Kvadratur eller
tydelig Integralregning». Det ene af de 2 Ark,
hvoraf det bestaar, var dog udkommet i 1759, og
H.s Beskæftigelse med Mathematikken ligger endnu
20 Aar tidligere. Ligesom Cramer (IV, 100) i det
endnu mindre Skrift «Algebraisk Nulloregning eller
tydelig Differentialregning» (1748) frigjør H. sig i
sin Stræben efter virkelig Forstaaelse fra de Former,
Intitesimalregningen havde antaget ved Leibnitz. Deres
Behandlingsmaade kommer derved af sig selv til at
stemme med den, som gik forud for den egentlige
Differential- og Integralregning

H. G. Zeuthen

*


Ibsen, jvfr. Ipsen.



Ibsen, Ib Pedersen, 1801-62, Anatom, 
var en Søn af Gaardejer I. og Margrethe f. Christensen og fødtes paa Brejnholt i 
Humlum Sogn ved Lemvig 24. Juni 1801. Han viste meget tidlig 
en udpræget Lyst til at samle og undersøge Dyr og Planter og 
sattes paa Grund af saadanne Anlæg i Kathedralskolen i Aalborg. 
Den dominerende Undervisning i de klassiske Sprog med 
Forsømmelse af Naturhistorien tiltalte ham imidlertid ikke, og mod 
Faderens Vilje opgav han Studeringerne og gik til Søs, navnlig 
tilskyndet til dette Skridt af sin naturhistoriske Forskelyst. Den 
Tilfredsstillelse, han havde ventet af sine Rejser, fandt han dog 
ikke derved, og da tilmed en alvorlig Sygdom i Fodleddet, som 
han havde paadraget sig ved et Fald, lagde ham Hindringer i 
Vejen, opgav han ogsaa Sømandslivet og lod sig indskrive som 
kirurgisk Volontær paa Frederiks Hospital. Hans Sygdom 
nødvendiggjorde en Amputation af Benet, og hans Interesse for Studiet
af Lægevidenskaben voxede end yderligere under det lange Sygeleje; 
1826 kunde han underkaste sig Examen ved det kirurgiske 
Akademi. Under Studiet havde den praktiske Anatomi, hvori han 
havde haft fortrinlig elementær Vejledning af den daværende 
Prosektor Henck, fængslet ham i bestandig højere Grad, han havde
vundet sine medstuderendes Beundring ved sin glimrende Præparation 
og ogsaa i stor Udstrækning ydet dem Hjælp i disse praktiske 
Øvelser, som spillede en Hovedrolle i Studierne ved Akademiet. 
Det var saaledes naturligt, at han hurtig efter Examen (i 1827) 
ansattes som Konservator og Lærer i praktisk Anatomi ved Akademiet,
vel en meget lille Post, men dog bedre end intet for den 
unge Anatom, der allerede havde indgaaet Ægteskab; Hustruen 
var Caroline Christiane f. Bøschen, Datter af Strømpevævermester 
Johann Heinrich B., hos hvem I. havde haft sin Bopæl i 
Studieaarene.

Denne lille Post, som I. beklædte i henved 20 Aar, blev 
imidlertid i alle Henseender særdeles betydningsfuld for ham. 
Hans hele Liv koncentreredes nu til Akademiets Dissektionssal midt 
imellem alle de studerende, hvis varme Hengivenhed han vandt 
ikke mindre ved sin ejendommelige Humor og utrættelige Velvilje 
end ved sin Nidkjærhed som anatomisk Lærer; han var i en lang 
Aarrække alle de studerendes Forsyn. Men han blev tillige i 
denne Virksomhed en ogsaa rundt om i Udlandet berømt Mand
ved sine mesterlige Præparationer, som han trods sin af 
Lærervirksomhed stærkt optagne Tid dog formaaede at faa Ro til at 
udføre, og som langt overgik alt, hvad der hidtil var præsteret paa 
dette Omraade, saa at de bragte den deskriptive Anatomi ny 
Opklaring og Fremskridt i mange Henseender. Hans store og
utrættelige Virksomhed i denne Henseende omfattede baade osteologiske 
Præparater, Afstøbninger, tørrede og i Spiritus hærdede Præparater 
og -- først og fremmest -- Injektionspræparater af de fine Blod- og
Lymfekarforgreninger, til Dels forbundne med Korrosion af det 
omgivende Væv, hvorved det anatomiske Billede traadte usædvanlig 
skjønt og prægnant frem. Ganske særlig kunne hans glimrende 
Præparater af det indre Øre fremhæves. Han viste sig i disse 
Arbejder paa udpræget og fremragende Maade som Virtuosen, som 
den store Kunstner, hvad han ogsaa i Følge sit Naturel og sin 
hele Uddannelse var og vedblev at være i højere Grad end egentlig 
Videnskabsmand. Disse hans Præparater kom nu efterhaanden ikke 
blot vore hjemlige Musæer til gode, men de fandt ogsaa og i 
stigende Omfang Vej til Udlandets store anatomiske Samlere og 
Musæer; et ikke ringe Antal indlemmedes saaledes i det berømte 
Hunterske Musæum i London. I. forstod med dygtigt merkantilt 
Talent at skaffe Præparaterne Udbredelse og Afsætning; han skal 
endog en Tid have holdt en Kommissionær i Paris for yderligere 
at fremme Salget, og hans lille Post paa Akademiet blev derved 
saa indbringende for ham, at han efterhaanden grundlagde en hel 
Formue.

Hans Liv gled i øvrigt i hele denne Aarrække rolig hen uden 
større ydre Begivenheder eller Forandringer i hans Stilling. 1835-36 
foretog han en lille Udenlandsrejse, 1837 fik han Regimentskirurgs
Karakter, s. A. blev han Medlem af det kgl. medicinske Selskab, 
1842, da Akademiet nedlagdes, overflyttedes han til det 
lægevidenskabelige Fakultet, fremdeles som Lærer i praktisk Anatomi 
(Prosektor). Men saa indtraf i 1846 en for hans hele fremtidige Liv 
afgjørende Begivenhed; der udskreves efter Steins Bortgang fra 
Anatomien og Overgang til den kliniske Overkirurgpost paa Frederiks
Hospital Konkurrence til Besættelse af Lektorposten i deskriptiv 
og mikroskopisk Anatomi ved Universitetet, og I. sejrede over sine 
2 dygtige Konkurrenter, A. Hannover og V. C. A. Bondesen -- 
i øvrigt begge hans anatomiske Disciple.

Dette Resultat vakte en ikke ringe Overraskelse inden for den 
egentlig lærde Kreds i Kjøbenhavn. I. var hidtil ikke bleven 
betragtet som Videnskabsmand, men kun som anatomisk Tekniker, 
og i hans videnskabelige Fordannelse og Udvikling var der 
unægtelig ogsaa store Mangler. Hans Konkurrenceafhandling («Om de
anatomiske Varieteter») viste sig imidlertid at være et virkelig 
dygtigt videnskabeligt Arbejde, der røbede lang Tids systematisk 
Forskning paa den komparative Anatomis Omraade, og baade hans
mundtlige Disputation og hans Prøveforelæsninger under Konkurrencen 
aftvang alle Respekt for ham. Det viste sig nu ogsaa, at 
han endnu før Konkurrencen til Videnskabernes Selskab havde 
indgivet et større Arbejde: «Om det indre Øres Anatomi, betragtet fra 
et sammenlignende Standpunkt», hvilket ligeledes røbede en 
betydelig Forsker; det blev imidlertid tilbagesendt Forfatteren med 
Forlangende fra Selskabets nedsatte Bedømmelseskomite om delvis 
Omarbejdelse af dets Text og i det hele med forskjellige kritiske 
Bemærkninger i en Form, som stødte I.s paa dette Punkt let
forklarlige sensible Selvfølelse; han lod Arbejdet derefter aldrig 
publicere, men nøjedes med ved det 6. skandinaviske Naturforskermøde 
1851 i Stockholm i Tilslutning til et Foredrag at uddele nogle af 
de til Arbejdet hørende Tavler med tilføjet kort Text. Først i 
1881 blev Arbejdet udgivet paa Carlsberg-Fondets Bekostning af 
P. L. Panum, efter forudgaaet varm Anbefaling af Professor 
anatomiæ Schmidt. Selv udgav I. ingen Sinde senere nogen 
videnskabelig Afhandling; hans i Forvejen vistnok kun ringe Tilbøjelighed 
til litterær. Virksomhed var bleven kvalt ved den Tort, som efter 
hans Opfattelse Videnskabernes Selskab havde tilføjet ham. Men 
at han paa ingen Maade manglede videnskabelig Drift og Ihærdighed, 
og at han i en Aarrække systematisk og dygtig har forsket 
i det intrikate indre Øres ikke blot normal-anatomiske, men ogsaa 
pathologisk-anatomiske Forhold, er i de senere Aar yderligere blevet 
konstateret ved Undersøgelser af Mygge og Mygind over den smukke
og enestaaende Samling af døvstummes Tindingeben i Universitetets 
pathologiske Musæum, i det de allerfleste Præparater have vist sig 
at være udgaaede fra I.s Haand ved Benyttelse af Materiale fra 
Døvstummeinstituttet. Ogsaa Kraniernes Forhold var Gjenstand for 
hans vedholdende Forskning, og han efterlod sig en meget betydelig 
Samling af Saadanne, ligesom han særlig ved denne Syslen kom i 
et nært personligt Forhold til den berømte svenske Anatom Anders 
Retzius og den ikke mindre berømte hollandske Forsker Schrøder 
van der Kolk. Ved gjentagne Rejser stiftede han ogsaa Bekjendtskab 
med mange fremmede Anatomer.

Efter I.s Udnævnelse til Lector anatomiæ -- paa hvilken 1849 
fulgte Professortitelen, 1861 Udnævnelsen til Professor ordinarius -- 
var det fremdeles Lærervirksomheden for de unge, som hovedsagelig 
optog hans Tid og Kræfter og absorberede hans Interesse. Hans 
Foredrag var vistnok noget tørt, og han begrænsede sig strængt til 
den rent deskriptive Fremstilling af Anatomien uden at vise den 
videre Anvendelse af det docerede for Kirurgien eller for
Fysiologien; ikke engang den komparativ-anatomiske Side, som han var 
saa godt hjemme i, og som endnu den Gang var et Hovedgrundlag 
for Fysiologien, tillod han sig i sine Forelæsninger at fordybe sig i. 
Men inden for den givne Begrænsning var hans Fremstilling 
særdeles klar, koncis og oplysende, han beherskede i fuldeste Maal 
sit Stof, og hans store Tegnetalent kom ham under Forelæsningerne 
i høj Grad til gode. Hans faderlige Menneskevenlighed og 
utrættelige Hjælpsomhed bleve sig bestandig lige, og han var saaledes 
ogsaa som Lektor og Professor særdeles skattet af alle sine Disciple.

Den 1. slesvigske Krig -- under hvilken han for øvrigt en 
Tid fungerede som Overlæge paa Augustenborg Lasaret -- bragte 
tunge Dage for ham, i det hans eneste, lovende Søn, der som 
medicinsk Student gjorde Lægetjeneste om Bord i Linjeskibet 
«Christian VIII», omkom ved dette Skibs Undergang i Ekernførde
Fjord (1849). Han led herved et ubodeligt Knæk, som yderligere 
forøgedes ved hans Hustrus Død kort efter (1850) og ved besværlige 
Sygelighedstilfælde, som han efterhaanden begyndte at blive 
hjemsøgt af. Sine Embedspligter varetog han dog med uforandret 
Iver og Nidkjærhed indtil kort før sin Død, 12. Maj 1862.

Smith og Bladt, Den danske Lægestand, 4. Udg. 
Bibl. f. Læger 3. R. I, 191 ff.; 5. R. IV, 488 f. 
Hosp. Tid. V, 97 f.; 3. R. X, 1201 ff. 
Ugeskr. f. Læger 2. R. XXXVI, 375. 
Erslew, Forf. Lex. 
Nord. Univers. Tidsskr. 1864, 1. 
Gosch, Danmarks zoolog. Lit. II, 2, 144 ff. 
Illustr. Tid. III, 281. 
Lorck, 75 Aar S. 74 f.

Jul. Petersen.



Ild, Samuel Jensen, 1638-99, Præst. 
Han blev Student fra Kjøbenhavns Skole 1657, var 1660-62
Hører paa Herlufsholm og blev 1667 Præst i Hunseby
paa Laaland. Præstekaldet hørte under Aasmark, hvis
Ejer, Eggert Christoffer Knuth, der ikke kunde lide
sin Præsts «Pietet» (det vil sige hans Strænghed som
Skriftefader), 1686 uden Ansøgning lod ham forflytte
til Udby og Ørslev paa Sjælland. Men I. lod sig ikke
forknytte og erklærede, at han enten vilde dømmes fra
sit Kald eller blive, hvor han var. Knuth skyndte sig
derfor at kalde hans Plejesøn til Præst i Hunseby,
og dermed slog I. sig til Taals og rejste til sit nye
Kald, «hvor langvejs Folk kom for at høre ham». At
han var søgt som Prædikant, har vistnok sin Grund i,
at han hørte til den pietistiske Retning, som paa
hans Tid begyndte at faa Indpas her i Landet. Det
var vel ogsaa Grunden til, at han oversatte
Joh. Arndts «Bücher vom wahren Christenthum» paa
Dansk. Oversættelsen var allerede fuldendt 1682,
men udkom først 1690, efter at det meste af den var
blevet forandret ved at gjennemgaa Universitetets
Censur. I. døde 21. Marts 1699. Han var gift: 1. med
Maren(?), 2. med Dorthe Nielsdatter.

Danske Saml. IV, 104. 
Rhode, Saml. til Laalands o. Falsters Hist, ved Friis, I, 430 f. 
Wad, Om Egg. Chrff. Knuth og Søster Lerche S. 62 ff.

S. M. Gjellerup.



Ilsted, Peter Vilhelm, f. 1861, Genremaler, Søn
af Kjøbmand Jens Peter I. (f. 16. April 1832)
og Johanne Sophie f. Lund (f. 6. Juli 1834). Han
blev født i Saxkjøbing 14. Febr. 1861, hvor Faderen
den Gang var Kjøbmand, og nød Skoleundervisning i en
Privatskole i Stubbekjøbing, til hvilken By Forældrene
vare flyttede i 1863. I 16 Aars Alderen tog I. den
udvidede Præliminærexamen ved Universitetet, var
derefter et halvt Aars Tid i Malerlære og besøgte
samtidig det tekniske Institut, indtil han 1878 kom
ind paa Kunstakademiet, hvis Klasser han gjennemgik
i 5 Aar. Han debuterede paa Foraarsudstillingen i
1883 med et Portræt og vandt 2 Aar efter den lille
Guldmedaille, hvorefter han tiltraadte en Rejse
over Italien til Ægypten, Palæstina, Grækenland og
Tyrkiet. Senere har han besøgt Skotland, England,
Holland, Belgien, Spanien, Marokko og Frankrig; i
1889 rejste han med kultusministeriel Understøttelse
til Verdensudstillingen i Paris og havde endelig 2
Aar efter et akademisk Stipendium, paa hvilket han
foretog en Rejse til Italien og Paris. -- I sin Kunst
har I. navnlig gjort sig bemærket ved sine smukke
Interiører, saaledes at han kan kaldes 
«Interiørmaler» i udmærket Forstand. Hans Farve er fin og nobel, 
hans Behandling af Clair-obscur'et fortræffelig, ligesom hans Figurer
ere udtryksfulde og karakteristiske. Af hans Arbejder fremhæves 
«En Skjærmydsel» (udstillet 1890), der belønnedes med Aarsmedaillen 
og indkjøbtes af den kongl. Malerisamling, samt «Canthareller» 
(1893). 1893 blev I. ansat som Assistent ved Akademiets Modelskole
og dens Forberedelsesklasse. Han ægtede 5. Maj 1892 Ingeborg 
Lovisa Petersen, Datter af Apotheker K. Tullin P. i Kjøbenhavn 
og Maren Andrea f. Thomsen.

Carl Bruun.



Ingeborg, --1319, Dronning, 
var en Datter af den svenske Konge Magnus Ladelaas (d. 1290) i hans Ægteskab med Grev Gerhard af Holstens Datter Hel vig og er vistnok født kort efter 
Forældrenes Bryllup i Nov. 1276. 1288 blev hun trolovet med den
kun lidt ældre danske Konge Erik Menved, og 1296 holdtes deres 
Bryllup i Helsingborg; den pavelige Dispensation, der var nødvendig 
paa Grund af deres nære Slægtskab, kom først flere Aar efter paa 
Grund af Eriks Strid med Ærkebiskop Jens Grand. I. roses af 
Samtidens Historikere som yndig og vennesæl; den svenske 
Erikskrønnike kalder hende «Danebod», og i Danmark blev hendes 
Bryllup besunget i en Vise, der er en Efterligning af Dagmarvisen. 
I Datidens Politik spiller hun ingen Rolle, men hun har sikkert 
med Sorg set den endeløse Strid i Sverige mellem hendes Brødre,
Kong Birger og Hertugerne Erik og Valdemar, som endte med, 
at Hertugerne døde Hungersdød i Fængselet paa Broderens Bud, 
og Kongen selv som landflygtig kom til Danmark. Ogsaa over 
hendes eget Ægteskab hvilede der en ulykkelig Stjærne; hun fødte 
sin Mand talrige Børn, efter nogle 8, efter andre endog 14, men 
de fleste vare ufuldbaarne, og de faa, der levede efter Fødselen, 
døde i en spæd Alder; det yngste Barn skal, 14 Uger gammelt, 
være omkommet ved at falde ud af Dronningens Vogn under 
Kjørselen fra Abrahamstrup (Jægerspris) til Holbæk 1318. Efter 
denne sidste Ulykke trak I. sig tilbage til Clara Kloster i
Roskilde eller blev maaske indespærret der af sin Ægteherre; mørke 
Anelser opfyldte hendes Sind, og i en Samtale med Roskildebispen 
Oluf skal hun have spaaet baade sit eget, Kongens og Bispens 
nære Endeligt. Hun døde virkelig 15. Avg. 1319 faa Maaneder før 
sin Ægtefælle og blev begravet ved hans Side i Ringsted.

Suhm, Hist. af Danmark XI, 32. 36. 222. 389. 828. 839 f.

Kr. Erslev.



Ingeborg, Dronning af Frankrig, o.1175-o.1237. 
I. var Datter af Kong Valdemar I og hans Hustru Sophie. Da hun var 
giftefærdig, ankom Bisp Stephan af Noyon og andre Sendemænd 
fra Kong Philip August af Frankrig for hos Kong Knud at anholde 
om hans Søsters Haand. Kong Philip tænkte den Gang paa et
Angreb paa England, hvorfor hans Forslag gik- ud paa, at man 
som Medgift for Bruden skulde overdrage ham de danske Kongers 
Ret til Englands Trone samt overlade ham Danmarks Hær og 
Flaade paa et Aar. Herpaa vilde Kong Knud og hans Mænd 
imidlertid ikke gaa ind; dog blev kort efter et Ægteskab aftalt 
paa det Vilkaar, at I. bragte en Medgift paa 10000 Mark Sølv. 
I. blev derfor sendt til Frankrig ledsaget af et fornemt Følge, i 
hvilket var Bisp Peder Sunesen af Roskilde, maaske ogsaa Abbed 
Vilhelm fra Æbelholt Kloster, der havde virket ivrig for Ægteskabet.

I. beskrives af alle samtidige som en lige saa yndefuld som 
elskværdig Kvinde, from, beskeden og kysk, medens Brudgommen, 
der 1190 var bleven Enkemand ved sin Dronning Elisabeth af 
Hainaults Død, havde været en lunefuld Ægtefælle, der en Gang 
endog havde truet med at ville forskyde sin Hustru; det var jo
ogsaa bekjendt, at Philip var en kraftig og dygtig, men beregnende 
og selvraadig Hersker. I. ankom til Amiens 14. Avg. 1193, og 
allerede samme Dag fandt Brylluppet Sted; næste Dag kronedes 
begge Ægtefæller med stor Højtidelighed. Men allerede under 
denne Akt mærkedes Kongens Uvilje mod Bruden; han var bleg 
og skjælvede, og næppe var Ceremonien til Ende, førend han 
tænkte paa Skilsmisse. Som om Trolddom var paaført ham, 
saaledes som Philip senere paastod, havde han fattet en uovervindelig 
Afsky for I.; der mumledes om, at Kongen havde fundet legemlige 
Fejl hos hende, men dette lader til alene at være Paafund af den
opfindsomme Philip. Han vilde strax sende I. hjem; men de danske 

Udsendinger saa vel som I. vægrede sig herved, og nu befalede 
Kongen Følget at forlade Landet. Philip søgte derefter at faa 
Ægteskabet opløst ved at paavise et efter den kanoniske Ret alt for 
nært Slægtskab mellem hans første Hustru, Elisabeth, og I.; et falsk 
Stamtræ blev opstillet, og efter at en Forsamling af Bisper og 
Baroner, alle lydige Tjenere af Philip og delvis bestukne af ham,
havde besvoret dets Rigtighed, erklærede Ærkebispen af Reims 
Ægteskabet for hævet. L, som ikke forstod Fransk, vidste knap 
nok, hvad der foregik; da Dommen blev hende forkyndt ved en 
Tolk, raabte hun grædende: «Mala Francia! Mala Francia!» og 
føjede til: «Roma! Roma!» Kun til Pavens Bistand satte hun nu sit Haab.

I. fik anvist Opholdssted i eller ved Klosteret Cysoing ved 
Douai, hvor hun tilbragte Tiden med Andagtsøvelser, Læsning og 
Haandarbejde; men den haardhjærtede Konge tilstod hende ingenlunde
det fornødne til Underhold. Kong Knud satte sig i 
Bevægelse for at komme sin Søster til Hjælp; den gamle Abbed 
Vilhelm og Kansleren Anders Sunesen begave sig til Rom, og da 
ogsaa I. sendte sit Klagemaal, erklærede Pave Cølestin III den 
fældede Dom for ugyldig (1195); dog vovede denne svage og 
ængstelige Kirkefyrste kun at henvende sig til Kong Philip med 
Formaninger. Da de danske Udsendinger kom til Frankrig, bleve de 
i 6 Uger holdt fangne af Hertugen af Burgund, indtil det lykkedes 
gejstlige Venner at skaffe dem Friheden, men deres Forhandlinger 
med Kongen vare frugtesløse. Kort efter ægtede Philip Agnes af 
Meran (Juni 1196), medens I. holdtes fængslet paa en Borg, senere 
i Nonneklosteret Fervaques ved St. Quentin-en-Vermandois.

Da døde Oldingen Cølestin 1198; hans unge, kraftige Efterfølger, 
Innocents III, antog sig strax den ulykkelige Prinsesses Sag. 
Men netop herved oprandt, der en ny Lidelsestid for I., som i 
nogle Aar havde nydt Fred i Klosteret. Hun blev ført til et nyt 
Fængsel, og først da en pavelig Legat havde forkyndt Interdikt 
over Landet, og dette havde tynget Folket haardt, opgav Philip 
sin Trods og erklærede, at han vilde vise I. kongelig Ære; 
derefter blev Interdiktet hævet (Sept. 1200). Næste Aar indlededes
en Skilsmisseproces i Soissons, men efterhaanden som den skred 
frem, blev Philip greben af Frygt for en ugunstig Dom, hvorfor 
han pludselig førte I. bort med sig og erklærede, at han ikke 
vilde skilles ved hende. Dermed maatte Processen standse; men 
der ventede I. kun et nyt og haardere Fængsel i Étampes, hvor 
hun fik et tarveligt Underhold og maatte savne baade Præsters 
Trøst og Lægers Hjælp, medens hun helt var afskaaret fra 
Forbindelse med Hjemmet. Først da mange af Innocents' politiske 
Planer vare strandede, og han derfor saa sig nødsaget til at opnaa 
en bedre Forstaaelse med Philip (1207), indtraadte atter noget
gunstigere Vilkaar for I.

Saaledes kom den store evropæiske Politik idelig til at 
indvirke paa I.s Skæbne -- til sidst til Held for hende. Innocents 
havde fradømt den ulydige Johan uden Land Englands Trone, og 
Kong Philip, hvem Paven havde overdraget at udføre Dommen, 
beredte sig til at erobre Landet, hvorfor han kunde ønske 
yderligere at støtte sin Ret ved at have til Hustru en Ætling af Konger 
over England; han erklærede derfor i Soissons 1213, at han igjen 
tog L til Hustru (Dronning Agnes var død 1201). Skjønt L herved 
kun vandt en ydre Stilling og formel Ret, var hendes Ulykkestid 
dog nu til Ende. 

I. levede i forskjellige Byer (Pontoise, St. Germain-en-Laye, 
Orleans) og ofrede sig helt til Godgjørenhed og fromme Gjerninger; 
hendes Standhaftighed og Taalmod under alle Lidelser havde vundet 
hende alles Agtelse. I. blev Enke ved Philips Død 1223. Hun 
viste Pietet mod sin afdøde Ægtefælles Minde, og til hans Søn 
og Sønnesøn, Kongerne Ludvig VILI og Ludvig IX, stod hun i godt 
Forhold. Da hendes Broder Kong Valdemar Sejer maatte kjøbes 
ud af Fangenskab, gav hun sit Bidrag til Løsesummen. Hun døde 
29. (30.?) Juli 1237 (maaske 1238). Et smukt skrevet, med rige 
Miniaturer udstyret Psalter, der har tilhørt hende, og hvori hun 
har indskrevet sine Forældres Dødsdage, er endnu bevaret. 

R. Davidsohn, Philipp II August von Frankreich u. Ingeborg (1888). 
Udvalg af L. Engelstofts Skrifter I. 
A. Fabricius, Ingeborg, Philip Augusts Dronning (1870).

Johannes C. H. R. Steenstrup.



Ingeborg, Hertuginde af Meklenborg, 1347-o.1370,
Datter af Kong Valdemar Atterdag og Helvig. Født 1. April 1347 var I. 
kun 3 Aar gammel, da hendes Faders Politik allerede bestemte 
over hendes Skæbne; i det hun traadte i Steden for en lidt ældre 
Søster, Margrethe, der døde, trolovedes hun med Albrecht af 
Meklenborgs ældste Søn, Henrik (d. 1383). Efter hvad der var aftalt, førtes 
den lille Prinsesse over til Tyskland; allerede 1354 hentedes hun 
dog tilbage, men Ægteskabet kom alligevel i Stand, vistnok 1362,
da de meklenborgske Fyrster kvitterede for en Del af hendes 
Medgift. I. døde meget ung, men fødte dog sin Ægtefælle 4 Børn, 
Sønnen Albrecht (d. 1388), hvem Kong Valdemar lovede Tronfølgen 
i Danmark, og som ogsaa optraadte med Krav paa Riget baade 
efter Valdemars og senere efter Kong Olufs Død, og 3 Døtre, af 
hvilke Maria blev Moder til Erik af Pommern, medens en Datter 
af Navnet Ingeborg siden blev Abbedisse i Ribbnitz Kloster og stod 
i venligt Forhold til sin Moster Dronning Margrethe indtil sin Død (1408).

Suhm, Hist. af Danmark XIII, 176. 227. 229. 233. 298. 462. 690 f.

Kr. Erslev.



Ingeborg, Dronning af Norge, o.1244-1287, 
næstældste Datter af Kong Erik Plovpenning, blev i Vaaren 1261 af den danske Formynderregering trolovet med den unge Konge i Norge Magnus 
(Lagabøter) og hentet fra det Kloster, hvori hun opholdt sig nær 
Horsens, af et norsk Gesandtskab. Brylluppet stod i Bergen 11. Sept. 
med stor Pragt; det foregik i den endnu bevarede «Kongehal», 
og saa vel I. som Brudgommen blev kronet i Bergen 14. Sept. 
Med Magnus, som tiltraadte Regeringen efter sin Faders Død 1263, 
synes I. at have levet et lykkeligt Samliv, men spillede ingen
politisk Rolle; hun fødte ham 4 Sønner, af hvilke 2, Olaf (f. 1262) og 
Magnus (f. 1264), døde smaa, de 2 yngre, Erik (f. 1268) og Haakon 
(f. 1270), bleve efter hinanden Konger i Norge. Efter Magnus' Død 1280 
fik I. som Enkedronning Indflydelse paa sin Søn Kong Eriks 
Formyndere og endnu mere paa sin Søn, efter at denne 1283 var 
erklæret myndig. Hun anvendte denne især mod sit Fædreland, 
i det den Arv, der tilkom hende efter hendes Fader, under de
forvirrede Forhold i Erik Glippings Ungdom ikke var udbetalt 
hende. Hun begyndte endog ved sin Tilhænger Baronen Alf 
Erlingsen, der styrede hendes Godser i Borgesyssel, en halv privat 
Fejde med Danmark, men som efterhaanden indviklede Norge i en 
uheldig Krig med de tyske Stæder og i et fjendtligt Forhold med
Danmark. Stormændene i Danmark, Grev Jacob af Halland o. fl., 
nærmede sig hende og godkjendte hendes Ret, kort Tid før 
Sammensværgelsen mod Erik Glipping kom til Udbrud; men 
da «Kongemorderne» maatte flygte fra Danmark og gik i den 
norske Konges Tjeneste, var Dronning I. allerede død (24. eller 
26. Marts 1287).

Munch, Det norske Folks Hist. IV, 1 og 2.
Suhm, Hist. af Danmark X.

Gustav Storm.



Ingeborg, --1131--, Datter af den russiske Fyrste Mstislav 
og Christine, den svenske Kong Inge I's Datter, ægtede Knud 
Lavard (o. 1116). Uhistorisk er Sagafortællingen om Knuds Bejlen 
ved Kjøbmanden Vidgaut; Giftermaalet skyldtes I.s Moster Dronning
Margrethe Fredkulla, der endog gav I. en Del af sit svenske 
Fædrenegods i Medgift. Forgjæves fraraadede I. Knud at drage 
til Julegildet i Roskilde (1130)-, 8 Dage efter hans Mord fødte hun 
Sønnen Valdemar (Jan. 1131). Alt tidligere var hun bleven Moder
til Margrethe, Kirsten og Cathrine. Da Høvdingen Christiern 
Svendsen efter Erik Emunes Drab vilde gjøre den lille Valdemar 
til Konge (1137), modsatte I. sig dette paa det stærkeste. Fra den 
Tid nævnes hun ikke mere. 

H. Olrik, Knud Lavard.

Hans Olrik.

 --1267, Datter af Esbern Snare og dennes tredje Hustru, Helene">

Ingeborg, --1267, Datter af Esbern Snare og dennes tredje Hustru, Helene, 
blev gift med den ansete Stormand Peder Strangesen 
(d. 1241). Medens han havde anfægtet Sorø Kloster i 
Besiddelsen af det Gods, som I.s Broder Johannes Marsk havde 
skjænket, viste Fru I. sig i sin Enkestand som Klosterets Velgjører. Med
Samtykke af sine Frænder, blandt dem hendes Halvbroder Hertug 
Knud, tilskjødede hun det nemlig alt sit Gods i Bringstrup og 
Ørslev (1250). Ligeledes skal hun til Hellig Niels' Ære have givet 
Aarhus Domkirke Gaver. I. kaldes i Reglen efter sin Faders Borg
Kalundborg, hvor hun sad som mægtig Frue. Men under 
Spændingen mellem den danske Krone og Hertug Erik Abelsen, har I.s 
Søn Anders, fordum Abels Marsk, stillet sig paa Hertugens Side, 
i det han findes i hans Følge efter hans Sejer paa Lohede (1261),
og I. selv har vel ogsaa været Abels Slægt gunstig; i alt Fald blev 
hun det næste Aar fordreven fra Kalundborg og døde i Slesvig 1267.

Hans Olrik.



Ingemann, Bernhard Severin, 1789-1862, Digter. 
Hans Fader var Søren I. (f. 1735 d. 1799), en Kjøbmandssøn fra Møen, 
Præst til Torkildstrup og Lillebrænde og Provst i Falster Nørreherred. 
Provst I.s Nabo og Embedsbroder Glahn giver ham i sin 
Kirkebog det Vidnesbyrd, at «han var en sand Nathanael» (d. e. 
en Mand uden Svig). I.s Moder, Birgitte f. Swane (f. 1751 d. 1809), 
en Skibskapitajns Datter fra Christianshavn, var ved sin yngste Søns 
Fødsel 38 Aar, men stod stedse for Sønnens Erindring, uagtet han 
var hendes 9. Barn, som «ung og jomfruelig». «Hun saa Verden 
i Sollys eller i Maaneglans, aldrig i nogen Nat uden Stjærner.» -- 
I. fødtes 28. Maj 1789. Som en lykkelig «Benjamin» voxede han 
op i det fædrene Hus, elsket, værnet og kjælet for af alle. Hans 
Livserindringer ere opfyldte af idylliske Skildringer af det falsterske
Præstegaardshjem, hvor han henlevede sine første 10 Aar. Skjønt 
hans Fødsel faldt sammen med den store franske Revolutions 
Begyndelse, henrandt dog hans Barndom i den største Fred og 
ligesom uden for den bevægede Tids stærke Strømninger. Den Efterklang
af det store Verdensliv, som kunde naa til hans afsides 
Fødeø, sammensmeltede uden skærende Mislyd med Fuglesangen 
over Præstegaardsmarken og Klangen af Børnenes Rørfløjter ved 
Landsbygadekæret. Dette Hjemmets Solskin og Hygge undlod 
ikke at kaste Glans over hele I.s øvrige Liv og meddelte hans 
Digtning dens Grundpræg. -- Men paa den sidste Dag af Aaret 
1799 blev han faderløs. Hans Moder maatte nu se sig om efter 
et billigt Opholdssted, hvor tillige den yngste Søn kunde frekventere 
Latinskolen, da det var blevet bestemt, at Bernhard ligesom hans 
ældste Broder skulde gaa den akademiske Vej. Præsteenken valgte 
Slagelse, fra hvis Skole Tidens mest ansete gejstlige og dens 
berømteste Digter, Balle og Baggesen, vare udgaaede, og hvor Sønnen, 
om han var flink, kunde nyde godt af det betydelige Stipendiefond. 

Ved Overflyttelsen til Slagelse foregik der en stor Forandring 
i I.s Forhold. I den lille sjællandske Kjøbstad, hvor Trivialiteten 
sad i Højsædet, i det snævre, tarvelige Enkehjem, i en Latinskole, 
hvor Disciplinen under Rektors Sygelighed var kommen i Forfald, 
og kun Raaheden mellem Eleverne var bleven tilbage, forsvandt 
snart de lyse Indtryk af Livet i Torkildstrup, og Livets Alvor 
mødte ham i sin tristeste Skikkelse. Disse deprimerende Indtryk 
skulde ikke hæves, efter at I. som Student (1806) var kommen til 
Kjøbenhavn. Næppe havde han begyndt at finde sig lidt til rette 
i de for ham uvante Hovedstadsforhold, før de Ulykker styrtede 
ind over Danmark, der for en Aarrække skulde nedsænke det i 
Elendighed. I Sept. 1807 blev Kjøbenhavn overfaldet af 
Englænderne og paa det mest barbariske bombarderet. Ogsaa I. maatte 
tage den krigerske Bøsse paa Nakken og møde paa Volden, medens 
hans Bolig med de omliggende Bygninger nedbrændte til Grunden. 
Efter al denne Rædsel og Forstyrrelse tog han hjem til sin Moder i
Slagelse og kom først i Foraaret næste Aar tilbage til Kjøbenhavn 
for at tage sidste Del af anden Examen. Nu skulde han vælge 
sin Livsstilling; men der kom meget i Vejen. Næppe var et Aar 
rundet, før Moderen døde af Lungetæring. Dette Dødsfald gjorde 
et stærkt Indtryk paa Sønnen. Han havde fra det Øjeblik, han 
kunde skjønne, været inderlig knyttet til hende, og meget tyder 
paa, at denne Sympathi har været grundet i en dyb Overensstemmelse 
mellem begge. Det første Digt, han har ladet trykke, 
«Birgittes Blomster», er et Mindedigt over Moderen. Lidt Formue 
efterlod hun ham, dog ikke mere, end at han de 2 følgende Aar 
maatte overtage en Huslærerpost i Kjøbenhavns Valby for at kunne 
subsistere. I Jan. 1811 blev han Alumnus paa Valkendorfs Kollegium. 
1812 vandt han Universitetets Guldmedaille for Besvarelsen af den 
æsthetiske Prisopgave: «I hvad Forhold staa Digte- og Talekunst 
til hinanden?» Men med Examenslæsningen gik det kun daarlig. 
Theologien, som den Gang nød ringe Anseelse, raadede alle ham 
fra, skjønt dette Studium utvivlsomt havde ligget bedst for hans 
Evner; og Juraen, som man fik ham til at begynde paa, var ham 
uudholdelig. Dertil kom, at I. i denne Periode af sit Liv nærede 
en stadig Overbevisning om, at hans Livstraad snart skulde blive 
overskaaren. Den Brystsyge, som havde bragt hans Moder i 
Graven og i Løbet af et Par Aar bortrevet hans 3 Brødre, mente han
ogsaa hurtig vilde gjøre det af med ham selv. Hvorfor skulde 
han da plage sig med Studier, der efterhaanden vare blevne ham 
modbydelige? (Jvfr. Digtet «Bruden» i I.s første Digtsamling.) «Træt 
af den tankeløse Verdens Larm og Livets Tomhed» valgte den lille, 
blege Student Natten til sin Læsetid. Han afskyede den 
dagklare, livskjære Homer, men henryktes af Ossians døde 
Helteskikkelser, som færdedes i de skotske Mosedrags maanebelyste 
Taager. Han studerede Youngs «Nattetanker» og følte sig greben 
af dennes skruede, præstelige Pathos. Youngs Deklamationer om 
Udødeligheden grebe ham i den Grad, at han i et fornuftigt Øjeblik 
tilstoppede Løbet paa en Pistol af Frygt for, at Lysten «til ved et 
pludseligt Spring at redde sig ind i Aandeverdenen» skulde faa 
alt for megen Magt over ham.

1811 udkom I.s første Digtsamling («Digte»). Dette Arbejde er 
svagt baade med Hensyn til Indhold og Form, ikke desto mindre blev 
det vel modtaget af Publikum: thi den blide, elegiske Tone, her 
var anslaaet, den blufærdige Kjærlighedslængsel og sværmeriske
Religiøsitet, her havde søgt at skaffe sig Udtryk, faldt ret i Tidens 
Smag. Og ikke blot Læseverdenen blev vundet, ogsaa den Kvinde, 
der i længere Tid havde været den hemmelige Gjenstand for den 
unge Digters Kjærlighed, Lucie Marie Mandix, Datter af Etatsraad 
M., følte sig tiltrukken af disse fromme, barnlig famlende Harpegreb. 
I.s Bejlerdigt til Lucie M., «Du, som, svøbt i Skjønheds 
Rosenklæde, gaar, i jordisk Dragt en himmelsk Aand», der senere 
blev optaget i Digtsamlingen «Procne» (1813), gjorde paa den Tid 
en exempelløs Lykke hos alle Damer. Dette Digt staar dog ikke 
isoleret i den nævnte Digtsamling** det lægges i Munden paa en 
ung Digter, Varner, som er I.s andet Jeg, og som, lig Middelalderens 
Troubadourer, med Harpen paa sin Skulder vandrer gjennem Sjællands
blomstrende Foraarsegne. Den unge Kvinde, som Varner forelsker 
sig i, hedder Marie, I.s forlovedes andet Navn. Men da Varner 
har faaet Maries Ja, falder hun i en dødelig Sygdom, og Digteren 
«drikker Døden af sin elskedes Læber». Hans Sjæl er dog rolig, 
han længes ikke efter nogen Ægteforening, hans Attraa er for 
himmelsk, «paa Jorden Kjærlighed er Brøde». Man har i denne
Forestilling den mest diametrale Modsætning til det 18. Aarhundredes 
sensuelle Erotik. For øvrigt var denne tilsyneladende uvirkelige 
Kjærlighedsroman ikke uden en vis Virkelighedsbaggrund. Lucie M. 
blev virkelig heftig syg, og hendes forlovede mente, han ikke kunde 
overleve hende ret længe. Efter Udgivelsen af «Procne» angrebes 
han af en heftig Febersygdom, der i hele Uger bandt ham til 
Sengen og efter 2 Tilbagefald afkræftede ham i den Grad, at det 
ikke var ham muligt at gaa ene over Gulvet. -- Det var under 
denne Sygdom, I. fantaserede over de nye digteriske Ideer, der 
efter Rekonvalescensen kom til Udførelse i hans Epos «De sorte 
Riddere». Det er helt igjennem skrevet i den da i dansk 
Poesi ikke hyppig anvendte og vanskelige Ottavestrofe og er et 
Slags fantastisk-symbolsk Opgjør med den Tid, der sluttede med 
Aaret 1814, hvori det udkom. Men dets Syner ligne rigtignok 
mere en Feberpatients Drømme end en sund Tankes Udfoldelse 
gjennem poetiske Billeder. Det slog da heller ikke synderlig an. 
Kun én Mand, N. F. S. Grundtvig, gjorde det et mægtigt Indtryk 
paa. Fra nu af var Grundtvig I.s hengivne Ven og betragtede 
ham som sit kvindelige Supplement i den danske Poesis Verden. 
Det var Grundtvigs Haab, at I. skulde ville afbilde Guds Kirke i 
Naturens Spejl, som Grundtvig vilde paavise den i Historiens, et 
Haab, som delvis opfyldtes ved I.s idealistiske Æventyrdrama
«Reinald Underbarnet» (1816), hvor en kristelig Barneaand løser 
den troldbundne Natur af dens Lænker.

Denne Grundtvigs ømme Hengivenhed for den yngre Digterbroder 
bragte ham i en skarp Polemik med J. L. Heiberg, der i 
sin aristophaniske Farce «Julespøg og Nytaarsløjer» havde drevet 
Spas med den sentimentale Erotik i «Varners Vandringer» og i 
Tragedien «Blanca», som I. havde udgivet 1815, og som ved sin 
Opførelse paa den kgl. Scene havde taget alle følsomme Hjærter 
med Storm. Navnlig havde Heiberg frembragt en højst pudsig 
Virkning ved at lade de Heibergske Komediers bekjendte gamle
Ægtepar Jeronimus og Magdelone optræde lige over for det 
nyromantiske, sartfølende Elskerpar Enrico og Blanca. Da Heibergs 
muntre Polemik syntes at ville slaa an, sendte Grundtvig først I. 
et Rimbrev, hvor han stillede sig ved hans Side og truede 
«Drengene»; og da Heiberg optog Kampen og førte den med den 
litterære Fægterbehændighed, som var ham medfødt, erklærede Grundtvig, 
at «hvo der offentlig forhaaner I., skal have med Grundtvig at 
bestille, og ingen Dreng skal herefter ustraffet vove at laste I.s Værk. 
Han er en besynderlig duftende og sjungende Blomst i Skoven; han 
er sig selv en Gaade; hvad han fattes, og hvad han fejler, véd i det 
mindste Drengene ikke; og hvad der ene i sin Udvikling kan 
helbrede og styrke ham: den rene, dybe Længsel efter Aanders 
Kjærlighed og Sfærers Harmonier, den er det, de angribe og haane; 
det eneste, som gjør I. til Digter, ville de true eller drille ham til
at forsage: hin forborgne Aand, der i hans Sang som i Naturens 
Blomsterrige røber sig ved Duften, men synes at forsvinde, saa 
snart den vil paatage sig en Skikkelse; den ville de om muligt 
forføre ham til at foragte!» I. deltog ikke selv i denne Polemik. 
Men at den har gjort et saarende Indtryk paa ham, fremgaar af 
hans tragiske Drama «Tassos Befrielse» (1819), hvor han selv 
optræder under Hovedpersonens Maske og i harmfulde, heftige og 
bitre Udtryk karakteriserer sine Modstanderes Færd.

«Tassos Befrielse» er den eneste poetiske Frugt af nogen Betydning, 
den Udenlandsrejse bragte, som I. i 1818-19 med kgl. 
Understøttelse foretog gjennem Tyskland, Frankrig, Schweits og Italien; 
thi hans store Digt «Rejselyren» (1820), der i Hexametre, som 
kun afbrydes ved hist og her indstrøede Smaadigte, skildrer, hvad 
Digteren har set og oplevet, er for en stor Del koldt og trættende. 
Alligevel gjorde denne Rejse Epoke i I.s Liv. Hans Produktion
havde i de første 7 Forfatteraar næsten været overvældende. 
Foruden adskillige Smaadigte («Haabet», «De trende Børn», «Torquato 
Tasso», «Marsk Stigs Døtre», «Carl V's Sang i Ligkisten», «Dannevang»
o. fl. a.) havde han udgivet det ovennævnte store symbolske 
Digt og dertil 2 mindre af samme Art, «Gangergriffen» og «Parizade», 
i «Julegave» 1816 en legendarisk Fortælling: «Helios og 
Beatrice», et romantisk Æventyr i Fouqués Maner: «De underjordiske»
(1817), 7 Dramer (foruden de nævnte: «Mithridates», 
«Masaniello», «Røsten i Ørkenen», «Hyrden fra Tolosa» og 
«Løveridderen»). Rejsen gav ham Tid til at udhvile sin Aand og faa 
Øjnene opladte for det store, brogede Verdensliv. Den lille Samling
«Æventyr og Fortællinger», han udgav 1820, og som bl. a. 
indeholder «Altertavlen i Sorø», vidner om en større aandelig 
Modenhed og en Evne til Prosadigtning, som man hidtil kun 
havde set ringe Beviser paa. Og 1821 skriver han «Magnetismen 
i Barberstuen», en af de bedste Holbergske Studier, vi besidde, 
et Arbejde, der lader en i Tvivl om, hvorvidt der ikke er gaaet 
en Lystspilforfatter tabt i vor Digter.

1822 blev L udnævnt til Lektor i dansk Sprog og Litteratur 
ved det nys gjenoprettede Akademi i Sorø, og her hen drog han 
med sin Hustru, med hvem han nu havde været forlovet i 11 Aar. 
Den lille, stille Klosterby med sine og sin Omegns rige Minder fra 
Valdemarernes Dage lagde snart Beslag paa I.s Produktionsevne, 
og i Løbet af 12 Aar (1824-36) udarbejdede han den Række 
historiske Digte og Romaner, der skulde gjøre hans Navn bekjendt 
Norden over og ham selv for lange Tider til hele det danske Folks
Yndlingsforfatter. Navnlig vandt I.s historiske Romaner Indgang. 
Det historiske Digt «Valdemar den store og hans Mænd» (1824) 
besidder vel poetiske Skjønheder, men Folk, som de ere flest, 
holde nu en Gang ikke af at læse Vers, hvor smukke de end ere. 
Og hvad det sidste historiske Digt i ovennævnte Række, «Dronning 
Margrethe» (1836), angaar, turde det være et af I.s tarveligste 
Arbejder. -- I.s «Valdemar Sejer» (1826), «Erik Menveds Barndom» 
(1828), «Kong Erik og de fredløse» (1833), «Prins Otto af Danmark og
hans Samtid» (1835) ere bindstærke Bøger, skrevne med Walter Scott 
som Mønster, men (modsat deres Forbillede) med stærk Fremhævelse 
af Historiens Hovedpersoner. Det var vel egentlig dette, der voldte 
disse Romaners exempelløse Held hos det danske Publikum. Da 
Romantikken i Begyndelsen af Aarhundredet havde holdt sit 
sejrende Indtog her hjemme, begyndte man at føle Længsel efter at 
se vor Middelalder, den egentlige romantiske Tid, fremstillet; men 
af tiltalende Historiefremstilling fandtes intet. Her blev da et Felt, 
hvor en digterisk Fantasi kunde tumle sig, og man maa sige, at 
vor Digters tumlede sig af Hjærtens Lyst. Hvad Suhms «Historie 
af Danmark» indeholder til Perioden 1202-1375, benyttede han 
paa den frieste Maade, og Kæmpeviser og Sagn betragtede han 
som gode historiske Kilder. Ikke saa underligt, at I.s Ven 
Historikeren H. F. Estrup rystede paa Hovedet ved den Maade at 
lave Historie paa. Men I. troede naivt paa sin Fremstillings 
Sandhed (efter Schellings romantiske Æsthetik besad jo Digterens Skuen 
den hemmelighedsfulde Magt, for hvilken al videnskadelig Dunkelhed 
maatte vige), og hele det læsende Folk gav Digteren Ret. 
I.s historiske Romaner bleve slugte af høje som lave, gamle og 
unge og udkom i Oplag efter Oplag. Ikke mindst Lykke gjorde 
de ved det danske Hof, hvor man ligefrem «smægtede» efter dem. 
De egentlige Historikere forholdt sig rolige, kun én fremkom med 
vægtige Indvendinger, nemlig Chr. Molbech, der i en udførlig 
Anmeldelse i «Maanedsskrift for Litteratur» angreb I.s Maade at 
romanisere Historien paa. Dette fortørnede vor Digter i høj Grad, 
og i det store polemiske Æventyr «Huldregaverne» (1831), hvor
man (som forhen i I.s Æventyr «Sfinxen») sporer stærk Paavirkning 
af den bisarre tyske Digter Hoffmann, angreb han baade med 
Humor og ægte Digterlune, men ogsaa stedvis med en vis arrig 
Bitterhed alle Fantasihadere og filistrøse Kritikere. «Et helt Aar»,
siger I., «blev min Lyksalighed og Fred forstyrret; men det var 
dog en gavnlig og psykologisk nødvendig Kamp for min aandelige 
Frihed og Selvstændighed. Først da jeg i denne Strid havde givet 
min Indignation og den i 20 Aar tilbagetrængte Retfærdighedsfølelse 
Luft, kunde jeg atter med Rolighed fortsætte min poetiske Virksomhed.»

Dette gjorde han med de ovennævnte Romaner og mærkede 
snart, at hin Kritik fra de lærdes Side saa lidt havde forstyrret 
hans venlige Forhold til Publikum, at den tvært imod syntes at 
have forøget hans Læsekreds. En Slags Slutsten paa I.s historiske 
Digtning er Romancyklen «Holger Danske» (1837), hvori han med
delvis Benyttelse af den gamle bekjendte Folkebogs Situationer 
giver sin ejendommelige Opfattelse af hin nationale Heltetype: en 
rask, ridderlig Kæmpe, der altid fægter med aabent Hjælmgitter 
og gaar sin lige Vej gjennem Livet; en Mand, der aldrig glemmer 
Ærens Love, selv der, hvor de komme i Strid med hans Hjærtes 
stærkeste Attraa. Sjælden har vel Digteren behandlet et Stof mere 
con amore end dette, sandsynligvis fordi han her ikke generedes 
af noget som helst Hensyn til den virkelige Historie, men frit 
kunde give Hovedpersonen i sit Digt den Plads i Poesiens Verden, 
som denne alt indtog i Folkets barnlige Bevidsthed. Hos Grundtvig 
og Grundtvigianerne slog dette Digt særdeles an, og flere af dets 
Sange kom til at høre til Folkehøjskolernes mest yndede.

En Digtcyklus af en hel anden Art og Stemning er «Ahasverus 
eller Blade af Jerusalems Skomagers Lommebog» (1833). Gjennem 
disse velformede Smaadigte aabenbarer en hel anden Side af vor 
Digters Karakter sig, som sjælden bliver paaagtet, naar Talen er
om L, nemlig det i hans Sjæl, der korresponderede med 
Prædikerens Ord i det gamle Testamente: «Idel Forfængelighed og en 
Jagt efter Vind er alt, hvad der sker under Solen l» Skjønt I. 
hverken kunde eller vilde kaldes et Menneske, hvem Lykken havde 
vist sig troløs mod, havde han dog oplevet nok
til at foragte Menneskenes vigtige Rastløshed og
Døgnets skiftende Domme. Det er disse sine snart
bitter-ironiske, snart smertelig-vemodige Stemninger,
Digteren her gjør den gamle, evig vandrende Jøde
til Organ for. Naar Hostrup i sit af alle kjendte
Lystspil «Gjenboerne» kalder de Digte, som udgjøre
I.s «Ahasverus», for «smægtende Melodier», saa kan
intet være mere desorienterende.

Medens I. fremstiller Jøden Ahasverus med fuld
Sympathi, fordi denne til Trods for sin Tvivl paa den
korsfæstede Christus' Messianitet dog tror med dyb,
angstfuld Ærbødighed paa Israels Gud og med sit Hjærte
hænger fast ved hans «udvalgte Folk», giver han i
sit dramatiske Digt «Renegaten» (1838) en skarp og
i mange Maader typisk Skildring af den vantro Jøde,
som han optraadte efter 1830, proklamerende Egoismens
Filosofi. Lige over for den jødiske Renegat Zadok,
der uden Ulempe for sin Samvittighed skifter
Religion, som han skifter Opholdssted, stiller
I. den idealistisk troende Muselmand Sultan Selim,
hvis upraktiske Ædelmodighed danner en skærende
Kontrast til Zadoks selvsyge Færd og moralløse
Sofistik. -- I det hele taget saa I. næppe med
sympathetiske Øjne paa Tredivernes og Fyrrernes
mangeartede liberale Fænomener. Vidnesbyrd herom er
bl. a. Digtcyklen «Kjærlighed og Politik», hvor den
unge Dr. Philip rangler med Venstrehegelianernes
Kunstord uden at forstaa deres Betydning, og «det
unge Evropa» fortaber sig i vidtløftigt Snakkerads om
«Almenvel», «Konstitutioner» og «Statens Finanser»
og glemmer at være «ungt». I det langt udspundne,
politisk-allegoriserende Æventyr «De fire Rubiner»
(1849) advarer Digteren mod «Allemandsregimentet
efter Kropflertalssystemet» og det alt for ilfærdige
Fremskridt. I Novellen «Den stumme Frøken» (1850),
hvis Scener ere henlagte til den 1. slesvigske Krig,
spore vi de samme Antipathier. I. haabede kun lidt
af den Periode, der oprandt med Christian VIII's
Jordefærd: «Det var ham, som Sørgeklokkerne ringede
en hel ny Tidsalder frem, i hvis Billede han saa meget
stort og herligt, men ingen Fred -- intet stille indre
Liv og intet af den Romantik og den Drømmenes Poesi,
hvori han hidtil havde fundet sin Lyksalighed.»

Imidlertid kom det helt anderledes, end den 60aarige
Digter ventede det. Det nationale Opsving, der
ledsagede vor første lykkelige Kamp for Slesvig,
gav I.s fædrelandske Digtning en ny Betydning for den
opvoxende Slægt. Den religiøse Strømning, som efter
Søren Kierkegaards Død forenede sig hermed, vakte
atter Opmærksomhed for I.s religiøse Poesi («Højmessesalmer», 1825), 
og Tidens Tilbøjelighed for den naive Digtning traf sammen med 
Tonen i hans «Morgen- og Aftensange» (1839). Efter Oehlenschlägers 
Død 1850 var atter I. det danske Folks kjæreste Forfatter, og som 
efter en tavs Overenskomst løftede man ham op paa den Trone, 
der var bleven ledig efter Digterkongens Død, skjønt han rigtignok 
var for klejn til Sædet.

I Tidsrummet 1843-49> nvor I. var Sorø Akademis midlertidige 
Direktør, var den ellers saa produktive Digter ikke synderlig 
frembringende. Men da Akademiet 1849 nedlagdes, optog han atter 
sin poetiske Virksomhed og udgav i Slutningen af 1852 sin vakre 
«Nutidsroman» «Landsbybørnene» i 4 Dele. Hovedpersonen er en 
ung Bondeknøs, der gjennem et halv æventyrligt Liv udvikler sig 
til Kunstner og vinder Verdensberømmelsens Lavrbær, men dog til
Trods for alle Fristelser af moralsk og sædelig Art og ufordærvet 
af den falske Æres hule Bjældeklang til sidst vender hjærtefrisk 
og ubesmittet tilbage til sit Barndomshjem og sin første Kjærlighed. 
Om denne Hovedskikkelse bevæge nu mangfoldige Personligheder
sig, der tit ere tegnede med et elskværdigt Lune eller med en 
ikke hos I. for hyppig forekommende, mærkelig Menneskekundskab. 
Mange have i den gamle Professor, hos hvem Anton faar sin 
egentlige musikalske Uddannelse, gjenkjendt et veltruffet, men dog 
med al digterisk Frihed opfattet Portræt af Komponisten Weyse. 
-- «Landsbybørnene» blev I.s sidste Hovedværk. I sit Livs sidste 
Decennium syslede han fornemmelig med religiøs Poesi. Saaledes 
blev det ham ved kgl. Resolution 1854 efter Kirkekommissionens
Indstilling overdraget at revidere den af Roskilde Præstekonvent 
samlede og udgivne Salmebog med Hensyn til dennes paatænkte 
Indførelse i den danske Folkekirke. Man vidste, at den folkeyndede
Salmedigter vilde træffe alles Smag. S. A. udgav I. «Konfirmationsgave» 
eller «Følgeblade til Luthers lille Katekismus», hvori han 
bekæmper Troen paa Legemets Opstandelse: I. havde aldrig elsket
det jordiske Legeme, og at dette som «Lig» nu igjen skulde 
opstaa, var ham en Vederstyggelighed. Det nye Legeme, den kristne 
Kirkes Credo talte om, maatte efter hans Formening udvikle sig af 
den gjennem Mellemtilstandens Oplevelser lutrede Sjæl. Det er
denne «Mellemtilstand», som danner Baggrunden for hans i 1855 
udkomne «Tankebreve fra en afdød». -- Ligesom I.s første 
digteriske Arbejde afsluttedes med et religiøst-symbolsk Digt, saaledes 
endte han ogsaa sin Forfatterbane med et ligeartet, nemlig Æventyrdigtet 
«Guldæblet», der udkom 1856. 

Faa sin 70aarige Fødselsdag, 28. Maj 1859, modtog den gamle 
Digter de smukkeste Beviser paa den Yndest, hvori han stod hos 
hele det danske Folk. Unge Kvinder overrakte ham et skjønt 
forarbejdet Guldhorn, der var prydet med Figurer fra hans mange 
Digterværker. At Kvinderne her vare de mest fremtrædende, som
Mændene ved Oehlenschlagers Jubilæum, turde være ret karakteristisk; 
thi skjønt den danske Poesi ikke udmærker sig ved særlig 
Virilitet, er der dog faa Digtere, der i den Grad have forstaaet at 
udvikle Folkets Smag for det kvindelige i Poesien og i Livet som I. 
Denne takkede i et smukt «Jubeloldingsdigt» for den Hyldest, der 
var vist ham, og satte «den Krans», Folket havde rakt ham, atter 
paa Folkets Hoved; thi det var dettes Kjærlighed, som havde forgyldt
hans Harpes Strænge, og «dens Sangbund havde været udspændt 
over Folkehjærtets Dyb».

Fra nu af skrev I. med Undtagelse af et Sørgedigt over C. H. 
Bredahl, for hvem han (uagtet den dybe Differens i deres Verdensanskuelse) 
altid havde vist sig som en trofast Ven, meget lidt af 
Poesi, men arbejdede med Interesse paa sine Livserindringer,
«Levnedsbogen», der, hvis den var bleven færdig, maatte være 
bleven et bindstærkt Værk. Nu udkom kun Begyndelsen, der 
indeholder Barndoms- og Drengeaarene, efter hans Død, 24. Febr. 
1862. Til sin Bortgang fra Verden var I. sikkert forberedt som 
faa. Ikke længe før den indtraf, oplæste han for en af Husets 
Veninder Digtet «Den hemmelighedsfulde Port». Det skildrer,
hvorledes Menneskelivet kan sammenlignes med den mørke Stue, 
hvori Forældrene efterlade Børnene, naar de paa Juleaften gaa 
ind for at tænde «Træet», og slutter med følgende Vers:

 «Gik Fader alt ad Døren ind,
 gik Moder ind med Slør om Kind,
 gik Søster selv og Broder,
 forsvandt de alle uden Lyd,
 de smaa dog véd, der bliver Fryd
 hos Fader og hos Moder.

 Og aabnes Døren helt til sidst,
 saa véd de, Jesusbarnet vist
 har bragt dem Julegave,
 saa se de -- hvad de troede før --,
 vidunderlig bag aabne Dør
 staar Juletræets Have.» 
Disse skjønne, barnlige Strofer bleve den fromme Sangers sidste. 
(Der er ingen Grund til med V. Heise at betegne de Fødselsdagsdigte, 
han skrev til sin Kone, som «I.s Svanesang».) - Hans 
Hustru overlevede ham henved 6 Aar. Saa bares ogsaa hun bort 
fra det Hjem, til hvilket dette Ægtepars Minde vil være knyttet, 
saa længe der er Sten tilbage af det. --

I.s Hus, hvor han henlevede sine sidste 40 Aar, kun afbrudte 
ved et Par mindre Udenlandsrejser (1828 og 1833), er en af de 
Rokokopavilloner, der endnu staa tilbage som en Levning fra det 
gamle Akademis Brand i Begyndelsen af det 19. Aarhundrede. 
I Havestuen havde Digteren i de senere Aar sit Arbejdsværelse. 
Her modtog han sine Gjæster. De, som havde ventet sig en slank, 
sværmerisk, genert Romantiker (og det havde de fleste, der kun 
kjendte Digteren af hans Skrifter), bleve ikke lidt forundrede ved 
i Steden for at træffe en knap middelhøj Mand med et venligt 
Smil og et humoristisk Blink i Øjet, der modtog dem med den 
huslige Pibe i Haanden og strax slog ind i en gemytlig Passiartone. 
Kun naar man lod Blikket strejfe omkring i den lille Stue 
og saa Portrætter af bekjendte Mænd, fornemmelig Digtere, bedække
Væggene (ja Dørene fra øverst til nederst), fik man Indtrykket af, 
at her færdedes en Mand, som kun nødig syslede med Hverdagstanker. 
Midt paa den ene Dør hang et stort Billede af I.s tyske 
Ven og Aandsbroder Fouqué, længere borte Hoffmann, Schiller 
o. m. a. Saa samtalte man, altid let og naturlig. I. hørte ikke 
til disse fordringsfulde Berømtheder, der strax slaa ind paa, hvad 
de helst tale om, og øjeblikkelig paaprakke en besøgende deres 
Mening. Vilde man absolut tale med ham om hans Skrifter, var 
han villig dertil; men aldrig slog han af sig selv ind derpaa eller 
var nervøst afficeret under Diskussionen. Skjønt heller ikke han 
var fri for Digternes almindelige Skjødesynd: at sætte sin Muses 
Fostre højere, end de fortjente, lærte dog hans naturlige Blyhed 
ham en Takt, der virkede velgjørende paa den, han talte med. 
Og paa den anden Side talte han gjærne med andre om deres
Interesser. Troede han at opdage skjulte Anlæg hos en yngre, 
der ikke selv havde Tillid til disse, var han altid ivrig efter at 
frede om og opmuntre dem.

Ved Siden af I.s Studerestue var den høje, lyse Dagligstue. 
Her bleve efterhaanden Fruens Malerier ophængte: Blomstermalerier 
og bibelske Stykker i Mængde. Det var (sandt at sige) meget 
usle Arbejder, der blot vidnede om, at den Haand, der havde 
udført dem, maatte due til alt andet end at føre en Pensel. Men 
de Ideer, hvoraf de vare fremgaaede, vare tit baade fine og fromme, 
thi Fru I. var til Trods for sin Særhed baade en nobel og poetisk 
Aand. -- Samlivet mellem Mand og Hustru var hjærteligt og ridderligt 
fra hans Side, ømt og tillidsfuldt fra hendes. Men med 
Eftertryk maa det fremhæves, at I.s medfødte Tendens mod det 
hyperidealistiske har i hans Samliv med Hustruen faaet en stærkere 
Udvikling, end det for hans Digtergenius i det hele var tjenligt. 
Det skjælmske og humoristiske, der ikke sjælden smiler frem i 
hans Poesi, har ved den indirekte Paavirkning af hendes stereotype 
Væsen stadig maattet indrømme det humant-sentimentale og 
religiøst-middelalderlige en større og større Plads. En Hustru af et andet 
Naturel, men med lige saa ren Vilje havde utvivlsomt gjort I. lige 
saa lykkelig, men desforuden givet Trivsel til de jordgrønne Spirer 
i hans Indre.

Medens Tidsbølgen i de sidste 12 Aar af I.s Liv løftede ham 
saa højt, som den kunde, sank hans Aktier lige saa hurtig efter 
vor sidste ulykkelige Krig; og den realistiske Strømning i 
Halvfjerdserne og Firserne har næsten søgt at bringe hans Navn i
Forglemmelse. Dette vil dog ikke ske. Allerede den Kjendsgjerning, 
at faa danske Digtere i det 19. Aarhundrede som I. gjennem en 
hel Menneskealder have forstaaet at tage Folkets poetiske Interesse
fangen og vække og holde Nationalfølelsen vaagen, vil give hans 
historiske Romaner (naar de ere vejede og fundne for lette paa 
Historiens og Litteraturens Vægtskaal) en kulturhistorisk Betydning, 
som ellers kun Holbergs Komedier og H. C. Andersens Æventyr
besidde. Men heller ikke litterært vil I. nogen Sinde gaa til Grunde. 
Som Lyriker vil han stedse hævde sin Plads. Hans Lyre har vel 
ikke mange Strænge, men den er et fint Instrument, der indeholder 
de blødeste Klange og blideste Toner («Kirkelammet», «Liden 
Harpepiges Klage», «Aftensang», «Menneskets Engle», «Glade Jul», 
«Valfartssang», «Giv Tid», «Guldæblelegen», «Foraarsmorgensang», 
«Mindesang over Frederik VI», «Den store Sejlads», «Her er Fred!»
o. m. a.). Højest af al I.s Lyrik staar dog hans «Morgen- og 
Aftensange». Denne Perlesnor af primitive Poesier er det 
uforgængelige i I.s Digtning. 

Endnu skal blot nævnes, at I. 1845 blev Etatsraad, 1855 
Kommandør af Danebrog og 1857 Konferensraad. 

Erslew, Forf. Lex. 
Ingemanns Levnetsbog (1862). 
Ingemann, Tilbageblik paa mit Liv og min Forfattervirksomhed (1863). 
Breve til og fra I., udg. af V. Heise (1879). 
Brevveksling mellem I. og Fru I. C. v. Rosenørn, ved V. Heise (1881). 
Grundtvig og I. Brevvexling 1821-59, udg. af S. Grundtvig (1882). 
Nørregaard, I.s Digterstilling og Digterværd (1886). 
Schwanenflügel, I.s Liv og Digtning (1886). 
R. Petersen, Mindeskrift om I. (1889). 
Personalhist. Tidsskr. 2. R. IV.

H. Schwanenflügel.



Ingemann, Carl Johannes Valdemar, f. 1840, Arkitekt, 
er Søn af Kjøbmand Søren Eduard Joachim I. (f. 1809 d. 1843) og 
Mariane Aurelia Laurentine f. Lauritzen (f. 1811 d. 1878). Han er 
født i Kjøbenhavn 21. Febr. 1840, gik i v. Westens Skole, kom i 
Murerlære og blev Svend 1858, gjennemgik Kunstakademiet og 
arbejdede en Række Aar hos Stilling. 1868 ægtede han Sophie 
Margrethe Madsen (f. 9. Marts 1843), Datter af Bødkermester M. 
Med Hensyn til Kjøbenhavns Udvidelse og Regulering er I. 
fremkommet med adskillige dygtige Forslag (1894 valgt til 
Borgerrepræsentant). Som selvstændig Arkitekt har han udfoldet en omfangsrig 
Virksomhed, og utallige ere de Privathuse og Villaer, som skyldes 
ham. Her skal nævnes: fra 70erne Kong Salomons Apothek, 
Missionshuset i Nansensgade, den rigt forsirede røde Murstensbygning 
Østifternes Kreditforening; fra 80erne den kgl. Porcellænsfabrik
paa Frederiksberg og Ombygningen af den gamle paa 
Kjøbmagergade, Dansesalonen Kjæden i Dronningens Tværgade, Blochs 
Elektropletudsalg paa Østergade af hugne Sten, Marsmanns røde 
Renæssancebygning ved Frederiksholms Kanal; fra 90erne det store
taarnprydede Kjøbmandshus Hjørnet af Kultorvet og Frederiksborggade. 
I. har arbejdet i forskjellige Stilarter og med forskjellige 
Materialier; en praktisk Sans i Forbindelse med en god og sund 
Smag præger alle hans Bygninger.

Erik Schiødte.



Ingenhaeff, Christopher Frederik, 1703-81, Officer,
Søn af efterfølgende, var født 15. Jan. 1703 i Svinninge paa Sjælland.  
Han blev 1714 Landkadet, 1722 Fændrik ved jyske hvervede Regiment, 
1725 Sekondlieutenant, 1728 Kapitajn ved Aalborg Stifts 
Nationalregiment, kom ved dettes Opløsning 1731 til Drabantgarden, 
men ved Landmilitsens Gjenoprettelse 1733 til dens nordre jyske 
og endnu s. A. til søndre jyske Regiment. Efter 1737 at have 
faaet Majors Karakter fungerede han 1741-42 som Brigademajor 
hos Generalmajor Dombroick (IV, 297) ved Hjælpetropperne i
Hannover og kom 1744 til sjællandske hvervede Regiment som 
Oberstlieutenant. 1751 blev han karakt. Oberst, 1753 Chef for søndre 
jyske Nationalregiment, 1761 Generalmajor. Ved Indrykningen i 
Meklenborg 1763 kommanderede han en norsk Brigade, men kom 
s. A. paa Ventepenge, da hans Regiment gik ind. 1769 blev han 
hvid Ridder, 1770 Kommandant paa Frederikssten, 1772 paa Akershus 
og tillige Generallieutenant, 1774 Kommandant i Fredericia,
hvor han døde 27. Febr. 1781 efter i nogen Tid at have været 
saa aflægs, at han ej kunde varetage sine Forretninger. Han var 
sidste Mand af Slægtens danske Gren. 13. Dec. 1729 havde han 
ægtet Mette Margrethe Krabbe (f. 14. Maj 1704 d. 7. April 1775), 
Datter af Etatsraad Ole K. til Bjerre. 

H. W. Harbou.



Ingenhaeff (Ingenhaven), Johan Peter, --1717, Officer, 
hørte til en westfalsk Adelsslægt, som dog skal være kommen her ind over 
Lifland. 1683 traadte han i dansk Tjeneste som Premierlieutenant
ved Passows nyhvervede Regiment og kom ved dettes Opløsning 
1684 til Fodgarden. Han stod 1689-98 ved den Bataillon, der 
kæmpede i Irland og Flandern, blev 1692 Kapitajn og 1695 Major. 
Ved Landmilitsens Oprettelse 1701 udnævntes han til Oberst og Chef for 
Ribe Stifts Regiment, hvor han snart vandt Kongens 
særlige Tilfredshed ved den Dygtighed, hvormed han indexercerede 
sine Folk, ligesom han ogsaa optraadte med Energi for at skaffe 
Regimentet brugbart Mandskab. 1710 udnævntes han til Chef for jyske 
hvervede Regiment samt til Brigader, 1711 til Generalmajor. 
S. A. blev hans Regiment anvendt til Pestkordon omkring 
Helsingør, og I. optraadte her med sædvanlig Omsigt og Handlekraft. 
I de følgende 5 Aar deltog han i Krigen i Nordtyskland, hans 
Regiment derimod først fra 1715, hvorefter det udmærkede sig ved 
Stralsund, paa Rygen og ved Wismar. Da der 1716 paatænktes 
en Landgang i Skaane, bleve I. og hans Regiment førte over til 
Sjælland, ved hvilken Lejlighed Løvenørn, der som Generaladjudant 
ledede Transporten, nævner, at han aldrig har set et Regiment
med saa mange Kvinder og saa stort Tros. Allerede i Febr. 1717 
afgik I. ved Døden og blev begravet i Egtved Kirke ved Kolding, 
i hvilken Egn han ejede noget Gods. Han var gift med Øllegaard f. 
Rantzau, Datter af Oberst Christopher Frederik R. af Linjen Tralau. 
De havde foruden Sønnen Christopher Frederik (s. ovfr.) 2 Døtre, 
den ene gift med Feltmarskal Michael Numsen, den anden med 
Generalmajor Niels Rosenkrantz Schack til Sneumgaard ved Ribe. 
Her levede Fru Øllegaard siden som Opdragerinde for sin forældreløse 
Dattersøn, den senere Statsminister Schack-Rathlou. Hun døde 2. Jan. 1759.

H. W. Harbou.



Ingerd (o. 1100), Datter af Knud den hellige, s. IV, 125 og 419. 



Ingerd, Grevinde af Regenstein, --o.1258, 
var Datter af den mægtige Jacob Sunesen og blev gift med Skore, Valdemar II's 
Marsk. Efter hans Død viste I. stor Iver for at fremme 
Franciskanerordenen i Danmark: 1237 skjænkede hun sin Gaard i Roskilde 
til Oprettelsen af et Kloster af denne Orden, og de følgende Aar
gav hun ligeledes Ordenen Byggegrunde til Klostre i Kjøbenhavn, 
Kalundborg og Næstved. Dernæst forlod hun Danmark, i det hun 
ægtede den aldrende Grev Conrad II af Regenstein (ved Harz). 
Efter anden Gang at være bleven Enke (o. 1247) synes I. først at
have beboet en Gaard, hun ejede i Halberstadt, men vendte 
dernæst tilbage til sit Fædreland, hvor hun atter udfoldede en ret 
enestaaende Gavmildhed over for Klostrene. Da Dominikanernes 
Provinsialkapitel 1253 vedtog, at Greven af Regenstein og Fru I. 
skulde mindes ved Messer, maa hun have skjænket deres Klostre
store Gaver. Men fremfor alt grundlagde hun St. Clara Kloster i 
Roskilde for Franciskanernonner, til hvilket hun testamenterede 
sine vidtstrakte og indbringende Godser (1256); Biskop Peder Bang 
gjorde hun til sin Lavværge og Exekutor af Testamentet. 
Pavestolen, der allerede 1253 havde taget I. og hendes Godser i særlig 
Beskyttelse, udstedte nu 1257-58 ikke mindre end 15 Breve 
vedrørende dette Kloster og dets Stifterinde; bl. a. tilstodes det I. at 
nyde Indtægterne af Godset, selv om hun indtraadte i Ordenen. 
I.s Broderbørn fremkom imidlertid med Krav om Arv, og paa et 
Møde i Kjøbenhavn, hvor Kongen, Dronningen, Hertug Valdemar, 
Ærkebispen og flere Bisper vare tilstede, maatte hun afstaa dem 
noget af sit Gods og derved ændre sit Testamente (Juli 1257). 
Senere skjænkede hun det meste af sine Skatte og andre Ejendele 
til Franciskanerklosteret, St. Clara Kloster, Dominikanerklosteret og
Domkirken i Roskilde. I. døde senest i Begyndelsen af 1258 og 
blev jordfæstet i Graabrødrenes Kirke i Roskilde. Som Grevinde 
af Regenstein førte hun i sit Segl en Borg med Taarne, Ringmur og Grav.

Hans Olrik.



Ingerid, Dronning af Norge, --1067--, 
var en uægte Datter af Svend Estridsen. Ved en Sammenkomst i Konghelle o. 1067 
fornyede Kong Olaf Kyrre af Norge den Fredslutning mellem 
Rigerne, som Olafs Fader og Forgænger, Harald Haardraade, havde 
indgaaet med den danske Konge, og I. blev trolovet med Olaf, 
som snart efter ægtede hende. Efter en uklar og tvivlsom 
Angivelse i en Saga synes I. efter Olafs Død (1093)
at have ægtet en Slægtning, Svend Brynjulfsen,
og med ham at have haft en Datter, Hallkatla.

Johannes C. H. R. Steenstrup.



Ingerid, --1134--, Datter af den svenske Kong
Inge I's Søn Regnald, blev først gift med Henrik
Skadelaar. Hendes Faster Margrethe Fredkulla, der
bragte Giftermaalet i Stand, gav hende en Del af sit
svenske Gods i Medgift. I. fødte flere Sønner (VII,

361), men paa Grund af Henriks ubehagelige Karakter
og I.s Letfærdighed var Ægteskabet ulykkeligt. I
Mandsdragt flygtede I. bort med en af Hussvendene;
men Henrik satte efter dem, fandt hende til sidst
ved Aalborg i Trælkvindedragt og førte hende
tilbage. Efter hans Fald (1134) ægtede hun den
norske Konge Harald Gille, hvem hun fødte Sønnen
Inge. Da Harald var bleven myrdet (1136), lykkedes
det hende at faa Inge hyldet i det sydlige Norge,
medens hans Halvbroder Sigurd Mund blev hyldet i
Thrøndelagen (1137). Derefter ægtede hun den mægtige
Ottar Birting; men han blev snigmyrdet af en af Kong
Sigurds Mænd, hvorpaa hun med en vis Iver Sneis fik
Sønnen Orm, der senere blev sin Halvbroder Inges tro
Hjælper. Endelig indgik hun sit 4. Ægteskab, med Arne
paa Stodreim, der nu blev kaldet «Kongsmaag». De fik
3 Sønner, Inge, Nicolaus, berømt som Biskop i Oslo
og hensynsløs Partifører, og Philip, og desuden en
Datter, Margrethe. I. skal have bidraget til Sigurd
Munds Drab (1155), men havde for øvrigt næppe særlig
stor Indflydelse. Med Erling Skakke og sin Mand
flygtede hun efter Inges Fald til Danmark (1161),
men vendte atter tilbage til Norge og døde der.

Munch,  Det norske Folks Hist. II.

Hans Olrik.



Ingerslev, Andreas, 1827-94, Skolemand og historisk Forfatter. 
I., Søn af Lieutenant og Toldassistent
Hans Peter I., fødtes 5. Marts 1827 i Aalborg, blev
Student fra Kolding Skole 1846, theologisk Kandidat
1851. Fra 1851 virkede han som nidkjær Lærer ved
den af M. Hammerich bestyrede Borgerdydskole paa
Christianshavn, siden 1853 tillige som Deltager i
Inspektionen. I. ægtede 1860 Michaela Aagaard (d. 
1880), en Datter af Assessor H. H. A. til Iselingen
ved Vordingborg og Søster til Hammerichs Hustru, og
da Hammerich 1867 efter sin Svigerfaders Død opgav
sin Skolegjerning og bosatte sig paa Iselingen,
afsluttede ogsaa I. sin pædagogiske Virksomhed og
flyttede til sin Ejendom Skovvænge ved Iselingen. 
Dog har I. siden 1881 medvirket som Censor
i Historie og Geografi ved de lærde Skolers
Afgangsexamen. I. var Medstifter og Medudgiver af
«Nordisk Universitetstidsskrift» (1854-66), og han
har forfattet en Del omhyggelige, til Folkelæsning
egnede historiske Skrifter, udgivne af Udvalget for
Folkeoplysnings Fremme, saaledes «Kejser Nero, Romerne
og Paulus i Rom» (1873), «Jerusalems Ødelæggelse;
det begravede og gjenfundne Pompeji» (1876), «Luthers
Landsherre, Frederik den vise af Sachsen» (1888)
osv. Efter at have solgt Skovvænge opholder I. sig
nu i Kjøbenhavn. -- H. døde 17. Juli 1894.

Johannes  C. H. R. Steenstrup.



Ingerslev, Caspar Peter Rothe, 1800-64, Godsejer og Politiker, 
født 2. Avg. 1800 i Aarhus, Søn af Raadmand
Hans Peter I. (f. 1762 d. 1830) og Severine Elisabeth
f. Rothe (f. 1773 d. 1828), tog 1818 dansk-juridisk
Examen og blev derefter Godsforvalter paa Lyngbygaard
og 1825 Prokurator i Aarhus (indtil 1842). I. overtog
1830 Faderens Ejendom, Hovedgaarden Rugaard ved
Æbeltoft, men solgte den 1835 til sin Svoger og
kjøbte Marselisborg ved Aarhus (var Medejer siden
1832). Hans Forretningsdygtighed og Arbejdslyst
skaffede ham mange offentlige Hverv, og han øvede sin
Virksomhed i en vid Kreds. Han var 1840 Medstifter af
Brandforsikringen «Jylland» og 1842 af Aarhus Amts
Landboforening (Kasserer indtil 1858); siden 1842
Kassekontrollør ved Bankkontoret i Aarhus og Medlem
af Amtsraadet (desuden i en lang Aarrække Formand for
Sogneforstanderskabet); 1851-58 og paa ny 1862-64
Formand i Repræsentantskabet for den nørrejyske
Kreditforening. Ogsaa i det politiske Liv gjorde han
god Tjeneste, dog uden at indtage nogen fremragende
Stilling: han gav Møde som Stænderdeputeret i
Viborg 1836-48 og var Folketingsmand 1853-54,
valgtes endelig 1862 til Landstinget og 1864 til
Rigsraadets Landsting. 1842 blev han Kancelliraad og
1860 Justitsraad. Døde 20. Sept. 1864. -- I. ægtede
1828 Marie Meulengracht (f. 1800 d. 1857), Datter af
Kjøbmand, Agent Harbo M. (f. 1769 d. 1853) og Maren
f. Schmidt (f. 1775 d. 1844).

Barfod, Dansk Rigsdagskal. S. 171.
Aarhus Stiftstid. 21. Sept. 1864.

Emil Elberling.



Ingerslev, Christian Frederik, 1803-68, Skolemand,
fødtes i Gylling i Aarhus Stift 4. Sept. 1803. Faderen
var Jubellæreren Konsistorialraad Christian Frederik
I., der var Sognepræst i Gylling i 51 Aar og døde i
Aarhus 25. Jan. 1841; Moderen var Elisabeth 
Marie f. Bering. Den livlige og lærelystne Dreng
blev sat i Aarhus Kathedralskole, som den Gang
styredes af Professor Jens Stougaard, og blev
dimitteret til Universitetet 1820. Han besluttede
at studere Filologi, men maatte efter at have
bestaaet 2. Examen overtage en privat Plads som
Lærer i Ringsted, hvor han underviste 7 Timer
daglig. Indtil videre opgav han det filologiske
Studium og studerede i Ringsted Theologi. 1825 opgav
han sin Plads i Ringsted og tog theologisk Examen,
hvorefter han atter tog fat paa Filologien og blev
Lærer i Privatskoler og 1828 i Metropolitanskolen,
hvor han 1829 blev Adjunkt. S. A. underkastede
han sig filologisk Embedsexamen. 1830 ægtede
han Charlotte Marie Phister (f. 25. Juni 1805),
Datter af Klokker ved Helliggejstes Kirke Ludvig
Harboe P. 1833 blev I. udnævnt til Overlærer ved
Randers lærde Skole og forsvarede s. A. sin for
Magistergraden skrevne Afhandling om de Homeriske
Digtes Oprindelse og Historie. 1838-39 gjorde han
med offentlig Understøttelse en Rejse til Tyskland
og Frankrig, hvorefter han udgav en Beretning om det
lærde Skolevæsen i disse Lande samt Forslag om den
lærde Undervisning i Danmark. 1841 udnævntes I. til
Rektor for Viborg Kathedralskole, som under hans
Styrelse hævede sig meget. 1844 blev han Rektor ved
den lærde Skole i Kolding, som var udset til en af de
3 Skoler, ved hvilke den udvidede Undervisning til en
Prøve skulde indføres. Kolding Skoles Discipelantal
fordobledes, men sank senere, da den blev bestemt til
at nedlægges. I., som 1846 blev Professor, blev 1856
sat paa Vartpenge, men blev midlertidig ansat som
konst. Adjunkt ved Metropolitanskolen. 1861 udnævntes
han til Rektor for Aarhus Kathedralskole, hvor han
virkede til 2. Febr. 1868, da han pludselig sank død
om paa Gaden. I. var en meget frugtbar Forfatter og
har udgivet mange Skolebøger, bl. a. en latinsk og
en græsk Ordbog og geografiske Lærebøger. Dernæst
har han været Redaktør for 1. Udgave af «Nordisk
Konversationslexikon» (1858-63). Da han arbejdede
meget hurtig, have flere af hans Bøger faaet Præget
af alt for stort Hastværk.

Illustr. Tid. IX, 171 ff.
Erslew,  Forf. Lex.

S. B.  Thrige.



Ingerslev, Hans Peter, 1831-96, Minister, Landmand. 
I., der er Søn af den ovfr. nævnte Godsejer Caspar Peter
Rothe I., fødtes paa Marselisborg 3. Maj 1831. Han
gjennemgik Latinskolen i Aarhus, hvorfra han i 1849
blev Student, tog det følgende Aar 2. Examen, men
opgav snart den akademiske Bane til Fordel for 
Landmandens. Efter i en Aarrække at have været
Forpagter af Fædrenegaarden Marselisborg blev han i
1864 ved Faderens Død Ejer af denne. Hurtig droges
han nu ind i det kommunale Liv, blev Medlem af Viby
Sogneraad, hvis Formand han var 1865-80, og af Aarhus
Amtsraad fra førstnævnte Aar indtil sin Udnævnelse
til Minister. Ogsaa det økonomiske Foreningsliv lagde
Beslag paa ham. Han blev Formand for det jysk-engelske
Dampskibsselskab, Direktør i Brandforsikringen
«Jylland», Formand i Repræsentantskabet for den
almindelige Brandforsikring for Landbygninger og
adskilligt mere (jvfr. ndfr.).

I det politiske Liv traadte han ind ved Valget
14. Nov. 1873 efter Folketingets Finanslovnægtelse,
da han efter en hed Valgkamp med Lars Bjørnbak (II,
366) som Modstander valgtes som Højres Kandidat
i Aarhus Amts 2. Folketingskreds. Ved Valget
25. April 1876 paa Forsvarsspørgsmaalet faldt
han imod Gaardejer H. P. Hansen, men valgtes atter
3. Jan. 1879 og holdt Kredsen indtil 25. Juni 1884, da
Dr. phil. J. V. Pingel, efter en bevæget Valgkampagne
og med Støtte fra utilfreds Side i Højre, sejrede
med 2686 Stemmer imod 2129.

I. erklærede paa Valgtribunen, at han havde staaet
der for sidste Gang. En nær Fremtid skulde ogsaa
anvise ham anden politisk Virksomhed. I. havde
under sin Folketingsvirksomhed 1879-84, dels ved
sin Deltagelse i Forhandlingerne, dels som en af
Bærerne af Højrepartiets Organisation i og uden for
Folketinget (jvfr. IV, 272), befæstet sin politiske
Anseelse saaledes, at man allerede en Maaned efter
hans Fald i Aarhus benyttede Lejligheden til at vælge
ham ind i Landstinget som en af Repræsentanterne
for 9. Landstingskreds. Han blev strax i den første
Rigsdagssamling Medlem af Landstingets Finansudvalg
og dettes Sekretær og Medlem af det Fællesudvalg,
hvis strandede Arbejde betegnede Indledningen til de
foreløbige Finanslove i Aarrækken 1885-94.

Da Indenrigsminister Finsen i Sommeren 1885 paa Grund
af Sygdom maatte trække sig tilbage, faldt Valget
af hans Eftermand paa I. (8. Avg.). Den politiske
Konflikt var da paa sit højeste, og blandt de Hensyn,
der talte for det trufne Valg, var ogsaa dette,
at I.s Udnævnelse ikke vilde kunne bidrage til at
forøge Stridens Bitterhed. Mellem I. og Oppositionen
var der ingen Rancune, og efter en længere Aarrækkes
Ministervirksomhed kan det endnu siges, at I. vel
har haft Modstandere nok, men ingen Fjender. Der
har da ogsaa under I. været mærkelig Grøde i den
indenrigsministerielle
Gjerning. I alle Grene af Indenrigsministeriets
vidtstrakte Administration har den forløbne Aarrække
bragt betydningsfulde Foranstaltninger. Her skal af
Love blot nævnes: for Landbruget: om Husdyravlens
Fremme (1887 og 1893), smitsomme Sygdomme hos
Husdyrene (1893), Tuberkulose (1893), Svinedifteritis
(1887 ff.), Margarine (1888 ff.), Oldenborreskade
(1887), Landbohøjskolen (1892); Handel, Industri og
Søfart: Frihavnen ved Kjøbenhavn (1891), Sønæring
(1892), Forhyringsagenter (1892), Lærlingevæsenet
(1889), Varemærker (1890); Fiskeriloven (1888);
paa Jærnbane-, Post- og Telegrafvæsenets Omraade:
Lovene om Statsbanedriften (1892), talrige særlige
Jærnbanelove baade om Anlæg af Statsbaner og
private Jærnbaner, Postlov (1888) og Postvæsenets
Lønningslov (1889), Telegrafvæsenets Lønningslov
(1889); Fattigvæsen og humane Foranstaltninger: Lovene
om Fattigvæsenet (1891), Alderdomsunderstøttelse
(1891), Sygekasser (1892). Lige saa talende er den
Stigning, der under I.s Administration har fundet
Sted paa Indenrigsministeriets Budget. I. overtog i
1885 et Budget, hvis ordinære Udgifter vare knap 2 1/2 
Mill. Kr., og hvis extraordinær Udgifter vare godt
2/3 Mill. Kr. 9 Aar efter bevilgedes et Budget, hvis
ordinære Udgifter vare henved 5 1/2 Mill. Kr., og hvis
extraordinære Udgifter vare henved 1 1/2 Mill. Kr. Og
Afsnittet for Landbrug, Fiskeri, Handel, Søfart
og Industri, altsaa de Udgifter, der med et nu om
Stunder stærkt forgudet Ord særlig betegnes som de
«produktive», viser en Fremgang fra 683000 Kr. til
2074000 Kr. Blandt de vigtigste Foranstaltninger,
som I. ved Finanslovsbehandlingerne har gjennemført,
bør nævnes: Beskyttelsesarbejder paa Jyllands
Vestkyst, særlig ved Thyborøn (o. 3 1/2 Mill. Kr. i
Aarene 1886-94), Esbjærg Havns Udvidelse (1886 ff.),
Dampfærgeforbindelsen med Sverige (1890) og betydelige
Udvidelser af de øvrige Dampfærgeforbindelser, særlig
Gjedser-Warnemünde-Routen.

I.s Virksomhed har haft stærke Løftestænger i Tidens
økonomiske Rørelser og i en Aarrækkes forudgaaende
Stagnation. Men uretfærdigt vilde det være at
miskjende, at uden Ministerens utrættelige Flid,
praktiske Blik og Evne til at omgaas Mennesker, og
ikke mindst Folketingsmænd, havde 8 1/2 Aars Bestyrelse
af Indenrigsministeriet aldrig bragt det Udbytte,
som Kjendsgjermngerne nu udvise. I.s politiske
Egenskaber have desuden gjort, at han er kommen til
at udøve væsentlig Indvirkning paa den politiske
Udvikling, ogsaa uden for sit Fagomraade. Uden ham
havde Overenskomsten af 7. Marts 1891 næppe set Dagens
Lys, og hans 
Personlighed og Virksomhed have været væsentlige Drivkræfter
til den almenpolitiske Kamps Afslutning ad mindelig
Vej. I den egentlige Administration har I. jævnlig
lagt Handlekraft og Snarraadighed for Dagen, saaledes
i Foranstaltninger i Anledning af Kreatursygdomme
og de dermed i Forbindelse staaende Exportforhold,
og han har vist Evne til at fremdrage Dygtigheder,
saaledes sin Eftermand i Indenrigsministeriet, Hørring
(ovfr. S. 241).

Den indenrigsministerielle Gjernings Besvær har
imidlertid rystet I.s Helbred og efter 8 1/2 Aars
Forløb nødet ham til at kræve en Forandring i sin
Stilling. Ved kgl. Resolution af 13. Jan. 1894 blev
Indenrigsministeriet indtil videre delt, saaledes
at I. som Minister for de offentlige Arbejder
beholdt de under Ministeriets 2. Departement og
Generaldirektoratet for Post- og Befordringsvæsenet
hørende Sager. Som Minister for offentlige
Arbejder tilfaldt det ham strax i Slutningen af
Rigsdagssamlingen 1893-94 at medvirke til omfattende
Jærnbaneforanstaltningers Gjennemførelse, nemlig
dels en længe drøftet Omordning af de kjøbenhavnske
Banegaardsforhold, dels Anlægget af et stort Antal
Lokalbaner. -- I. dekoreredes 1890 med Danebrogsordenens
Storkors. I. døde 20. April 1896.

Wulff, Den danske Rigsdag.

M. P. Friis.

-- H. P. Ingerslev opgav Juraen for Landbruget. Snart
nævntes han som en dygtig Landmand og Marselisborg
som en anerkjendt Mælkerigaard. Samme Aar (1859),
som Johs. Friis (V, 433) paa Lillerup optog
Mejeriregnskabet med Vægtangivelse paa alle Poster,
indførtes det ligeledes paa Marselisborg, der snart af
Professor Segelcke an vistes unge Mænd som fortrinligt
Lærested. Som Kvægopdrætter vandt I. sig ogsaa et
Navn, og med stor Interesse fulgtes det Arbejde, han
i Forening med et Par andre bekjendte Landmænd lagde
ind paa at oparbejde en jysk Stamme. Hurtig naaede
I. da frem i første Række, først blandt Jyllands
Landmænd, senere hvor Landmænd fra hele Landet
stævnede sammen, som ved Landmandsforsamlingerne,
hvor han hørte til de første, der her hjemme
paaviste Betydningen af en frodig Landbrugsindustri
(t. Ex. Roesukkerindustrien). I jysk Foreningsliv
har han spillet en ledende Rolle. I Aarhus Amts
Landboforening har han været Sekretær og Formand,
i «Foreningen af jyske Landboforeninger» var han
Formand fra 1874-75, og under hans Ledelse afholdt
Fællesforeningen sine første Skuer.

Som Indenrigsminister har I. været Landbruget en
saare nyttig 
Mand. I sin Ministertid har han paa sit Budget
faaet Bevillingerne til Landbrugets Fremme mere
end fordoblet, og fra sin Landmandsvirksomhed tog
han et Fond af praktisk Erfaring med ind til sin
Embedsgjerning. Blandt de Foranstaltninger, som
han har faaet gjennemført til Landbrugets Favør,
maa særlig nævnes Ansættelsen af Statskonsulenter
og Etableringen af den udvidede Dampskibsfart paa
England; om de Love til Landbrugets Fremme, under
hvilke hans Navn findes, se ovfr. S. 302. Særlig
ved Gjennemførelsen af Husdyrloven af i. April 1887
gave I.s Sagkundskab og Kjendskab til det praktiske
Landbrugs Anskuelser og Ønsker sig et fortrinligt
Udslag, saaledes at denne Lov har haft den største
Betydning for Nutidslandbrugets Udvikling.

Ugeskr. f. Landmænd 1891, I, 217 f. 
S. P. Petersen, Blade af Landbrugets Hist. i Aarhus Amt S. 83 f.

H. Hertel.



Ingerslev, Jacob Vitus, f. 1838, Justitiarius. 
I., en Søn af Proprietær Laurits Sommer I. (f. 1796 d. 1883)
og Arnoldine Frederikke f. Hillerup (f. 1801 d. 1880),
fødtes paa Frydensberg ved Grenaa 8. Febr. 1838,
blev 1856 Student fra Randers lærde Skole,
1862 juridisk Kandidat, 1863 Assistent og 1874
Fuldmægtig i Indenrigsministeriet, 1878 Assessor
i Kriminal- og Politiretten og 1888 Justitiarius
sammesteds. Desuden var han fra 1872-74 Sekretær
ved Frederiksberg Kommune og blev sidstnævnte Aar
Medlem af Bestyrelsen for Frederik VII's Stiftelse paa
Jægerspris for hjælpeløse og forladte Pigebørn, især
af Almuen; end videre udnævntes han i 1892 til Medlem
af den da nedsatte Proceskommission og blev i 1893
Medlem saa vel af Bestyrelsen for de Deichmannske
Legater som af Administrationskommissionen
for Stamhuset Benzon. -- Foruden nogle mindre
Afhandlinger og Anmeldelser i «Tidsskrift for
Retsvæsen» og «Ugeskrift for Retsvæsen» har han
(i 1872) med Indenrigsministeriets Understøttelse
udgivet «Haandbog for Landvæsenskommissærer, et
Bidrag til den danske Landboret». -- Han blev gift
1. (26. Nov. 1869) med Augusta Borup (f. i Randers
25. Avg. 1841, d. 2. Jan. 1872), en Datter af Kjøbmand
i Randers Jørgen Christian B. og Eduardine Cathrine
f. Neckelmann, 2. (3. Sept. 1875) med Anna Marie
Dorothea Schlegel (f. i Kjøbenhavn 15. April 1854),
en Datter af Justitiarius i Landsover- samt Hof-
og Stadsretten i Kjøbenhavn Niels Frederik S. og
Regitze Sophie f. Skeel.

G. Kringelbach.



Ingerslev, Johan Vilhelm Christian, f. 1835, Læge. 
V. L er Søn af Lærer, Cand. phil. Peder Lauritz L og Jacobine 
Christiane Magdalene f. Gottschalck og fødtes i Snesere ved Præstø 
22. Jan. 1835. Dimitteret fra Herlufsholms Skole i 1852 tog han 
1859 Lægeexamen, fungerede derefter som Amanuensis hos Distriktslæge
i Hillerød Johan Heinrich Adolph Evertsen -- hvis Datter 
Christiane Louise Dorothea (d. 1893) han 1862 ægtede --, var i nogen 
Tid Kandidat ved Frederiks Hospital og nedsatte sig 1861 som 
praktiserende Læge i Præstø, hvor han fremdeles virker, i 1888 
udnævnt til Distriktslæge. Han har i en Aarrække med megen
Nidkjærhed viet sig til Arbejde for kollegiale og professionelle 
Anliggender og indtager en fremskudt Tillidsmands Stilling i den 
danske Lægestand. Ogsaa litterært har han indlagt sig Fortjeneste 
ved sit bekjendte Værk «Danmarks Læger og Lægevæsen fra de 
ældste Tider indtil Aar 1800» (2 Bind, 1873).

Carøe og Selmer, Den danske Lægestand, 6. Udg.

Jul. Petersen.



Ingerslev, Ove Emmerik Gustav Høegh-Guldberg, f. 1844, Læge. 
E. I. er en Søn af ovennævnte Rektor Chr. Fr. I. og fødtes 
i Viborg 26. Febr. 1844. Dimitteret fra Aarhus Skole 1862 tog han 
1869 Lægeexamen og fungerede i den følgende Tid som militær 
Reservelæge, som Kandidat ved Frederiks Hospital og ved 
Fødselsstiftelsen, hvor han derpaa ogsaa var klinisk Assistent. Efter en 
kort Virksomhed som Reservemedikus ved Frederiks Hospital 
beklædte han 1875-78 Underaccouchørposten ved Fødselsstiftelsen 
og har derefter virket som praktiserende Læge i Kjøbenhavn, 
1878-93 tillige som Kommunelæge. 1879 tog han Doktorgraden, 
og i videnskabelig Henseende har han i det hele udfoldet en 
omfattende og fremragende Forfattervirksomhed paa sit Specialfags, 
Fødselsvidenskabens, Omraade, baade i Monografier og i Lærebogsform; 
en saadan Lærebog i Fødselens og Barselsengens Pathologi 
har han udgivet sammen med Professor Stadfeldt 1889. Ogsaa Fagets
Historie har han behandlet i et interessant Arbejde om Fødselstangen 
(1887); ligeledes har han virket som Privatdocent. 1878-92 
var han et virksomt Medlem af «Hospitalstidendes» Redaktion. Siden 
1889 er han Censor ved medicinsk Examen. -- 1880 ægtede han 
Anna Kirstine Sørensen, Datter af Partikulier Hans S.

Carøe og Selmer, Den danske Lægestand, 6. Udg.

Jul. Petersen.



Ingwersen, Peter Margarth, f. 1819, Landmand.
P. I. er født 15. April 1819; Faderen var Johannes Peter I., Major ved 
Lansenerregimentet i Kolding, senere Ejer af Viufgaard og 
Elisabethsminde ved samme By, Moderen hed Kjerstine f. Podex. 
19 Aar gammel kom han til Landbruget, 1846 kjøbte han en Bondegaard, 
som han imidlertid solgte efter 1/2 Aars Forløb for at 
forpagte Elisabethsminde. Efter Faderens Død kjøbte han denne 
Ejendom og 1862 Kirstinelyst ved Kolding, hvor han nu bor. Først 
i Kompagni med Faderen og senere med en Broder drev I. stor 
Export af magert Kvæg til Hertugdømmerne, og i en Menneskealder 
-- til Tyskland slog ind paa sin prohibitive Toldpolitik --
var han paa dette Omraade Halvøens største Exportør, hvis aarlige 
Udførsel beløb sig til 2-3000 Stykker. I en lang Aarrække har 
I. været en af Jyllands ledende Hippologer, fungeret som Statens 
tilsynshavende ved forskjellige Landboforeningers Dyrskuer, og han 
har været Dommer ved alle Landmandsforsamlingerne. 1873 valgtes han af 
Indenrigsministeriet til Formand for Statshingsteskue-Kommissionerne 
i 9. og 10. Distrikt, 1887 end videre i 11. Distrikt, og 1890 
konstitueredes han som Formand for 5. og 6. Distrikt. Siden Kaaring 
af Hingste og Hopper tog sin Begyndelse, har han været Kaaringsmedlem 
ved Hingstekaaring i 4 og ved Hoppekaaring i 10 Foreninger. 
-- 28. Sept. 1855 ægtede han Alvilde Charlotte Christine 
Marcussen, Datter af praktiserende Læge i Kolding Vilhelm Joh. 
A. M.

H. Hertel.



Ipsen, jvfr. Ibsen.



Ipsen, Johannes, f. 1843, Retskyndig. 
Han er født i Kjøbenhavn 28. Sept. 1843, Søn af Organist ved Garnisonskirke Edvard I. og Julie Frederikke f. Rovsing. Han blev Student fra Metropolitanskolen 
1862, juridisk Kandidat 1868, var derefter Sagførerfuldmægtig 
og Manuduktør og fra 1871 Volontær i Justitsministeriet. S. A. 
blev han konstitueret som Assessor i Landsoverretten i Viborg, efter 
sin Hjemkomst her fra arbejdede han som Sekretær i Sø- og 
Handelslovskommissionen og var konstitueret som Assessor i 
Landsover- samt Hof- og Stadsretten. 1874 udnævntes han til Avditør i 
Nyborg, forflyttedes 1879 til Kjøbenhavn, udnævntes s. A. til Assessor 
i Kjøbenhavns Kriminal- og Politiret og 1889 til Assessor i Overretten. 
I. er Censor ved de juridiske Examiner og er konstit. 
Næstformand for Sø- og Handelsretten. 1888 valgtes han til Direktør 
i Sparekassen for Kjøbenhavn og Omegn. Han har været Medlem 
af forskjellige Domskommissioner og 1886-93 Borgerrepræsentant i 
Kjøbenhavn samt efter Forslag af denne Forsamling Medlem af 
Næringslovskommissionen 1890-92. I 1878 ægtede
han Christel Louise Augusta Schultz, Datter af
Kontreadmiral Johan Philip S. og Hansine f. Haagen. --
Allerede tidlig henledede I. Opmærksomheden paa
sig ved juridiske Afhandlinger. I Forening med
C. Scharling har han udgivet «Systematisk Oversigt
over Højesteretsdomme i kriminelle Sager 1857-84))
(1876-85), og med H. Paulsen «Retsplejen ved Hæren
og Flaaden» (1878); i «Nordisk Retsencyklopædi» har
han skrevet Fremstillingen af den dansk-norske Proces.

Jul. Lassen.



Ipsen, Knud Harald, 1862-91, Forfatter, 
fødtes i Kjøbenhavn 9. Sept. 1862 af Forældrene Skræddermester
Ulrik Anton I. og Signe f. Bjerring. Han blev Student
1880, dyrkede først Litteratur, især engelsk og
fransk Digtning fra det 18. Aarhundrede, men gav
sig derpaa til at studere Filosofi; i 1887 fik
han Universitetets Guldmedaille for en Afhandling
om H. Lotzes Psykologi; s. A. underkastede han sig
Magisterkonferens i Filosofi. Foruden en Del Artikler
i Aviser (som «Fædrelandet», «Nationaltidende» og
«Morgenbladet») og Tidsskrifter (som «Vor Ungdom»
og «Ny Jord») -- deriblandt en Afhandling om «den
danske Filosofi i det sidste Tiaar» («Finsk Tidskrift»
1890 og «Philosoph. Monatshefte» XXVII) -- udgav han
nogle Oversættelser, bl. a. af Gizyckis «Grundtræk
af Moralen» (1884) og Ribots «Maladies de la
personnalité» («Dobbeltbevidsthed», 1890). Hans gamle
Kjærlighed til det 18. Aarhundrede fik ham til at
vælge Diderot som Æmne for en Doktordisputats. Denne
var omtrent færdig, da han 29. April 1891 omkom ved et
Ulykkestilfælde. Han blev begravet den Dag, han skulde
have holdt Bryllup. Han var en redelig Arbejder, en
brav og begavet ung Mand, der bredte Hygge om sig ved
sin stilfærdige Elskværdighed og sit dæmpede Lune. I
flere Aar var han nøje knyttet til sin Lærer Professor
Høffding og deltog paa hans Side i Nietzsche-Fejden
1889-90 (Artikler i «Morgenbladet»).

K. Ipsen, Diderot, hans Liv og hans Gjerning, udg. af
H. Høffding (1891).

Niels Møller.



Ipsen, Ole Carl, 1831-97, Præst, 
er Søn af Overtoldinspektør Lars I. og Abel Angel
f. Heiberg. Han blev født i Rønne 15. Avg. 1831,
dimitteret privat 1849 og theol. Kandidat 1856. I 1858
foretog han en længere Udenlandsrejse. Efter at have
været personel Kapellan i Gjelsted og Rørup 1859-62
blev han Sognepræst i Hjerpsted i Sønderjylland,
men afsattes 1867 af den 
preussiske Regering. S. A. blev han Præst i Nordby paa
Fanø, kom 1874 til Hjerm og 1877 til Øster Snede,
hvorfra han 1885 forflyttedes til sit nuværende
Embede som Sognepræst i Assens. I. tilhører i
udpræget Grad «Indre Mission», til hvis dygtigste
og bedste Repræsentanter han maa regnes, og af hvis
Bestyrelse han er Medlem. Fra 1884 har han tillige
siddet i Bestyrelsen for «Dansk Missionsselskab». --
Hans Forfattervirksomhed, der er temmelig omfattende,
er en Frugt af hans Præstegjerning og gaar nærmest
ud paa Lægfolks Oplysning og Opbyggelse. Ved Siden
af talrige Bidrag til Blade og Tidsskrifter (navnlig
til «Indre Missions Tidende», men tillige til «Indre
Missions Almanak», «De unges Blad», «Nordslesvigsk
Søndagsblad», «Kirkeklokken» o. fl.) har han foruden
nogle gode Oversættelser af Skrifter af H. W. Thiersch
leveret en Række selvstændige Arbejder, der have
vundet Indgang og fortjene dette. «Fra Gethsemane
til Golgatha» (1874) er en Vejledning til Christi
Lidelseshistories, «De helliges Taalmodighed og Tro»
(1884) til Johannes' Aabenbarings Forstaaelse. «De tre
Troens Artikler» (1888), «Fadervor» (1889), «Daabens
og Alterens Sakramente» (1889) og «De ti Guds Bud»
(1891) ere fremgaaede af Foredrag over den kristelige
Børnelærdom. Til disse større Arbejder slutte sig
adskillige af mindre Omfang. En Prædikensamling over
frie Texter udkom 1885 under Titelen «Gaa hen og
forkynd Guds Rige». -- 1 1861 ægtede han Juliane Marie 
Krag, Datter af Sognepræsten i Gjelsted Maurits Gotthold K.
I. døde  4. Febr. 1897.

Elvius, Danmarks Præstehist.  1869-84 S. 167.

V. Schousboe.



Ipsen, Paul, 1746-- , Maler, 
var født 27. Avg. 1746 paa
Halligen Øland og Søn af Præsten der. Han henlevede
sin Barndom paa Halligen, gik derefter til Søs,
men gav sig senere i Malerlære og kom, efter at
være bleven Svend, til Nik. Georg Geve (f. 1712 d.
1789), en Maler fra Hessen, der havde lært under
Joh. Sal. Wahl og senere bosat sig i Slesvig By,
hvor der endnu findes 2 dygtige Billeder af ham. 
I Slesvig gjorde I. Bekjendtskab med Asmus Carstens, 
hvem han senere, 1776, optog i sit Hus i Kjøbenhavn. 
I. slog sig nemlig ned her 1770 og gjorde sig snart kjendt som
dygtig Portræt- og Marinemaler; ogsaa var han en
flink Tegner. Hans fleste Arbejder ere paa private
Hænder; i 1791 gjorde han Malerier til det sydlige
Emporium i Ervde Kirke, Stapelholm Landskab. -- Endnu
1807 var han i Kjøbenhavn, men bosatte sig senere 
i Flensborg, hvor han skal være død.  Tiden for hans Død kjendes 
ikke. Hans 2 Brødre Rudolf og Jakob vare ligeledes Malere.

R. Haupt, Bau- u. Kunstdenkmäler der Provinz Schleswig-Holstein III. 
Weinwich, Kunstens Hist. i Danm. og Norge S. 197. 
Weilbach, Konstnerlex. 
Meier, Fredensborg S. 181. 

F. J. Meier.



Ipsen, Peter Alfred Buntzen, f. 1852, Forfatter. 
Alfr. I. er født paa Christianshavn 17. Marts 1852. Hans Slægt havde hjemme 
i Dänischwold, hvorfra Farfaderen kom her ind i Aarhundredets
Begyndelse. Forældrene, Handskemager, siden Arbejdsmand, Diderik 
Heinrich Buntzen og Martha f. Hansdatter, døde med faa Dages 
Mellemrum under Koleraepidemien 1853; deres mange Børn spredtes
rundtom; det yngste, Alfred, kom i Pleje hos og blev siden 
adopteret af et barnløst Ægtepar, Hans Steenstrup Ipsen (f. 1808), da 
Sognepræst til Rørbæk-Grynderup-Stenild i Hedeegnen nord for 
Hobro, og Johanne Marie Christiane f. Møller (f. 1814). 1862 
forflyttedes Plejefaderen til Gimming-Lem ved Randers, og 1864 blev 
Alfr. I. sat i Skole i denne By. Han blev Student fra Aarhus 
1872, var saa et halvt Aars Tid paa Testrup Højskole, studerede 
siden Theologi og tog Examen 1877. Allerede som Dreng optoges 
han af religiøse Grublerier, paavirkedes af Mynster, Kierkegaard 
og Grundtvig; ved Højskolen blev han ivrig Grundtvigianer. I
Studentertiden beskæftigedes han ogsaa mest af religiøse Spørgsmaal; 
men nu fik Tvivlen Ordet, og selve det theologiske Studium førte 
ham bort fra Kristendommen og ind i fritænkersk Agitation. Efter
Examen studerede han engelsk Sprog og Litteratur, blev Journalist, 
bl. a. ved «Morgenbladet», opholdt sig 1879 nogle Maaneder i 
London, var efter sin Hjemkomst et Par Aar Sproglærer i Odense, 
men tog derpaa blivende Ophold i Kjøbenhavn. -- Hans første
Skrift var en polemisk Piece: «Det social-litterære Nytaarsslag» (1880), 
et Indlæg for G. Brandes (der for øvrigt ikke har indvirket synderlig 
paa I.s Livsanskuelse). «Stat og Kirke» (1882) er ligeledes et
polemisk Lejlighedsskrift. Siden har I. søgt Kunstens fredelige Egne. 
Et Par Digtsamlinger, «Ad grønne Stier» (1883) og «Sonetter og 
Sange» (1884), fulgtes af «Mephistopheles» (1887), et stort anlagt 
dramatisk Digt, hvori han ud fra Selvoplevelse vilde vise, hvordan 
forkert Opdragelse, Fantasteri og mangelfuldt udviklet 
Virkelighedserkjendelse kunne ødelægge den enkeltes og Slægtens Liv. Et Bind 
«Fortællinger» udkom 1889. S. A. rejste I. for det Anckerske 
Stipendium til Holland, Belgien, England og Paris. Længst opholdt 
han sig i Nederlandene, hvor han samlede Stof til sin Bog 
«Holland» (1891), der er oversat paa Hollandsk og har vundet meget 
Bifald. Før Rejsen havde han skrevet Text til Ennas Opera 
«Hexen» (opført i Jan. 1892) paa Grundlag af Fitgers Drama af 
samme Navn. 1892 udgav han «Flores og Blanseflor», en fri 
digterisk Bearbejdelse i nydelige og naturlige Vers af den gamle 
Roman. Spredt i forskjellige Blade har han skrevet en Mængde Digte, 
Afhandlinger og Fortællinger. -- Desuden har han oversat mange 
fremmede Forfatteres Skrifter i bunden eller ubunden Stil, f. Ex. 
Gottfr. Keller, Byron, bl. a. «Dommedagssynet» og «Beppo» (1891), 
Heine, «Tyskland» (1890), og udgivet ældre dansk Litteratur, f. Ex. 
«E Bindstouw» med en ny Textrecension, og «En Sjæl efter Døden»,
udførlig kommenteret (1893). I. blev 1885 gift med Agnes Susanne 
Elisabeth Miller (f. paa St. Croix 22. Nov. 1858), Plejedatter af 
Overlæge, Etatsraad Benoni Knudsen og Susanne Elisabeth f. Miller.

Niels Møller.



Ipsen, Rasmus Peter, 1815-60, Terrakottafabrikant, 
er født 2. Nov. 1815 i Rønne, hvor hans Fader, Henrik I., var Skipper; 
Moderen var Birgitte f. Marcher. Efter at være konfirmeret kom 
han i Snedkerlære i sin Fødeby, men da hans Helbred var svagt, 
gik han 1833 over til at blive Lærling ved den kgl. Porcellænsfabrik 
i Kjøbenhavn. 6 Aar efter var hans Læretid her forbi, og 
han blev nu Arbejder ved Fabrikken, hvor hans skarpe Blik for 
Form tidlig havde gjort ham til Hetsch's Yndling. Han længtes 
imidlertid efter som selvstændig at kunne sætte Foden under eget 
Bord, og da han 15. April 1843 ægtede Louise Christine Bierring 
(f. 23. Febr. 1822), Datter af Møller Jacob B. og Cathrine f. 
Gemynthe, begyndte han samtidig ude paa Nørrebro en beskeden 
Tilvirkning af Terrakottagjenstande, som han, da han ingen Ovn 
havde, fik brændt paa den kgl. Porcellænsfabrik. De skulde virke 
ved deres Form alene, han satte en Stolthed i ikke at glassere dem, 
men det var besværligt at faa Porcellænshandlerne, som han 
personlig bragte sine Frembringelser, til at kjøbe disse gule, uglasserede
Gjenstande. Lidt efter lidt steg dog Afsætningen, og 1847 var han 
efter store Anstrængelser naaet saa vidt, at han kunde kjøbe en 
Jordlod paa Utterslev Mark og her anlægge en lille Fabrik. Alt 
gik nu fremad, Hetsch og Olrik stode ham nær, men med hans 
Helbred gik det tilbage, og 12. Sept. 1860 bortkaldtes han, just 
som hans, den simple Arbejders, ideale Stræben begyndte at vinde 
Anerkjendelse. Det blev hans Enke, der nu paa Udstilling efter 
Udstilling vandt Belønning paa Belønning, i Malmø 1861, 
Stockholm 1866, Paris 1867, London 1870 osv. Enhver senere 
Verdensudstilling ligesom Udstillingerne i Kjøbenhavn 1872 og 1888
forøgede Fabrikkens gode Omdømme, der 1871 bragte den Titelen 
kgl. Hof-Terrakottafabrik. 1877 sejrede den ved en Konkurrence 
i Amsterdam. Fra 1865 har Sønnen Bertel I. (f. 19. Dec. 1846) 
staaet som Fabrikkens Forretningsfører og faglige Leder.

C. Nyrop, Bidr. t. d. danske Industris Hist. S. 264 ff.

C. Nyrop.



Irgens, Henning, 1760-1811, Blikkenslager, 
er født 1760 i Holtaalen (Guldalen) i Norge, hvor hans Fader, Chr. Fr. I. 
(d. i Tromsø 1789, 92 Aar gammel), da var bosat; Moderen var Gunille 
Larsdatter. Han kom tidlig til Kjøbenhavn, hvor han etablerede 
en sikkert enestaaende Fabrik for lakerede Blikvarer, som han efter 
gjentagne Ophold i England «bragte til lige Fuldkommenhed som 
de engelske», og som (1797) var et af de første Foretagender, der 
understøttedes af den Reiersenske Fond. Han maa have været en 
dygtig og foretagsom Mand; 1809 fik han et Laan af Staten paa
10000 Rdl. til Fuldførelse af et Glasværk for simple Glasvarer, som 
han for egne Midler havde paabegyndt ved Kjøge. Han døde 
imidlertid, 27. Nov. 1811, før det blev fuldendt, og nu gik hans 
Virksomhed over til Brodersønnen Johannes I., f. 11. Avg. 1783 i 
Røros, hvor hans Fader, Chr. Fr. L, var Hytteskriver. Han 
arbejdede i Stockholm, da Onkelen døde, men rejste, trods gunstige 
Tilbud der, strax til Kjøbenhavn, hvor han tog Borgerskab og med 
Ære fortsatte Onkelens Bedrift. Han nævnes saaledes med Berømmelse 
for de Blikkenslagerarbejder, han under Hetsch's Ledelse
udførte til Christiansborg Slot. Glasværket maatte han dog under de 
nye Forhold efter Freden i Kiel opgive. Men med desto større 
Energi knyttede han sit Navn til et andet Speciale. 1819 opnaaede 
han en 3aarig Eneret paa at forfærdige Apparater til Gasudvikling 
af Tran, Oljer og fedtagtige Materier, og han blev nu den første, 
der her i Landet forsynede private og Institutioner (hvorimellem 
forskjellige Fyr) med Gas. I. døde 13. Juli 1863. -- 26. Dec. 1816
havde han ægtet Sophie Amalie Hansen (f. 26. Dec. 1798 d. 13. Jan. 
1884), Datter af Gjæstgiver Carl H. i Kjøge.

Erslew, Forf. Lex. Hjort og Krag, Efterretn. om Røraas S. 331. 
Rawert, Danmarks industr. Forhold S. 211. 
Nyt Mag. f. Kunstnere og Haandværkere V, l69. 

C. Nyrop.



Irgens, Joachim, o. 1611-1675, Handelsmand og Godsejer, 
var født i Itzeho og hed egentlig Jürgens. I sin Ungdom studerede 
han Medicin og skal endog have taget Doktorgraden ; men om 
hans Liv vides for øvrigt intet videre, inden han 1637 blev antagen 
til Kammertjener hos Christian IV. Den entreprenante Mand synes 
tidlig at have kastet sig over Bjærgværksspekulationer, og da han 
1646 med Kongen opholdt sig i Throndhjem, lykkedes det ham at
blive Parthaver i det Kompagni, der skulde drive de  kort forinden 
opdagede Kobberminer i Røros, ja efter Hjemkomsten til Danmark 
skaffede han sig Privilegium som Ejer og Opfinder af Kobberværket, 
hvilket Privilegium han anvendte saa snildt, at de andre Participanter 
maatte indrømme ham 3/4 af hele Værket samt dettes Bestyrelse. 
Ved Kongens Død gik I. vistnok ud af Hoftjenesten og 
lønnedes med anden Bestilling; han omtales saaledes 1657 som 
Forvalter paa Krongodset Vestervigkloster; men for øvrigt 
begyndte han nu at slaa sig op ved sit Kobberværk, hvis Bestyrelse 
han overdrog sin Broder og siden dennes Søn. Kobberet afsatte 
han i Amsterdam, og for at beherske hele den norske Kobberhandel 
havde han i nogle Aar (1661-64) forpagtet alt Kronens 
Kobber i Norge. Ved sin Forbindelse med Holland kom han 
efterhaanden ind paa andre Handelsforretninger, som han drev i 
stor Stil, og erhvervede sig herved saa store Rigdomme, at han 
kunde forstrække Kronen med betydelige Summer; allerede 1657 
skyldte denne ham 60000 Rdl., hvilken Sum ved I.s Leverancer 
under Krigen voxede yderligere. For at faa sit Tilgodehavende 
valgte han den sædvanlige Vej at lade sig betale i Jordegods, og
for en Del af sin Fordring fik han 1661 det store Gods 
Vestervigkloster, hvor han lod opføre en pragtfuld ny Hovedbygning. Dette 
var endda kun Begyndelsen; efter forskjellige Andragender og 
Forslag lykkedes det I. 1664 at faa sig udlagt Kronens Gods i Stævns
og hele det nordlandske Gods i Norge; for henimod 300000 Rdl. 
havde han nu kjøbt Jordegods af Kongen, og da han s. A. af Just 
Høg og Henrik Juel havde tilforhandlet sig Gjorslev Gaard og 
Gods, var den fordums Kammertjener forvandlet til en af de største
Godsejere i Riget. Som saadan førte han et stort Hus, dels i den 
prægtige Gaard paa Christianshavn, han havde opført paa en 1664 
af Kronen kjøbt Grund, dels i Amsterdam, hvor han hyppig 
boede og 1662 modtog Besøg af Kronprins Christian. En 
Omstændighed, der særlig bandt ham til Holland, var den, at han 
der havde fundet sig en Hustru i den rige Cornelia Bickers. 
Men det var ikke altid Herreliv at være Herremand; den 
elendige Tilstand, hvori Svenskekrigen havde efterladt Landet, 
reducerede Indkomsterne af Godserne til intet, og nu begyndte 
Nedgangen i den driftige Spekulants Affærer; han kunde ikke længere 
betale Arbejderne i Røros deres Løn, og kun ved Bestikkelse
lykkedes det ham at hindre deres Klage for Kongen; 1666 lagde 
de for resterende Løn Beslag paa hans Kobberladning, der just 
skulde afgaa til Amsterdam, og kun ved at rejse et stort Laan hos 
et derværende Handelshus lykkedes det ham at tilfredsstille dem. 
Da det atter 1670 var galt fat, tog I. selv til Røros, og denne 
Gang havde han med sit Liv maattet undgjælde for de brødløse 
Arbejderes Raseri, hvis ikke hans Hustrus uforfærdede Optræden 
havde reddet ham. Han klarede imidlertid igjen Vanskelighederne 
ved et endnu større Laan (100000 Gylden) hos Handelshuset
Schardinell i Amsterdam mod Pant i Kobberværket og Gjorslev Gaard 
og Gods. Men kun det første Aar kunde I. betale Renterne, og 
de følgende Aar klagede hans Arbejdere igjen over, at de ingen 
Penge fik. Trods denne Tilbagegang blev I. 1674 med Hustru og 
Børn optagen i Adelstanden med Tilnavnet v. Vestervig; han har 
formodentlig bestandig forstaaet at vedligeholde Skinnet af at være 
den rige Mand. Aaret efter døde han i Kjøbenhavn 29. Avg., 
64 Aar gammel, og hans Enke maatte efterhaanden opgive saa vel 
Kobberværket som Gjorslev og Vestervigkloster. Saaledes 
forsvandt hurtig den Herlighed, som I. uden mange Hensyn til de 
Midler, han anvendte, havde skabt ved sit Snille. 

Christian IV's egenh. Breve IV, 144 f.

G. L. Wad.



Irgens, Joachim, 1644-1725, Læge, 
Søn af ovennævnte Joachim I.s Broder Dr. med. Johan I. (d. 1659) og født i Itzeho 
5. Maj 1644. Han gik paa Skole i Halle og fik, efter at have 
studeret Medicin i Wittenberg og Leiden, 1676 Bestalling som 
medicinæ practicus i Throndhjem. For at habilitere sig hertil lod 
han sig s. A. indskrive ved Kjøbenhavns Universitet og tog
Doktorgraden i Medicin sammesteds ved en Disputats «de alimentorum 
cursu». I Throndhjem virkede han til Aaret 1712, da han bosatte 
sig i Christiania, og udgav imidlertid 1688 en Afhandling om Vitriol. 
Han var en god latinsk Filolog, hvorom Vidnesbyrd findes i Andr. 
Borchs «Vindiciæ purioris Latinitatis», der til Dels hviler paa hans 
Samlinger, ligesom han har en stor Andel i Stubelius' «Lexicon 
Fabro-Cellarium» (Udg. af 1717). Han skal en Gang have været en 
formuende Mand, men have lidt større Tab ved Borgen for 
Broderen Bergmester Henning L; han døde 1725 (begravet 25. Maj) 
i Holmestrand hos sin Datter, der var gift med Tolderen 
sammesteds Knud Nordahl. Han blev i 1678 gift med Gesken Schelderup 
(d. 1701), Datter af Mag. Søren Hansen, Sognepræst ved Domkirken
i Throndhjem, og Anna Pedersdatter Schelderup. En talrig Efterslægt 
i Norge nedstammer fra ham.

Worm, Lex. ov. lærde Mænd. 
Nyerup, Lit. Lex. 
Hjort og Krag, Efterretn. om Røraas S. 322. 
Ingerslev, Danmarks Læger og Lægevæsen II, 80. 
Hundrup, Biogr. Efterretn. om Doctores S. 140.

H. J. Huitfeldt-Kaas.

 1724-1803, Biskop">

Irgens, Ole, 1724-1803, Biskop, 
født 22. Jan. 1724 i Surendalen, hvor Faderen, Johannes L (f 17. Juni 1760), var Sognepræst. Moderen, Martha f. Meldahl, døde ved hans Fødsel. Han 
dimitteredes af Faderen 1741, tog Examen philos. 1742 og Attestats 1743. 
1748 blev han personel Kapellan hos Faderen og fik under dennes 
Svagelighed en meget byrdefuld Stilling, hvorfra han søgte Befrielse 
ved 1756 at gaa som Skibspræst til Marokko. Paa Søen svækkedes
hans Helbred, og 1760 fik han Hvile paa Land i Faabergs Sognekald, 
hvorfra han 1773 forflyttedes til Throndhjem som Stiftsprovst 
og Sognepræst til Domkirken. Han blev ved Universitetsjubilæet 
1779 Dr. theol. ved en Disputats: «De spiritu oris Jehovæ creante, 
ps. 33, v. 6». S. A. blev han udnævnt til Biskop i Bergen, i 
hvilken Stilling han døde 15. Okt. 1803 efter i 5 Aar at have 
været blind. Han er uden Tvivl den sidste Nordmand, der repræsenterer
den gamle lutherske Lærdom fra Orthodoxiens Tid, og han 
sad inde med store Kundskaber, navnlig i den gamle Historie og 
den gammeltestamentlige Theologi. Dette viser sig klart nok i de 
Festtaler, han som Vicepræses i Videnskabsselskabet holdt paa 
Kongens Fødselsdag om den aabenbarede Religions «Indflydelse» 
paa de forskjellige Videnskaber -- deriblandt Mathematik og
Medicin! --; men disse Arbejder røbe ogsaa tydelig, at han ikke var 
nogen kultiveret Aand, saa de ofte nok maatte falde i det 
besynderlige. Et andet Arbejde af ham har haft Betydning for sin Tid. 
1764 udgav han en liden Katekismusforklaring (2. Udg. 1767), der i 
det væsentlige følger Pontoppidan, men holder sig fri for de 
Sætninger, der betegne dennes Bog som udgangen fra den pietistiske 
Skole, og har Fortrin i pædagogisk Henseende, da den er mere 
kortfattet. Der er ingen Tvivl om, at I. vilde være en Forkæmper 
for den gamle Orthodoxi, om der ogsaa er Mærker paa, at han 
ikke altid vidste at finde sig til rette under
Tidens Strømninger. Som Biskop holdt han sig til det
forretningsmæssige, og hans Kopibøger frembyde intet,
der har nogen almindelig Interesse. Gift 11. Avg. 1761
med Christiane Bang (f. 10. Febr. 1744, d. 1782,
begr. 11. Juli), Datter af Biskop M. F. B. (I, 485).

Theolog. Tidsskr., udg. af Gaspari og Johnson, Ny Række, IV, 2 ff. 
Lampe, Bergens Stifts Biskoper og Præster S. 25 ff.

D. Thrap.



v. Irgens-Bergh, Alfred Andreas Holsten, 1820-96, geografisk Forfatter. 
I.-B., Søn af nedennævnte M. F. v. I.-B., blev født 12. Febr. 1820 i
Dresden. Efter Faderens Død nyttede Familien til
Kjøbenhavn, og 1837 blev I.-B. Student fra Sorø
Akademi, 1844 juridisk Kandidat og ansattes derefter
i Rentekammeret. Da Krigen udbrød 1848, meldte
han sig som frivillig og avancerede efterhaanden
til Sekondlieutenant (1848) og Premierlieutenant
(1850) i Krigsreserven. Efter Krigens Slutning
arbejdede han en Tid lang i General-Tolddirektoratet
og fungerede derefter som Regnskabsfører ved
8. Infanteribataillon i Kiel (1855-56) samt
som Sekretær hos Konseilspræsident Rotwitt under
dennes korte Ministerium. 1860 tillagdes der ham,
som 1847 var bleven Hofjunker og 1853 Kammerjunker,
Kapitajns Karakter. Siden den Tid har han levet
som Privatmand og beskæftiget sig med forskjellige,
hovedsagelig sproglige og ethnografiske, Studier
samt foretaget omfattende Rejser, først i Evropa
og derefter i 1881-82 Jorden rundt over Ægypten,
Lilleasien, Indien, Østasien og Nordamerika. Af
den sidste Rejse har han givet en udførlig
Skildring i «Rejse i fire Verdensdele» (1891). --
23. Sept. 1863 ægtede han i Altona Ernestine Adelheid
Elisabeth Albertine Bahre (f. 23. Nov. 1829).
I. døde  21. Maj 1896.

A. Leigh-Smith.



v. Irgens-Bergh, Matthias Friis, 1786-1828, Diplomat,
var Søn af Gerhard Gunnerus Bergh (f. 1755 d.
1834), Sognepræst i Tønsberg og senere i Ringsaker,
og Elisabeth f. Irgens (f. 1766 d. 1825) og fødtes
16. Nov. 1786 i Ringsaker. Efter at være blevet i
1807 dimitteret fra Christiania Kathedralskole tog
B. i Kjøbenhavn fat paa det theologiske Studium i
Overensstemmelse med sin Faders Ønske, men forlod
kort efter dette Studium og blev juridisk Kandidat i
1812. Grunden hertil var, at det blev B. overdraget
at ordne den senere Statsminister Niels Rosenkrantz'
Bibliothek, og herved kom han i Forbindelse med denne,
i hvem han fandt en varm Velynder, efter hvis Raad han
kastede sig over det juridiske Studium. Rosenkrantz,
der i 1810 var blevet Chef for det 
udenlandske Departement, ansatte allerede 1811 B. som
surnumerær Kancellist i dette og tog ham i 1815 med
til Kongressen i Wien, hvor han skal have udvist
Dygtighed og vundet sin Chefs Bifald. S. A. blev
han Legationssekretær. Det skyldes utvivlsomt ogsaa
Rosenkrantz, at B. Aaret efter blev udnævnt til
Chargé d'affaires i Dresden, hvor han blev en af
Danmarks sidste diplomatiske Repræsentanter og,
først med Titel af Gehejmelegationsraad, senere
med Titel af Kammerherre, forblev lige til sin
Død, 8. Marts 1828. B. ægtede i 1816 i Kjøbenhavn
Mathilde Therese v. Holsten (f. 1793, d. i Kjøbenhavn
1861), Datter af Kommandør F. C. v. H. (f 1811,
s. ovfr. S. 59). B., der formente, at han baade fra
Faderens og fra Moderens Side var af gammel Adel,
blev 7. Dec. 1824 optaget i den danske Adelstand under
Navnet v. Irgens-Bergh. Som Diplomat indlagde han sig
Fortjeneste ved Forhandlingerne om Elbskibsfarten,
der førte til Traktaten af 1821.

Daae, Breve fra Danske og Norske (1876)  S. 3 ff.

C. Zytphen-Adeler.



Irminger, Carl Gotthilf, 1686-1764, Officer, 
var født i Dresden; hans Fader, Johan Jacob I., var der
nedsat som Guldsmed, men var udvandret fra Zürich,
til hvis Patriciat Slægten hørte. Sønnen traadte under
den spanske Arvefølgekrig i dansk Tjeneste og blev
1710 Kornet ved Hertug Carl Rudolf af Württembergs
Kyrasserregiment. 1712 blev han Lieutenant, 1716
karakt. Ritmester, 1718 Kompagnichef ved 2. jyske
Rytterregiment, 1728 Major og 1731 Oberstlieutenant,
1734 forsat til Hestgarden som Sekondmajor, 1737
Oberst af Kavalleriet, 1742 virkelig Major ved
Garden, 1752 Generalmajor og Chef for sjællandske
Kyrasserregiment, 1758 Generallieutenant, 1759 hvid
Ridder, 1763 dimitteret i Naade. 7. Maj 1764 døde
han i sit 78. Aar paa sin Ejendom Vindum-Overgaard
(Lysgaard Herred). Gift 1723 med Mette Dorothea
Friedenreich (f. 1703 d. 1780), Datter af Janus F. til
Palstrup og Vindum-Overgaard.

H. W. Harbou.



Irminger, Carl Ludvig Christian, 1802-88, Søofficer,
var en Søn af Oberstlieutenant Otto Friederich
I., Toldforvalter i Gluckstadt (f. 5. Maj 1749 d.
12. Okt. 1828) og Maria Amalia f. Mechlenburg
(f. 14. Marts 1763 d. 13. Avg. 1847) og er født
i Wevelsfleth i Holsten 3. April 1802. Han blev
Sekondlieutenant i Marinen 1822, Premierlieutenant
1830, Kapitajnlieutenant 1840; 1848 erholdt han
Kapitajns Karakter, Aaret efter blev han Kapitajn,
1851 Kammerherre, 1855 Kommandørkapitajn, fik 1865
Kontreadmirals 
Karakter og efter 1872 at være afskediget 1880 Viceadmirals Charge. 
-- Efter en Vestindierejse til Koffardis strax efter sin Udnævnelse 
til Officer udkommanderedes I. 1824-25 med Korvetten «Najaden»
til Vestindien, hvor Sørøveriet den Gang florerede stærkt. Her fik 
han for første Gang Lejlighed til at vise sig som en resolut og 
modig Mand, da han med den lille Kystskonnert «Vigilant»,
bemandet med et Par af «Najadens» Matroser, en Snes vestindiske 
Soldater samt nogle Negre, entrede Sørøverskibet «Adolpho» mellem 
Portorico og Culebra, dræbte Kapitajnen og tog Besætningen til 
Fange; for denne Daad tilkjendegav Admiralitetskollegiet ham
sin Tilfredshed med Tilføj ende, at han endnu var for ung til at blive 
dekoreret. 1826 gjorde I. sammen med et Par Kammerater en Lystrejse 
til Island, hvor han foretog en Del Studier af de hydrografiske 
Forhold, hvilke senere udvidedes og suppleredes, og hvorved han fik 
Lejlighed til at berige den geografiske Forskning med en Del 
værdifulde Bidrag. Fra Island rejste han paa ny til Vestindien og 
blev der af Generalgouvernøren i Havnekapitajnens Fraværelse
konstitueret som Havnekapitajn paa St. Thomas indtil Juli 1828. 
Efter Hjemkomsten ønskede han at komme i fransk Tjeneste og 
tog til den Ende til Frankrig; da Forholdene her imidlertid ikke 
vare hans Planer gunstige, forandrede han sin Beslutning, berejste
Landet som Turist, tog der fra videre gjennem Italien til Messina 
og vendte her fra i Foraaret 1830 hjem igjen med et Kofifardiskib. 
Efter en 4. Vestindierejse i 1831, denne Gang med Briggen «St. 
Thomas», ansattes han som Fører for en Kanonchalup paa Elben 
under Karantæneopsynet og havde da atter Lejlighed til at vise sit 
Mod og sin Konduite ved under en forrygende Storm og med Fare 
for eget Liv at frelse en Skonnert og dens Besætning.

1832 rejste I. med Fregatten «Havfruen» som Lærer i Sømandskab 
for Prins Frederik (senere Frederik VII), og her lagdes Grunden 
til et Venskab mellem dem, der varede for hele Livet. I Maj 
s. A. ansattes han som Adjudant og Kavaller hos Prinsen. Da 
denne i sine yngre Aar foretog en Del Sørejser, blev det I., der
ledsagede ham paa alle disse. Saaledes var han 1833, førende 
Skonnerten «Delfinen», en Tur i Østersøen med ham, anløbende 
Bornholm og Christiansø, og det paafølgende Aar en Rejse til 
Island med Linjeskibet «Dronning Marie». Prinsen og I., som 
vendte tilbage med Korvetten «Najaden», toge derefter Ophold i 
Fredericia, hvor de boede indtil 1840, og hvor I. med sin 
medfødte Tilbøjelighed til Virksomhed, naar ikke andet forhindrede
ham, foretog en grundig Undersøgelse af Strømforholdene i Lille 
Bælt. 1837 var han paa Togt med Korvetten «Galathea», sammen 
med Prinsen, til Rusland og Spanien. Da Christian VIII kom paa
Tronen, og Prins Frederik altsaa blev Kronprins, forærede Kongen 
ham Kutteren «Neptun», med hvilken I. overførte ham til Warnemünde, 
hvorfra de rejste til Strelitz. Her blev Kronprinsen forlovet. 
1841 sejlede de atter sammen med «Neptun» i vore Farvande, 
men Aaret efter gik I. som næstkommanderende paa Fregatten 
«Thetis» (Kapitajn Zahrtmann) paa Togt til Middelhavet, 
hvor Fregatten indskibede de sidste af Thorvaldsens Arbejder i 
Livorno. 1842 førte han som Chef den gamle Brig «St. Jan»; 
den skulde have været paa Togt i Atlanterhavet, men blev læk, 
og Besætningen overgik da i Steden til Dampskibet «Hekla». 1844
ledsagede han paa ny Kronprinsen i Fregatten «Gefion» paa en 
Rejse til Skotland og Færøerne, ligesom i 1846 til Madeira. 1847-48 
udsendtes I. som Chef for Briggen «Ørnen» til Guinea og Vestindien. 
I Guinea, hvor Danmark den Gang havde Kolonier, kom han 
netop til Pas for at dæmpe et Negeroprør og frelse den 
derværende Lieutenant Svedstrup, som var bleven indesluttet paa
Citadellet paa Prinsestenen. Under «Ørnens» Ophold i Vestindien 
(Juli 1848) udbrød ogsaa der Opstand, og I. fik da Lejlighed til at 
yde Planterne en saa væsentlig Bistand til Rolighedens Gjenoprettelse,
at disse bagefter som Anerkjendelse forærede ham en værdifuld 
Guldæressabel. Da Briggen i 1849 kom tilbage, forblev I. om 
Bord som Chef og deltog med den i Blokaden i Ostersøen.

Efter Frederik VII's Tronbestigelse indtraadte han i Kongens 
Adjudantstab og udnævntes 1849 til Generaladjudant for Søetaten 
og kgl. Jagtkapitajn. 10. Avg. 1850 overtog han Stillingen som 
Marineminister ad interim i det Moltkeske Ministerium, men afgav 
allerede 25. Nov. s. A. Portefeuillen til E. van Dockum. -- Efter 
Krigens Slutning var I. Medlem af 2 Krigsretter, som 
nedsattes dels i Anledning af den ulykkelige Ekernførdeaffære, dels i 
Anledning af Linjeskibet «Skjolds» Togt, men beholdt for øvrigt 
sin Post som Generaladjudant. 1856 førte han Fregatten «Niels
Juel» paa dennes Prøvetogt vesten for Irland, hvor den døjede 
meget ondt i en svær Storm; Fregatten maatte bagefter anløbe en 
engelsk Kanalhavn for at reparere. 1863, efter Christian IX's 
Tronbestigelse, blev der betroet ham det Hverv at rejse til Tyskland
for at notificere Regeringsskiftet i Wien, Berlin og flere andre 
Steder; under de spændte politiske Forhold blev han imidlertid hverken
modtaget i Wien eller Berlin. 1866 overførte han med Kongens 
Dampskib «Slesvig», eskorteret af Panserfregatten «Peder Skram», 
den danske Prinsesse Dagmar til Rusland, hvor hun viedes til 
Storfyrsttronfølgeren. Ved denne Lejlighed dekoreredes han med 
Storkorset af Danebrog. Da Posten som Generaladjudant nedlagdes 
1870, beholdt I. sin Stilling som kgl. Jagtkapitajn, indtil han 1872 
afgik paa Grund af Alder. Han døde 7. Febr. 1888.

I. var en Mand med en sjælden Takt og Uegennyttighed. 
Under sin lange Virksomhed ved Frederik VII's Hof, hvor 
mangehaande Intriger spilledes, erhvervede han sig dels ved sine
personlige Egenskaber og dels ved sin Stilling som Generaladjudant, 
gjennem hvem alle Marinens Sager bleve refererede Kongen, en 
stor Indflydelse paa denne, men benyttede den med en Loyalitet, 
der forskaffede ham alles ubetingede Agtelse. Aabent og stundum 
djærvt fremsatte han sine Anskuelser, men da disse bestandig gjaldt 
Retfærdighedens Sag, vakte han aldrig Anstød. Han var 
Kongehuset oprigtig hengiven og havde den Tilfredsstillelse ogsaa ved
den følgende Konges Hof at indtage en agtet og æret Stilling. 
Han var tillige en videnskabelig dannet og meget flittig Personlighed, 
der uden for sin Virksomhed som Officer har sat sig adskillige
betydelige Spor. Saaledes var han Medstifter af og Medlem af 
Bestyrelsen i det kgl. geografiske Selskab samt tillige 
korresponderende Medlem af «Royal geographical society» i London. Af 
Afhandlinger, han har skrevet, kan nævnes: «Iagttagelser over 
Ebbe og Flod i Lille Bælt» (1840), «Golfstrømmens Hastighed samt 
Strømmen ved Island» (1843), «Iagttagelser inden en Orkan» (1850), 
«Om Havets Strømninger m. m.» (1853), «Den arktiske Strømning» 
(1854), «Strømninger og Isdrift ved Island» (1861), «Temperaturen i 
det nordlige Atlanterhav og Golfstrømmen» (1870). Han opfandt en 
Strømretningsviser og var 1883 delegeret paa Amerikanistkongressen.

I. blev 1833 gift med Henriette Georgine Viborg (f. paa 
Christianshavn 28. April 1814, d. 30. Maj 1865), Datter af Etatsraad E. N. V., 
Direktør for Veterinærskolen.

Erslew, Forf. Lex. 
Geogr. Tidsskr. IX. 
Illustr. Tid. XXIX, Nr. 21. 
Ka1. Danmark 1889, S. 61 ff.

C. With.



Irminger, Johan Heinrich Georg, 1798-1854, Officer,
Broder til den foregaaende, født i Wilster 2. Marts 1798, blev Kadet 
1811 og 1813 Sekondlieutenant i Dronningens Livregiment. Han 
gjorde sig her, hvor han 1824 blev Premierlieutenant, 1832 Kapitajn, 
bemærket ved fremtrædende Tjenstiver og Duelighed og
erhvervede sig særlig Frederik VI's Yndest ved sin
levende Interesse for Gymnastik og Vaabenøvelser,
fornemmelig Bajonetfægtning, hvori han personlig
var en Mester, og hvis taktiske Betydning han har
fremhævet i læse værdige Afhandlinger. Frederik
VI's Gunst for ham gik i Arv til Christian VIII,
hos hvem han 1840 blev Adjudant. I denne Egenskab
var han Medlem af den store Hærlovskommission, hvis
Arbejder førte til Hærplanen 1842, og s. A. blev
han Medlem af Kommissionen, som skulde udarbejde
et nyt Tjenestereglement. 1846 forfremmedes I. med
Forbigaaelse af en Mængde Formænd til Major; 1848,
kort efter Tronskiftet, blev han Adjudant hos
Frederik VII, Kammerherre, Major i Generalstaben og
ved Krigens Udbrud foreløbig ansat som Stabschef
ved den nørrejysk-fynske Generalkommando. Efter
Slaget ved Dybbøl kom I., der i Slutningen af 1848
blev Oberstlieutenant, til den aktive Hær og fik
midlertidig Kommandoen over 12. lette Bataillon. Denne
Afdeling, der bestod af Sønderjyder og hørte til
Generalmajor Ryes Korps, førte han i Begyndelsen
af Felttoget 1849, men til Korpschefens store
Misfornøjelse. Rye indberettede til Overkommandoen,
at Stemningen var slet i Bataillonen, at Mandskabet
begyndte at gjøre Mytteri og desertere, og at
I. ikke var Manden til at raade Bod herpaa. Under
disse Omstændigheder ansaa Bülow det for nødvendigt
strax at fratage ham Kommandoen, og han overdrog
ham i det Sted at organisere det under Oprettelse
værende 2. Forstærkningsjægerkorps. Da Sagen,
forværret ved uhjemlede Rygter om, at I. som Amatør
i Slaget ved Kolding ogsaa skulde have ladet det
skorte paa personligt Mod, kom Krigsministeren for
Øre, blev denne forbitret og vilde have krigsretlig
Undersøgelse, men Bülow fik dog dette opsigtvækkende
Skridt forhindret, og i Maj blev I. Chef for
2. Forstærkningsbataillon, der hørte til Fredericia
Garnison. Ved sin Holdning under Belejringen afvaskede
han fuldstændig Pletten, der var sat paa ham, og han
satte sig i særlig Grad i Respekt ved den Omsigt og
Raskhed, hvormed han ledede det store Udfald fra
Fæstningen 30. Juni. Under Slaget ved Fredericia
overtog han efter Ryes Fald Kommandoen over 5. Brigade
og førte denne Resten af Aaret. Ved Felttogets
Begyndelse 1850 udnævntes han til Oberst og Kommandør
for 6. Infanteribrigade. Hans Folk kæmpede smukt paa
begge Slagdagene ved Isted, og det viste sig, at han
var en Infanterifører af høj Rang. Med Berømmelse
fortjener at nævnes det afgjørende Stormangreb, som
hans Brigade 25. Juli udførte paa Fjendens Centrum ved Isted Skov. 
Der var klassisk Stil ikke mindre i hans fyndige Tale til og hans 
kyndige Ordnen af Tropperne forinden Angrebet end i den glimrende 
Bravour, hvormed han derpaa, selv til Fods i Spidsen af sin 
forreste Midtebataillon, gik løs paa Fjenden. Kommandørkorset af 
Danebrog tilfaldt ham som officiel Anerkjendelse af hans Daad. 
I Begyndelsen af Sept. overdroges ham Kommandoen over Hærens 
højre Fløj, der havde at forsvare Marsklandene m. v., men denne 
Opgave, paa hvis Løsning han satte alt ind, magtede han for saa 
vidt ikke, som det snarere var trods end i Følge hans Ordrer, at 
den ham underlagte Helgesen ved Frederiksstad spærrede Fjenden 
Vejen. Mod Slutningen af Aaret fik han Befalingen over 2. 
Infanteribrigade, men Efteraarsfelttoget havde brudt hans Kraft; i 1852
fratraadte han Kommandoen paa Grund af Sygelighed; i Dec. 1853 
søgte han sin Afsked og drog til Tyskland, og her døde han i 
Sachsenberg 30. Jan. 1854.

I. havde 22. Nov. 1837 ægtet Agnete Maria Kaalund (f. i 
Kjøbenhavn 13. Sept. 1815), Datter af Oberst Jacob Carl K. (f. 1758 
d. 1831) og Dorothea Amalia f. Stricker (f. 1780 d. 1856).

Erslew, Forf. Lex. 
Flamand, Slagene ved Fredericia og Isted. 
Søndagsposten 1870, Nr. 320. 
Berl. Tid. 1854, Nr. 80.

S. A. Sørensen.



Irminger, Valdemar Heinrich Nicolaus, f. 1850, Figurmaler, 
Søn af ovennævnte Oberst Joh. Heinr. Georg I. Han fødtes i 
Kjøbenhavn 29. Dec. 1850, tog Præliminærexamen fra Efterslægtselskabets 
Skole og udviklede en Tid lang sin medfødte Lyst til
Tegning under den gamle Historiemaler J. L. Lunds Vejledning. 
Efter at have besøgt Teknisk Institut kom han ind paa Kunstakademiet 
som Elev og fik Afgang der fra i 1873. Sit første Billede, 
«Gæssene drives hjem», udstillede han i 1876 og var nu i nogle 
Aar en lovende Dyrmaler (i 1879 vandt han den Neuhausenske 
Præmie for «En Hoppe med sit Føl»), indtil han kastede sig over 
Soldatermaleriet, der havde interesseret Officerssønnen fra 
Barndommen, navnlig efter Krigen i 1864, som havde gjort stærkt 
Indtryk paa ham. Her syntes han at have fundet sit egentlige Felt;
han malede baade Fodfolk («Fodgardere, som holde Hvil»), Artilleri 
(«Batteriet skal tage Stilling») og Hestfolk, især Dragoner, som han 
skildrede med Forkjærlighed og Dygtighed, indtil han pludselig
kastede sig over det egentlige Figurmaleri, «Genren» og det bibelske 
Motiv med afgjort Held. Nogle Billeder fra Kysthospitalet paa 
Refsnæs tiltrak sig almindelig Opmærksomhed (et af disse, 
«Brevskrivning» (1890), indkjøbtes af den kgl. Malerisamling), hvorefter 
han lod Soldaterskildringerne ligge og slog ind paa nye Baner. 
I. er en livlig og talentfuld Kunstner med megen Følelse og 
Fantasi, søgende og ikke fuldkommen sikker i sin Teknik, hvorfor han 
ogsaa kan være noget uberegnelig. Til hans bedste Billeder hører 
det alvorlige, gribende og stemningsfulde «En Tilgivelse» (1893), 
der tilhører den kgl. Malerisamling. Han har 2 Gange faaet 
Aarsmedaillen og foretaget Rejser i Frankrig og Holland; fra 1884-87 
opholdt han sig i Italien (Rom) paa det Stoltenbergske Legat.

Carl Bruun.



Isaksen, Isak, --1622--, Maler, 
var Søn af nedennævnte Peter I. og maa antages født i Helsingør i Slutningen af det 
16. Aarhundrede. Da Faderen i 1611 vides at have opholdt sig i 
Amsterdam og der har haft yngre danske Kunstnere i Lære hos 
sig, er der Sandsynlighed for, at Sønnen har været blandt disse,
vistnok som ganske ungt Menneske. I Følge en ikke fuldt 
betryggende af hjemlet Efterretning skal han senere have været i 
Italien og 1620 paa Hjemrejsen opholdt sig i München. Der fra 
maa han være gaaet til Antwerpen, hvor han optraadte som en 
fuldt udviklet og efter de bevarede Billeder ret betydelig Kunstner
af den italiensk-flanderske Skole. Christian IV udsteder nemlig 
1622 et Pas for ham, der gaar ud paa, at de af ham under et 
længere Ophold i Antwerpen udførte Billeder kunne hjemsendes 
uforhindret og toldfrit. Blandt disse fandtes hans Hovedværk, til
Dels i P. Veroneses Smag, «Et fyrsteligt Gjæstebud», signeret 
Antwerpen ,1622, hvilket tilhører den kgl. Malerisamling. Et andet 
Maleri, «Allegori paa Øresund», sammesteds, bærer mere Præg af 
Rubens' Paavirkning. Et eller mulig flere store Billeder malede 
han til Riddersalen paa Rosenborg. Han har ogsaa malet sin 
Farbroder Pontanus' Portræt, stukket af v. d. Velde. Han er 
mulig død i Udlandet som ung, da nærmere Efterretninger om 
hans Levned savnes.

Weilbach, Konstnerlex.

Ph. Weilbach.



Isaksen, Peter, 1569-1625, Maler, 
var Søn af Isac Peterszoon fra Haarlem, der var Commissarius eller Agent i Helsingør 
(d. 1614) og Margrete van Delen fra Geldern. Han var født i 
Helsingør 1569 og ældre Broder til Johannes Pontanus (s. d.). Han 
uddannedes til Maler i Holland og var Elev af Hans van Aken. 
Fra 1607 synes han at være bosat i Helsingør, men var dog 1611 
for længere Tid i Amsterdam. Imidlertid var han atter i Helsingør 
ved Faderens Død og overtog dennes Embede efter ham. Hvilken 
politisk Forbrydelse han har begaaet snart derefter, oplyses ikke, 
men 30. Maj 1616 gik der Dom over ham, «at han for hans 
begangne Forseelsers Skyld skulde drage paa 3 Aars Tid i Krigen i 
Nederland, paa hvilken Side han lyster, og der fra med sig føre Pas 
og Beskedning, hvorledes han sig sammesteds haver forholdet». 
Dog er han i Jan. 1618 atter i Danmark, i sit forrige Embede og 
samtidig virksom som Maler. Fra 1620 af begik han en, som det 
synes, først senere oplyst politisk Forbrydelse, i det han for en 
aarlig Løn af 400 Rdl. blev svensk Spion i Kjøbenhavn for Gustav
Adolf, medens der samtidig, som Skjul for Forholdet, skulde 
bestilles Malerier hos ham, hvilke særskilt skulde betales. Han vedblev 
at bestyre sit Embede saa vel som at male en stor Del Billeder for 
Christian IV, der ikke maa have kjendt hans Forræderi, og han
døde uantastet i Helsingør 1625. I. var langtfra saa betydelig 
en Kunstner som Sønnen, men med et godt dekorativt Blik 
udførte han ikke faa af de store Billeder, hvormed Riddersalen paa 
Rosenborg smykkedes. Foruden disse Billeder, hvoraf nogle gik 
til Grunde ved Frederiksborg Slots Brand 1859, bevares paa Rosenborg 
et Portræt af Christian IV i Knæstykke og et Familiebillede 
med samme Konge og hans Dronning, Anna Cathrine, i fuld 
Legemsstørrelse.

Weilbach, Konstnerlex.
Geh. Arch. Aarsberetn. VI.

Ph.  Weilbach.



Isarnus, --1310, Ærkebiskop. 
I., hvis Familienavn ikke var Tacconi, som det flere Steder angives, men Morlana, 
hørte til en gammel og rig Slægt i Carcassonne. Her i den sydfranske Bispestad
var han Ærkepræst, og her valgtes han o. 1284 til Biskop. 
Valget fik dog ikke nogen Betydning, til Dels uden Tvivl paa Grund 
af, at det oplystes, at han var Barnebarn af en Kjætter. Den 
Hindring, der heri laa for ham for at kunne beklæde kirkelige
Embeder, fjærnedes dog senere (1291) ved en pavelig Dispensation. Han 
blev derefter Kapellan hos Pave Bonifacius VIII, der 1295 overdrog 
ham en Sendelse til den danske Konge for at udvirke den fangne 
Ærkebiskop Jens Grands Befrielse (VI, 186). Da han det følgende
Aar i Roskilde traf sammen med Kong Erik, havde Ærkebispen 
imidlertid selv sørget for sin Befrielse, hvorpaa I. vendte tilbage til 
Rom. I Foraaret 1298 sendtes han paa ny til Danmark for at 
fuldbyrde den pavelige Dom, efter hvilken Kong Erik
skulde udrede en stor Pengebøde til Ærkebispen. Efter
at have forkyndt Dommen for Kongen havde I. i Lybek
en Forhandling med Ærkebispen, men var ved Udgangen
af 1298 tilbage i Danmark. I den følgende Tid mindede
han et Par Gange Kongen om hans Forpligtelser efter
Dommen, men da det ikke hjalp, skred han i Sommeren
1299 under et Møde i Kjøbenhavn mellem de stridende
Parter til Exekution, i det han for den idømte

Sum tilkjendte Ærkebispen Udlæg i det Gods, Kronen
ejede i Lunds Stift med Undtagelse af Halland. Kort
efter forlod han Kjøbenhavn og drog over Ribe til
Flandern. Saa godt, det under de givne Forhold
lod sig gjøre, havde I. røgtet sin Sendelse; Paven
erkjendte ogsaa dette, i det han (1299) forfremmede
ham til Prior for et Augustinerkloster i Frankrig
og Aaret efter kaldte ham til Ærkesædet i Riga. Her
virkede han kun et Par Aar, thi da en endelig Dom
i Febr. 1302 var fældet i Sagen mellem Kongen og
Jens Grand, lod Paven denne sidste og I. bytte
Embede. I Okt. s. A. kom I. til Lund og deltog i
April 1303 i et Danehof i Nyborg, hvor omsider den
langvarige Kamp mellem Kongemagten og Kirken ved
Kong Eriks Eftergivenhed bragtes til Afslutning. Hen
paa Aaret begav han sig til Rom for at modtage
Palliet. Hans Virken som Ærkebisp i Lund blev ikke
af lang Varighed, og der er ikke meget at fortælle
om den: han forbedrede Lundekannikernes Præbender,
og «han lod meget bygge og forbedre Stiftets Gaarde
og Slotte», hedder det i en gammel Krønnike. 12. Juni
1310 forflyttedes han til Ærkesædet i Salerno, men
forinden han naaede at tiltræde sit nye Embede, der
i Indtægter var langt ringere end det, han forlod,
døde han i Avignon 18. Sept. 1310.

Helveg, Den danske Kirkes Hist. til Reform. I, 684 ff. 
Annaler f. nord. Oldkynd. 1860, S. 122 ff.

C. Weeke.



Isberg, Svend Wilhelm, 1820-95, Handelsmand. 
I. er født i Kjøbenhavn 10. Juni 1820. Hans Forældre vare
Guldsmed Martin I. og Elisabeth f. Aarhuus. Som
16 Aars Dreng fik han Ansættelse hos Handelshuset
J. P. Suhr & Søn, til hvilket han vedblev at være
knyttet i henimod 60 Aar, og til hvis fremragende
Stilling inden for den danske Handelsstand han har
medvirket. Allerede i O. B. Suhrs Levetid indtog
han en fremtrædende Plads i Forretningens Ledelse,
og han bestyrede den efter Suhrs Død (1875), indtil
han 1877 indtraadte som Chef for Firmaet sammen med 
Julius Holmblad (VII, 600). 1893 nødte
tiltagende Sygelighed ham til at trække sig
tilbage fra Forretningerne. Ved Siden af sin
private Handelsvirksomhed har han deltaget i
Bestyrelsen af forskjellige Forretningsinstitutter,
saasom Privatbanken, Kryolithselskabet og det
kgl. Søassurancekompagni. Han blev 1876 Kurator og
1890 Direktør for Vajsenhuset, hvilken Stilling han
endnu beklæder. 1890 udnævntes han til Etatsraad.
I. døde 17. Avg. 1895.

E. Meyer.



Iselin, Reinhard Baron, 1715-81, Handelsmand, 
fødtes 5. April 1715 i den lille By Brugg i Kanton Aargau i
Schweits, hvor Faderen var Gjæstgiver. For at oplæres
i Kjøbmandsfaget sendtes I. til Handelshuset Gemusæus
i Faderens tidligere Hjemsted, Basel. Efter endt
Læretid tog han til Køln, hvorfra han 1740 drog til
Kjøbenhavn. Her fik han Ansættelse som Handelsbetjent
i M. Fabritius' og J. Fr. Wævers bekendte Kontor, hvor
han med megen Duelighed tog sig af Forretningerne. 9
Aar efter nedsatte I., der var kommen til Byen uden
Formue, sig som Kjøbmand og Chef for et Handelshus,
der under Firmanavnet R. Iselin & Co. blev et af
de betydeligste i Landet. I. var Interessent i de
fleste af vore store Handelskompagnier og 1759-69
Medlem af Direktionen for det mægtigste af dem, det
asiatiske. Ogsaa paa industrielle Omraader sporedes
L s Virkelyst. 1754 deltog han i Oprettelsen af
en Klædefabrik, Aaret efter fik han Privilegium
paa et Kattuntrykkeri paa Christiansholm; i 1772
købte han det Outerlooske Garveri, senere drev han
et Sukkerraffinaderi i Kjøbenhavn, og i Frolands
Jærnværker havde han en meget stor Part. I., der
allerede var rig og i stor Handelsvirksomhed, styrkede
yderligere sin Indflydelse ved 9. Febr. 1752 at ægte
sin forrige Principals Datter Anna Elisabeth Fabritius
(f. 1735 d. 1786), hvorved han besvogredes med flere
fornemme og ansete Slægter. Selv steg han 1766 til
Etatsraad, 1769 til Konferensraad og benaadedes endog
1776 med Optagelsen i den danske Friherrestand,
hvortil dog Datterens Giftermaal s. A. med Grev
Rantzau synes at have givet Stødet. Aaret efter
ramtes I. af et apoplektisk Anfald. Hustruen fik
Bevilling til i hans Sted at lede Handelen og styre
hans Ejendomme og oprettede 1781, støttet til Mandens
tidligere udtalte Onske, af hans store Godser i
Vordingborgs Omegn Stamhusene Iselingen (opkaldt
efter Manden) og Rosenfeld for deres 2 Døtre, Marie
Margrethe, gift med Kammerherre Chr. Fr. E. Greve
Rantzau, og Anna Elisabeth, gift med Kammerherre,
Amtmand P. A. G. B. 
de la Calmette (III, 348 f.). Foruden nævnte Godser og Fabrikker 
ejede I. ogsaa Rosendal og Rosenvænget ved Kjøbenhavn og et 
Lyststed i Lyngby. I., der hørte til den tysk reformerte Menighed, 
døde 10. April 1781. Enken ægtede 10. Avg. 1783 den rige Generalmajor
J. F. Classen (III, 595 f.). Ogsaa indirekte har I. indvirket 
paa vor Handels Udvikling ved at indkalde flere dygtige schweitsiske 
Handelsmænd, hvoriblandt Stamfaderen til Familien Frølich 
her i Landet, hans Søstersøn Agent Johan Jacob F. (V, 475).

Iris og Hebe 1807, III, 193 f.
C. Nyrop, J. F. Classen.

G. L. Grove.



af Isenburg (Ysenburg) og Budingen, Gustav Frederik 
Greve, 1715-68, Officer, 
var Søn af Ernst Casimir, regerende Greve af Büdingen, og Christine Eleonore f. Grevinde 
af Stolberg. Sidstnævnte var Søskendebarn af Christian VI og Søster til hans 
fortrolige Ven Chr. Ernst Greve af Stolberg-Wernigerode, og det
Baand, der saaledes bandt Slægten til den danske Konge, knyttedes 
end fastere ved, at Büdingen var et af de «fromme Grevehuse», 
der bar Pietismen frem i Tyskland. Gustav, den næstældste af 
Sønnerne (født 7. Avg. 1715), blev efter at være uddannet paa
Militærakademiet i Berlin 1737 dansk Kammerherre og Kapitajn, først ved 
Kronprinsens Regiment, men endnu s. A. ved Grenaderkorpset. 
1741-42 var han Brigademajor ved Hjælpekorpset i Hannover og 
blev 1743 kgl. Generaladjudant samt designeret til under den truende 
Krig med Sverige at forrette Tjeneste hos Overgeneralen. Da han 1749 
ved Faderens Død og sin ndfr. omtalte ældre Broders Renunciation
tiltraadte Regeringen i Biidingen, gjorde dette ingen Forandring 
i hans Stilling her i Landet, hvortil vel især har bidraget, 
at han s. A. (21. Nov.) ægtede Dorothea Frederikke Benedicte 
Komtesse Reventlow (f. 13. Okt. 1734), Datter af Gehejmekonferensraad
Conrad Ditlev Greve R. til Grevskabet Reventlow og 
Vilhelmine Augusta f. Prinsesse af Pløen. S. A. blev I. Ridder af 
Danebrog, 1752 af l'union parfaite, som hans Hustru ligeledes 
fik (1754). Efter 1751 at have faaet Obersts Karakter blev han 1753 
Chef for Kongens Livregiment til Fods. Med dette gik han til 
Holsten, da Hæren 1758 blev mobiliseret, blev 1759 Generalmajor 
og 1762 Oberstlieutenant ved (d. e. Kommandør for) Grenaderkorpset, 
medens han tillige førte en Brigade. Om I. som militær 
er der i det hele næppe synderligt at sige, hverken godt eller
ondt; der er klaget over, at han under Indrykningen i Meklenborg 
1763 ikke holdt tilbørlig Disciplin. Ved Omorganisationen 
s. A. blev Grenaderkorpset opløst og I. sat paa Ventepenge, dog 
med Udsigt til fornyet Ansættelse. Hans Helbred var imidlertid 
nedbrudt, til Dels som Følge af stærke Drikke, og hans økonomiske 
Tilstand lige saa slet, skjønt han efter Svigerfaderen (d. 1750) havde 
arvet en betydelig Formue, bl. a. Godserne Tølløse med Søgaard 
ved Holbæk og Sehested ved Ekernførde. Disse maatte han nu 
sælge, og hans Rigsgrevskab, som han skal have overtaget i en 
ret blomstrende Forfatning, kom under Administration. I. tog 
derfor Orlov og drog hjem til Büdingen. Her mistede han 20. Dec. 
1766 sin Hustru, men giftede sig trods alt 5. Dec. 1767 2. Gang 
med Auguste Friederike Grevinde af Stolberg (f. 4. Sept. 1743), 
Datter af hans Fætter, den regerende Greve af Wernigerode, 
Henrik Ernst. Allerede 12. Febr. 1768 døde I.; at han til det sidste 
har været vel anskreven ved det danske Hof, fremgaar af, at hans 
Hustru kort forud var bleven Dame de l'union parfaite.

Da han kun efterlod Døtre, overtog nu hans ældre Broder 
Grev Ludvig Casimir (f. 25. Avg. 1710) Regeringen. Ogsaa han 
havde været i dansk Tjeneste, hvor han i en Alder af 23 Aar var 
bleven Kammerherre, hvid Ridder og Kapitajn i Livgarden til Fods. 
1734-35 deltog han i Felttoget ved Rhinen, først som Generaladjudant 
hos Chefen for det danske Hjælpekorps, General Mørner, 
siden som Oberst reformé ved 2. jyske Rytterregiment. Aaret 
efter blev han Chef for Livregiment til Hest. Hans Forudsætninger 
for at beklæde en saadan Stilling vare selvfølgelig kun smaa og 
bleve ikke større ved, at han i Regelen opholdt sig i Kjøbenhavn, 
medens hans Regiment garnisonerede i Holsten. 1741-42 var
han dog med dette ved Hjælpekorpset i Hannover. Men var hans 
Anseelse som Regimentschef ikke stor, saa var han saa meget 
mere velset ved Hove. Han var en overordentlig elegant og 
indtagende Verdensmand og benyttedes flere Gange til overordentlige 
Sendelser til fremmede Hoffer (Hannover, St. Petersborg). 
1744 blev han Generalmajor, men ved Christian VI's Død var 
hans Rolle udspillet. I Okt. 1746 fik han Afsked efter Ansøgning 
og af Helbredshensyn; men den store Gjæld, hvori han stod til 
Kongens Kasse, har vel nok haft Del deri. Nu privatiserede han 
og førte et temmelig vildt Liv, indtil han, som sagt, 1768 fulgte 
sin Broder som Regent i Büdingen. Allerede 24. Sept. s. A. 
ægtede han dennes Enke, som, da Grev L. C. var død 15. Dec. 
1775, giftede sig 3. Gang 26. Juni 1777 med Dr. med. Friedrich 
Wend (f. 1738 d. 1818), Professor ved Universitetet i Erlangen. Hun 
døde 9. Jan.  1783, kun efterladende Børn af 3. Ægteskab.

G. Simon, Gesch. des Hauses Ysenburg u. Büdingen (1865). 
Briefe u. Journale, 1764-1784, hrsg. von Anna Gräfin zu Stolberg-Wernigerode (1882).

H. W. Harbou.



Itzen, Albert, --1679, Handelsmand, 
var Borger i Kjøbenhavn 1637, da han fritoges for Byens Bestillinger, fordi han ikke 
var det danske Sprog mægtig, men havde allerede en saadan Anseelse,
at han s. A. blev en af de Ældste ved St. Petri Kirke. 
Han var Silke- og Klædekræmmer, men drev mange Pengeomsætninger, 
som det synes navnlig med Adelen. Under Belejringen 
1658-60 forstrakte han ogsaa Kongen med Penge til Garnisonens 
Underhold og synes at have udrustet en Kaper. 1659 blev han en 
af de 32 Mænd og kjøbte 1661 Irup Hovedgaard i Thy. 24. Jan. 
1643 giftede han sig med Anna Jänigken (d. 1675), og da nan ingen 
Børn havde, tillodes det ham at indsætte 3 af sine Søstres Børnebørn 
fra Oldenberg til sine Arvinger imod at give 100 Tdr. Hartkorn 
Bøndergods, mest i Himmerland, til Vartov Hospital. Han 
gav ogsaa 500 Rdl. til Petri Kirke, hvor hans Arvinger skulde 
opsætte hans Epitafium. Han døde i Kjøbenhavn 30. April 1679.

O. Nielsen.



Iversen, Christian Henrik, 1748-1827, Boghandler og Avisudgiver, 
er født 6. Avg. 1748 i Kjøbenhavn og Søn af ndfr. nævnte 
Kantor Johs. Erasm. I. Efter Faderens tidlige Død (1755) kom han, 
9 Aar gammel, til en Farbroder, David L, der var Boghandler i
Altona, og allerede 1764 blev han for ham Bestyrer af en Filial i 
Lybek, som han fra 1771 drev i eget Navn. Paa sine Rejser 
«med Boglade» i Danmark kom han 1766 første Gang til Odense, 
hvor han 1775 tog fast Ophold som Boghandler. 1778 kjøbte han 
det Brandtske Bogtrykkeri her, paa hvis Drift han Aaret efter fik 
Privilegium, og nu begyndte den vittige og bevægelige Mand et 
virksomt litterært Liv. 1780 grundlagde han «Fyns Stifts Journal» 
(I.s fynske Avis), som han fortsatte til sin Død, *dvs.: i 47 Aar;
s. A. grundlagde han Hæfteskriftet «Almennyttige Samlinger til 
Hjærtets Forbedring og Kundskabers Udbredelse», som han 
fortsatte i 20 Aar; 1781 begyndte han Tidsskriftet «Danmarks 
litterariske Progresser» (1781-89), 1782 stiftede han et fynsk typografisk
Selskab, 1783 udgav han en dansk Statskalender («kgl. dansk 
Hofportefeuille»), 1788 oprettede han et dramatisk Selskab osv. Og 
han skrev selv i de af ham udgivne Blade, ja indlod sig i 
Pennefejder, f. Ex. med Lægen Joh. Cl. Tode, men navnlig med 
Udgiverne af Odenses anden Avis, «Fyns Stifts Avis», først P. v. 
Westen og derpaa S. Hempel (VII, 334). I denne sidste fandt 
han for øvrigt en jævnbyrdig Modstander, og deres stærke
Konkurrence fremmede i ikke ringe Grad det aandelige Liv i Odense. 
Han døde 1. Marts 1827. -- 6. Avg. 1786 havde han ægtet Kirstine 
Marie Nielsen (f. 1767 d. 20. Dec. 1837), Datter af Mads 
N. paa Sæbegaarden ved Odense og Inger f. Holm.

Erslew, Forf. Lex. 
Fyens Stifts Avis 1827, Nr. 36. 
Thaarup, Fædrenelandsk Nekrolog II, 36 ff. 
C. Nyrop, Den danske Boghandels Hist. II, 58 ff. 
J. Lauritzen, Tilbageblik paa Fyns Stiftstidendes første Aarh.

C. Nyrop.



Iversen, Hakon, --1062--, Jarl, 
var Søn af Iver Hvide og en af Harald Haarderaades ypperste Mænd. Hovedpunkterne i 
hans omtumlende Liv kunne, om end ikke med fuld Sikkerhed, 
fremstilles saaledes: Da Kong Harald havde ladet hans Frænder 
Einar Tambeskjælver og Eindride dræbe, skal han ikke have villet 
modtage Forlig, med mindre han fik Magnus den godes Datter 
Ragnhild til Ægte; men da han bejlede til hende, var han hende 
ikke højtstaaende nok. Han bad derfor Harald om at gjøre ham 
til Jarl, men fik Afslag, og ligesom andre misfornøjede Nordmænd 
gik han da i hans Fjende Svend Estridsens Tjeneste. For ikke
at kæmpe mod Landsmænd traadte han dog atter i det afgjørende 
Øjeblik over paa Haralds Side og bidrog derved væsentlig til hans 
Sejer ved Nisaa (1062); nogle ville imidlertid vide, at han hemmelig 
skal have hjulpet Svend Estridsen til Flugt. H. I. fik nu 
Ragnhild til Ægte, men da Harald ikke gav ham Jarledømme, som 
han havde lovet, drog han atter til Danmark og blev Høvding 
over Svend Estridsens Vagtflaade i Østersøen. Skjønt det ikke 
huede Kong Svend, at H. I. dræbte hans Brodersøn Asmund 
(I, 359) i Steden for at holde ham fangen, gjorde han ham dog til 
Jarl i Halland; snart efter fjærnede han ham for øvrigt atter af sin 
Tjeneste. En Tid maa H. I. nu have været norsk Jarl i Oplandene, 
men kom paa ny i Strid med Harald og gjorde i Spidsen for 
Vestgøterne Strejftog ind i Norge. Sagaerne vide derefter ikke mere 
om ham; men han er vistnok identisk med den Hakon Jarl, der 
var den ene af Førerne paa det sidste Tog, Svend Estridsen lod 
udgaa mod England; at Jarlen her skulde have modtaget 
Bestikkelser af Kong Vilhelm Erobrer, beror sikkert paa Forvexling. 
Den Hakon Jarl, der i 1085 nar bevidnet Knud den helliges store 
Gave til Lundekirken, maa ogsaa snarest være H. I. Da tilmed 
hans og Ragnhilds Datter Sunniva blev gift med en dansk Stormand, 
Hakon (VI, 489), kan det trods Kildernes Dunkelhed virkelig 
antages, at han til sidst i en Række Aar har været knyttet til 
Danmark.

Munch, Det norske Folks Hist. II.

Hans Olrik.



Iversen, Iver Utzon, 1862-92, Forfatter, 
er født i Haderslev 14. Marts 1862 af Forældrene Adjunkt (senere Rektor i Horsens 
og Hillerød) Conrad I. og Christine f. Jørgensen. Efter 1864 kom 
han med Forældrene til Kjøbenhavn og der fra i 1875 til Horsens, 
hvor han blev Student 1880. Fra 1883-86 laa han paa Regensen;
der skrev han sin smukke Kantate ved Regenslindens Hundredaarsfest 
i 1885. 1887 tog han medicinsk Examen, var Reservelæge paa 
Garnisonssygehuset i Kjøbenhavn, til han i Dec. s. A. nedsatte 
sig som praktiserende Læge i Nørre Nebel, hvor han døde 19. Jan. 
1892. -- Han udgav 1883 «Unge Piger», en Samling Fortællinger 
og Vers, deriblandt hans bedste Digt: «Den græske Vase». I 
Efteraaret 1887 fik han paa det kgl. Theater opført Skuespillet
«Nuancer», der udkom s. A. En Del Noveller, Digte og 
Skildringer findes spredte i Tidsskrifter og Blade. -- I. var et ungt 
og lyst Talent med skær Sprogsans, fin Iagttagelsesevne, varm 
Skjønhedsglæde og et lystigt Lune, der dog blegnede i hans sidste 
Aar. Han naar højest som Lyriker, og nogle af hans Digte bør
kunne bevare hans Navn. -- Han ægtede 18. Dec. 1887 Elisabeth 
Stallknecht (f. 16. Juni 1862), Datter af Fabrikant i Horsens Jørgen 
Caius S. og Sofie Elisabeth f. Monberg.

Illustr. Tid. 24. Jan. 1892.

Niels Møller.



Iversen, Jakob, 1763-1831, Landbrugsforfatter, 
født 28. Febr. 1763 i Svendsby i Angel, død 5. Marts 1831 i Landsbyen 
Tøstrup nær Svendsby. Han har udfoldet en ret frodig Virksomhed 
som (tysk) Landbrugsskribent. Han var korresponderende Medlem 
af det danske Landhusholdningsselskab og vandt Selskabets
Guldmedaille ved Skriftet: «Om Rapssædens Dyrkning i det holstenske, 
i Særdeleshed i Hertugdømmet Slesvig», der udkom 1803. 1824 fik 
han det danske Videnskabernes Selskabs Pris for sin Afhandling: 
«Wie ist dem Futtermangel, welcher ein Haupthinderniss
bei der Urbarmachung uncultivirten Bodens ausmacht, abzuhelfen?» Og 4 
Aar efter fik han en Præmie fra Videnskabernes Akademi i 
Gøttingen for Løsningen af den af Akademiet udsatte Præmieopgave 
vedrørende de forskjellige Mergelarters Egenskaber og rationelle 
Benyttelse i Agerbruget; Besvarelsen er offentliggjort i 
«Hannöversches Magazin». Han har desuden udgivet flere Skrifter, og der 
findes en Del Afhandlinger af ham i tyske Tidsskrifter.

Lübker u. Schröder, Schlesw.-Holst.-Lauenb. Schriftsteller-Lex.

h. Hertel.



Iversen, Johannes Erasmus, 1713-55, Musiker,
gik først den studerende Vej, men ofrede sig siden ganske for Musikken. 
Opfyldt af patriotisk Iver og af Begejstring for sin Kunst virkede 
han som Dirigent og Komponist, som Lærer og udøvende Musiker 
utrættelig for Udviklingen af Musiksansen hos det kjøbenhavnske 
Publikum ved Midten af det 18. Aarhundrede. Især gjorde han 
sig fortjent ved at indføre regelmæssige offentlige Koncerter, som 
han foranstaltede i Forening med nogle andre Musikdyrkere, og 
som 1744, efter at de havde bestaaet i o. 4 Aar, førte til 
Oprettelsen af «det musikalske Societet», en Institution, der paa en 
Gang var Musikforening og Konservatorium, og hvis musikalske 
Ledelse blev overdraget til I. som Selskabets Koncertmester. Efter
at Societetet i 1749 var gaaet over Styr, stiftede I. et nyt «Collegium 
musicum», til Dels bestaaende af Elever, som han selv havde 
uddannet, men da han snart derpaa fik Ansættelse som Kantor ved 
vor Frue Skole, standsede vistnok Kollegiets Koncerter, og han 
vides senere kun ved enkelte Lejligheder at være traadt frem for 
Offentligheden som Koncertgiver. Fra hans Koncertvirksomhed 
kjendes Titlerne paa flere Kantater af ham, deriblandt 
«Forsynstempelet», opført i Anledning af Salvingsfesten 1747. Som Kantor 
ved Latinskolen komponerede han ligeledes en Del Kantater, især 
til Brug ved Universitetsfesterne, f. Ex. en Sørgekantate over 
Dronning Louise og en Kantate i Anledning af Dronning Juliane 
Maries Indtog, begge fra 1752. Et af de sidste Arbejder, han 
opførte, var Sørgemusikken over Holberg, til hvem han havde staaet 
i venskabeligt Forhold. Han døde selv Aaret efter, 1755, kun 42 
Aar gammel, efterladende sig en ung Enke og 4 Børn. Det ældste 
af disse var ovennævnte Chr. H. I. I.s Enke, Henriette 
Antonette f. Dahlmann, som han havde ægtet 1747, giftede sig i 1758 
2. Gang med Politisekretær Christian Henrich Melchior.

Fyens Stiftsavis 1827, Nr. 36.
Musikforeningens Festskrift I.

V. C. Ravn.



Iversen, Jørgen, (med Tilnavn Dyppel), 1638-83, Gouvernør paa St. Thomas. 
Som Søn af en i Helsingør bosat Bager fra 
Sønderjylland fødtes J. I. 25. Febr. 1638 i den nævnte By. Hans
Skoleuddannelse afsluttedes med hans 12. Aar, hvorefter han søgte 
sin Lykke i Vestindien blandt der bosatte Englændere og 
Hollændere. Som ung Mand indgik han et Samlag med nogle 
Zeelændere om Handel paa Vestindien, men led Tab ved engelske 
Kaperier. I den Anledning besøgte han Danmark 1665, og han 
ægtede her 1670 Birgitte Pedersdatter. 1671 kaaredes han af det 
nys oprettede dansk-vestindiske Kompagni til dets første Gouvernør. 
26. Maj 1672 tog han St. Thomas i Besiddelse og skulde nu søge 
at omskabe den forladte og overgroede Ø til et beboeligt Opholdssted. 
Arbejdet med at rydde Skovene, anlægge Landevej, udmaale
Plantager og opføre Fort blev gjennemført med overordentlig Energi 
trods store Vanskeligheder, af hvilke det ikke var den mindste, at 
de overførte Landsmænd næsten alle bukkede under for Klimaet. 
De fremmede Kolonister, som til Dels udfyldte de tomme Pladser, 
vare i hvert Fald et saa blandet Selskab, at Gouvernørens Arbejde 
og Ansvar truede med at overstige J. I.s Kræfter. Dog fandt han 
sig i, at hans Stillings Varighed forlængedes ud over de oprindelige 
3 Aar, navnlig af Hensyn til de besværlige Forhold under 
den fransk-hollandske Krig. Et fransk Angreb 2. Febr. 1678 blev 
vel tilbagevist; men Forsvaret stillede fra nu af saa drøje Krav til 
Beboerne, at deres Modstand mod den haardhændede Styrelse 
omsider brød Gouvernørens frejdige Mod. I Juli 1680 overleverede 
han sit Embede til den udsendte Afløser, Nicolas Esmit (IV, 599), 
og begav sig selv til Danmark. Her friskedes han snart op igjen 
og gjorde sig hurtig saa gjældende blandt Kompagniets ledende 
Mænd, at han 1682 bestemtes til igjen at skulle overgaa til St. 
Thomas for nu paa sin Side at afløse Esmit. En Del nye 
Kolonister skulde følge med ham; men i Henhold til de gjorte 
Erfaringer viste det sig omtrent frugtesløst at opfordre frie Arbejdere 
til at melde sig. Da udtog man atter en Gang Mænd og Kvinder 
af Straffeanstalterne for i Vestindien at lade dem udsone deres 
Forseelser. Men ude i Atlanterhavet, formentlig i Nærheden af
Azorerne, rottede dette Bundfald sig sammen med en Del af 
Besætningen ved Nytaarstid 1683 og overfaldt de kommanderende, 
blandt hvilke ogsaa J. I. kastedes over Bord med sit spæde Pigebarn.

Hans første Hustru døde 1679; under sit sidste Ophold i 
Kjøbenhavn ægtede han Borgmester Bartholomæus Jensens 
Søsterdatter Margrethe Christensdatter. Hun overlevede Rædslerne paa 
Skibet og kom siden endnu 2 Gange i Ægteskab, første Gang med 
den Mand, der bestyrede de betydelige Plantager, J. I. havde efterladt
sig. Sikrere Adkomst for J. I. til et berømmeligt Eftermæle 
var dog det Ry, der overlevede ham, som en ufortrøden, djærv 
og hæderlig Person og Embedsmand, hvis kraftige Livsgjerning 
blev Grundlaget for det lille, men til Tider rigt blomstrende danske
Herredømme i Vestindien.

Personalhist. Tidsskr. 2. R. VI.

Fr. Krarup.



Iversen, Peder, --1562, Prælat, 
var født i Halland og havde rimeligvis studeret udenlands. 1524 nævnes han som Magister og Kannik i Lund, da hans bekjendte Landsmand Hallandsfaren 
Poul Helgesen (VII, 294), hvem han havde beskyldt for at hylde 
lutherske Meninger, i en mærkelig Skrivelse til ham søgte at 
imødegaa denne Beskyldning. Heraf fremgaar bl. a., at P. I. var
blandt dem, der holdt stærkt paa Katholicismen. 1536 var han 
som Repræsentant for Lunds Kapitel indkaldt til at deltage i 
Forhandlingerne angaaende Affattelsen af Kirkeordinansen. Men da 
han med sine Anskuelser her var i absolut Mindretal, var hans 
Tilstedeværelse for saa vidt betydningsløs. Hans Navn (Petrus 
Jairi) findes dog blandt de øvrige Underskrifter, der tryktes ved 
Enden af den latinske Kirkeordinans (1537); men deraf kan næppe 
gjøres nogen Slutning angaaende den Stemning, hvori han har 
givet denne Underskrift. 1544 deltog han i den offentlige 
Disputats, som adskillige Medlemmer af Kapitlet i Lund havde med 
Professorerne i Kjøbenhavn om Religionssager 1558 valgtes P. I. 
til at beklæde Kantordømmet, et af Prælaturerne i Kapitlet. Han 
døde 15. April 1562. En kort Chronicon Danicum 1274-1497, 
især omhandlende Forhold, der berøre Lunds Ærkesæde, bærer 
hans Navn.

Rørdam, Hist. Kildeskrifter I, 116 ff. 257 ff.

H. F. Rørdam.



Iversen, Peter Axel Thorvald, 1844-92, Læge. 
A. I. var en Søn af Forretningsfører for Strandmøllens Papirfabrik Frederik 
Jessen I. og Martha Elisabeth f. Carlenius og fødtes i Helsingør 
20. Avg. 1844, dimitteredes 1863 fra det v. Westenske Institut i
Kjøbenhavn og tog Lægeexamen 1869. Efter at have fungeret som 
Underskibslæge paa Fregatten «Sjælland» paa Togtet til Suezkanalens 
Aabning blev han 1870 Kandidat, 1872 Reservekirurg ved 
Kommunehospitalet -- netop i de betydningsfulde Aar, hvor Listers 
Antiseptik gjennemførtes paa Hospitalet af hans Chef Holmer. I 
disse Aar begyndte han at give fremtrædende Vidnesbyrd saa vel 
om egentlig videnskabelig Evne -- 1872 erholdt han Universitetets
Guldmedaille for en anatomisk Prisafhandling og 1874 Doktorgraden 
for en anatomisk-kirurgisk Afhandling -- som om den mest levende 
Interesse og afgjorte Dygtighed i praktisk kirurgisk og operativ 
Retning. End mere kom disse sidste Egenskaber til Syne, da han 
efter at være fratraadt Reservekirurgposten 1875 oprettede en 
Privatklinik i Kjøbenhavn, særlig for Sygdomme i Urinorganerne, det
Omraade, som ogsaa hans ovennævnte Afhandlinger bevæge sig 
paa. Meget hurtig naaede han nu en betydelig Avtoritet og blev 
først og fremmest berømt for sine heldige Stenoperationer. Han 
gjorde tillige sine Indsigter frugtbringende som Privatdocent, ligesom
han fra 1877 fungerede som Censor ved Lægeexamen.

I nogle Aar fungerede han som Kommunelæge i Kjøbenhavn
(1877-80) og som Læge ved Brandkorpset (1880-84), men Kirurgien 
og dens praktiske Udøvelse absorberede ham dog bestandig 
mere, og paa St. Josephs Hospital, som han benyttede efter sin 
private Kliniks Nedlæggelse, belagde han bestandig flere Pladser 
med sine Patienter. Til fuld Udfoldelse af alle sine Kræfter og
Talenter naaede han, da han 1884 ved Holmers Død blev Overkirurg 
ved Kommunehospitalet. Fra det Øjeblik var han udelukkende 
Kirurgen, den i sin Virksomhed helt og fuldt levende og 
aandende Kirurg. Med et altid lyst og tillidsfuldt Blik paa sin 
store Gjerning, under Antiseptikens og den af ham særlig udformede 
Aseptiks betryggende Skjold, under udmærket Assistance af 
den Stab af unge Læger og Sygeplejersker, som han med sin
store organisatoriske Evne og Myndighed havde indøvet i alle for 
en Operations Foretagelse nødvendige minutiøse Detailler, udviklede 
han sig hurtig til at blive en Operatør, uovertruffen saa vel i Dexteritet
og Snarraadighed som i Dristighed. Han var nu ikke mere som 
tidligere den kirurgiske Specialist, men omspændte hele sit store Fag 
med kyndig Beherskelse, i det han dog bestandig med Forkjærlighed 
beskæftigede sig med de Omraader deraf, som vare særlig lokkende
for store operative Indgreb. Samtidig udfoldede han en 
betydningsfuld Virksomhed som klinisk Lærer og som flittig kirurgisk 
Forfatter. Om han end ikke har brudt nye Baner for Kirurgien, 
men nærmest fulgt de af udenlandske Mestre angivne Spor, have 
hans talrige kliniske Afhandlinger dog ikke ringe Betydning ved
den Friskhed, den Fylde af egne Erfaringer og den Fordybelse i 
Æmnerne, som karakterisere dem. Ogsaa i Udlandet, hvor han 
desuden ved sine hyppige Rejser i Fagets Interesse personlig var 
vel kjendt af sine Kolleger, vandt han Anerkjendelse ved sine 
litterære Arbejder, hvad der bl. a. gav sig Udslag i, at han 1890 
opfordredes til at holde et større kirurgisk Foredrag ved den 
internationale Kongres i Berlin. 1888 erholdt han Professortitelen.

Netop som hans Stjærne straalede i sin fulde Glans, fejret 
og hyldet fra mange Sider, ramtes han af Døden 22. Nov. 1892, 
kun faa Dage efter at han med sædvanlig Sikkerhed havde udført 
de vanskeligste Operationer paa sin Hospitalsafdeling. Den 
nærmeste Dødsaarsag var et pludseligt akut Sygdomstilfælde, men den 
dybere Aarsag var en tilstedeværende mangeaarig Nyresygdom, 
som han tilsyneladende ikke ænsede, men hvis skæbnesvangre
Betydning dog næppe var fremmed for hans Tanke. Den febrilske, 
rastløse Iver, hvormed han arbejdede, var vistnok ikke upaavirket 
af en Anelse om, at hans Livsbane ikke vilde blive lang. 1874 
havde han ægtet Charlotte Mariane Rée, Datter af Proprietær 
Benny Nicolaus Carl R.

Carøe og Selmer, Den danske Lægestand, 6. Udg. 
Bibl. f. Læger 7. R. IV, 74 ff. 87 f. 
Ugeskr. f. Læger 4. R. XXVI, 545 f. 
Illustr. Tid. XXXIV, Nr. 10. 

Jul Petersen.



Iversen, Volqvard, --1660--, Rejsende, 
født i Husum; hans Fader havde været Møller. Som ung rejste han til Amsterdam, 
hvor han først var i Lære hos en Bogbinder og derefter traadte i 
det ostindiske Kompagnis Tjeneste som Soldat. 1655 sendtes han
til Java og de molukkiske Øer, efter 5 Aars Ophold der fik han 
Tilladelse til Hjemrejse, men led et æventyrligt Skibbrud og førtes 
efter dette af et Skib til Guzerat i Forindien, hvor han atter tog
hollandsk Tjeneste. 1667 vendte han tilbage til Europa og kom 
1668 hjem til Husum, hvor man havde antaget ham for død 
og en Præst havde holdt Ligtale over ham. Endnu samme Aar gik 
han dog paa ny til Indien som hollandsk Korporal. Under hans 
Ophold i Slesvig havde den bekjendte gottorpske Raad Adam 
Olearius faaet fat i ham og forfattede paa Grundlag af hans
Meddelelser en Skildring af hans Rejser og Oplevelser, som ikke er 
uden Interesse for Forholdene i Indien, og som udkom 1669.

Orientalische Reise-Beschreib. Jürgen Andersens u. Volquard Iversens, 
hrsg. durch A. Olearium (1669).

J. A. Fridericia.


*



Jacob, --1287, Biskop af Slesvig. 
J. var først Provst, blev 1282 Biskop og 1283 tillige Kongens Kansler. Hans Virksomhed falder i en bevæget Tid. Saaledes overværede han i Juli 1282 Rigsmødet
i Nyborg og medbeseglede den af Mødet fremgaaende Haandfæstning. 
Ligeledes deltog han i de følgende Aars Danehoffer og i 
andre betydningsfulde Møder, som det i Vordingborg 1283, hvor 
Erik Glipping maatte bekræfte Grev Jacobs Ret til Nørrehalland. 
Paa Danehoffet i Nyborg 1284 stod han i Spidsen for den Kommission, 
der fældede Dom i Arvestriden mellem den danske Krone 
og Erik Plovpennings Døtre til Gunst for disse. J. døde i April 
1287, medens Landet var i Forvirring paa Grund af Erik Glippings 
Mord. Han havde været i voldsom Strid med Cistercienserne i 
Ry, og det endte med Klosterbrødrenes Fordrivelse (1284). I Følge 
Aarbogen fra dette Kloster skal han endog have ladet Munkene 
prygle og frarevet dem deres Tiender, hvorfor han «snarere burde 
kaldes Tyran end Bisp».

Hans Olrik.




Jacob, Greve af Nørrehalland, --o.1309, 
var en Søn af Valdemar Sejers Sønnesøn Niels i hans Ægteskab med Cæcilie, en 
Dame af Sunesønnernes Slægt. Efter Faderens Død (1251) fik hans 
Sønner ikke deres Arverettigheder til det hallandske Grevskab
anerkjendte, hvad de sikkert have forlangt; det hænger maaske 
sammen dermed, at deres Moders anden Mand, Anders Mundskjænk, 
i 1267 blev kastet i Fængsel. J.s ældre Broder Niels døde 1271, 
og skjønt J. da maa have været mandvoxen, maatte han endnu i
over en halv Snes Aar vente paa sit Grevskab. Først i 1283, da 
der havde rejst sig en Opstand i Jylland, som tvang Kong Erik 
Glipping til at indsætte Valdemar Eriksen som Hertug i Sønderjylland, 
fik ogsaa J. sine Krav indrømmede; hans Frænder i Schwerin 
henvendte sig i hans Sag til det danske Danehof,
og 8. Sept. fik J. da Brev paa Halland paa samme
Vilkaar som Faderen, d. e. til fuld Ejendom. Han har
dog ikke været tilfreds hermed; 2 Aar efter træffes
han i det mod Danmark saa fjendtligsindede Norge,
hvor han slaas til Ridder af Kong Erik Magnussen, og
da Erik Glipping blev dræbt 1286, beskyldtes J. for
at have været en af Hovedmændene for Drabet; i Maj
1287 kjendtes han fredløs ved Danehoffets Dom. Sammen
med de andre Mænd, der vare udlagte for Kongemordet,
søgte han Værn i Norge og deltog i de følgende Aar
i Krigene imod Danmark; ved norsk Hjælp holdt han
sig i sit Grevskab og byggede sig her faste Borge,
først Hunehals, siden Varberg. Efterhaanden som
Norges Interesse for Kampen imod Danmark kølnedes,
blev J.s Stilling dog vanskeligere, og i Marts 1305
blev han nødt til at overdrage Kong Hakon V alle sine
Rettigheder til Halland som Løn for den Støtte, de
norske Konger havde ydet ham; Hakon forlenede strax
Grevskabet til sin Svigersøn, den svenske Hertug
Erik. Fra den Tid af spillede J. ingen Rolle mer, om
end hans Forbindelser med Erik Menveds forræderske
Broder Christoffer og Bryderierne mellem Hakon og
Hertug Erik i enkelte Øjeblikke atter syntes at aabne
ham Muligheder til at gjenerhverve sin fyrstelige
Stilling. Han maa være død o. 1309 og efterlod sig 2
Sønner, Niels og Valdemar, der siden faldt i Hænderne
paa de danske og bleve henrettede (1318?).

P. v. Möller, Bidr. t. Hallands hist. I, 24 ff.

Kr. Erslev.



Jacobi, Alexander, 1792-1875, Skolemand, 
er født i Kjøbenhavn 19. Nov. 1792, fór til Søs 1807-19
og deltog bl. a. i Anholt-affæren 1811. Han blev
Privatlærer 1819, og da han interesserede sig for
den indbyrdes Undervisning, fik Abrahamson ham 1823
ansat ved Garnisonsskolerne, hvor han senere blev
Inspektør. Ogsaa ved de Massmannske Søndagsskoler
og ved Efterslægtskolen var han Lærer. J. var en
dygtig, praktisk Skolemand med filanthropisk Præg,
deltog i Lærernes Reformbestræbelser i Fyrrerne
og udgav nogle Skolebøger. Ved Nedlæggelsen af
Garnisonsskolerne 1868 voterede Rigsdagen ham
enstemmig en extraordinær Pension. Da han i 1874
ophørte med sin 50aarige Virksomhed ved de Massmannske
Skoler, fik han Fortjenstmedaillen i Guld. Det var
J. og Overlærer ved Søetatens Skoler S. C. Müller 
i Forening, som først fremkom med Planen til Ferieophold paa
Landet for Børn fra Kjøbenhavns offentlige Skoler,
og han virkede for denne Sag fra 1854 indtil Aaret
før sin Død, der indtraf 9. Marts 1875. Gift 1829 med 
Maren Biilmann (f. 2. Febr. 1804 d. 28. Okt. 1883), Datter af 
Sognepræst M. J. B.

Erslew, Forf. Lex.

Joakim Larsen.



Jacobi, Carl Hugo Edvin, f. 1843, Præst, 
er Søn af daværende Adjunkt, senere Præst, Carl Ludvig Theodor J. og Marianne Harriette 
f. Thalbitzer. Han fødtes i Ribe 5. Juni 1843, blev Student fra 
Ribe 1861 og theolog. Kandidat 1869. Efter at have været Lærer 
i Kjøbenhavn, personel Kapellan paa Falster og resid. Kapellan i 
Viborg blev han 1877 Sognepræst i Grenaa. Han har paa dette 
Sted vundet sig et godt Navn som Præst og har særlig med 
Dygtighed og praktisk Sans stræbt efter at tilvejebringe, hvad der hører 
til en ordnet og omfattende Menighedspleje, saa at den lille Bys 
Institutioner i denne Retning have kunnet tages til Mønster paa 
andre Steder. I sit Arbejde herfor har han nærmest sluttet sig til 
«Stephansforeningen», af hvis Bestyrelse han fra 1889 er Medlem. 
J. er flittig og belæst, og navnlig er der kun faa, der som han er 
fortrolig med Søren Kierkegaards Skrifter og Tankegang; derimod 
har hans Virksomhed i Menighedens Tjeneste ikke -- bortset fra 
enkelte Bladartikler -- levnet ham Tid til at blive Forfatter. 1878 
ægtede han Petra Henriette Zahrtmann, Datter af Præsten Johan 
Henrik Z. til Hatting og Torsted.

Elvius, Danmarks Præstehist. 1869-84 S. 157. 
Flyveblade fra Stefansforeningen,  Nr. 10: Menighedspleje i Grenaa.

V. Schousboe.



Jacobi, Christian Frederik, 1739-1810, Konferensraad, Forfatter, 
blev født 12. Marts 1739 i Asminderød Præstegaard. Hans 
Fader, Slotspræst til Fredensborg og Sognepræst i Asminderød 
Peder J. (fra Løgumkloster), døde før Sønnens Fødsel; Moderen, 
Elisabeth Charlotte f. Schaffer (d. 1789), blev senere Kammerfrue hos
Dronning Juliane Marie, og denne Forbindelse med Hoffet fik 
væsentlig Betydning for Sønnens følgende Livsbane og Forfremmelse. 
I sit 10. Aar blev han sendt til Herlufsholm og gjennemgik strænge 
Aar under Rektor Buck; her fra dimitteredes han 1754. Da han 
Aaret efter havde taget 2. Examen, turde Moderen ikke lade ham 
blive i Hovedstaden, men ansaa det gavnligere for ham at lade 
ham nogen Tid have Ophold hos en Præst paa Landet; men da 
J. hurtig lagde sine fremragende Evner for Dagen og gjorde 
ualmindelige Fremskridt i sin aandelige Udvikling, raadede Præsten 
selv Moderen til snarlig at lade ham komme tilbage til 
Universitetet. Han tog nu juridisk Embedsexamen 1760 og fik Ansættelse 
paa en Højesteretsadvokats Kontor, indtil han 1762 tiltraadte en 
Udenlandsrejse til Tyskland, Holland og Frankrig. Han opholdt 
sig længst i Gøttingen og Leiden og dyrkede her særlig de gamle 
Sprog. I Paris fik han god Lejlighed til at kjende den nyere 
franske Litteratur. Han vendte tilbage med rige Kundskaber og 
en fint dannet Smag. 1766 ansattes han som Hovmester for Juliane
Maries Pager. Nu skrev han sin berømte «Lovtale over Ærkebiskop 
Absalon», som 1769 vandt Prisen i Selskabet for de skjønne 
Videnskaber og blev trykt i dette Selskabs Skrifter. Ved dette rhetoriske
Pragtstykke i fransk Stil grundede han sit litterære Ry. 1770 blev 
J. Assessor i Hofretten og ved Rettens Omdannelse i Hof- og 
Stadsretten. Efter Struensees Fald 1772 blev han Lecteur hos 
Christian VII og s. A. Assessor i Højesteret. 1773 indtraadte han som 
Medlem i Direktionen for det kongl. Theater og udfoldede her en 
betydelig og gavnrig Virksomhed ved sin Smag og Intelligens, 
ligesom han altid var ivrig for Theatrets Anseelse og Fremgang. Den 
sindrige Overskrift, som pryder den danske Scene den Dag i Dag: 
«Ej blot til Lyst», skyldes J. (jvfr. Nyeste Skilderi af Kbhvn. 1810, 
Nr. 116). Da der 1778 skete en Omdannelse af Theatrets Bestyrelse, 
overgik J. i den nye, saakaldte «Overtilsynskommission», indtil denne 
ophævedes 1784. Han oversatte for Skuepladsen flere fremmede 
Arbejder, saaledes «Den ærgjerrige» af Destouches (1775), «Huset 
i Oprør» (1778) og «Den fornuftige Daare» (1782) af Goldoni samt 
«Det standsede Bryllup» af Cailhava (1782). Som original dramatisk 
Forfatter var han ikke heldig. En Toakts-Komedie, «Kuren», 
der opførtes anonymt i April 1783, var af saa ringe Værd og gjorde 
saa liden Lykke, at den henlagdes efter faa Forestillinger og kun 
paa ny dukkede frem en enkelt Gang i 1796.

Allerede 1774 var J. efter Hielmstiernes Forslag ved kongelig 
Bevilling blevet denne adjungeret som Sekretær i Videnskabernes 
Selskab med Løfte om at efterfølge ham i denne Post; og da 
Hielmstierne 1776 blev Selskabets Præsident, indtraadte han uden 
Valg i Pladsen som Selskabets Sekretær. Her vidste han ogsaa 
at hævde sin Anseelse, og det tilfaldt ham at holde Mindetaler 
over Hielmstierne, Luxdorph og P. Chr. Abildgaard, hvilke alle 
foreligge trykte. Men uden kjedsommelige Brydninger fik han ikke 
Lov at virke og paatænkte derfor ogsaa 1792 at trække sig tilbage; 
Grev Bernstorffs Forestillinger fik ham dog til at blive nogle Aar 
endnu; men fra 1795 ophørte han at fungere som Sekretær og 
varetog efter den Tid kun Kassererforretningerne ved
Selskabet. -- Ogsaa af Selskabet for Fædrelandets
Historie og Sprog var J. Medlem i adskillige Aar;
men han udmeldte sig selv deraf 1798 efter Suhms Død.

I sin Stilling ved Hoffet rykkede han hurtig frem paa
Rangstigen: 1774 blev han Justitsraad, 1776 Etatsraad,
1781 Konferensraad; men ved Regeringsskiftet 1784
fjærnedes han med Pension fra Hoffet og fra Kongens
Person og beholdt nu sin Stilling som Assessor i
Højesteret. Hans Helbred havde i mange Aar været
svageligt, og han var hver Vinter i høj Grad bøjet
af Gigtsmerter. Men Aarene henglede dog til 1807. Da
fik han ved Englændernes Bombardement af Kjøbenhavn
en saadan Nerverystelse, at han fuldstændig gik fra
Sans og Samling. Der traadte en heftig legemlig Sygdom
til, og efter dennes Ophør fortog vel Afsindigheden
sig, men Hukommelsen var forsvundet. Et Par Aar
henlevede Oldingen i denne sørgelige Tilstand,
ømt plejet af sin elskelige Hustru, Sophie Hedevig
f. Rasch (d. 1814), Datter af Kammerraad Otto
Christian R., Regimentsskriver ved Kronborg Amt,
og Cathrine Margrethe f. Schäffer. Døden udfriede
ham 11. Nov. 1810.

7 Aar efter J.s Død udgav Konfessionarius Liebenberg
med Understøttelse af Selskabet til de skjønne
Videnskabers Fremme hans «Samlede Skrifter», hvori
foruden de anførte Taler ogsaa en betydelig Del
blandede Digte og Komedien «Kuren» ere optrykte. En
kortfattet Levnedsskildring indleder Samlingen.

Molbech, Videnskabernes Selskabs Hist. 
Nyerup, Lit. Lex. 
Hist. Tidsskr. IV) 323. 329 f. 
Fr. Schmidts Dagbøger, ved Hancke, S. 30 f. 102. 
A. D. Jørgensen, Johs. Evald S. 113.

A. Jantzen.



Jacobi, Frederik Ferdinand, 1830-1900, Officer. 
J., Søn af Arkitekt Johannes Paulus J. og Ida
Kirstine Margrethe f. Bagge, er født 24. Maj 1830
i Sorø. Han blev Landkadet 1845 og udnævntes efter
bestaaet Officersexamen 1849 til Sekondlieutenant
ved 5. Reservebataillon med Aldersorden fra
1848. Han. deltog i Kampen ved Helligbæk, Slaget
ved Isted og Fægtningen ved Stenten Mølle og kom
ved Krigens Slutning til 11. Bataillon, men derefter
tilbage til sin gamle Afdeling og udførte forskjellige
Opmaalingsarbejder i den sydlige Del af Slesvig. Efter
Bataillonens Opløsning 1852 og indtil Udnævnelsen til
Premierlieutenant 1859 gjorde J. Tjeneste ved flere
forskjellige Afdelinger, men var fra 1860 ansat som
Adjudant ved 3. Infanteribrigade i Rensborg, indtil
han 1863 blev 
Pladskommandant og Detachementskommandør i Glückstadt. Fra
i. Jan. 1864 ansattes han til Tjeneste ved Armeens
Overkommando som Adjudant og deltog som saadan
i Danevirkes og Dybbøls Forsvar samt Kampen
18. April. Da Overkommandoen opløstes, blev han
Adjudant ved 2. Generalkommando, indtil han i 1867
udnævntes til Kapitajn og ansattes til Tjeneste i
Krigsministeriet for at assistere ved Hærlovens
Gjennemførelse. Det følgende Aar udnævntes han
til Chef for dettes 1. Kontor, gjorde i 1880 en
kort Tid Tjeneste ved 4. Bataillon, men udnævntes
efter Vedtagelsen af Hærloven af 25. Juli s. A. til
Oberstlieutenant og kort efter til Departementschef
i Krigsministeriet, hvilken Stilling han endnu
beklæder. I 1889 udnævntes han til Oberst og
i 1891 benaadedes han med Kommandørkorset af
Danebrog af 1. Grad. I 1883 var J. beordret til at
overvære Manøvrerne ved det 4. og det 11. preussiske
Armékorps. Han ægtede 19. Okt. 1861 Frederikke Flies
(d. 1886), Datter af Kjøbmand og Skibsklarerer F. i
Helsingør. J. døde 6. Okt. 1900.

P. N. Nieuwenhuis.



Jacobi, Hugo Adolph, f. 1844, Borgmester. 
Han er født i Nykjøbing paa Sjælland 13. Juli 1844; Forældrene
vare Toldforvalter Hugo Adolph J. (Søn af nedennævnte
Sam. J.) og Annette f. Herbst. 1863 dimitteredes
han privat til Universitetet, ved hvilket han 1868
tog juridisk Embedsexamen. Derefter slog han ind paa
Sagførervejen (Overretssagfører 1876), og samtidig
(fra 1871) gjorde han Tjeneste som Fuldmægtig i
Kjøbenhavns Magistrat. Ved Siden heraf udfoldede han
en betydelig Virksomhed paa Velgjørenhedsomraadet,
særlig i Understøttelsesforeningen, i hvis
Hovedbestyrelse han var Næstformand fra 1885,
indtil han 31. Marts 1891 blev valgt til Borgmester
for Magistratens 3. Afdeling i Kjøbenhavn. I denne
Stilling gjennemførte han strax en betydelig Reform,
i det han fik den under hans Forgænger, Etatsraad
Knudsen, som Arbejdsanstalt opførte Stiftelse ved
Nørre Allé tagen i Brug som Lemmestiftelse, saa at
den blev Afløser for Almindeligt Hospital i Steden
for, som oprindelig bestemt, for Ladegaarden. Derhos
har han under Hensyntagen til den nye Fattiglov
og Alderdomsforsørgelsesloven forberedt yderligere
Reformer paa Forsørgelsesvæsenets Omraade, særlig
i Retning af en Sondring imellem forbederlige og
uforbederlige Individer paa Arbejdsanstalten. 1892
udnævntes han til Etatsraad. -- 1872 ægtede han sin
Kusine Harriet Ida Jacobi (f. 14. Marts 1847), Datter
af Sognepræst i Stubbekjøbing Carl Ludvig Theodor J.

C. Christensen.



Jacobi, Samuel, 1764-1811, Læge, 
født i Jaroslaw i Galizien som Søn af en jødisk Kjøbmand. Studerede først Talmud, 
men kom 1782 til Gymnasiet i Breslau. Han gik der fra til Leipzig 
og Halle for at studere Medicin og vandt i Halle 1791 den medicinske
Doktorgrad ved en Afhandling «de monstris». Over Berlin, hvor 
han besøgte Hospitalerne, kom han 1792 til Kjøbenhavn og 
uddannede sig her videre, særlig som Accouchør. Efter at have 
bestaaet et Colloqvium i det medicinske Fakultet fik han 1796 Jus 
practicandi i Danmark, og 1798 tilsagde en kgl. Resolution ham, at
hans Trosbekjendelse ikke skulde hindre ham i at blive befordret. 
Han praktiserede til sin Død i Kjøbenhavn som en paa Grund af 
sit skarpe Blik meget søgt og paa Grund af sin Elskværdighed og 
Uegennyttighed meget afholdt Læge; i sit Dødsaar var han det 
medicinske Selskabs Vicepræses. Inden for sit Trossamfund indtog
J. en fremragende Stilling; i en Aarrække og indtil sin Død var 
han Menighedens Fattiglæge og Medlem af dens Repræsentantskab. 
Særlig arbejdede han, som ogsaa uden for sit Specialfag besad en 
mangeartet Dannelse, for den jødiske Ungdoms Undervisning. I
Forening med G. Euchel (IV, 618) understøttede han Nathanson ved 
Grundlæggelsen af den jødiske Drengefriskole og Ledelsen af den 
indtil sin Død, 7. Juni 1811. J. førte et lykkeligt Familieliv med 
sin Hustru, Ester Ida Elise (Sophie) f. Kalisch (f. 1786 i Kjøbenhavn, 
d. 1857). 2 Aar efter Ægtefællens Død lod hun sig og Smaabørnene 
af første Ægteskab døbe og ægtede derefter Pastor H. J. 
Mackeprang.

D. Simonsen.



Jacobsen, jvfr. Jakobsen.



Jacobsen, Anders, 1376, til Tostrup, s. Grim (VI, 200).



Jacobsen, Baltser, 1522-85, Prælat, 
var født i Malmø. Blev 1543 immatrikuleret i Wittenberg; studerede siden en Række 
Aar udenlands og erhvervede Magistergraden. Blandt sine 
Studiefæller nævner han Corfits Knudsen Ulfeldt, der senere blev kongelig
øverste Sekretær. Hans Rejser strakte sig til Italien, og efter sin 
Hjemkomst udgav han et Skrift om et formentligt Fund af Ciceros 
Grav («Sepulchri facies M. Tul. Ciceronis etc.», 1559). Hans senere
Liv var knyttet til Kapitlet i Lund, hvor han fra 1562 til sin Død, 
15. Avg. 1585, indtog Pladsen som Archidiaconus. Han var gift 
med Dorthe Dringelberg.

Rørdam, Hist. Kildeskr. 2. R.  II,  283 f.

H. F. Rørdam.



Jacobsen, Carl Christian Hilmann, f. 1842, Brygger, Kunstsamler, Legatstifter. 
J. er født 2. Marts 1842 i Kjøbenhavn som 
eneste Barn af ndfr. nævnte Brygger Jac. Chr. J. Efter i 1861 at være 
bleven Student fra Borgerdydskolen paa Christianshavn hørte han 
Forelæsninger, navnlig over Kemi, paa Landbohøjskolen og den 
polytekniske Læreanstalt, og nøje bekjendt med Faderens Bryggeri 
tiltraadte han saaledes godt udrustet i 1866 en 4 Aars Studierejse
til Udlandets anseteste Bryggerier i Strasburg, München, Wien, 
Edinburgh, Burton og London. Efter Faderens Tilskyndelse 
udarbejdede han i England en Plan til et engelsk Bryggeri, der i 
1871 blev rejst paa Carlsbergs Grund. De her fra udgaaede engelske 
Ølsorter sloge dog ikke an, og Bryggeriet omdannedes til et bajersk 
Ølbryggeri, som J. lejede, og som i selvstændig Drift under ham blev 
kaldt Ny Carlsberg. Efter nogle mindre Udvidelser regnedes dets 
aarlige Produktion til 40000 Tdr., men dets hurtig voxende 
Omsætning krævede næsten det dobbelte, og et fornyet Lejemaal gav 
da i 1879 J. Frihed til at bygge et eget Bryggeri. Dette, det 
nuværende Ny Carlsberg, blev imidlertid væsentlig større end strax
paatænkt, i det J.s Forhold til det lejede Bryggeri fra 1882 ophørte. 
Men det udvidede Ny Carlsberg, vel det største danske 
Privatbyggeforetagende, stod desuagtet færdigt i 1883.

Ved dette Bryggeris Indretning gjordes alt for i det at skabe 
et Mønsterbryggeri, ikke faa Fremskridt bleve her for første Gang 
satte i Værk (s. Tekn. Foren.s Tidsskr. VIII). De udfoldede 
Bestræbelser bare da ogsaa Frugt i en stigende Afsætning. J.s 
Varemærke, Hagekorset, det buddhistiske Symbol for Lykken, blev 
hurtig kjendt, og Ny Carlsbergs Øl fik paa en Række Udstillinger 
de første Belønninger (Nizza 1884, Antwerpen 1885, New Orleans 
1886, Kjøbenhavn 1888, Paris 1889). J.s Deltagelse i den nordiske
Udstilling 1888 i Kjøbenhavn omfattede imidlertid mere end 
Produkterne fra Ny Carlsberg. I en særlig Bygning i Parken udstillede 
han en Suite Planer, der viste hans levende Kunstinteresse, ikke 
at tale om, at han uden for Udstillingen skabte en stor fransk
Kunstudstilling. Og han indbød ikke alene den franske Kunst, 
men en Række af Frankrigs mest fremtrædende Kunstnere.

Allerede som Dreng havde han modtaget Paavirkninger i 
kunstnerisk Retning; kun 9 Aar gammel var han saaledes med 
sine Forældre i Italien, og et nyt Besøg i dette Land Aaret efter, 
at han var bleven Student, paavirkede ham stærkt: Kunsten skulde 
ikke alene glæde i Hjemmene, men sætte Spor i Samfundene. Paa 
Albert Thorvaldsens Fødselsdag i 1879 stiftede
han da Legatet «Albertina» paa 100000 Kr. til
Udsmykning af Kjøbenhavns Pladser og Haver med
Billedhuggerarbejder, og i 1882 grundlagde han Ny
Carlsbergs Glyptothek. Først syntes dette at skulle
blive et Hjem for dansk Billedhuggerkunst, navnlig
fra Tiden efter Thorvaldsen, men det fik hurtig en
mere storslaaet Karakter. Med en næsten mirakuløs Væxt
forøgedes det med den nyere franske Billedhuggerkunsts
ypperste Værker, med en Række enestaaende Skulpturer
fra Palmyra, med en fortrinlig Suite antike Buster
og Sarkofager, med en rig Samling ægyptisk Kunst
osv. Det stod som en Samling med evropæisk Ry, da
J. i 1888 gjorde det til en selvstændig Stiftelse,
til hvilken Staten og Byen Kjøbenhavn overtoge at
opføre en monumental Bygning.

24. Sept. 1874 ægtede J. Ottilie Mary Stegmann
(f. 27. Marts 1854), Datter af 
Kjøbmand S. i Edinburgh, og Ægtefællerne mødtes i
stort anlagte Interesser. Begges Navne staa under de
13. Marts 1883 stiftede «Ny Carlsbergs Legater» paa i
alt 1 Mill. Kr., nemlig Kirkelegatet, Arbejderlegatet,
Kunstlegatet og Musæumslegatet. Og ved Musæumslegatet
bleve de da sammen med Industriforeningen i Kjøbenhavn
Stiftere af «det danske Kunstindustrimusæum»
(Avg. 1891), ligesom de ved Kirkelegatet opførte
Jesuskirken i Valby, der indviedes i Nov. 1891. Men
Kunstenthusiasmen i J.s Hjem har sat endnu flere
Spor. 1880 tilbød han Kjøbenhavns Kommune den
Statue af A. J. Carstens, som nu opsættes paa Vestre
Boulevard; 1881 skjænkede han Samlingen paa Rosenborg
2 Broncebordstel, der havde tilhørt Enkedronning
Caroline Amalie og Prinsesse Caroline; 1886 rejste
han Huitfeldtmonumentet paa Langelinje osv. Og som
han interesserer sig for Kunst, interesserer han
sig for Kunstvidenskab. Han er selv den væsentligste
Forfatter af de omhyggelige Glyptothekkataloger, og
i 1887 indbød han en Kreds af danske Videnskabsmænd,
navnlig Kunsthistorikere og Arkæologer, til med ham
at besøge Grækenland, en Rejse, der for saa vidt blev
sørgelig, som hans Fader, med hvem han fulgtes til
Rom, her blev syg og døde.

Af den nyere Tids Kunst er det væsentlig den franske,
der ejer J.s Hjærte, og hans Sympathier ere i det
hele vendte mod Frankrig. Ligesom han i 1888 indbød
de franske Kunstnere her til, saaledes fejrede han i
1891 en stor Fest paa Ny Carlsberg for den franske
Eskadre, der paa Vejen til Kronstadt ankrede op
ved Kjøbenhavn. Men er han som Kunstelsker væsentlig
knyttet til
Frankrig, staar han som Brygger Tyskland nær,
og da der i 1892 var en Bryggerkongres i Hamborg,
viste han ogsaa der storslaaet Gjæstfrihed: efter
hans Indbydelse kom dens samtlige Medlemmer til
Kjøbenhavn. Og om hans Virksomhed som Brygger skal
endnu nævnes, at han paa Bryggermødet i Kjøbenhavn
1890 -- ligesom i Pressen -- var ivrig mod den af
Regeringen foreslaaede Ølskat og for Oprettelsen af
en dansk Bryggerforening. Da en saadan kom (1894),
blev han naturlig Medlem af dens Bestyrelse. Endelig
staar han endnu som den humane Arbejdsgiver over
for sine mange Arbejdere. Karakteristisk er det
imidlertid, at samtlige Gader i de af ham for Ny
Carlsbergs Arbejderlegat opførte Arbejderboliger bære
Kunstnernavne. J.s store Energi deler sig ligelig
mellem hans Virksomhed som Brygger og hans Interesser
for Kunst.

Illustr. Tid. XXVIII, 78 ff. XXIX, 157 ff. 
Nutiden 1888, S. 598 ff. 
Les grands usines, Paris, Juni 1890. 

C. Nyrop.



Jacobsen, Christian Peter, 1841-95, Frøkultivator. 
C. J., Søn af Møllebygger Jacob
J. og Ingeborg f. Stougaard, er født 31. Avg. 1841
ved Aabenraa. Gik først i Almueskolen, forberedte
sig senere til Lærervirksomheden, dimitteredes 1862
fra Tønder Seminarium og virkede derefter først ved
Tønder og senere ved Thisted Realskole. Opdraget paa
Landet havde han tidlig Interesse for Landbruget,
og denne voxede under et flittigt naturvidenskabeligt
Selvstudium. En Række landøkonomiske Artikler af ham
slog stærkt an, hvad der førte ham til fra Jan. 1868
at begynde Udgivelsen af «Landmandsblade»; Aaret
efter traadte J. L. Jensen ind i Redaktionen, som de
forestode til 1881. De indbøde (sammen med Fr. Wendt)
1872 Landmændene til Fællesindkjøb af undersøgt
Markfrø, og denne Forretning -- «Markfrøkontoret» --
vandt hurtig en saadan Tilslutning, at J. det følgende
Aar kunde flytte til Kjøbenhavn som dens Leder. For
Landbruget har Markfrøkontoret haft stor Betydning:
det brød Banen for en paa rationelle Principper
ledet Frøhandel, og som toneangivende for vore
store Frøhandlere har det i høj Grad bidraget til at
føre Landbrugets Forsyning med Frø og Sædekorn ind
i et solidt Spor. Kontoret driver nu paa 3 Steder
i Landet omfattende Dyrkningsforsøg med Tusender
forskjellige Varieteter og Stammer af Kulturplanter
for at lære deres Udvikling, Holdbarhed og Ydeevne at
kjende. Ikke blot gjennem sin Forretning, ogsaa som
Bestyrelsesmedlem af «Forening til Kulturplanternes
Forbedring», som Medlem af Landhusholdningsselskabets 
«Hvede- og Maltbygudvalg» og Indenrigsministeriets
«Frøkontrolkommission» har J. i væsentlig Grad
medvirket til de sidste Aartiers Fremskridt i vort
Lands Frøavl. Hans Bidrag til den landøkonomiske
Litteratur ere -- stærkt optaget, som han er,
af praktisk Virksomhed -- kun faa; de findes i
«Landmandsblade» 1868 -- 72, i Markfrøkontorets
Aarsberetninger og i Tidsskriftet «Landbrugets
Kulturplanter». -- J. ægtede 25. Maj 1863 Cæcilie
Margr. Cordes. J. døde 27. Avg. 1895.

Galschiøt, Landbrug og Landmænd i Danm. S. 97 f.

H. Hertel



Jacobsen, Enoch, --1640, Præst, 
var født i Roskilde og
blev Student fra sin Fødebys Skole, ved hvilken han,
efter at have taget Bakkalavrgraden (o. 1603), blev
Hører, senere (1607) tillige Degn ved Domkirken. I
denne Stilling gjorde han sig bemærket som en
velstuderet Mand og som Forfatter. Særlig kan
nævnes et Par Samlinger af latinske Epigrammer,
«der vise hans lykkelige Geni i den latinske
Digtekunst», en Udsigt over Kjætterierne i
Oldkirken («Epitome cohortis hæreticæ», 1608) og
nogle danske Bearbejdelser af davidiske Salmer. 1612
blev han Præst, formodentlig i Kornerup, nær ved
Roskilde, hvorfra han dog efter nogle Aars Forløb
forflyttedes til Jyllinge og Gundsømagle. Her døde han
8. Avg. 1640. I sit Ægteskab med Clara Sørensdatter
blev han Stamfader til en stor Efterslægt af Præster.

Kirkehist. Saml. 3. R. V, 433 ff. 4. R. I, 792 f.

H. F. Rørdam.



Jacobsen, Hans, 1815-91, Plantør, 
blev født 1. Marts 1815 i Mølby ved Sønderborg og var en Søn
af Slagtermester Hans J. 1829 kom han i Gartnerlære
hos Handelsgartner Voetmann i Sønderborg, og efter et
Aars Ophold hos denne fortsatte han sin Uddannelse
hos Gartner Petersen paa Augustenborg. Fra 1833-37 
var han Gartner paa Herregaarden Ravnstrup ved
Herlufmagle, og 1837 blev han udnævnt til Plantør
ved Hæsede Planteskole ved Næstved, hvilken Stilling
han beklædte indtil sin Død, 25. Juli 1891. Da han
tiltraadte denne Plads, var Haven meget forsømt;
hele den righoldige Samling af Træer og Buske samt
Stauder, som nu findes i Hæsede Planteskole, har
J. plantet. Hans indgaaende Kjendskab og Kjærlighed
til Planteverdenen, parret med hans ihærdige
Samlerlyst, har medført, at der i ingen privat Have
her til Lands findes en saa stor Samling af Planter
egnede til Frilandskultur. Mangen en Haveven har ved
Besøg i Hæsede Planteskole faaet aabnet Øjnene for,
hvor stor Skjønheds virkning der kan 
opnaas ved et passende Udvalg af de Planter, hvormed
Busketterne tilplantes, og talrige ere de Arter,
som J. har Fortjenesten af at være den første,
der har indført her i Landet. I Anerkjendelse af
hans frugtbringende Virksomhed for Udbredelsen af
værdifulde Arboretplanter blev det kongl. danske
Haveselskabs Sølvmedaille tilstillet ham i
1871, ligesom Regeringen 1888 tilkjendte ham
Fortjenstmedaillen i Sølv. J. ægtede 12. Dec. 1845
Marie Vilhelmine Thiesen (f. 6. Okt. 1825), Datter
af Klostergartner T. ved Gisselfeld.

L. Helweg.



Jacobsen, Hans, f. 1833, Departementsdirektør. 
J. er født i Kjøbenhavn 20. Dec. 1833 og Søn af
Viktualiehandler Hans J. (f. 14. Sept. 1798 d. 15. Juli
1853) og Cathrine Marie f. Lauenborg (f. 4. Okt. 1799
d. 30. Jan. 1890). 1850 tog han juridisk Examen
for ustuderede og ansattes kort efter paa Prøve
i Marineministeriets Kommissariatsdepartement,
1856 modtog han kgl. Udnævnelse som Kancellist
sammesteds, avancerede 1862 til Fuldmægtig, 1874 til
Kontorchef og endelig 1887 til Departementsdirektør,
hvilken Stilling han siden den Tid har beklædt. J.,
der 1893 blev Kommandør af Danebrog, har siden 1887
været Medlem af Kirkeinspektionen for Holmens Kirke.

C. With.



Jacobsen, Holger, d. 1701, s. Jacobæus.



Jacobsen, Jacob Christian, 1811-87, Brygger, Legatstifter, 
er født 2. Sept. 1811 i Kjøbenhavn,
hvor hans Fader, Christen J., drev et Bryggeri i
Brolæggerstræde. Født 15. Marts 1773 i Landsbyen
Nørkjær i Vendsyssel kom sidstnævnte som Soldat til
Kjøbenhavn og blev først Gaardskarl og Bryggerknægt
ved det nævnte Bryggeri, derefter Forpagter
og endelig Ejer af det. Trods sin selvfølgelig
mangelfulde Uddannelse slog han sig ikke til Ro ved
Tidens stagnerende Bryggeritraditioner. Han vidste
at erhverve sig baade kemiske og fysiske Kundskaber,
og selv som ældre Mand søgte han til den polytekniske
Læreanstalt, da denne i 1829 blev oprettet. Men
han var ogsaa den første danske Brygger, der drev
sin Virksomhed med Thermometret i Haanden. Ved sin
Begavelse og Energi indgød han i det hele Sympathi og
Respekt, og da hans stille Hustru, Caroline Frederikke
f. Shelbeck, gjorde Hjemmet hyggeligt, var det under
gunstige Forhold, at Ægteparrets eneste Barn voxede
op, den ovfr. nævnte Søn, der ikke som mange begavede
Mænd i saa Henseende tog Arv efter Moderen, men 
udelukkende slægtede Faderen paa. -- Som Dreng blev han sat i 
det nærliggende Bisserupske Institut, en den Gang af Middelstandens 
Børn besøgt Skole. Efter endt Skolegang her oplærtes han i 
Bryggeriet, hvor han ikke blev skaanet, men dog helt igjennem
lededes med Intelligens. Det var efter Faderens Tilskyndelse, at 
han i sit 17. Aar begyndte at høre H. C. Ørsteds populære 
Forelæsninger, og ved den unge polytekniske Læreanstalt hørte han 
foruden Ørsted endnu Zeise og Forchhammer. Han lærte tidlig at 
se sin daglige Virksomhed i Videnskabens Lys, hvad der blev af 
væsentlig Betydning for hele hans senere Udvikling. Men han blev 
ikke staaende ved at tilegne sig kun faglige Kundskaber. Paa 
egen Haand trængte han ind i navnlig Mathematik, Oldtidens 
Historie og tysk Litteratur, hans Yndlingsstudier, ikke at tale om, 
at han tilegnede sig saa gode Kundskaber i dansk Litteratur og 
Kunst, at han, «Bryggerfyren», som nogle Studenter, han omgikkes, 
kaldte ham, ved f. Ex. Fællesbesøg paa den kgl. Malerisamling 
snarere førte dem end de ham. Der viste sig tidlig en afgjort
Lederaand i ham med Trang i baade videnskabelig og kunstnerisk 
Retning. Han fik imidlertid ikke Ro til noget egentligt Studium. 
Faderen døde 1835 (13. Febr.), og 24 Aar gammel maatte Sønnen 
overtage  Bryggeriet, først i 5 Aar som Bestyrer med Borgerskab
som Lejebrygger og derpaa som Ejer. Selvfølgelig var det Tidens 
almindelige Hvidtøl, der bryggedes i Brolæggerstræde, men J. skulde 
hurtig komme til at staa over for den Art Øl, der skulde skabe 
ham et Navn.

Til Herrerne i det tyske Kancelli, der søgte hos Waagepetersen 
i Strandstræde, forskrev denne noget saakaldt bajersk Øl, og da J. 
en Gang i 1836 smagte dette Øl, bevirkede det, at han strax 
besluttede at rejse til Tyskland for at lære, hvorledes det fremstilledes. 
Hjemkommen forsøgte han paa at brygge dette nye, undergjærede 
Øl -- i sin Moders Vaskerkjedel. Men Forsøgene faldt uheldig ud. 
Brygget maatte løbe i Rendestenen, hvad der dog kun forøgede hans 
Iver. Nye Rejser bleve foretagne, og under store Vanskeligheder 
hjembragte han fra Gabriel Sedlmayrs Bryggeri i München nogle 
faa Pund Undergjær. Han transporterede dem i en Blikkasse, som 
han overalt, hvor det paa Rejsen var muligt, postede over med 
koldt Vand. Og ved denne Gjærs Hjælp naaede han Maalet. -- 
Efter sin Fader havde han arvet 11000 Rdl., og trods Slægt og 
Venner besluttede han at vove dem i et større Forsøg paa at 
brygge bajersk Øl, hvortil han først og fremmest behøvede en 
Lagerkjælder. Ved de militære Myndigheders Imødekommen fik han i 
1844 Lov til at anlægge en saadan i Volden ud for Teglgaardsstræde, 
og for første Gang fremstillede han nu i 1845 godt undergjæret 
Øl. Men hele Herligheden var kun 300 Tdr., og han vilde
videre. Han afsøgte Kjøbenhavns Omegn for at finde et frit 
beliggende Sted med godt og tilstrækkeligt Vand. Valby Bakkes 
Gjennemskæring til Jærnbanen mellem Kjøbenhavn og Roskilde 
ledte ham vesterud, og i Nov. 1846 kjøbte han her for 7000 Rdl. 
et Stykke af Bjerregaardens Marker. Allerede Dagen efter gik det 
løs med undersøgende Boringer, og Tegningerne til Bygningerne 
gjorde han selv med Assistance af Arkitekt H. C. Stilling. I Jan. 
1847 begyndte Grundgravningen; i Avg. s. A. rejstes Taget -- J. 
gød ved Rejsegildet et Glas Vin over den i Centrum staaende 
Skorsten, i det han samtidig efter sin Søn kaldte Bryggeriet
Carlsberg --, og 10. Nov. indviedes det med en Brygning, der helt 
lykkedes. I Nov. 1846 havde han faaet kgl. Bevilling til at anlægge 
og drive et bajersk Ølbryggeri.

Det første Aars Brygning udgjorde 3000 Tdr. Det var imidlertid 
ikke ganske let at faa dette Kvantum afsat. Der maatte (indtil 
1851) ved Øllets Indførsel til Kjøbenhavn betales en Konsumtion, 
der svarede til den Kjøbstadsbryggerierne paahvilende Formalingsafgift 
af Malt. Og der kom andre Vanskeligheder til, saa at J. 
behøvede hele sin store Energi for at holde alt gaaende. 
Bryggeriet kom bl. a. til at mangle Vand. I 1847 maatte den anlagte
Brønd fordybes, i 1848 maatte der graves en ny Brønd, og i 1850 
anskaffedes en Dampmaskine alene til at drive en Vandpumpe. 
Alt gik langtfra efter Ønske, og da J. i 1849 i længere Tid laa 
syg, maatte han, hvor nødig han end vilde, finde sig i at faa en
Medhjælper. Han antog Cand. pharm. H. N. Gottlieb, der dog 
snart blev afløst af Cand. pharm. A. Vogelius. 

Efter haarde Kampe gik Virksomheden fremad, hvad man bl. a. 
kan se af de Byggeforetagender, som J. nu efterhaanden fik i Gang. 
1851 forelaa de af N. S. Nebelong reviderede Tegninger til en
Hovedbygning i italiensk og pompejansk Stil; den opførtes i 1852 og blev 
tagen i Brug i 1854. Indtil da havde J. boet i den gamle Gaard 
i Brolæggerstræde og her stiftet sit eget Hjem. 24. Okt. 1839 havde
han ægtet Laura Cathinka Holst (f. 29. Avg. 1819), Datter af 
Kjøbmand Lars Hilmann H. i Thisted og Helene Cathrine f. Steenstrup. 
Det blev imidlertid ikke ved en Beboelsesbygning. Bryggeriet viste 
sig for lille. Sidst i 1856 kjøbtes et tilgrænsende Grundstykke, og
nu gik det Slag i Slag med Udvidelser. 1857 byggedes et særligt 
Malthus, 1859 et særligt Svalehus, 1860 udvidedes Lagerkjælderne 
osv., og 1865 stod Carlsberg som et paa ny færdigt Hele, der dog 
snart skulde faa en endnu nyere og bedre Skikkelse. I April 1867 
hjemsøgtes Bryggeriet nemlig af en ødelæggende Brand, der gjorde 
en ny Opførelse nødvendig. Og med mægtig Energi satte J. allerede 
under Branden Sagen i Gang. Til Sept. maatte og skulde 
det nye Bryggeri være færdigt. Og da Sept. kom, stod Bryggeriet 
ogsaa gjenopført, udvidet og forbedret. Da Ismaskiner den Gang 
vare ukjendte, laa de bajerske Ølbryggerier stille om Sommeren, 
Aarets Kampagne begyndte i Sept.

Som nævnt var J. væsentlig sin egen Arkitekt. Det var ham 
en Glæde at bygge og at indrette Bygninger. Til den hygiejniske 
Kongres i Brüssel 1876 sendte han da ogsaa et Skrift om den af 
ham i hans Bolig paa Carlsberg indrettede Opvarmning og Ventilation, 
ikke at tale om, at han som Medlem af den af Regeringen
nedsatte Kommission for Opførelsen af Botanisk Haves Væxthuse 
(1871-74) havde væsentlig Indflydelse paa den skjønne Form og 
hensigtsmæssige Indretning, de fik. Var han ikke bleven 
den store Brygger, kunde han, som der er blevet sagt, sikkert være bleven 
en stor Arkitekt. Hvad han end gav sig af med, stod han som 
den betydelige Mand. Der er i det hele en saa alsidig Dygtighed 
og en saa rastløs Energi over ham, at han kan minde om 
Renæssancens Mænd, fra hvilke han dog bestemt skiller sig ved sin store 
personlige Tarvelighed. Han satte en Ære i at være den jævne
Borger. Men det kan ikke skjules, at der her kom en vis 
Modsigelse frem, thi hans Optræden var snarere fornem end jævn, han 
stod oftest som den myndige, kølig afvisende Mand. Den 
Kapitajnstitel, han bar, mindede ikke hos ham om dens Udspring: 
Kjøbenhavns borgerlige Infanteri, i hvilket han 1837 blev Lieutenant 
og 1848 Kapitajn. Hans Borgerforbillede maa søges i Fortidens 
mægtige Borgerkorporationer i de rige flanderske Stæder. Den 
paapegede Modsigelse stod imidlertid ikke alene. Ved Festligheder 
i sit Hus yndede han at lade Gjæsterne gaa til og fra Bords ved 
Marseillaisen Toner, hvad der ikke harmonerede med hans fuldt 
ud konservative Natur, der navnlig kom stærkt frem i hans 
senere Aar.

I 1848 kunde det synes anderledes. Han var voxet op med 
Kjøbenhavns frisindede Opposition imod Enevoldsmagten, og han 
viste tidlig, at han tilhørte den; i 1843 var han saaledes Medstifter
af det skandinaviske Selskab. Han blev da ogsaa baade 
Borgerrepræsentant (1843) og Stænderdeputeret (1846). Men i 1848 gik 
han videre end de fleste af hans Meningsfæller, han sluttede sig 
til den radikale Fløj. Ved det bekjendte Møde 22. Marts 1848 hos
Professor J. F. Schouw kom han sammen med Jærnstøber 
P. F. Lunde. Det radikale Tilsnit var dog næppe af lang Varighed, 
og han var det national-liberale Partis sikre Mand, da det i 1854 
gjaldt om at bekæmpe det Ørstedske Ministerium. I Juni 1854 var
han en af Indbyderne til Dannelsen af en «Forening til at værne 
om Grundloven», i Avg. s. A. blev han Medlem af Folketinget for 
Kjøbenhavns 7. Kreds, og han var en af Talerne paa det Kasinomøde, 
som kort efter blev afholdt af den nævnte Forening, i hvis 
Bestyrelse han fik Sæde. Hvor nær han stod det national-liberale 
Parti, kan ogsaa ses deraf, at det var ham, der i Marts 1865 
i Rigsraadets Landsting stillede den Forespørgsel til Ministeriet
Bluhme, der indledede Kammerherre Heltzens Fald som
Justitsminister (s. VII, 313). Men altid fulgte han dog ikke sit Parti, 
hvad han tydelig viste i 1856-57 ved Behandlingen af det 
Lovforslag, der blev til Kjøbenhavns Kommunallov af 4. Marts 1857. 
Som Ordfører for det af Folketinget nedsatte Udvalg kæmpede han 
i Række med J. A. Hansen. Borgerne skulde i vid Forstand selv 
styre deres Stad, Borgerrepræsentationen skulde i sig optage 
Magistraten, saaledes at denne ikke blev en afsluttet Forsamling for sig. 
Hans Kamp var dog forgjæves, og muligvis har dette bidraget til,
at han ikke i 1858 søgte Valg paa ny. Men 1861-64 er han 
igjen Folketingsmand, denne Gang for Kjøbenhavns 1. Kreds, og i 
1863 bliver han kongevalgt Medlem af Rigsraadets Landsting, fra 
hvilket han, ogsaa som kongevalgt, gik over i den gjennemsete 
Grundlovs Landsting, til han i 1871 nedlagde sit Mandat. I ikke
mindre end 14 Aar var han altsaa Medlem af Rigsdag og Rigsraad, 
hvor han dog mere spillede en social end en politisk Rolle. I 
Perioden fra 1861 var han en af de Rigsdagsmænd, der i Hotel 
Royal søgte at samle de forskjellige Partiers Mænd i selskabelige
Sammenkomster.

Saa laa Virksomheden i Kjøbenhavns Borgerrepræsentation 
bedre for ham. Han blev Borgerrepræsentant 1843 og allerede 
Aaret efter Medlem af Forsamlingens almindelige Komité (det 
nuværende staaende Udvalg) ligesom i 1855 dens Næstformand. Og
det skal særlig nævnes, at da Planerne til Byens nye Vand- og 
Gasværker i 1854 vare vedtagne, blev han Medlem af det 
udvalg, i hvis Hænder den samlede Kommunalbestyrelse lagde 
Planernes Gjennemførelsen det blev J., der paa Kommunens Vegne 
højtidelig modtog de færdige Anlæg af den engelske Entreprenør. 
Ogsaa i Borgerrepræsentationen spillede dog den ovfr. nævnte
Kommunallov en Rolle. J. ønskede ikke Gjenvalg i 1857. Men 
derfor opgav han ikke sine kommunale Interesser, hvad han bl. a. 
viste over for Byens Brandvæsen. Som Borgerrepræsentant var han 
allerede 1851 bleven Medlem af Brandkommissionen, og endnu i
1884, strax efter at Christiansborg var brændt, skrev han i 
«Dagbladet» en længere Artikel: «Hvad kunne vi lære af Christiansborg 
Slots Brand?» Men det var ogsaa J., der i 1883 skjænkede 
Kjøbenhavn en Dampsprøjte og i 1885 gav Midlerne til, at en 
Ingeniørofficer paa en Rejse kunde gjøre sig bekjendt med Brandvæsenets
Organisation i nogle af Tysklands større Stæder.

Der er herefter noget overraskende ved at høre, at Carlsberg 
ikke var assureret, da det brændte i 1867. J. troede, at det ikke 
kunde brænde. Men havde han saaledes en Tid staaet kølig over 
for, hvad der hed Brandassurance, i alt Fald for sit eget Vedkommende, 
blev han senere saa meget des ivrigere paa dette Omraade. 
Efter i nogle Aar at have været kommitteret Interessent i «Kjøbenhavns
Brandforsikringssocietet» blev han fra 1869-85 en af dets 
3 Direktører, og i denne Stilling kæmpede han i forskjellige 
Smaapiecer bl. a. for den ved Selskabet repræsenterede halv officielle 
Assurancevirksomhed; han var imod, at den dreves af private, 
udbyttesøgende Aktieselskaber, men han var ivrig for -- hvad da 
ogsaa skete i 1885 --, at det gamle Societet fik en ny, tidssvarende 
Fundats.

Hvor mange forskjelligartede Hverv der saaledes end kom til 
at hvile paa J. -- og til de nævnte kan endnu føjes f. Ex. 
Stillingen som en af Regeringens kontrolkommitterede i det sjællandske 
Jærnbaneselskab --, var og blev hans Bryggeri ham dog Hovedsagen. 
Dets hurtige Væxt lagde stærkt Beslag paa ham. 1847 
indrettedes Carlsberg til en aarlig Produktion af 5000 Tdr., men i 
1868 produceredes o. 26000 Tdr. og i 1886 endog o. 146000 Tdr. 
Hver Gang han foretog en Udvidelse, troede han, at nu var den 
endelige Grænse naaet, og det var stadig med en vis Forundring, 
at han saa sit Skjøn underkjendt. J. havde ingen merkantil Nerve, 
og han nedlod sig aldrig til Reklame. Men selvfølgelig var han 
glad over Fremgangen, navnlig fordi det bajerske Øl for ham 
havde en Mission. Det skulde paa heldbringende Maade kunne
besejre Hangen til Brændevinsdrik, noget, der kommer stærkt frem 
i et Foredrag, som han i 1884 holdt i den tekniske Forening 
ligesom i nogle deraf resulterende Artikler i «Berl. Tid.». Foredraget 
omhandlede for øvrigt Bryggeriindustriens Fremskridt i de sidste
50 Aar, og han taler her ganske i Almindelighed, men dog er det 
ikke muligt andet end stadig at tænke paa hans eget Bryggeri, 
der selvfølgelig var udrustet med alle de af ham nævnte nye 
Fuldkommenheder, Maskindrift, Isafkøling osv., ja sikkert for flere af
de paagjældende Indretningers Vedkommende væsentlig havde 
bidraget til deres Fremkomst. Først hvor han kommer ind paa 
særlig at omtale Videnskabens Betydning for Bryggerierne, nævner 
han Carlsberg. Han dvæler ved H. C. Ørsted og Pasteur som de 
Mænd, der paa dette Omraade havde haft størst Indflydelse paa 
ham, men derefter tilføjer han, at Bryggerne først have faaet 
Sikkerhed for altid -- Sommer som Vinter -- at kunne brygge 
sundt Øl ved den absolut rene Ølgjær, hvis Fund skyldtes Dr. Emil 
Chr. Hansen (s. VI, 609) «ved Carlsberg Laboratoriet». Men hvor 
underligt det end lyder, var han først naaet til Erkjendelsen heraf 
med stor personlig Overvindelse. Thi ligesom han levede i en 
smuk Drøm om Ørsteds praktiske Indflydelse paa hans Bryggerivirksomhed, 
saaledes havde han en anden Drøm om Pasteurs  absolute 
Ufejlbarhed, og det var ikke med venlige Følelser, at han saa 
den svinde ved Dr. Hansens dybtgaaende Undersøgelser. Men uden
Hensyn hertil maa det siges, at vi her staa ved en karakteristisk 
Side af J.s Bryggerivirksomhed, dens nøje Forbindelse med Videnskaben. 
Alt skulde gjøres for at efterkomme dens Fordringer, 
Carlsberg maatte kun udsende et absolut fuldendt Produkt, saaledes 
som det ogsaa blev anerkjendt ved de 3 eneste Udstillinger, han 
deltog i (Kjøbenhavn 1872, Wien 1873 og Paris 1878). J. søgte da 
ogsaa at have de bedst mulige Medarbejdere: fra 1856-81 E. Kogsbølle, 
der i 10 Aar (1871-81) endog er Deltager i hans Firma, og 
fra 1881 S. A. van der Aa Kühle, ligesom han havde et eget 
Laboratorium, der fra en ringe Begyndelse i 1871 (Cand. pharm. G. C. 
Faye) faar væsentlig Betydning ved Ansættelsen af de 2 nuværende 
Professorer Joh. Kjeldahl (1875) og Emil Chr. Hansen (1878).

Da J. i 1866 var en af de virksomste Indbydere til en Fest 
for Professor H. N. Clausen, gjaldt det mere denne som Politiker 
end som Videnskabsmand. Men det var udelukkende en Tak til 
Videnskaben, naar J. var ivrig for Oprettelsen af H. C. Ørsteds
Statue i Ørstedsparken, og naar han paa denne Statues 
Afsløringsdag, 25. Sept. 1876, anmodede Videnskabernes Selskab om at 
overtage Bestyrelsen af et Fond, Carlsberg-Fondet, paa ikke mindre 
end 1 Mill. Kr., som han samme Dag havde stiftet «i levende 
Erkjendelse af, hvor meget han skyldte H. C. Ørsteds Lære og 
vækkende Indflydelse». Det skulde være Fondets Maal at fortsætte 
og udvide Carlsbergs kemisk-fysiologiske Laboratorium samt 
at fremme Studiet af Naturvidenskaberne ligesom af Mathematik,
Historie og Sprogvidenskab, navnlig i de Retninger, hvori «Staten 
ikke hidtil havde anvendt, og til hvilke den vel heller ikke i 
Fremtiden vil kunne afse alle de fornødne Midler». Ved denne Gave 
har J. i en væsentlig Grad knyttet sit Navn til Udviklingen af et 
selvstændigt, dansk Videnskabsliv, der for Laboratoriets 
Vedkommende hurtig vakte Udlandets store Opmærksomhed.

Det var dog ikke alene «til Gavn for Videnskaben», men 
ogsaa «til Ære for Danmark», at J. oprettede Carlsberg-Fondet. 
Og hvor levende hans Kjærlighed til Fædrelandet var, viste han 
yderligere ved i 1877 at tilskrive Komiteen for Gjenopførelsen af
Frederiksborg Slot, som han alt tidligere paa mange Maader havde 
støttet, bl. a. ved hos Carl Bloch at bestille 23 Malerier til den 
saakaldte Bedestol, at han i Overbevisningen om et national-historisk
Musæums løftende Indflydelse paa Folkeaanden vilde bekoste 
Istandsættelsen af Slottets Kongefløj, hvor et saadant Musæum da 
kunde blive indrettet. Dette gjorde han, og Aaret efter satte han 
det vordende Musæum og Carlsberg-Fondet i Forbindelse med 
hinanden, i det han tillagde denne 200000 Kr. til Fordel for
Musæet, af hvis 3 Direktører Fondets Bestyrelse skulde vælge den 
ene. Og herefter oprettedes da ved kgl. Reskript af 5. April 1878 
det national-historiske Musæum paa Frederiksborg. Til dettes 
Udvidelse bekostede han i 1880 ogsaa Istandsættelsen af Slottets 
Prinsessefløj, ikke at tale om, at han i 1881 skjænkede Carlsberg-Fondet 
endnu en Million, af hvis Renter Halvdelen skulde komme Musæet 
til gode, ligesom det endelig er Gaver fra ham, som Slottet skylder 
Kopien af dets oprindelige Springvand i den indre Slotsgaard og 
Klokkespillet i dets Taarn (til dette sidste har dog ogsaa hans 
Hustru efter hans Død væsentlig bidraget).

En saa storslaaet Gavmildhed blev selvfølgelig levende 
paaskjønnet. Hs. Maj. Kongen aflagde ham et Besøg paa Carlsberg, 
Hundreder af Medborgere sendte ham en Adresse, og ved 
Universitetets 400 Aars Jubilæum i 1879 blev han udnævnt til 
Æresdoktor i det mathematisk-naturvidenskabelige Fakultet. Selvfølgelig
havde han Tid efter anden faaet forskjellige Ordener, Kommandør 
af Danebrog af 1. Grad blev han i 1884.

J. s Offerberedvillighed var dog langtfra begrænset til Carlsberg-Fondet 
og Musæet paa Frederiksborg. Han følte altid en levende 
Forpligtelse til at støtte Gjennemførelsen af Tidens Samfundsopgaver. 
Kjøbenhavns Brandvæsen og Botanisk Haves Væxthuse nøde, som
ovfr. antydet, godt heraf, og som andre Exempler kan endnu nævnes, 
at han var en villig Giver over for sønderjyske Formaal efter den 
ulykkelige Fred i 1864, og at han stod som stadig Garant for den 
betydelige Kredit, som Kjøbenhavns Understøttelsesforening altid
saa stærkt behøvede. Den Maade, hvorpaa han ordnede Forholdet 
til sine Arbejderes Løn og Efterløn peger endelig i samme Retning. 
Her som altid droges han dog mest af det store; Udredelsen af 
Smaaunderstøttelser interesserede ham ikke. Men derfor forstod 
han godt at give en Gave med baade Finhed og Takt, og ved 
saadanne Lejligheder viste han, at han havde Sans for Form paa 
andre Omraader end paa Kunstens. Som ovfr. nævnt havde han 
nemlig en ikke ringe Kunstsans, og han stod da ogsaa en Tid som 
tilforordnet ved Anskaffelsen af Kunstværker til den kgl. 
Malerisamling og den dermed forbundne Skulptursamling.

Det var patriotiske Hensyn, der gjorde ham til Stifter af 
Musæet paa Frederiksborg, men han har sikkert været glad ved 
samtidig igjennem det at kunne række Kunsten en Haand. Musæet 
skulde jo bl. a. anskueliggjøre vigtige Begivenheder og 
Personligheder i vort Fædrelands Historie, og det maatte ske ved Kunstens
Hjælp. Selv ejede han paa Carlsberg en Række Statuer og 
Basrelieffer, og til det kgl. Theaters Tilskuerfoyer lod han udføre en 
Række Marmorbuster af danske Skuespillere og Skuespillerinder, 
Forfattere og Komponister, som Theatret for øvrigt først fik 1883,
flere Aar efter at de først vare tilbudte det, fordi J. fordrede 
Sikkerhed for, at den af ham smykkede Foyer fik en fuldt ud 
værdig Anvendelse. Han skattede  Billedhuggerkunsten, der fremfor 
andre Kunstarter stod ham nær, meget højt, og det er derfor 
naturligt, at han særlig interesserede sig for Oldtidens Kunst. Efter 
i 1862 at have besøgt Rom nærede han et stadigt Ønske om igjen 
at besøge denne By. Hans travle Virksomhed tillod ham det dog 
først 25 Aar efter. I Foraaret 1887 rejste han med sin Hustru,
sin Søn og sin Svigerdatter til Rom, hvor han færdedes med 
ungdommelig Glæde. Men kun en kort Tid blev denne Nydelse ham 
forundt. Han blev syg, og efter nogle Ugers Sygdom døde han 
her 30. April 1887.

Da hans Testamente blev aabnet, erklærede det med hans 
Hustrus og Søns paategnede Samtykke, at Carlsberg-Fondet var 
hans Arving. Hans Bryggeri, der ingen Sinde maatte forenes med 
noget andet Bryggeri, skulde drives af Fondet «uden Hensyn til 
den øjeblikkelige Fordel». Maalet skulde være «at udvikle
Fabrikationen til den størst mulige Fuldkommenhed, saaledes at Bryggeriet 
Carlsberg og dets Produkt altid kan staa som et Mønster og ved 
sit Exempel virke til, at Ølbrygningen her i Landet holdes paa et 
højt og hæderligt Standpunkt». Hans stærke Vilje, der ofte i 
Livet kunde gjøre sig hensynsløst gjældende, staar her i det smukke, 
ideale Skjær, der i væsentlig Grad hviler over saa meget af, hvad 
han har udrettet.

Barfod, Dansk Rigsdagskal. 
Levnedsbeskrivelser af de ved Kbhvns Universitets Firehundredaarsfest promov. Doktorer. Dagbladet 1887, Nr. 102. 
Illustr. Tid. XXVIII, Nr. 32.

C. Nyrop.



Jacobsen, Jacob Kristian, 1780-1852, Læge, 
var en Søn af Urtekræmmer Christen J. og Margrethe Dorothea f. Nordborg 
og fødtes 12. April 1780 i Kjøbenhavn, deponerede ved Universitetet 
som Privatist 1800, tog 1804 Examen ved det kirurgiske 
Akademi og blev Distriktslæge ved Kjøbenhavns Fattigvæsen. 
1809 fik han Regimentskirurgs Karakter og blev Brigadekirurg ved 
Generalkornmandoen i Fyn med Bolig i Odense. 1814 blev han 
Regimentskirurg ved det fynske Regiment lette Dragoner, 1837 
Justitsraad, 1842 militær Overlæge, under Felttoget 1848 
tjenstgjørende ved Lasarettet i Odense. Han afskedigedes i 1849 paa 
Grund af Svagelighed og døde i Odense 25. Sept. 1852. 1808
havde han ægtet Magdalene Elisabeth Siemssen, Datter af 
Amtskirurg Christian Caspar S. -- Han viste i yngre Dage videnskabelige 
og litterære Anlæg, vandt 1807 Universitetets Guldmedaille for 
en lægevidenskabelig Prisopgaves Besvarelse, var i nogle Aar 
Medudgiver af «Bibliothek for Læger» og publicerede baade heri og 
andensteds flere Afhandlinger, til Dels dog kun Oversættelser. Han 
tilhørte sin naturfilosonske Tid og var en Velynder af dyrisk 
Magnetisme og Homøopathi, hvis Kurmethoder han dog ikke synes 
at have benyttet i Praxis.

Smith og Bladt, den danske Lægestand, 4. Udg.
Erslew, Forf. Lex.

Jul. Petersen.



Jacobsen, Jens Peter, 1847-85, Digter, 
blev født i Thisted 7. April 1847. Hans Forældre vare Grosserer Christen J. (f. 1813, Gaardmandssøn fra en Landsby i Thy nær Vesterhavet) og Benthe 
Marie f. Hundahl (f. 1815). J. P. var det ældste af deres 5 Børn. 
Han gik Thisted Realskole igjennem (1856-62) og tog Præliminærexamen, 
læste et Aars Tid hjemme, kom saa i Efteraaret 1863 til 
Kjøbenhavn for at forberedes privat til Universitetet og blev 
Student 1868. Næste Aar fik han 2. Examen. Men hans Hensigt 
at tage en Magisterkonferens trængtes efterhaanden tilbage, og i 
Begyndelsen af Halvfjerdserne opgav han den helt. Indtil da 
havde han bestandig vaklet mellem, om han følte sig mest kaldet 
til at være Videnskabsmand eller Digter. Det ser ud, som om to 
forskjellige Anlæg i hans Naturel brugte lang Tid til at smelte
sammen. Hans Fader og hans Farfader vare store, haardføre Mænd, 
rastløst spekulerende, begavede med skarp Iagttagelsesevne og 
kløgtig Dømmekraft. Moderen derimod tilhørte en mindre og 
blødere Slægt; baade hendes Fader og flere i hendes Familie paa 
Mødreneside havde givet sig af med at skrive Vers. J. havde 
arvet fra begge Sider. Han begyndte nok allerede som 9 Aars
Barn at digte, slugte mange Bøger, yndede Lege af et poetisk 
eller romantisk Sving og fortabte sig tidlig i Drømmerier. Men 
han havde samtidig levende Sans for Virkeligheden, Øje for det 
ejendommelige og Attraa efter at søge at forstaa. Intet optog 
ham en Stund i saa høj Grad som fysiske og kemiske Forsøg. 
Og efter at Botanik sidst i Halvtredserne var bleven indført som 
Fag i Skolen, blev det en Lidenskab hos ham at samle Planter 
og lære dem at kjende. Skjønt han kun havde faa Hjælpemidler 
at ty til, blev han efterhaanden overordentlig nøje fortrolig med 
hele den rige Hede- og Mosevegetation i hans Fødebys Omegn. 
Paa denne Tid, og da han havde lært en Smule Latin, betegnede 
han med Forkjærlighed sig selv som «amicus naturæ». Saa kom 
han til Kjøbenhavn, studerede ivrig Sjællands for ham saa nye 
Skovflora, sluttede Venskab med alle de yngre Botanikere og 
paavirkedes stærkt af Professor Joh. Lange samt senere af Professor
Didrichsen. I Sommeren 1870 foretog han for «Botanisk Forening» 
en Undersøgelsesrejse til Anholt og Læsø, hvorfra han hjembragte 
en omfattende Fortegnelse over Øernes Planteverden («Botan. Tidsskr.» 
1879) og et saa godt som fuldstændigt Anholt-Læsø-Herbarium. 
Derpaa kastede han sig ivrig over Studiet af Mosevandenes underlig 
formede Smaaorganismer, Desmidiaceerne. Han gjennemsøgte 
Sjællands og navnlig Jyllands udstrakte Mosedrag, forøgede efter 
en stor Maalestok Antallet af de kjendte danske Desmidiaceer, 
diskuterede deres Artskjendemærker og søgte, i darwinistisk Aand,
til Dels ved Dyrkningsforsøg at vise, hvorledes og hvorfor de 
variere. Udbyttet af sine Studier sammenfattede han i Efteraaret 
1872 i en Afhandling («Botan. Tidsskr.» 1876), som Universitetet 
belønnede med sin Guldmedaille.

Fra Efteraaret 1870 havde han desuden skrevet populærvidenskabelige 
Tidsskriftartikler. De fleste af dem (optrykte 1893 i 
Bogen «Darwin») vare Redegjørelser for Darwins Hovedværker, af
hvilke han kort efter oversatte et Par. Darwins Udviklingslære 
havde grebet ham stærkt; han blev dens ivrige Talsmand her 
hjemme, hans Skildringer af den vakte Opmærksomhed i vide Kredse 
og affødte Diskussion. Han havde da ogsaa utvivlsomt store Evner 
som populær-videnskabelig Skribent. Han forstod at systematisere 
gjennem lutter morsomme Exempler, at indblande Spøg, Satire og 
højtidsfulde Billeder, kort sagt: at fremstille Videnskabens upersonlige
Anliggender som en Personligheds Anliggender, og som en 
interessant Personligheds. Det var et Tab, at han kun lige fik 
paabegyndt et større populært Værk om «Danmarks Planteverden».

Men strax efter hændte to Ting. Som Digter fandt han sin 
Form og blev sikker paa sit Talent. Og han blev syg af en 
Lungetuberkulose, som hurtig forvandlede Resten af hans Liv til 
en udsigtsløs Kamp mod Døden. Der var ingen Trang og heller 
ingen Fristelse længer til at splitte Kræfterne.

Naturligvis var han hele Tiden blevet ved at uddanne sig 
ogsaa til Digter. Han havde læst en Masse Skjønlitteratur, dansk, 
tysk, engelsk. Sidst i Treserne kom Beyle og Sainte-Beuve til; og 
de to, sammen med Shakspeare og H. C. Andersen, betragtede 
han selv som sine nærmeste Lærere. Megen Indflydelse paa ham 
havde desuden Malerier. En jævnaldrende Ven, Maleren Viggo 
Wørmer, som døde ganske ung, havde tidlig vakt hans Sans for 
bildende Kunst; han var blevet en flittig Gjæst paa Gallerierne,
havde studeret Kunsthistorie, kalkeret Billeder af, søgt at tegne 
Ansigter og Figurer. -- Alt imedens skrev han saa en Del: Vers 
og Prosa, Alvor og Skjæmt. Det var dog foreløbig kun lidet 
ejendommeligt og stundum rørende ubehjælpsomt. Han anstrængte 
sig f. Ex. et Par Aars Tid med at faa udformet et psykologisk
Romansujet (en Fantasts Skæbne) i en Række ganske selvstændige 
og strængt lyriske Smaadigte: aldeles, som om en vilde prøve
paa at bygge et stort Drama op med lutter lyriske Monologer af en 
enkelt Person! Han følte godt, at det var galt; men hvad skulde 
han gjøre? Skrev han Datidens Prosa, saa «kjendte han ikke sig 
selv» i det skrevne, det vil sige: hint Prosasprog var ikke 
saaledes rhytmiseret og nuanceret, som hans Stemningsliv og hans 
Ideer krævede det. Ganske vist fik han nu (af Georg Brandes' 
betydningsfulde Kritikker i «Illustr. Tid.», 1867-69) et Slags Vink
om, at saa maatte han se at omdanne Prosastilen, og ogsaa om, 
hvad Vej han skulde slaa ind paa. Men et er jo Søkort at 
forstaa, et andet Skib at føre. Darwinbegejstringen maatte til 
og ansporende Venskabsforhold og det stærke aandelige Røre i
Begyndelsen af Halvfjerdserne, for at han kunde finde den 
Opvakthed, den glade Kraftfølelse og Sikkerhed, hvoraf noget 
nyt springer ud. Hans Debut digtning, Novellen «Mogens» 
(Foraaret 1872), viser ham paa Vendepunktet. Der er nok, stænkvis, 
lidt Efterligning efter H. C. Andersen. Men Fortællingen har et
ejendommeligt Sjælsindhold. Og for første Gang i vor 
Prosadigtning er der her -- gjennem Ordvalg og Rhytmik -- givet 
umiddelbare Udtryk for visse Sindstilstande, deres Pludselighed, 
deres hurtige Forløb osv., medens man tidligere enten havde 
nøjedes med blot at omtale dem refererende eller (se f. Ex. 
Goldschmidt) havde stræbt at antyde dem gjennem Symboler.

Lige et Aar efter paabegyndte han saa sin Roman «Marie 
Grubbe». I Marts 1873 var han travlt optagen af historiske 
Forstudier paa Bibliotheker og Arkiver; samtidig skrev han. Han 
var bleven færdig med hint 3. Kapitel, hvori han saa virkningsfuldt 
har udbyttet sine Erindringer fra Dagene i Kjøbenhavn efter
Frederik VII's Død og efter Danevirkes Rømning. Saa lagde 
han pludselig Arbejdet til Side. Han havde længe higet efter at 
komme til at rejse; nu kunde han i Udlandet være sammen med 
et Par Mennesker, der stode hans Hjærte nær, og det var muligt 
at slippe afsted. 1. Juli var han i Tyskland, berejste saa
Østerrig og Norditalien. Der var det, at han ramtes af den 
Sygdom, for hvilken hans nedarvede Konstitution vist har afgivet 
en særlig modtagelig Jordbund. Da han i Okt. var vendt syg 
hjem til sin Fødeby, mente en udmærket Læge, at kun den, der 
troede paa Mirakler, vilde vente, at han skulde leve mere end et 
Par Aar. Han var dog stærkere end som saa, og han var overmaade 
forstandig i sin Levevis. Af de følgende 11 1/2 Aar 
tilbragte han Vinteren 1877-78 i /Montreux, Vinteren 1878-79 i
Frankrig og Italien (med Rom til Hovedopholdssted). Dels i 
Kjøbenhavn, dels om Sommeren paa Landet i dets Nærhed var 
han fra Sept. 1874 til Okt. 1875 samt fra Juni 1881 til Sommeren 
1884; Resten af Tiden boede han i Thisted.

Han arbejdede langsomt, med den pinligste Selvkritik; og 
Sygdommen stjal desuden mange Dage fra ham. «Marie Grubbe» 
blev først sluttet og udgivet i Dec. 1876. Bogen vakte strax stor 
Opsigt. Dens talrige Figurer, af de forskjelligste Stænder og
Aldere, traadte alle levende frem; deres Stemninger, deres Længsler, 
deres halvbevidste Anelser røbede og meddelte sig gjennem et 
Sprog, der var rigt paa vexlende Tonefald, og hvis Ordforraad 
overraskede ved en Finhed og en Glans, som var tilvejebragt dels
gjennem Nydannelser, dels gjennem Laan fra Dialekter og fra 
ældre Skrifter. Hyppig førtes Figurerne frem i Situationer, som 
vare malede med beundringsværdig Fantasi; saaledes hin berømte 
Scene, hvor den døende Gyldenløve i Ruelse bryder Kaarden itu 
og rækker de blanke Klingestykker i Vejret: «Pardon, Jesus,
Pardon!» En saa historisk og saa digterisk værdifuld historisk Roman 
havde vi ikke haft før, og have vi ikke faaet siden.

Endnu medens J. arbejdede paa «Marie Grubbe», havde han 
skrevet Begyndelsen til sin anden og sidste Roman, «Niels Lyhne», 
der afsluttedes og udkom i Dec. 1880. Den skulde være «en 
psykologisk Skildring af den Gruppe af fritænkerisk anlagte
Romantikere, som trængtes tilbage og overfløjedes af de politiske Naturer 
fra 1848», og den skulde altsaa spille omtr. fra 1830-64. Men 
der lader slet ikke til at være gjort egentlige Studier af denne 
Periode. Og selv om J. nu og da for enkelte Bifigurers Vedkommende 
har søgt ligesom at antedatere det skildrede Følelsesliv, er 
dette utvivlsomt i det hele og store hans samtidiges og
jævnaldrendes. Der er ogsaa i vidt Omfang benyttet personlige 
Oplevelser eller Erindringer, selvfølgelig i digterisk Omformning. 
Bogen er fastere bygget end den forrige, Bipersonerne faa ikke 
saa meget Lov at brede sig ud over de Øjeblikke, hvori de træde 
i Forhold til og paavirke Hovedpersonen. Men i øvrigt er 
Kompositionen den samme: Forfatteren skildrer en Figur blot i enkelte, 
typiske Afsnit og befatter sig ikke med «ængsteligt og omhyggeligt 
at trække et rødt Ankertov gjennem alle dens Stadier og 
Faser». Personer og Situationer ere ikke saa talrige som i den 
forrige Roman, men lige saa anskuelige og karakteristiske, Sproget 
er roligere, men nok saa rigt paa levende og originale Billeder,
Følelsen er inderligere, Aandsindholdet modnere og dybere. Det 
er vor Litteraturs fineste, mest stemningsmættede psykologiske 
Digtning. Og J. havde vistnok Ret, naar han selv betonede, at den 
paa ethvert Punkt -- i Karakteranlæg, Udvikling, Resignation, 
Nyliv osv. -- var særlig dansk.

Han havde, medens han skrev «Niels Lyhne», tænkt paa 
forskjellige ny Arbejder: en Roman om Cola di Rienzi, en om 
Borgiaerne og et moderne Drama. Men mest længtes han dog efter 
nu at komme i Kast med «noget lyst og let og pragtfuldt, fuldt 
af Livsglæde og Lune, store, festligt komiske Passager, nu og da 
lidt ægte Vildskab fløjtende i alle Kroge». Det skulde være en
Roman, som begyndte i Christian VI's pietistiske Tid og udvikledes 
og endte under den lystige Frederik V. Han havde begyndt at 
gjøre Forstudier; Sujettet vilde maaske have tilladt ham at udfolde 
helt det ægte jyske, snart sarkastiske og snart godmodige, Lune, 
som var saa fremtrædende hos ham i det daglige Liv. Han fik 
imidlertid endnu kun udgivet et Bind Noveller (1882), hvoriblandt 
den plastisk klare «Pesten i Bergamo» og den saa stilfærdig 
gribende «Fru Fønss». Desuden omarbejdede han med forbavsende
Kunst enkelte af sine Ungdomsdigte og skrev nogle nye Smaadigte. 
De ere originale og i den Forstand formfuldendte, at Rhytmen 
overalt bøjer sig smidig efter Digterens Stemning. Og finere endog 
end hans Prosa vise de hans graciøse Evne til ligesom at sammensmelte 
Pathos og Jævnhed i ét Aandedræt. Det er en ægte 
«Jacobsensk» Vending, dette Omkvæd: «Irmelin Rose, Irmelin Sol, 
Irmelin alt, hvad der er dejligt!»

Paa de 3 Slægtled af Digtere, der ere optraadte her hjemme 
i Tyveaaret efter Midten af 70'erne, har J.s Indflydelse været 
afgjørende. Han døde 30. April 1885 og ligger begravet paa Thisted 
gamle Kirkegaard. Efter hans Død udgaves et Bind «Skitser og 
Udkast» (1886), hvoraf kun en Del senere gik over i hans «Samlede
Skrifter» (1888).

Tilskueren 1885-87. 
G. Brandes, Det moderne Gjennembruds Mænd (1883) og Essays (1889). 
Illustr. Tid. XXVI, Nr. 32. 
Botan. Tidsskr. XII.

Vilhelm Møller.



Jacobsen, Jens Rasmussen, 1818-73, Gaardmand og Politiker, 
født 21. Febr. 1818 i Søby, Bjerreby Sogn paa Taasinge, Søn 
af Gaardmand Rasmus Hansen (f. 1773 d. 1827). (Jacobsen var et 
Binavn, som fra Fortiden var knyttet til hans Fødegaard.) Han 
uddannede sig til Snedker, men efter sit Giftermaal 1842 med en 
Gaardmandsenke, Anne Rasmusdatter, blev han Gaardfæster i 
Lundby, Landet Sogn. Han var en flink Landmand og blandt 
de første paa Egnen til at indføre Forbedringer i Landbruget. 
1857 var han Medstifter af -- og en Tid lang Sekretær og 
Kasserer for -- Svendborg Amts landøkonomiske Selskab, og 1872
valgtes han til Medlem af Landhusholdningsselskabets Bestyrelsesraad. 
Ligeledes var J. Medstifter af og siden 1844 Formand for Taasinge 
Brandkasse, 1855-67 Sognefoged og 1845-50 samt Paa ny 1859-64 
Medlem af Sogneforstanderskabet (Formand 1859-63). 1848
valgtes J. til den grundlovgivende Rigsforsamling og blev her Medlem 
af Grundlovsudvalget; 1849-52 og Paa ny 1853-54 var han 
Folketingsmand og blev endelig 1864 kongevalgt Medlem af 
Rigsraadets (siden 1866 Rigsdagens) Landsting. Han hørte i den første
Række Aar til Bondevennerne og var især ivrig for Fæstevæsenets 
Afløsning; i Landstinget sluttede han sig til Mellempartiet. Død 
23. Nov. 1873.

Emil Elberling.



Jacobsen, Johan Peter, 1805-61, Læge, 
var en Søn af Kirurg ved Kronborg Geværfabrik Peter J. og Anna Christine f. 
Rasmussen og fødtes i Hellebæk 26. Juni 1805. Han studerede 
ved Kirurgisk Akademi, blev Kompagnikirurg og tog kirurgisk 
Examen 1828, erholdt s. A. Bataillonskirurgs Karakter, udnævntes
1835 til virkelig Bataillonskirurg, 1839 tillige til Læge ved den 
militære Højskole, 1842 til militær Overlæge. S. A. blev han Læge 
hos Dronning Caroline Amalie, 1845 blev han Justitsraad og fik
Titel af Livlæge, 1848 udnævntes han til Overlæge ved Kjøbenhavns 
Garnisonshospital; i Felttogene 1849 og 1850 fungerede han 
som Brigadelæge. Han var Medlem af den private Komité til Oprettelse
af en Helbredelsesanstalt for Idioter, og da en saadan 
var kommen i Gang paa Gamle Bakkehus 1855, blev han dens 
Læge. Særlig bekjendt blev han i 1844 som Thorvaldsens sidste 
Læge og som den, der ved en formentlig fejlagtig Behandling skulde 
have fremkaldt det pludselige Dødsfald. Beskyldningen var utvivlsomt
ganske grundløs, men han maatte dog gjentagne Gange forsvare 
sig offentlig derimod baade i Dags- og Fagpressen. Han 
døde i Mentone 19. Dec. 1861. Hans Hustru var Marie Jeannette 
Christine f. Baruel, Datter af Dekorationsmaler Jean Mathieu B.

Smith og Bladt, Den danske Lægestand, 4. Udg.
Erslew, Forf. Lex.

Jul. Petersen.



Jacobsen, Jørgen, o.1544-1617, Præst, 
havde vistnok været resid. Kapellan i Kalundborg, inden han 1572 blev Byens 
Sognepræst; senere, o. 1588, Provst i Arts og Skippinge Herreder; 
begyndte en «Provstebog», eller rettere omarbejdede en ældre Bog
om Præsternes Indtægter osv.; han vedblev at føre den til sin 
Død, og senere fortsattes den indtil 1660. Af denne gjorde Langebek 
et Uddrag, der findes paa Kgl. Bibliothek, for en stor Del 
indeholdende Kalenderoptegnelser; et Uddrag igjen af dette er
trykt i Ny kirkehist. Saml. V, 154 ff. og giver mange Oplysninger 
til Personalhistorien. J. J. har 1599 udgivet en Ligprædiken over 
Kirstine Holck og synes at have været en i Forhold til sin Tid 
fremragende Mand; Lyskander roser ham i høje Toner baade 
som Præst og som Menneske. 3 Gange gift, 1. (1572) med Marine 
Hermeis (d. 1575), Enke efter Præsten J. Brod i Kalundborg; 2. 
(1576) med Kirstine Sørensdatter, en Borgerdatter fra Kalundborg 
(d. 1578); 3. (1579) med Anne Madsdatter fra Kjøge (d. 1625). Han 
døde 7. Jan. 1617; 3 af hans Sønner bleve Præster.

Wiberg, Alm. dansk Præstehist. II, 51. 
Algreen Ussing, Efterretn. om Kallundborg. 
Ny kirkehist. Saml. V, 152 ff.

Vilh. Bang.

 d. 1688, s. Jacobæus.">

Jacobsen, Mads, d. 1688, s. Jacobæus.



Jacobsen, Niels Hansen, f. 1861, Billedhugger. 
J. fødtes 10. Sept. 1861 i Vejen By, Ribe Amt, hvor Faderen, C. P. J., ejede 
en mindre Bondegaard. Han opdroges til Landvæsenet, men viste
tidlig Lyst til Kunsten, og da han kom til Kjøbenhavn for at 
aftjene sin Værnepligt (i Ingeniørerne), søgte han om at komme ind 
paa Akademiets Skole, hvilket han opnaaede 1884. Her gjorde 
han hurtige Fremskridt og fik 1888 Afgang. Sit første Arbejde, 
«Loke lænket til Klippestykkerne», udstillede han i 1889 og vandt 
strax Aarsmedaillen, hvorefter han har udstillet: «Thor og
Gjøgleriet i Utgaard» samt «En Bocciaspiller» (1891), «Vinranken» (1893) 
og «Døden og Moderen» (1894) efter Andersens Æventyr. J. har 
baade Formevne og Fantasi, den sidste endog i saa udpræget 
Grad, at den kan føre ham paa Afveje. Han er 2 Gange bleven 
støttet af det Hielmstierne-Rosencroneske Legat; end videre har
han haft det Raben-Levetzauske og Bielkeske Legat, det Anckerske 
Rejselegat og endelig Akademiets mindre Rejsestipendium i 2 Aar. 
Paa sine Rejser har han besøgt Italien og i længere Tid haft 
Bopæl i Paris.

Carl Bruun.



Jacobsen, Peder, --1225, Biskop og Magister,
var Søn af Jacob Sunesen, blev Kannik i Lund under sin Farbroder
Ærkebiskop Anders Sunesen og dernæst, endnu i
ung Alder, valgt til Biskop i Roskilde (1215) (indsat 1217),
hvor han efterfulgte sin anden Farbroder, Peder
Sunesen, og fortsatte hans store Værk, Opførelsen af
Domkirken. Sammen med andre fik P. J. det Hverv at
undersøge Jærtegnene ved Abbed Vilhelms Grav (1218) og
bidrog derved til denne Helgens Kanonisation. Tillige
med Anders Sunesen indviede han dennes Efterfølger
(1224) og blev s. A. af Paven beskikket til at
forestaa Korstogsprædikenen i Danmark. P. J. har da
i særlig høj Grad været Ven af Korstogstanken, og den
store Landesorg over Valdemar II's Fangenskab forøgede
hans Længsel efter det hellige Land. I Foraaret 1225
drog han derfor selv afsted med en Skare Korsfarere,
men led Skibbrud ved Damme paa Flanderns Kyst. Vel
naaede Bispen i Land og blev bragt til det nærliggende
Cistercienserkloster Ter Doest; men der døde han
19. Maj.

Aarb. f. nord. Oldkynd. 1878.         .

Hans Olrik.



Jacobsen, Peder, --1286--, indtog en fremragende
Stilling i Erik Glippings sidste Aar; han ejede rigt
Gods rundt om i Danmark og var kongelig Høvedsmand
i Fyn. Endnu i Avg. 1286 har han medbeseglet et
Kongebrev (hans Vaaben var 2 Horn), men da Kong
Erik i Nov. s. A. blev fundet myrdet i Finderup,
blev P. J. anklaget for at have været en af de
sammensvorne og kjendtes fredløs ved Danehoffets Dom
i Maj 1287. Ligesom de andre Kongemordere søgte han
Tilflugt i Norge, hvor Kong Erik Magnussen tog ham i
sit Værn. Han deltog siden i de fredløses Kampe imod
Erik Menved og synes at have overlevet de fleste af
sine Fæller; da Sagen imod dem atter blev optaget
til Paakjendelse paa et Danehof i 1305, var han den
eneste, der personlig indfandt sig og protesterede
imod den nye Domfældelse. Han nævnes endnu 1307, da
Erik Menveds Broder Christoffer lod sin Drost Anders
Høiby slutte et Forlig med ham, men er vistnok død
ikke længe efter.

Munch, Det norske Folks Hist. IV, 2. Bd.

Kr. Erslev.



Jacobsen, Peter Vilhelm, 1799-1848, Historiker og Digter. 
V. J., der var Søn af Vinkyper Jens Christian
J., fødtes i Kjøbenhavn 21. Dec. 1799; han blev af den
ret velstaaende Fader (d. 1815) sat i det Schouboeske
Institut og senere i Metropolitanskolen, hvorfra 
han dimitteredes til Universitetet 1817. I det Liv, som udfoldede sig 
i Studenterverdenen, og som gav Anledning til Studenterforeningens 
Stiftelse (1820), tog J. Del, og han var Senior i Foreningen 1820-29;
dog forsømte han ikke derfor hverken Embedsstudierne -- han tog 
juridisk Embedsexamen 1820 -- eller Studier af videnskabelig Natur, 
ligesom han den Gang som senere fulgte ivrig med den æsthetiske 
Litteratur her hjemme og i Udlandet. Imidlertid skred han rolig 
hen ad de juridiske Embedsveje: 1820 blev han Volontær i Kancelliet, 
1829 Kancellist, 1831 Kancellisekretær, derpaa brød han 
nogle Aar ud af Administrationen, i det han 1833 blev surnumerær, 
1836 virkelig Assessor i Landsover- samt Hof- og Stadsretten, men 
da Dommervirksomhed var hans nervøse Natur imod, bøjede han 
atter om og blev 1841 Kommitteret i Rentekammeret, s. A. 
Justitsraad, 1845 virkelig Etatsraad. J. udførte sin Embedsgjerning med 
megen Dygtighed og Samvittighedsfuldhed, men hans Fantasi trængte 
til Næring fra mere fjærntliggende Omraader; en naturlig Sporsans 
lod ham snart finde Opgaver for sine Evner.

Allerede tidlig havde Samfundsspørgsmaal fra ældre Tider 
grebet hans Interesse. Ved i Embeds Medfør at blive bekjendt med 
de ældste Kancelliregistranter a han, hvor rigt et Materiale her 
forelaa, som kunde bane Vej for en dybere Indsigt i Landets indre
Bygning end den, som Historieskrivningen hidtil havde ydet. Han 
fattede Tanken om at fremstille Danmarks indvortes Historie under 
Kongerne Christian III og Frederik II, i det han tillige, med den 
Modenhed i Planlægning, som altid fulgte ham, bestemte sig for
udelukkende at bygge paa Kilderne fra dette Tidsrum og ikke vilde 
lade sig forvilde ved noget Henblik til en forudgaaende eller 
efterfølgende Tidsalder. Hans første Afhandling handlede «Om 
Selvejergods og de Maader, paa hvilke denne Art af Ejendom overgik 
til Fæste under Kongerne Christian III og Frederik II» (1831); 
derpaa udgav han «Fremstilling af det danske Skattevæsen under 
Kongerne Christian III og Frederik II» (1833); det er en velordnet, 
selvstændig og uden Forbillede skrevet Behandling af et vigtigt 
Æmne, der kaster Lys over mange Sider af Landets indre
Tilstande. I en Række omfattende Afhandlinger belyste I. «de 
kongelige Nathold, Borgelejer og Gjæsteri» (1840), «de danske Kjøbstæders 
Borgervæbning og Deltagelse i Krigsvæsenet» (1846) foruden mange
andre Sider af det danske Kjøbstadvæsen i det anførte Tidsrum, 
«Falkevæsenet og Falkejagten» (1848) osv. J. henledte ogsaa 
Opmærksomheden paa de hidtil lidet benyttede Kjøbstadsarkiver og
især det righoldige helsingørske Arkiv; han udgav Helsingørs 
Kæmnerregnskab for 1577, ledsaget af værdifulde, forklarende 
Oplysninger (1844).

Det fælles Særmærke for disse Arbejder er, at de bygge paa 
en tæt og fast sammenføj et Mængde af Kjendsgjerninger, der ere 
indsamlede med den største Omhu og opfattede med indtrængende 
Forstaaelse, saaledes at mange Sider af Samfundslivet nu først ret 
traadte klart frem. Man indsaa strax, at denne Historiker havde 
fundet Kildespring, hvorved Historieforskningens noget fortørrede 
Jordsmon atter kunde frugtbar gjøres; man fik ogsaa et eget Indtryk 
af, hvor mættet med Virkelighed og fri for Opfattelsens Vilkaarlighed 
et historisk Arbejde formaar at være. -- J. blev 1836 optaget i 
det kgl. danske Selskab for Fædrelandets Historie og Sprog, han 
deltog i Stiftelsen af «den danske historiske Forening» (1839) og 
var i de første Aar Medlem af Foreningens Bestyrelse; den største 
Del af hans Afhandlinger udkom i «Historisk Tidsskrift».

Men den nøgterne Historiegransker og omhyggelige 
Rentekammermand var tillige bekjendt for at besidde betydelig æsthetisk 
Læsning og en fin Smag. Det vidste hans gode Venner fra 
Ungdomsaarene -- saaledes Henrik Hertz, C. A. Thortsen, P. C. Adler 
og Christian Winther --, de hørte gjærne hans æsthetiske Dom, 
ja, da Hertz, som skjænkede J. sin fulde Fortrolighed, 1832 udgav 
sin «Anonym Nytaarsgave», skrev J. heri en novellistisk Indledning: 
«Mødet i Dyrehaven», der ved sit Lune og Stilens Klarhed røbede 
en med Hertz beslægtet Aand (faa Maaneder efter var han Fadder, 
da Hertz lod sig døbe). J. skrev ogsaa 1836 et oprindelig for 
Studenterforeningen bestemt Lystspil i 1 Akt: «Æventyr i Fastelavn»; 
dets gode Dialog opvejede dog ikke dets mindre heldige 
Sider, og Stykket gjorde ikke Lykke, da det 1845 opførtes paa det 
kgl. Theater. 

Imidlertid havde J. iagttaget Sider af Livet i det 16. 
Aarhundrede, som ikke lode sig passe ind i et videnskabeligt Arbejde, 
og som dybt havde grebet ham; fremfor alt var han betaget af, 
hvorledes den Tids Mennesker nærede en urokkelig Tro paa Trolddom 
som fuld Virkelighed. I Løbet af faa Uger skrev J. da sit 
mærkelige Drama «Trolddom». Procesakter fra Helsingør havde 
givet ham en Del af Stoffet, mest havde dog Tidens Aand, saaledes 
som han gjennem sine omfattende Studier var kommet til at tilegne 
sig den, givet Handlingen Liv, Fart og Farve og ladet hans
Fantasi tegne lyslevende Personer fra Frederik II's Tid. Bag den
naturalistiske Skildring var der en Underbund af de fineste 
Stemninger, ingensteds fik man Følelsen af det eftergjorte, og vel havde 
aabenbart franske Digtere paavirket Forfatteren, men dog var hans 
Drama fuldkomment originalt i Anlæg og Udførelse. I de tvende 
Hovedpersoner, Hans Thomassen og Karine, havde J. skildret 
tvivlsomme Naturer, men den Kjærligheds Trolddom, hvoraf Karine var 
betaget, gav hende en Højhed, der forsonede med hendes letfærdige
Vandel. Hendes Død paa Baalet og Stykkets hele mørke Udgang 
-- thi J. vilde netop bestemt bestride Nødvendigheden af en 
forsonende Slutning -- maatte imidlertid vække Anstød, og Publikum 
udpeb med stor Uforstand Stykket, da det 1847 med en fortrinlig
Rollebesætning opførtes paa det kgl. Theater; det gik kun 5 Gange 
over Scenen. Den æsthetiske Kritik udtalte sig dog den Gang, 
som ogsaa senere, med stor Beundring for dette Drama og 
fremhævede dets ejendommelige Værdi baade som Kunstværk og 
Tidsbillede; men man har ikke senere forsøgt at opføre det.

J. havde altid haft et skrøbeligt Helbred, han led af en 
Leversygdom og var plaget af Asthma og Gigt; tidlig blev han svær -- 
Christian Winther kalder ham allerede 1822 «hin digre» --, og han 
troede selv ikke paa, at hans Liv vilde blive langt. Ved flittigt 
Arbejde, ved hyppige Kjøreture til sin Yndlingsegn, Dyrehaven, 
desuden med Støtte i et godt Lune forstod J. at dæmpe den 
Nedtrykthed, hvoraf han led, og som han i øvrigt aldrig lod falde 
Vennerne til Byrde. Omsider fik dog hans Sygdom Overhaand,
og han døde 13. Maj 1848. J. var under Middelhøjde, havde mørke, 
spillende Øjne, en svagt buet Næse og mørkt Haar; et karakteristisk 
satirisk Smil og en hj ærtelig Latter gave Vidnesbyrd om Sindets 
Sundhed uagtet alle Lidelser. Hans Venner satte et Monument med 
smukke, ærefulde Mindevers paa hans Grav paa Frederiksberg Kirkegaard. 
-- J. var 1838 bleven gift med Gertrud Cathrine Elizabeth 
Essendrop, Datter af Sognepræst C. S. E. for Modum Præstegjæld i 
Norge; hun døde 1872.

Erslew, Forf. Lex. 
Tilskueren VI (1889). 
B. A. Duurloo, Lidt om «Trolddoms» Forfatter, P.V.Jacobsen (1890). 
J. Steenstrup, Historieskrivningen i Danm. i det 19. Aarh.

Johannes C. H. R. Steenstrup.



Jacobsen, Wolf Nicolai, 1753-1808, Læge, 
var en Søn af Regimentskirurg David J. og 2. Hustru, Ida Margrethe f. Bøhl, og 
fødtes i Rensborg 27. Febr. 1753. Han lagde sig efter Kirurgien, 
først i Kiel, senere i Kjøbenhavn, hvor han navnlig holdt sig til 
Tode og M. Saxtorph som Lærere, og hvor han 1776 blev 
Kompagnikirurg. 1779 absolverede han Examen ved Amfitheatret og 
blev derefter assisterende Kirurg ved Almindeligt Hospital. 1780 
tog han den for Udøvelse af medicinsk Praxis nødvendige Tillægsexamen 
for det medicinske Fakultet, og 1781 indskreves han i det 
kjøbenhavnske Barberlav. Han viste megen Omhu og Nidkjærhed 
i sin Hospitalsvirksomhed, og navnlig da den hidtidige Overlæge, 
M. Saxtorph, 1800 var død, og han var rykket op i dennes Post, 
fik han det tidligere forsømte Hospital bedre organiseret og egentlig 
først gjort til en for syges Kur virkelig indrettet Anstalt,
Læger og studerende begyndte nu at søge Vejledning hos J., der 
var en dygtig Kliniker, og det ikke blot paa det kirurgiske og 
operative, men ogsaa paa det medicinske Omraade. Denne Del 
af Lægevidenskaben synes han endog efterhaanden at have 
omfattet med udpræget Forkjærlighed, hvad der ogsaa har givet sig 
Udtryk i litterær Virksomhed, navnlig i Afhandlinger i det 
fysisk-medico-kirurgiske Bibliothek. P. Scheel giver ham det hædrende 
Skudsmaal, at han var «ein für die Fortschritte der Heilkunde 
unermüdeter Arzt». - 1785 ægtede han Karen Bloch, f. Brekke 
Erichsen, Enke efter Bogholder Christian Johan B. Ved dette
Ægteskab blev J. Stiffader til sin Underkirurg og senere Efterfølger 
som Overkirurg, Johan Frederik Bloch (d. 1826 som Landfysikus 
i Vestindien). J. døde 25. Febr. 1808.

Smith og Bladt, Den danske Lægestand, 4. Udg. 
Penia 1808, S. 100. 
Lærde Efterretn. 1808, Nr. 24.

Jul. Petersen.



Jacobson, Albert, 1780-1836, Billedhugger og Ædelstenskærer. 
J., Søn af nedennævnte Professor Sal. Aaron J., blev født 
i Kjøbenhavn og besøgte Kunstakademiet her i sin Barndom og 
første Ungdom. Med Faderen var han derpaa fra 1796-1801 i 
Stockholm, ved hvis Kunstakademi han vandt en mindre 
Sølvmedaille, og var Elev af Billedhugger Sergel, paa samme Tid som 
han under Faderens Vejledning fulgte Familiens Tradition og blev 
en dygtig Ædelstenskærer. Hjemkommen til Kjøbenhavn vandt 
han ogsaa en mindre Sølvmedaille ved Akademiet her. Efter, som 
det synes, senere at have foretaget en Kunstrejse, hvor han 
rimeligvis har søgt udenlandsk Vejledning i sine Kunstfag, fremstillede 
han, i 1816, Frederik VI's Portræt, graveret i en islandsk Topas, 
for at agreeres; det skete ogsaa, og som Medlemsarbejder udførte 
han Overhofmarskal Hauchs Portræt baade som Medaillon i 
Legemsstørrelse og som Intaglio i en Agat. 1817 blev
han Medlem af Akademiet, og i 1829 blev han ogsaa
Medlem af Akademiet i Stockholm. Han var imidlertid
ogsaa, fra 1817, Hofsignetstikker og fik i 1820
Professortitel. Foruden at levere Portrætter i skaarne
Stene og en større Mængde kgl. og adelige Vaabener
i Signeter dyrkede han stadig Billedhuggerkunsten,
navnlig ved Udførelsen af Portrætmedailloner, blandt
hvilke kan nævnes 2 af Akademiets Legatstiftere
Hofraad D. A. Meyer og Malermester J. Neuhausen,
hvilke Medailloner, i Legemsstørrelse (1829),
høre til Akademiets Kunstsamling. Som Medaillør
har han udført en Medaille i Anledning af Frederik
VI's Helbredelse fra en Sygdom (1833) og mulig
Medaillen over C. D. Kreber, som i Medaillesamlingen
anføres under Faderens Navn ved 1828. J. døde
ugift 28. Nov. 1836. 

Weilbach, Konstnerlex.

Ph. Weilbach.



Jacobson, Georges Johan Jacob Preben, 1832-97, Søofficer. 
J., Søn af nedennævnte Professor Ludwig
Lewin J., er født i Kjøbenhavn 27. April 1832,
var som Kadet udkommanderet i Krigsaarene 1848-50,
blev Lieutenant i Marinen 1852, Kapitajn 1869
og Kommandør 1881. Efter nogle kortere Togter
udkommanderedes han 1854-55 til Vestindien om
Bord paa Korvetten «Najaden», gjorde 1858 med
Korvetten «Thor» en lignende Rejse, var 1867-68
med Korvetten «Dagmar» i Sydamerika og Vestindien
og 1873-74 som næstkommanderende med Fregatten
«Sjælland» i Middelhavet. 1861-63 var J. ansat som
Kadetofficer og havde som saadan Lejlighed til at
undervise den daværende Prins Vilhelm, senere Konge
af Grækenland. I Krigsaaret 1864 gjorde han Tjeneste
om Bord i Fregatten «Tordenskjold» paa Blokade i
Østersøen, hvor han deltog i de Smaatræfninger, dette
langsomt dampende Skib havde at bestaa mod den hurtige
lille preussiske Aviso «Grille». 1870-81 forrettede
han Tjeneste som Kontorchef i Marinemmisteriets
Admiralitetskontor, men ansattes derefter som Adjudant
hos Kongen, indtil han 1886 overtog Stillingen som
kgl. Jagtkapitajn. Af Chefskommandoer har J. haft
følgende: 1877 førte han Krydseren «Fylla» paa Togt
til Island, de 2 paafølgende Aar Kongens Dampskib,
henholdsvis «Slesvig» og «Danebrog», 1882 Korvetten
«Heimdal» som Kadetskib og 1888 Panserskibet «Odin»
i Eskadre. 1884-89 ledede han den græske Prins Georgs
Uddannelse til Søofficer her i Landet. For øvrigt har
han i sin Egenskab som kgl. Jagtkapitajn foretaget
mange Rejser med og for Kongen og 
Kongehusets Medlemmer. 1888 blev han Kommandør af
Danebrog (2. Grad). -- J. blev gift 1858 med
nedennævnte Louise Frederikke Amalie Larcher 
og døde 18. Avg. 1897.

C. With.



Jacobson, Louise Frederikke Amalie, f. 1834,
Skuespillerinde. Fru J., som er en Datter af
Solodanser ved det kgl. Theater Pierre Joseph
Larcher (f. 29. Dec. 1801 d. 15. Juni 1847) og
kgl. Skuespillerinde Frederikke Nicoline L., f. Lange
(f. 24. April 1813 d. 13. Marts 1892), blev født
i Kjøbenhavn 23. Juli 1834 og debuterede paa det
kgl. Theater 5. Jan. 1852 som Leonie i «Kvindens
Vaaben». Den unge Pige gjorde strax stor Lykke,
ikke blot ved sit naturlige, ukunstlede Spil, men
hovedsagelig ved sin ungdommelige Ynde og Skjønhed
og ved sit Organ, der i Velklang og Egalitet maaske
staar uovertruffet paa den danske Scene. Der blev
hende hurtig et omfattende Repertoire til Del,
saa omfattende, at meget deraf laa uden for hendes
Evners Omraade; baade i det franske Lystspil og
i det romantiske Drama manglede der hende altid
noget, endskjønt hun ved sin Ynde og sin mesterlige
Versfremsigelse vidste at dække over Manglerne;
men til Gjengjæld virkede hendes Talent saa meget
friskere og mere indtagende, naar hun spillede de
jævne unge Piger, helst de danske. Ane i «Østergade
og Vestergade», Antonie i «Sparekassen» og Rikke
i «Gjenboerne» høre blandt hendes allerypperste
Præstationer. Hun blev kgl. ansat i 1857 og spillede
i 1862 med stort Held en af Sangklokkerne i «Det
lykkelige Skibbrud», ved hvilken Lejlighed Theatrets
Styrelse strax burde have set, med hvor betydelige
komiske Evner hun sad inde; disse sine Evner fik hun
i 1866 yderligere Anledning til at lægge for Dagen
som Zerbinetta i «Scapins Skalkestykker» og som Mine
Tokkerup i «En Spurv i Tranedans», men først 1868
opnaaede hun at spille Pernille i «Maskeraden». Hvad
hun her savnede i drastisk Komik, erstattede hun ved
sin elskværdige Friskhed og sit frodige Lune, og end
mere befæstede hun sit Ry som komisk Skuespillerinde
ved sit ypperlige Spil i Sæsonen 1871-72 som Dorine
i «Tartuffe». I rette Tid vidste hun at trække sig
tilbage fra Elskerinderollerne og haabede saa til
Gjengjæld at finde Anvendelse i det komiske Fag;
men her blev hendes saa berettigede Haab dog skuffet,
hun blev mere og mere holdt ude af Repertoiret, og
da hun til sidst blev kjed over denne planmæssige
Tilsidesættelse, søgte og fik hun 8. Jan. 1880 sin
Afsked. Hun betraadte Bræderne sidste Gang 30. Maj
1880 som Lona 
Hessel i «Samfundets Støtter». Hun ægtede 20. Avg. 1858 Lieutenant 
i Marinen Georges Johan Jacob Preben Jacobson (s. ovfr.).

Edgar Collin.



Jacobson, Ludwig Lewin, 1783-1843, Læge og komparativ Anatom, 
var en Søn af nedennævnte Professor Sal. Aaron J. og 
fødtes 10. Jan. 1783 i Kjøbenhavn. Med Faderen flyttede han til 
Stockholm og nød Undervisning i det derværende tyske Lyceum. 
1799 begyndte han Studiet af Lægevidenskab, som han fra 1800 
fortsatte i Kjøbenhavn ved det kirurgiske Akademi, hvor han
absolverede Examen 1804 efter 1802 at være bleven privat inskriberet 
ved Universitetet. 1806 ansattes han ved Akademiet som 
Reservekirurg og 1807 som Lector chemiæ, hvilken sidstnævnte Stilling 
han dog 1809 atter fratraadte. 1806-7 fungerede han som 
kirurgisk Kandidat ved Frederiks Hospital. 1807-10 var han Lærer 
ved Veterinærskolen. Under Kjøbenhavns Bombardement gjorde 
han Tjeneste ved Lasarettet i Frimurerlogen for Studenter og 
Livjægere og gav paa samme Tid det første fremtrædende Vidnesbyrd
om sin lægevidenskabelige Forskningsiver ved efter Kapitulationen 
at faa Adgang til Undersøgelse af de engelske Feltlasaretter og 
derom at udgive en interessant Beretning i «Bibl. for Læger».

Snart efter viste han sin Forskerevne paa et Omraade, hvor 
han hurtig naaede et stort evropæisk Navn, nemlig i den 
komparative Anatomi, et Videnskabsfag, hvori man den Gang havde det 
vigtigste Grundlag for hele Biologiens Studium, og som derfor 
dyrkedes ivrig af talrige fremragende Naturforskere. Allerede 1809 
forelagde han en Undersøgelse af et nyopdaget Organ, det senere 
saakaldte Jacobsonske (s. ndfr.), for det danske Videnskabernes 
Selskab, og efter at Cuvier i 1811 i sit Tidsskrift havde givet 
udførlig Meddelelse derom, var J.s Navn dermed optaget mellem de 
fremragende biologiske Forskeres. S. A. hædrede ogsaa det danske 
Videnskabernes Selskab. Arbejdet ved sin Sølvmedaille; ligeledes 
s. A. erholdt J. Regimentskirurgs Karakter og kgl. Understøttelse til 
at foretage en større Udenlandsrejse gjennem Tyskland og Frankrig.

Hos Cuvier fandt han en hjærtelig Modtagelse og blev længe 
i Paris, optagen af fortsatte komparativ-anatomiske Forskninger, 
hvis Resultater publiceredes i franske Tidsskrifter. Men samtidig
kastede han sig med lignende Iver over Studiet af praktisk 
Lægevidenskab og navnlig af kirurgiske Æmner; det var derfor 
naturligt, at han ved sin Hjemrejse (1813) fik Ordre fra den danske 
Regering om at begive sig til den franske Armé til videre praktisk 
Uddannelse og for at fremskaffe Oplysninger om det franske 
militære Medicinalvæsen. De ledende franske Feltkirurger (Larrey 
og Desgenettes) interesserede sig ogsaa for ham og skaffede ham
Ansættelse ved et Lasaret uden for Leipzig; her angrebes han 
imidlertid af den herskende ondartede Lasaretfeber og var Døden 
nær, samtidig med at Lasarettet efter Slaget ved Leipzig faldt i 
Fjendens Hænder og blev udplyndret af Kosakkerne. I en i alle
Henseender yderst medtagen Tilstand rejste han sig fra Sygelejet, 
men de allieredes Læger toge sig nu af ham, og den berømte 
Stieglitz i Hannover, der vel kjendte J. som Videnskabsmand, 
skaffede ham en overordnet Ansættelse ved den engelsk-hannoveranske
Legion. Hjemkommen 1814 hædredes han det følgende Aar 
ved Æresdiplomet som Dr. med. & chir. fra Kiels Universitet 
og i 1816 ved at erholde Titel af Professor. 1815 var han efter 
Ansøgning bleven entlediget fra sin Stilling som Reservekirurg.

Derefter virkede han som praktiserende Læge i Kjøbenhavn, 
fortsatte samtidig med Iver sine anatomiske Undersøgelser og 
publicerede banebrydende Meddelelser paa dette Omraade (s. ndfr.), 
hvad der ogsaa bevirkede hans Optagelse i Videnskabernes Selskab 
1819. 1822 blev han Regimentskirurg ved Kongens eget 
Regiment med Kapitajns Rang, 1827 Regimentskirurg ved de kongelige 
Livgarder til Fods og til Hest. 1823 indgik han Ægteskab 
med Angelique Jacobine Vilhelmine Marie Petzholdt (f. 1799 d. 1870),
Datter af Grosserer Johan Jacob P. Hans Lægepraxis blev 
bestandig mere omfattende, og han var ikke alene en højt skattet 
Huslæge, men konsuleredes ogsaa fra nær og fjærn, baade i 
medicinske og kirurgiske Sygdomstilfælde. Kirurgien laa ham dog 
nærmest, og paa dette Omraade gjorde han snart praktiske 
Opfindelser, der forøgede hans Navns Berømthed rundt om i 
Udlandet. Dette gjælder til Dels om et nyt Underbindingsapparat til 
Pulsaarer, men dog navnlig om en ny Konstruktion af de 
Instrumenter til Knusning af Blæresten, som netop den Gang vare 
opfundne af fremragende franske Kirurger. I Steden for de franske
Lithotriptorer konstruerede J. en meget sindrig og let haandterlig 
«Lithoklast», med hvilken han selv og andre foretoge mange 
heldige Operationer. Sin første Meddelelse derom gav han 1820 i 
det kgl. medicinske Selskab, men navnlig offentliggjorde han sine
Erfaringer om Instrumentets Brug og Nytte i 1828-29 i 
Videnskabernes Selskab. Fornemmelig efter at Instrumentet var blevet lidt
ændret af den store Kirurg Dupuytren, vandt det i Frankrig 
overordentlig megen Anerkjendelse og Udbredelse (indtil det senere 
fortrængtes af andre Lithoklaster) og skaffede ham i 1833 af 
Académie des sciences en af de Monthionske Præmier (4000 Francs). 
Allerede tidligere (1831) havde han af samme Akademi erholdt en 
Guldmedaille for sine vigtige Undersøgelser over et Nyreportaaresystem 
hos Fugle og Krybdyr (s. ndfr.), ligesom han ogsaa 1833 
valgtes til korresponderende Medlem af Akademiet i den afdøde
engelske Anatom og Kirurg Sir Everard Homes Sted.

Ogsaa her hjemme var han fremdeles Gjenstand for talrige 
Udmærkelser. 1836 blev han Æresmedlem af det kgl. medicinske 
Selskab, 1840 tildeltes der ham en højere Rang, 1842 blev han 
Overlæge ved Livgarden og fik Prædikat af kgl. Livlæge, og han fik 
danske ligesom ogsaa svenske Ordener. Men trods alle Saadanne 
Udmærkelser synes J. dog at have lidt under en bitter Følelse af 
ikke at blive anerkjendt nok og navnlig at have følt sig trykket 
af, at han som Jøde var udestængt fra Universitetet. Et Professorat 
var imidlertid blevet ham tilbudt, naar han kun vilde opfylde 
den da udkrævede Betingelse for Opnaaelsen deraf, at antage 
Kristendommen; men han vilde ikke svigte sine Fædres Tro. Som
Jøde afslog han ogsaa at deltage i det første Naturforskermøde i 
Christiania, til hvilket han havde erholdt en smigrende særlig 
Indbydelse, i det Forbudet mod Jøders Ophold i Norge endnu den 
Gang var i Kraft. Derimod deltog han med megen Lyst og Iver 
i det foregaaende Naturforskermøde i Stockholm og gav her ved 
talrige Meddelelser, hentede fra baade ældre og nye Forskninger, 
fremtrædende Vidnesbyrd om sin midt under en særdeles udbredt 
Lægepraxis utrættet fortsatte videnskabelige Arbejden. Han var 
endnu fuldt optagen af en saadan, da han i Sommeren 1843 ramtes
af en ondartet Tyfus og bukkede under for Sygdommen 29. Avg. 
Den overordentlige Deltagelse, Dødsfaldet vakte i vide Kredse, og 
navnlig de ved hans Ligfærd holdte Sørgetaler af H. C. Ørsted, 
hans mangeaarige Klient og Ven, og af C. N. David vidnede om, 
hvor højt skattet han var for sine udmærkede Egenskaber som 
Videnskabsmand, som Læge og som Menneske.

Smith og Bladt, Den danske Lægestand, 4. Udg. 
Erslew, Forf. Lex. 
Oversigt ov. Videnskab. Selsk. Forhandl. 1844, S. 33 ff. 
Hist. Tidsskr. 4. R. IV, 354 ff. 
Dansk Pantheon X (1843).

Jul. Petersen.

-- Som Zoolog (sammenlignende Anatom) indtager L. Jacobson 
en meget fremtrædende Plads: han rager højt op over sin Samtid
her hjemme og staar værdig ved Siden af de bedste Kræfter, der i 
hin Tid -- Cuviers Tid -- arbejde i Zoologiens Tjeneste i andre 
Lande. Rækken af hans Arbejder begynder 1811 med Offentliggjørelsen 
af hans interessante Opdagelse af et hidtil ubekjendt
Organ (Sanseorgan), der staar i Forbindelse med Næsehulen hos 
Pattedyrene: det senere efter ham benævnte Jacobsonske Organ, 
som han ikke alene opdagede, men nøje undersøgte hos et større 
Antal Former. Af endnu langt større Rækkevidde er hans næste 
Arbejde, om Nyreportaaresystemet (1813-21), hvori han paaviser, 
at Nyrerne hos Fiske, Padder og Krybdyr paa lignende Maade 
som Leveren hos alle Hvirveldyr modtage Veneblod, Blod, som 
forinden har passeret Haarkarnettet i Baglemmer og Hale. Han 
har til dette Arbejde foretaget omfattende Undersøgelser af talrige 
Hvirveldyr og paaviser, hvorledes Systemet i det enkelte modificeres 
hos de forskjellige Former; des værre foreligger der for Offentligligheden
af dette, som af flere andre af J.s Arbejder, kun korte 
Uddrag, hvad vi nu til Dags vilde kalde «foreløbige Meddelelser».Talrige Haandtegninger og Optegnelser til dette og andre af J.s Arbejder 
opbevares i den kgl.  Veterinær- og  Landbohøjskoles Bibliothek. 
Til J.s Ungdomsarbejder høre ogsaa hans Undersøgelser over den 
saakaldte Steensenske Næsekjertel hos Pattedyr og Fugle (1813), et 
Organ, der vel var kjendt tidligere hos enkelte Dyr, men som han 
paaviser hos langt flere; end videre den interessante lille Meddelelse 
om Slimrørene hos Hajer og Rokker (1813), som han efter en 
omhyggelig anatomisk Analyse erklærer for at være -- hvad de 
virkelig ogsaa ere -- Sanseorganer, medens man tidligere havde anset 
dem for Kjertler. Medens alle de nævnte Arbejder dreje sig om 
Hvirveldyr, er Stoffet til et noget senere Arbejde: om Bløddyrenes
Nyrer (1828), hentet fra de lavere Dyr. Det er J.s ortjeneste at 
have opdaget, hvilket Organ det er, der fungerer som Nyre hos 
Sneglene, noget, som hidtil havde været ganske ubekjendt. 
Undersøgelsen var han kommen ind paa gjennem sine Arbejder med 
Hvirveldyrenes Nyrer (Nyreportaaresystemet); han viser nu, at der 
i den saakaldte «Kalksæk» hos Sneglene dannes Urinsyre i ret 
anselig Mængde, hvormed Organets Betydning var fastslaaet. Et 
ret vigtigt Bidrag er ogsaa hans Arbejde over Urnyrerne (eller, 
som han kaldte dem, Primordialnyrerne) (1830); han hævder heri 
med rette, at Urnyrerne ere selvstændige exkretoriske Fosterorganer, 
der hverken omdannes til de blivende Nyrer eller til Æggestokke
eller Testikler; de saakaldte Gartnerske Gange hos visse 
Pattedyrhunner, viser han, ere Rudimenter af Urnyrernes Udførselsgange. 
Derimod var det andre, senere, Undersøgere forbeholdt at opdage, 
at Handyrets Sædledere ere de omdannede Urnyregange. Det 
sidste større Arbejde, som J. udførte, var hans Undersøgelser over 
Primordialkraniet hos Hvirveldyrene, særlig hos Pattedyrene (1842), 
et Arbejde, om hvilket han des værre kun -- kort Tid før sin Død 
-- naaede at give foreløbige Meddelelser, der dog ere fyldige nok
til at vise, at vi her staa over for et Arbejde, hvori Forfatteren 
er naaet højere end i noget andet. Han paaviser, at den da 
gængse, ganske tiltalende Theori, hvorefter Kraniet skulde bestaa
af et Antal sammenvoxede Hvirvler, er urigtig, og giver en 
Fremstilling af Kraniets Udvikling, som har staaet sin Prøve til vore 
Dage. Han viser, at Grundlaget for Hvirveldyrenes Hovedskal er
en Bruskmasse, Primordialkraniet; at visse af de Knogler, som 
sammensætte det udviklede Dyrs Hovedskal, dannes ved, at 
Brusken forbener, men at andre -- hvad vi nu kalde Dækknogler -- 
udvikles uafhængig af Primodialkraniet, uden om det, «imellem 
Membraner uden at være præformerede af Brusk». J.s Undersøgelser 
ere først og fremmest anstillede paa Pattedyrfostre, men 
de strække sig der fra ud over de andre Hvirveldyrklasser, hos 
hvilke han finder lignende Forhold.

Vi have ovenfor væsentlig kun dvælet ved de mere betydelige 
af J.s zoologiske Arbejder. Foruden disse har han, mest i korte 
Meddelelser, givet adskillige, til Dels værdifulde Bidrag, som her 
kunne forbigaas; det allerede givne vil formentlig tilstrækkelig
karakterisere ham som zoologisk Forfatter. Det følger af sig selv, at 
en saadan Forfatterbane ogsaa har større og mindre Fejltagelser 
og Fejlgreb at opvise. Et saadant var f. Ex. hans Hævdelse af,
at de smaa Muslinger, som findes i Dammuslingernes Gjæller, vare 
fremmede Snyltere, medens Sandheden er, at det er Muslingens 
spæde Unger.

Skulle vi til Slutning i Almindelighed udtale os om J.s 
Personlighed som Forsker, da maa det siges, at han i en sjælden 
Grad bærer Præget af at være den fødte Videnskabsmand: med 
stort Undersøgertalent forener han den overskuende og samlende 
Evne, Evnen til at gribe det væsentlige. Og det maa vække vor 
Beundring at se, hvor fortrinlige Ting han har præsteret som
Videnskabsmand i et ikke meget langt Liv, der for største Delen 
var optaget af en omfattende Lægepraxis og af betydningsfuldt, 
ualmindeligt Arbejde ogsaa i denne Retning.

J. E. V. Boas.



Jacobson, Salomon Aaron, 1754-1830, Medaillør og Ædelstenskærer, 
var Søn af en i Hamborg født Gravør og Ædelstenskærer 
af jødisk Æt, Aaron J., som i eller før 1748 indvandrede 
til Danmark, hvor han fra dette Aar var Hofsignetstikker (d. 1776). 
Han uddannede sine 2 Sønner, David A. og ovennævnte, i sit 
Fag som Ædelstenskærere, saaledes at begge Brødre ved Faderens 
Død overtoge Stillingen som Hofsignetstikkere. S., der var født i 
Kjøbenhavn, rejste i 1788 til Stockholm, hvor hans Arbejder i 
Ædelsten vakte megen Opmærksomhed, og han blev Medlem af 
Akademiet der. Derefter arbejdede han i Kjøbenhavn som Medaillør; 
da han i 1790 indsendte nogle Arbejder for at blive agreeret, vilde 
Akademiet ikke agreere ham paa disse, der vare Kopier efter
Antiker, skaarne i Ædelsten, men ønskede hellere at agreere ham 
som Medaillør, og da det i 1792 atter nægtedes ham som 
Ædelstenskærer, indsendte han i 1796 nogle Medailler, hvorpaa han 
agreeredes. Man gav ham dog Opgave til Antagelse i Ædelstenfaget, 
og han udførte nu en staaende Apollo, skaaren i Chalcedon,
paa hvilken han s. A. blev Medlem. Det synes, som om han 
først 1805 paa ny mødte i Akademiets Forsamling, i det han da 
igjen aflagde Ed som Medlem. I Mellemtiden havde han været 
mindst 5 Aar i Stockholm (1796-1801) og vistnok, efter et Besøg 
i Kjøbenhavn, paa ny fra 1802-5. Han var i 1779 bleven gift 
med Merlo Levin von Halle, med hvem han havde flere Børn, 
der til Dels fik deres Opdragelse i Stockholm. I Medaillekunsten
er hans første Arbejde, Medaille over Oluf Borch, fra 1791. Medens 
han var i Sverige, udførte han en Medaille til Ære for den danske 
Kronprinsesse Marie Sophie Frederikke (1805). Mest bekjendt er
hans Deltagelse i Konkursen om Kroningsmedaillen (1815-17), 
i det det synes, som den senest af J. skaarne Medaille var den, 
der blev brugt (udstillet 1823) og bl. a. ogsaa vandt Akademiets
Anerkjendelse. I 1820 fik han Professortitel, og han døde 28. Juni 1830.

Weilbach, Konstnerlex.

Ph. Weilbach.



Jacobæus, Holger, 1650-1701, Læge, 
var født 6. Juli 1650 i Aarhus, og hans Forældre vare Biskop Jacob Matthisen og Anna Bartholin (en Datter af Caspar B.). Efter Faderens Død kom han 
1661 til Kjøbenhavn med sin Moder, deponerede 1666 fra vor Frue 
Skole og studerede Theologi og Medicin. 1671 begav han sig paa en 
Rejse til Holland og studerede Lægevidenskab, navnlig i Leiden. Paa 
Grund af Krigsuroligheder vendte han hjem 1672 og lagde sig navnlig 
efter Anatomi under Stenos Vejledning. 1674 gav han sig atter paa 
Rejse og opholdt sig i Holland, i Paris, men navnlig i Italien, hvor 
han i længere Tid boede hos sin tidligere Lærer Steno i Florents 
og fremdeles særlig dyrkede Anatomien. Over Tyskland drog han 
1677 tilbage til Danmark, men rejste det følgende Aar igjen ud, 
til England og Holland, hvor han 1679 i Leiden erholdt den 
medicinske Doktorgrad; s. A. kom han hjem. Allerede 1674 var han 
bleven udnævnt til Professor i Historie og Geografi ved Universitetet,
men begyndte først sin akademiske Virksomhed efter sin sidste 
Rejses Afslutning. 1681 beskikkedes han til secundus anatomicus 
paa Universitetet med Senium i det medicinske Fakultet og holdt 
nu ogsaa medicinske Forelæsninger, navnlig fra 1686 som Vikar
for V. Worm. Til Universitetsrektor valgtes han 1691 og atter 1695; 
han beklædte derefter Værdigheden 2 Aar i Træk. 1691 blev han 
tillige Assessor i Højesteret, 1698 rykkede han op til et Ordinariat 
i det medicinske Fakultet og blev samtidig Justitsraad. 18. Juni 
1701 døde han af en hidsig Feber. 1681 havde han ægtet sit 
Søskendebarn Anne Margrethe Bartholin, Datter af Professor med. 
Thomas B. (I, 564); efter hendes Død 1698 ægtede han det følgende 
Aar Justitssekretær Thomas Bartholins Enke, Anne Tistorph (s. I, 575).

I sine yngre Dage viste J. som Stenos Discipel livlig Interesse 
for Anatomien og navnlig for Dyreanatomien, men som Professor 
udfoldede han ingen betydeligere Virksomhed, hverken i anatomisk 
eller i anden Retning. Historisk bekjendt har han kun gjort 
sig ved sin efter kongelig Befaling udgivne, store illustrerede 
Katalog over det kongelige Kunstkammer («Museum regium», 1696), 
hvilket Pragtværk tilsendtes mange fremmede Fyrster og derfor 
indbragte Forfatteren talrige store Foræringer. Hans Børns 
Huslærer Jochum Halling (VI, 518) skal i øvrigt have haft en væsentlig
Andel i Katalogens Udarbejdelse. En vis Opsigt i Udlandet vakte 
J. ogsaa ved sit Programma funebre i Anledning af O. Borchs Død; 
den Skarphed, hvormed han i Veneration for sin kjære, afdøde 
Lærer angreb dennes Modstander, den celebre Conring, fremkaldte
heftige Gjensvar fra forskjellige tyske lærde.

Ingerslev, Danmarks Læger og Lægevæsen II, 24 ff. 
Danske Saml. III, 234 ff.

Jul Petersen.



Jacobæus, Matthias, 1637-88, Professor, 
fødtes 1. Maj 1637 i Aarhus og var en Broder til den foregaaende. 1656 kom han til Universitetet, hvor han optoges i sin Privatpræceptor Rasmus 
Vindings Hus; snart fik han Lyst til at rejse udenlands,
og Dagen til Afrejsen var allerede bestemt, saa afbrød
Svenskekrigen hans Planer, og først efter at have
deltaget i Kjøbenhavns Forsvar kunde han 1660 drage
til Leiden. Med nogle Maaneders Afbrydelse 1662,
da Omsorgen for hans Moder, der var bleven Enke,
kaldte ham hjem, tilbragte han 4 Aar i Udlandet og
besøgte baade England, Frankrig og Nederlandene,
væsentlig optagen af at studere Lægevidenskaben,
hvori han erhvervede Doktorgraden. 1664 kaldtes
han hjem ved Udnævnelse til Professor i Historie og
Geografi ved Universitetet og tog igjen Bolig hos sin
gamle Præceptor. Samtidig begyndte han at praktisere
som Læge; 1668 blev han Professor i Græsk, men først
senere opnaaede han en medicinsk Lærestol. J. led
under et svageligt Helbred og synes at have været en
stille lærd uden synderlig Produktivitet; maaske
har han haft nogen Betydning som Docent, hvis
man kan slutte noget af et Universitetsprograms
Antydninger. Han døde 25. Jan. 1688, efterladende
en Enke, Anne Schrøder (f. 1646, gift 15. Okt. 1684,
d. 1699), Datter af Borgmester i Roskilde Herman S. og
Eva Motzfeld.

Universitetsprogr. 1688. 
Worm, Lex. ov. lærde Mænd. 
Giessing, Jubellærere III, 344 Tab. I. 
Ingerslev, Danmarks Læger og Lægevæsen II, 23 f.

G. L. Wad.



Jagd, Jens Christian Henrik Claudius, 1821-95, 
Politiker, Officer, Tekniker. 
J. er en Søn af Førstelærer ved Borgerskolen i Fredericia Niels
J. og Ellen Regine f. Høxbroe og fødtes 27. April
1821. 1841 dimitteredes han fra Skaarup Seminarium og
blev s. A. Underlærer ved og fra 1843 Bestyrer af en
privat Realskole i Svendborg. Paa Grund af Brystsygdom
forlod han Skolegjerningen og konstruerede i 1844
til et fynsk Udtørringsforetagende en roterende
Dampmaskine til at drive Pumperne, der skulde hæve
Vandet ved Centrifugalkraft. Styrket bl. a. ved

H. C. Ørsteds Bifald tog han Patent paa Maskinen
i Danmark og England og rejste til sidstnævnte
Land, hvor den ansete Vandbygningsingeniør Joseph
Glynn associerede sig med ham om skandinaviske
Udtørringsarbejder. Imidlertid gik J. frivillig med
i Krigen 1848-50, blev hurtig Officer og dekoreret,
førte et frivilligt Patrouillekorps -- «de Jagdske
Kanarifugle» kaldet efter Mandskabets gule Oljeklæder
-- og i 1850 de Troppeafdelinger, der afsøgte
Terrænet foran den til Isted fremrykkende danske
Hær, og udmærkede sig ved Isted, hvor han saaredes
alvorlig. Efter Krigen, da der for Alvor toges fat
paa elektriske Telegrafanlæg, modtog Kapitajn J. en
ham tilbudt Post 
som Telegrafbestyrer i Nyborg, anlagde derefter for
Staten Telegraflinjerne i Fyn, Slesvig og Vendsyssel
med tilhørende submarine Linjer og talrige private
Linjer og var udset til en Post som Overinspektør
for Telegrafvæsenet, men gik paa Grund af svækket
Helbred af 1863. I 1858-59 havde han imidlertid
paabegyndt Udtørringen af Sjørring Sø. Talrige
Retstvistigheder lammede Foretagendet, og ved en anden
Mands Fallit i Svendborg tabte J. samtidig 344000
Kr. Ved Støtte fra Bondestanden i Thy kom han dog
igjennem og svarede hver sit. I 1878 blev han Bestyrer
af Kolding Oppebørselsstue, i 1882 Amtsforvalter
i Thisted, i 1886 i Kjøbenhavn. I Rigsdagens
Folketing har han repræsenteret Svendborgkredsen
1849-52, Thistedkredsen 1859-61, 1869-72 og siden
1873. Desuden repræsenterede han Thistedkredsen i
Rigsraadets Folketing 1864-66. Som i Krigen saaledes
i Politikken har der været noget af en Friskarekriger
i ham, men i Forfatningskampen fra Halvijerdsernes
Begyndelse har han støttet Regeringen. Gift 1. med
Dorthee Vilhelmine Caroline Adolphine f. Tornøe,
Datter af Birkedommer Jens Wenzel T., 2. med Sara
Helene f. Bruun, Datter af Toldforvalter Lars Junior
B. i Ærøskjøbing. J. døde 27. Juli 1895.

M. P. Friis.



Jahn, Ferdinand Heinrich, 1789-1828, Officer, Historiker, 
er født 5. Febr. 1789 i Neumünster, hvor
hans Fader, Caspar August J., var Apotheker. Moderen
hed Albertine Georgine f. Lesser. J. nød privat
Undervisning i Hjemmet indtil sit 13. Aar, da han,
der følte Lyst til at blive Søofficer, sendtes
paa en længere Koffardifart for at lære praktisk
Sømandskab. Forskjellige Omstændigheder traadte
dog hindrende i Vejen for hans Optagelse paa
Søkadetakademiet, og 1803 lod han sig indskrive
som Rekrut i Generalkvartermester Binzers berømte
Feltjægerkorps, senere Guidekorpset, der kom
til at udgjøre et Led af den i 1808 oprettede
Generalstab. Aaret efter blev han Jæger i Korpset,
og 1805 forfremmedes han til Fændrik og blev ansat ved
en anden Elitetrop, den af General Ewald kommanderede
1. slesvig-holstenske Bataillon let Infanteri (1808
holstenske Skarpskytter, 1816 holstenske Jægere,
1820 lauenborgske Jægere). 1807 var det hans Agt
at indstille sig til Officersexamen ved et af
Militærinstitutterne for at opnaa Anciennitet i
Hæren, hvilket dog forhindredes ved de indtraadte
Krigsbegivenheder, men Ewald, der, ligesom Binzer
før ham, havde fattet stor Forkjærlighed for den
livfulde, lærelystne og pligtopfyldende Yngling,
tog sig af hans Affærer, og ved 
Udgangen af Aaret indløb der en Resolution fra
Kronprinsen, hvori det hed, «at Fændrik J. i
Betragtning af udmærket Tjenstiver, Kundskab og god
Konduite skal fritages for Examen og udnævnes til
virkelig Sekondlieutenant». I de følgende 10 Aar
førte J., der 1812 avancerede til Premierlieutenant,
et bevæget og omflakkende Soldaterliv. Med
sin Afdeling drog han fra Ejderen til Øresund,
tilbage fra Sjælland til Nordtyskland og endelig til
Frankrig. I Træfningerne ved Bornhøved og Sehested
7. og 10. Dec. 1813 havde han fundet Lejlighed til at
lægge personligt Mod og godt taktisk Blik for Dagen,
og hans i Aarene 1808, 9, 13 førte Dagbog viser,
at han var Soldat med Liv og Sjæl. Ved Hjemkomsten
fra Frankrig 1817 til Garnisonen i Kiel var det
imidlertid aabenbart, at alle Drømme om krigersk
Hæder for lange Tider maatte skrinlægges, og Erkjendelsen 
heraf har maaske nok været medvirkende
Drivefjeder til, at J. med al sin iboende Energi
nu kastede sig over et andet Felt, den historiske,
til en Begyndelse særlig krigshistoriske, Forskning,
der saa godt harmonerede med hans stærkt udviklede
patriotiske Følelse og dannede som et Komplement til
hans hidtidige Gjerning.

Litterær Interesse og Syssel havde indtil da dog ikke
været J. fremmed; han havde under Opholdet i Frankrig
begyndt at oversætte paa Tysk forskjellige Ting saa
vel af Holberg som af Ingemann, for hvilken sidste
han følte stor Sympathi, men det første større Skridt
paa den nye Bane var Stiftelsen af et Tidsskrift,
der kunde bidrage til at vedligeholde og fremme
det aandelige Liv i den danske Hærs Officersstand --
et Forsøg, der gjentagne Gange havde været gjort,
men lige saa ofte var strandet. Tidsskriftet, der fik
Navn af «Magasin for militær Videnskabelighed», udkom
allerede med sin 1. Aargang 1818. Det slog godt an,
samlede en ret talrig Stab af Medarbejdere og viste
sig i Modsætning til sine Forgængere i Besiddelse
af en mærkelig Livskraft, i det det under vexlende
Navne og Forhold saa at sige uafbrudt er blevet
fortsat til vore Dage. J. var Hovedredaktør og den,
der fortrinsvis drog Læsset. Til Medredaktør havde
han sikret sig Kapitajn J. A. Fibiger (V, 139),
der efter J.s Død endnu o. 20 Aar førte Tidsskriftet
videre paa den af J. kyndig udstukne og grundlagte
Vej. 1820, s. A. som J. udnævntes til Kapitajn,
udkom «Historie om Kalmarkrigen» og 1822 «Historie om
Danmarks Deltagelse i Trediveaarskrigen», tilsammen
under Fællestitelen «Grundtræk til Christian IV's
Krigshistorie», en paa omfattende Forstudier, mest
dog efter trykte Kilder, baseret Redegjørelse for, hvorledes 
Christian IV havde været som Hærfører og Statsmand. Dette Værk, 
i hvilket den folkelige Konges Eftermæle værnedes mod fremkomne 
nedsættende Angreb, vakte Opsigt. Det var første Gang her til 
Lands, at en militærkyndig havde taget større krigshistoriske 
Begivenheder op til Behandling; Sproget var livfuldt, Fremstillingen 
klar og skarpsindig i Form og Indhold. Dets Fremkomst bevirkede, 
at J. fra nu af udelukkende kunde hellige sig Historiens Dyrkning. 
Frederik VI, der allerede fra Udgivelsen af det ovennævnte 
Tidsskrift, som han havde fundet Behag i og ydet pekuniær Støtte, 
synes at have haft sin Opmærksomhed henvendt paa den unge 
Historiker, lod ham nemlig 1823 stille à la suite i lauenborgske 
Jægerkorps og kalde til Kjøbenhavn paa gunstige økonomiske 
Vilkaar med det Hovedhverv at udarbejde en Haandbog i dansk 
Krigshistorie for de sidste 4 Hundredaar. Programmet for J.s
Arbejde undergik imidlertid med Kongens Billigelse snart en betydelig 
Ændring og Udvidelse. Ved den rastløse Flid og Udholdenhed, 
hvormed J. -- samtidig med at han redigerer Tidsskriftet, holder 
Foredrag for Garnisonens Officerer over den middelalderlige
Hærordning og udvider sit historiske Syn ved Studium af Klassikerne 
i Grundsproget -- granskede i de nu let tilgængelige Arkiver og 
Bibliotheker, blev der indbragt ham et saa stort Udbytte, at han i 
1825 kunde lade Indledningen til Haandbogen udkomme som 
selvstændigt Værk under Titel: «Almindelig Udsigt over Nordens, 
især Danmarks, Krigsvæsen i Middelalderen», medens der i Steden 
for Haandbogen skulde træde en Danmarkshistorie, politisk og 
militært betragtet, i 6 Bind, saaledes at de 2 første omfattede 
Tiden under Unionskongerne, de 4 næste henholdsvis Christian IV's,
Frederik III's og Christian V's, Frederik IV's og Frederik VI's 
Regeringstider. Disse større Arbejder skulde det dog ikke forundes 
J. at fuldføre. En tyfoid Feber rev ham bort i hans Manddomskraft, 
kun 39 Aar gammel, just som han havde Manuskriptet til 
Unionstiden færdig indtil Kong Hans' Død. Dette hans 
Hovedværk blev paa Foranstaltning af den fornævnte Fibiger med flere 
Venner udgivet 1835. Der fandtes tillige blandt hans efterladte 
Excerpter, Afhandlinger og Udkast et større Manuskript paa o. 60 
Ark, hvori Danmarks politiske Historie fra Sigurd Snogøje til
Valdemar Atterdag var behandlet. Dette Arbejde, som maaske 
var bestemt til at danne Indledningen til Unionshistorien, paatænkte
Sønnen, efternævnte Jens Harald Fibiger J., at udgive, men han 
maatte opgive Planen paa Grund af et for ringe Subskribentantal.

«J.s tidlige Død», siger en af vore ansete Historikere, «bragte 
ganske sikkert den historiske Videnskab et stort Tab. Ikke blot 
havde J. udfoldet en stor Produktivitet i det korte Tidsrum af 10
Aar, gjennem hvilke hans Forfattervirksomhed havde varet, men 
der viste sig en stadig Fremgang i hans Granskning, en Bestræbelse 
for ad alle Veje at trænge ind i Studiet, hvorfor han t. Ex. 
yderligere befæstede sine Kundskaber i Latin, raadspørger og
undersøger Oldsager og læser den klassiske Oldtids Historieskrivere. Selv 
den Ligevægt, som man endnu savnede i hans Opfattelse og 
Behandling, fordi hans fyrige Temperament rev ham hen, og fordi 
hans Fantasi med dens romantiske Tilbøjelighed kom i for stærk
Bevægelse, vilde J. i Aarenes Løb sandsynligvis have kunnet vinde, 
uden at den velgjørende Varme, som stadig ledsager ham, derved 
tabtes.»

J. var Medlem af det kgl. svenske Krigsvidenskabsakademi, 
af det skandinaviske Litteraturselskab og af det kgl. danske Selskab 
for Fædrelandets Historie og Sprog. 1814 havde han ægtet Eleonore 
Hedevig Fries, en Datter af praktiserende Læge C. G. F. i Preetz. 
Han døde 29. Juli 1828 og ligger begravet paa Garnisons Kirkegaard 
i Kjøbenhavn.

Nyt Mag. f. mil. Videnskabelighed II, 121 ff. 
Nord. Tidsskr. f. Hist., Lit. og Kunst III, 88 ff. 
Erslew, Forf. Lex. 
Milit. Tidsskr. XVIII, Tillægshefte S. 9 ff. 
Steenstrup, Historieskrivningen i Danm. i det 19. Aarh.

S. A. Sørensen.



Jahn, Jens Harald Fibiger, 1818-49, Officer, Krigshistoriker, 
Søn af ovfr. nævnte Ferdinand Heinrich J., født i Kiel 7. Juni 1818, 
blev 1831 Kadet og udgik 1835 fra Landkadetkorpset som Sekondlieutenant 
ved Prins Christian Frederiks Regiment. Faderens Kjærlighed 
til Historien var gaaet i Arv til ham, og han begyndte 
strax som ung Lieutenant at sysle med krigshistoriske Studier, der 
1840-41 satte Frugt i Værket «De danske Auxiliærtropper» (2 Dele). 
Et Tillæg eller Slags 3. Del, der omhandlede et dansk Hjælpekorps
i Ungarn, udkom 1843 i «Militært Repertorium» 2. Række, af 
hvilket Tidsskrift J. var en flittig Medarbejder og i 1847 blev 
Medredaktør. Ogsaa til «Danske Magasin» leverede han Bidrag. J. 
var svagelig af Helbred og afskedigedes med Ventepenge 1842 af
Infanteriets Linje, men optoges det følgende Aar som Premierlieutenant 
i Reserven. 1848 indtraadte han paa ny i aktiv Tjeneste, 
først som Pladskommandant i forskjellige
Byer, derefter som Kompagnikommandør i
3. Reservebataillon. I denne Egenskab faldt han under
Batailloner Kamp i Træfningen ved Ullerup 6. April
1849. -- J. havde 7. Juni 1844 ægtet Sophie Vilhelmine
Antonie Kuhlmann (f. paa Petersholm ved Vejle 25. Maj
1821, d. 19. Okt. 1844), Datter af Proprietær Johan
Anton K. og Elisa Christiane f. Torkos.

Erslew, Forf. Lex. 
Den dansk-tydske Krig 1848-50, udg. af Generalstaben, II, 1126. 
Steenstrup, Historieskrivningen i Danm. i d. 19. Aarh.

S. A. Sørensen.



Jakobsen, jvfr. Jacobsen.



Jakobsen, Georg, 1765-1842, Præst, 
blev født 20. Juni 1765 i Lyshøj, Grumtofte Sogn i Angel. Han kom
til Universitetet i Kiel 1783 og underkastede sig
theologisk Examen paa Gottorp 1790. Sin Præstegjerning
begyndte han 1793 som Kapellan i Nykirke i Angel hos
den gamle, patriarkalske Nik. Oest (d. 1798), hvis
Biografi samt et Udvalg af hans Digte han senere
udgav (Kiel 1800), og hvis Datterdatter blev hans
Hustru. 1797 blev han Præst i Glücksborg, 1807
Provst i Flensborg Herred og 1816 Sognepræst i sit
Fødesogn, Grumtofte, hvor han da forblev til sin Død,
10. Nov. 1842. Paa Grund af fremrykket Alder nedlagde
han 1839 Provsteembedet. Han var en dygtig og anset
Præst; men foruden den nævnte Biografi af Oest har
han kun udgivet et Par Lejlighedstaler, nogle mindre
Artikler i Tidsskrifter og en Bønnebog for Børn.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

A. Jantzen.



Jakobsen, Jakob, f. 1864, nordisk Filolog. J. er født
i Thorshavn paa Færøerne 22. Febr. 1864 og Søn af
Boghandler Hans Nicolai J. og Johanne Hansdatter. 13
Aar gammel sendtes han til Herlufsholms Skole,
hvorfra han dimitteredes 1883, og underkastede sig
1891 Skoleembedsexamen med Dansk til Hovedfag. Ved
Deltagelse i den af Provst Hammershaimb (VI, 548)
udgivne «Færøske Anthologi» førtes J. ind paa Studiet
af færøsk Sprog og Litteratur, hvortil hans Kjendskab
ved Besøg i Hjemmet (særlig 1887) udvikledes. 1892
tiltraadte han med offentlig Understøttelse en 2aarig
Rejse, der dels gjælder Indsamling af Sagn og Æventyr
paa Færøerne, dels en saa vidt muligt fuldstændig
Samling af de Levninger (Ord og Talemaader samt
Traditioner), som endnu ere tilbage af den gamle
norrøne Dialekt paa Shetlandsøerne. Af 
«Færøsk Anthologis» 2 Bind skyldes særlig det 2., der indeholder 
den udførlige og med Sagkundskab udarbejdede Ordsamling, J., 
som hvis nærmeste Forarbejde maa nævnes den store (utrykte), af
Sv. Grundtvig og J. Bloch tilvejebragte «Færøske Ordbog». Blandt 
sine særlige Landsmænd arbejder J. for Ændringer i Retskrivningen, 
der kunne bringe denne nærmere det talte Sprog. 

Kr. Kaalund.



Jakobsson, Halldor, 1734-1810, Sysselmand, 
er Søn af Jakob Eiriksson ved Búðir i det vestlige Island og dennes Hustru, Guðrún Jónsdatter. Efter at have studeret ved Kjøbenhavns Universitet 
udnævntes han 1757 til Sysselmand paa Island, hvor han kort efter
forflyttedes til et af Landets nordvestligste Distrikter, Stranda Syssel. 
H. J., der skal have været ikke uden Evner, men af en urolig og
ustadig Natur, havde adskillige Processer og dømtes sluttelig 1790 
fra Embede paa Grund af mislig Omgang med Strandingsgods. 
Død i Sept. 1810. -- Under sit  Ophold i Kjøbenhavn udgav H. J. 
1757 «Fuldstændige Efterretninger om de udi Island ildsprudende 
Bjærge», der vel er et temmelig overfladisk Arbejde og indeholder 
adskillige Unøjagtigheder, men dog for sin Tid havde en vis 
Interesse som den første let tilgængelige Sammenstilling (paa Dansk) af 
samtidige Beretninger om islandske Vulkanudbrud. I øvrigt er
hans litterære Virksomhed uden Betydning; mærkes kan dog en 
Udgave (den ældste) af «Háttalykill Lopts rika Guttormssonar» 
(Kbh. 1792) med Tillæg af nogle metriske Anmærkninger af Jón 
Ólafsson fra Grunnavík.

Nyerup, Lit. Lex.
Timarit III (1882).

Kr. Kaalund.



Jansen, Niels Carl Sigvard, f. 1836, Forfatter. 
Carl J. er født i Kjøbenhavn 31. Avg. 1836. Forældrene vare daværende 
Klædehandler, senere Rodemester, Jens Egidius J. og Marie Kirstine 
f. Hemmingsen. 1853 ansattes han i Finanshovedkassen og blev 
1876 Kontrollør sammesteds. 22. Juli 1864 ægtede han Emma 
Juliette Lassen. -- J. har udfoldet en betydelig Virksomhed som 
(anonym) Bearbejder af Lystspil for de kjøbenhavnske Privattheatre, 
men ogsaa som original dramatisk Forfatter maa han nævnes, 
fremfor alt paa Grund af Farcen «Store Bededagsaften», der første 
Gang kom frem paa Folketheatret 1864 og siden da har oplevet 
over 150 Forestillinger paa denne Scene, ikke at tale om de
utallige Gange, den er opført af Provinsselskaber og af Dilettanter; 
dens Figurer og Sange ere da ogsaa kjendte af alle. (5. Oplag 
udkom 1890.)

Sophus Bauditz.

Jansen, Rasmus, 1746-1827, Biskop, 
Søn af Parykmager Hans Peter J. og Karen Rasmusdatter f. Stoumann, er født i 
Horsens 30. Nov. 1746 (saaledes opgiver han selv, i Følge 
Kirkebogen skal han være døbt 25. Nov) og dimitteret fra samme Bys 
Latinskole 1766. Den astronomiske Professor C. Horrebow gav 
ham Smag for mathematiske Studier, og 1770 blev han Alumnus 
paa Borchs Kollegium og 2. Observator ved det astronomiske
Observatorium. Herved vandt han, der havde været en meget fattig 
Student, et anstændigt Udkomme; men han beklagede siden at 
have tabt alt for megen Tid for sit egentlige Studium, Theologien. 
Efter at være vendt tilbage til dette tog han 1774 theologisk
Embedsexamen og ansattes Aaret efter som Kapellan i Holstebro og 
Maabjærg. Her kom han i «en meget vanskelig Forbindelse», 
formodentlig med Sognepræsten C. H. Holm, hvilket foranledigede 
hans Forflyttelse til Sognepræsteembedet for Flade, Fladstrand og 
Gjerum Menigheder 1779. Her fra befordredes han atter til 
Nykjøbing, Lødderup og Elsø paa Mors 1782, i hvilket Embede han 
kort efter blev Provst i Sønderherred. Da Stiftsprovstiet i Aarhus 
1793 blev ledigt, opfordrede Kancelliets Præsident ham til at søge 
det. Begge de Biskopper, i hvis Stifter han havde været ansat, 
Tetens og Studsgaard, gave ham de bedste Anbefalinger, de rose 
hans Duelighed og Veltalenhed; den sidste kalder ham et lysende 
Exempel i Stiftet, særdeles skikket til at blive Præst i en større 
Kjøbstad. Under Paaberaabelse heraf, saa vel som fordi han havde 
saa stor en Familie (10 Børn), indstillede Kancelliet ham til 
Embedet, som han ogsaa fik. Da Studsgaard 1806 tog sin Afsked fra 
Bispeembedet i Aalborg, blev han hans Eftermand. Han døde 26. Juni 
1827 efter 1817 at have faaet Danebrogsordenens Kommandørkors. 
-- Han ægtede 1776 Frederikke Petersen (f. 1755 d. 1794), Datter af 
Hattemager Christian P. og Hustru, Mette Marie Gudmandsdatter, 
og efter hendes Død Christine Cramer (f. 1763 d. 1842), Datter af 
Klokker ved Frue Kirke i Aarhus Hans Chr. C.

Der fældtes forskjellige Domme over ham efter hans Død; 
mange beskyldte ham for Hykleri og Nepotisme. Jørgen Thisted, 
der som Kapellan ved Budolphi Kirke i Aalborg havde lært ham 
nøje at kjende, roser ham derimod meget for den Kjærlighed,
hvormed han antog sig unge Præster -- aldrig, siger han, gik nogen 
Præst raadvild fra ham -- og for den Nidkjærhed, hvormed han holdt 
over Lærens Renhed. Han havde den Vane selv i store Selskaber 
at sige højt, hvad han tænkte; men derved lagde han kun for
Dagen, hvor rent hans Hjærte var. Han paadrog
Bispestolen en betydelig Gjæld, saa at Regeringen
for at faa den af betalt lod Embedet efter hans Død
staa ubesat i henved 6 Aar, medens Stiftsprovsten
som Vikar besørgede Forretningerne.

Fallesen, Theol. Maanedsskr. IX, 28 ff. 
Thisted, Repertorium for aandl. Sager II, 68 f. 163. 
Erslew, Forf. Lex.

L. Koch.



Janson, Hector Frederik, 1737-1805, Prokansler, Biskop, 
er født 2. Okt. 1737 i Golzwarden i
Grevskabet Oldenborg. Faderen, Gustav Ludvig
J., var Præst og Assessor i det oldenborgske
Konsistorium; Moderens Navn var Elisabeth Beate
f. Schløifern. J. studerede Theologi i Gøttingen
indtil 1758, tog Examen i Oldenborg og blev Hovmester
for Grev D. Reventlows Børn, først i Holsten, senere
i Kjøbenhavn. Formodentlig ved dennes Indflydelse
blev han 1766 tysk Slotspræst i Kjøbenhavn. 1772
udnævntes han til Hofprædikant og 1774 tillige til
Professor ordinarius i Theologi, saaledes at hans Løn
skulde udredes af Kongens Kasse. 1782 blev han Medlem
af Kirkeinspektionen, og da Balle Aaret efter blev
Biskop, var han den første theologiske Professor;
han fik da Rang med Konfessionarius. Han var ved
sin Ansættelse i Kjøbenhavn bleven fritaget for at
underkaste sig dansk theologisk Embedsexamen, men
1774 disputerede han for den theologiske Doktorgrad.

J. følte sig vistnok helt hjemme i Danmark; han lærte
saa godt Dansk, at han endog skrev det ualmindelig
let og flydende; men hvor hurtig han end forfremmedes,
havde han dog mange Vanskeligheder at kæmpe imod. Som
Hofprædikant sattes han i Skygge af den af alle
saa højt beundrede Bastholm, og som Professor
blev han ikke vel modtaget af sine ældre Kolleger,
der med P. Holm i Spidsen endog gjorde et Forsøg
paa at formene ham Sæde og Stemme i Konsistoriet og
Fakultetet. Hans Theologi var orthodox, omtrent paa
samme Maade som Balles; i de oplyste Tider klagedes
der over, at hans «ubegribelige» Forelæsning over
Dogmatik havde nødt selv de flinkeste Studenter til
at søge Manuduktør. Han synes ikke at have kunnet
trække Studenterne til sig; en af hans Beundrere,
Præsten Laurids Smith, fortæller, at han ofte
var selv anden paa hans Examinatorier. Uagtet han i
den Guldbergske Tid forfremmedes saa hurtig, havde
han ingen Tro til de Reformer af Skolevæsenet og
Kommunitetet, som den Gang gjennemførtes; naar nogen
af de theologiske Professorer hørtes i Anledning af
disse, var det især Balle. 
Heri skete der en stor Forandring ved Regeringsskiftet 1784, 
der kaldte J. frem paa den første Plads. O. Thott blev strax 
udnævnt til Patron for Universitetet, og da han døde Aaret efter, 
blev Schack-Rathlou hans Eftermand. Det besluttedes nu tillige at 
forandre Christian VI's Universitetsfundats, og J. udsaas til at 
udføre dette Arbejde; han udnævntes 1786 til Prokansler. At 
Schack-Rathlou og J. have kunnet arbejde godt og enig med hinanden, 
viser baade, at J. har været en konservativ Mand, og at han har 
levet sig saaledes ind i danske Forhold, at han er bleven anset 
for en dansk Mand. Det var i og for sig et vanskeligt Hverv,
som her blev betroet J., og det blev ikke lettere ved, at der fra 
flere Sider var Misfornøjelse med, at han skulde udføre det. Det 
er vel tvivlsomt, om han havde tilstrækkelig Overlegenhed og 
Dygtighed til at styre gjennem saa vanskeligt et Farvand; men det vil 
ikke kunne nægtes, at han i det mindste i nogle Stykker havde 
det rette Blik for, hvori Manglerne i den daværende Ordning laa.

Først maatte der bringes Orden i Universitetsformuens Bestyrelse, 
og det var en hensigtsmæssig Forberedelse hertil, at J. 1786 
udgav «Beskrivelse over det kjøbenhavnske Universitets Midler». 
Det var første Gang, Offentligheden underrettedes om, hvilken
Formue Universitetet ejede, og hvorledes denne anvendtes. Skriftet 
vakte Opsigt nok, men den offentlige Forhandling, det fremkaldte, 
blev dog ikke meget frugtbringende. Hvad selve den akademiske
Undervisning angaar, kom det først og fremmest for J. an paa at 
faa Professorerne til at opfylde deres Pligt, saaledes at de ikke 
nøjedes med at avertere Forelæsningerne, men virkelig holdt dem,
og det i en Form, saa de kunde blive til Nytte for Studenterne. 
De skulde derfor begrænse deres Længde, i hvilket Øjemed 
Universitetsaaret blev delt i 2 Semestre, og der skulde træffes 
Foranstaltninger til, at Examinerne kunde blive en paalidelig og retfærdig
Prøve. Men dernæst vilde han give Embedsstudierne større Fylde 
ved at fremdrage Bividenskaberne. I dette Øjemed ansattes der 
adskillige extraordinære Professorer. Dette var et utvivlsomt 
Fremskridt, i det Forelæsningerne hidtil alt for meget havde nøjedes 
med at give Videnskabernes Resultater; men det kan ikke nægtes, 
at naar der bortses fra Embedsstudierne, var Fremskridtet kun ringe. 
Hvad der bidrog til at gjøre Reformen upopulær, var et, rigtignok 
mislykket, Forsøg paa at gjenindføre en Art Censur og gjøre 
Prokansleren til Overcensor. -- Ved Kommunitetet vilde J. afskaffe 
Øvelserne samt Studenternes Ret eller Pligt til at bære Lig. Ogsaa
udarbejdede han et Forslag til en Reform af det lærde Skolevæsen; 
men den Kommission, der nedsattes, naaede ikke at faa afgivet 
Betænkning over andet end Fundatsen for Universitetet, der udkom 
7. Maj 1788. -- Faa Uger efter tog Schack-Rathlou sin Afsked, 
og Hertugen af Augustenborg blev Universitetets Patron. Der 
kunde ikke være Tale om, at han kunde arbejde sammen med J., 
og det næste Aar beskikkedes denne derfor til Biskop i Aarhus. 
Det blev altsaa en Mand, der var uvillig stemt mod Universitetsfundatsen, 
som kom til at føre den ud i Livet; men dette 
forhindrede ikke, at den fik sin store Betydning for Universitetets 
Udvikling, ligesom den jo ogsaa har bestaaet indtil vore Dage.

J. døde først 4. Febr. 1805; han har saaledes i 16 Aar været 
Biskop, uden at det vides, at hans Virksomhed i denne Stilling 
har været forskjellig fra det sædvanlige. Har han en Gang haft 
Mod og Lyst til at foretage Reformer, er han sikkert bleven 
afkølet ved at se, hvilken Gang disse toge efter hans Velynders Fald, 
og ved hele den Tone, der ansloges i Litteraturen. Han stod nu 
paa en venskabelig Fod med Balle, forargedes med ham over
Hornemans Bibelfortolkninger og delte hans Frygt for, at 
Almueskolevæsenets Reform skulde berøve Biskopperne deres Indflydelse 
paa dette. -- J. har ikke skrevet meget. Næst den alt omtalte 
Udsigt over Universitetets Indtægter er hans «Compendium theologiæ 
naturalis» (1779) hans betydeligste Skrift. Luxdorph kalder det en 
meget god Bog, om end somme Steder kunde have været mere 
bestemte og ordentlige. -- J. blev 1771 gift med Anna Marie 
Stendrup (f. 1752 d. 1806), Datter af Forstander for Vartov, 
Etatsraad Jacob S.

Molbech, Hist. Aarh. III, 188 f.
Hist. Tidsskr. 6. R. IV, 142 ff.

L. Koch.



Janssen, Christian, 1741-1811, Kancellideputeret, 
var en Søn af fyrstelig Kammertjener David J. og fødtes 27. Dec. 1741 i 
Pløen. Han studerede ved Universitetet i Jena, blev juridisk 
Kandidat og 1766 Sekretær og Kasserer hos Grev Rantzau paa 
Breitenburg. 1771 drog han til Kjøbenhavn, hvor han nogen Tid 
deltog i tyske Kancellis Forretninger (fra 1774 med Titel af 
Kancelliassessor) og siden blev Sekretær ved Kanalundersøgelseskommissionen. 
Ved Begyndelsen af Aaret 1777 blev han 2. Expeditionssekretær 
i tyske Kancelli og fik senere hen paa Aaret Sæde i 
Kollegiet, s. A. Kancelliraad, 1781 Justitsraad, 1795 1. 
Expeditionssekretær, 1800 Etatsraad, 1801 Deputeret i Kancellikollegiet, 1804 
Medlem af Karantænekommissionen, død 13. Marts 1811. 2. Jan. 
1776 ægtede han Sophia Amalie Stemann (f. 22. Okt. 1746 d. 6. April 
1805), Datter af Amtsforvalter i Segeberg Poul Christian S. (f. 1699
d. 1770) og Sophia Elisabeth f. v. Eggers (f. 1705 d. 1778) og Søster 
til Statsminister Chr. L. S.

Manthey, Ridderes Levnetsløb 1809-17 S.46 f.

L. Laursen.



Jantzen, Albert Thorvald, f. 1840, Præst, 
er Søn af Chef for Generalstabens Sekretariat Hans Henrik J. og Inger Frederikke 
f. Weinert. Han blev født i Kjøbenhavn 23. Maj 1840, blev 
Student 1858 og theolog. Kandidat 1864. Efter at have været Huslærer
et Aar paa Knuthenborg var han 1865-73 Lærer for Prins Valdemar, 
ligesom han ogsaa i flere Fag underviste Prinsesse Thyra. 
1873 blev han Kapellan pro loco og 1876 Sognepræst i Gjentofte. 
I dette store og folkerige Sogn, inden for hvis Grænser der findes
et af Hovedsæderne for den romerske Propaganda her i Landet, 
er der i hans Embedstid blevet opført en Kirke i Ordrup, oprettet 
Børneasyler i Skovshoved og Vangede og bygget et kirkeligt 
Forsamlingshus i Gjentofte. Ved Siden af sit Arbejde i Menigheden 
har J., der er en meget belæst og flittig Mand, leveret forskjellige 
Anmeldelser og mindre Afhandlinger i historiske, theologiske og 
kirkelige Tidsskrifter. Den danske Oversættelse af Pascals «Provinsialbreve»
(1876) har han forsynet med Indledning og Anmærkninger. 
22. Okt. 1885 forrettede han Prins Valdemars og Prinsesse Maries 
Vielse paa Slottet Eu i Frankrig. -- 1868 ægtede han Jenny 
Albertine Julie Johnsen (d. 15. Jan. 1891), en Datter af Handelsfaktor
Jacob J.

Elvius, Danmarks Præstehist. 1869-84 S. 147.

V. Schousboe.



Jardin, Nicolas Henri, 1720-99, Arkitekt, 
født i St. Germain des Noyers, Dept. Seine-et-Marne, 22. Marts 1720, vandt 22 Aar 
gammel den store Pris for Arkitekturen og afrejste i 1744 til Italien,
hvor han opholdt sig længe som Pariser-Akademiets Pensionær ved 
det franske Akademi i Rom. Han var allerede en habil Arkitekt, 
da han i 1754 vendte tilbage til Frankrig og slog sig ned i Paris. 
Hans Ven og Landsmand Saly, som den Gang var almægtig her 
hjemme paa Kunstens Enemærker, henledede Frederik V's Opmærksomhed 
paa J. som en Mester, der bedre end Eigtved eller nogen 
anden dansk Arkitekt vilde kunne gjøre den i 1749 paabegyndte 
Frederikskirke i Kjøbenhavn til et arkitektonisk Vidunder, som man 
aldrig havde set Magen til her i Norden, og Legationen i Paris 
fik Paalæg om at vinde J. for Danmark. Ikke uden Vanskelighed 
bragtes der en «Notarialkonvention» mellem den danske Regering 
og J. i Stand, og skjønt den kgl. Bygningskommission her hjemme 
nærede store Betænkeligheder ved at gaa ind paa de fra J.s Side 
stillede Betingelser -- de vare hverken faa eller smaa --, 
accepteredes dog disse paa Frederik V's udtrykkelige Befaling, og 
Kontrakt med J. afsluttedes 12. Okt. 1754 i Paris. J. traadte i 
Frederik V's Tjeneste med en aarlig Løn af 4000 Dlr. K. (nu 
= o. 24000 Kr.) og fik Tilladelse til at medtage sin 24aarige, aldeles
betydningsløse Broder Louis Henri J., der skulde lønnes med 
1000 Dlr. K. aarlig. Brødrene kom til Kjøbenhavn samme Efteraar 
og bleve kort efter begge gjorte til Medlemmer af Akademiet 
og Professorer ved samme Kunstanstalt, -- hvor de, som ikke 
forstode eller talte et Ord Dansk, skulde holde Forelæsninger for et 
Avditorium, der ikke talte eller forstod et Ord Fransk. Den ældste 
Broder blev senere, ved Thurahs Død, Intendant over alle kgl. 
Slotte og Bygninger; den yngste døde paa Charlottenborg 1759 
uden at have bygget saa meget som blot et Bomhus eller gjort 
Nytte for en Skilling.

1. April 1756 overtog J. Ledelsen af Arbejdet paa Marmorkirken. 
Hans første Sæt Bygningstegninger forkastedes af Frederik V 
paa Grund af de kolossale Udgifter, de stillede i Udsigt; i 
Sommeren 1756 præsenterede J. paa Fredensborg nye Tegninger, som
Kongen godkjendte, skjønt den kgl. Bygningskommission ogsaa fandt 
denne Plan alt for dyr. Frederik V gav Tilsagn om en aarlig 
Subvention af 50000 Dlr. K. til Kirkens Fuldførelse. (Der blev dog
aldrig udbetalt mere end 40000 Dlr. K. aarlig.) J.s Kirkebygningsprojekt 
var smukt og storladent, men alt for kostbart efter vore 
hjemlige Forhold og kom kun for en ringe Del til Udførelse. I 
1764 var man kun naaet 15 Alen over Fundamentet; det hed sig 
i 1770, at det endnu vilde vare 27 Aar, inden Bygningens Ydre 
var fuldendt, og derefter endnu 50 Aar, før den indre Udsmykning 
var til Ende. Under Saadanne Omstændigheder bød en kgl. 
Resolution af 9. Nov. 1770, at Byggearbejdet skulde standses paa 
ubestemt Tid; Stilladser, Maskiner og en stor Del Materialier 
bortsolgtes ved offentlig Avktion, og J. afskedigedes fra sit Hverv som 
Kirkebygmester med en kgl. Gratifikation af 3000 Dlr. K. 26. Marts
1771 nedlagde han sit Professorat ved Akademiet og forlod Danmark.
Her hjemme havde han i 1762 opført Lystslottet Bernstorff ved 
Gjentofte, desuden det gule Palais i Amaliegade o. a. m., ligesom 
han var virksom ved Udsmykningen af Riddersalen paa Christiansborg 
og ved Omlægningen af Fredensborg Have og Park. J. havde 
i Danmark, der den Gang -- som altid -- for Udlændinger, navnlig 
Franskmænd, var et Kanaan, der flød med Mælk og Honning, 
samlet sig en betydelig Formue. I Paris gjorde Ludvig XV ham 
til kgl. Bygmester; i 1769 havde han givet ham det sorte Baand 
(St. Michaels Ordenen). I den store Revolutions blodige Dage trak
J. sig tilbage til sin Fødeby, St. Germain des Noyers, og afgik der 
ved Døden i 1799. -- I Kjøbenhavn havde han udgivet et Kobberværk 
i stor Folio med tilhørende kortfattet Text: «Plans, coupés 
et elevations de l'église royale de Frédéric V» (1765), til hvilket han 
selv stak et Par af Pladerne.

Meier, Marmorkirken. 
Meier, Wiedewelt. 
Meier, Fredensborg S. 131 ff. 
Weilbach, Konstnerlex.

 F. J. Meier.



v. Jasmund, Stenzel, --1646, Søofficer, 
tilhørte en gammel pommersk og rygisk Adelsslægt. Han antoges 1628 som dansk Skibslieutenant og 1631 som Skibskapitajn. I de følgende Aar 
anvendtes han meget paa Togter, undertiden i overordnede Stillinger,
saaledes 1635-36 som Flaadechef paa Elben. 1644 kæmpede han 
som Schoutbynacht paa Kolberger-Heide, men i det uheldige Slag 
under Laaland 13. Okt. s. A., hvor han var Pros Munds 
Viceadmiral, erobredes hans Skib af Svenskerne, og først efter 
Fredslutningen kom han ud af Fangenskabet. Han døde ugift 21. Jan. 1646.

Lind, Christian IV og hans Mænd p. Bremerholm S. 248 f.

C. F. Bricka.



Jasper, Christian Friedrich, 1786-1847, Jurist,
Søn af Skrædder Joachim J. og Catharina Margaretha f. Süncksen, var 
født i Husum 13. Maj 1786. Efter at have studeret i Kiel tog han 
en ualmindelig glimrende juridisk Examen i Slesvig, hvor han kort
efter nedsatte sig som Underretsadvokat. Allerede 1811 fik han 
Bestalling som Overretsadvokat, og ved sine omfattende Kundskaber, 
sin Forretningsdygtighed og sin store Veltalenhed blev han snart 
den mest søgte Sagfører i Slesvig. Han fik Justitsraads Titel og 
blev 1824 af Kiels Universitet kreeret til Dr. jur. honor. 1831 
blev han Regeringsadvokat i Slesvig og 1834 Stempelpapirforvalter, men 
blev i Slutningen af Aaret 1835 suspenderet fra sidstnævnte Embede 
paa Grund af Kassemangel og 1839 fradømt begge sine Embeder. 
Sin udbredte Sagførervirksomhed fortsatte han dog til sin Død, 
30. Nov. 1847. Han var gift med Doris f. Adler (d. 12. Febr. 1855), 
en Datter af Generalsuperintendent Jac. Georg Chr. A. (I, 101).

Neuer Nekrolog der Deutschen XXV, 727. 
Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Jaspersen, Klaus, 1777-1847, Jurist, Stænderdeputeret,
Søn af Gaardejer Karsten J. paa Bremsborg i Svesing Sogn i Slesvig 
og Marike f. Andresen, var født 23. Juli 1777, gik i Hollingsted 
Skole, blev efter sin Konfirmation Skoleholder i Ulsnæs i Angel, 
kom paa Lærerseminariet i Kiel og blev Lærer ved Friskolen der, 
gav sig til at studere Jura, opholdt sig en Tid i Jena, tog juridisk 
Examen og nedsatte sig 1804 som Advokat i Slesvig. Her vandt 
han hurtig stor Praxis, men da flere Godsejere valgte ham til 
Justitiarius paa deres Godser -- han var til sidst Justitiarius paa 
Godserne Runtoft, Dyttebøl, Østergaard, Løjtmark, Tøstrup, Prisholt, 
Borghorst, Udmark og Nisvraagaard --, opgav han sin Sagførervirksomhed 
og flyttede til Stenbjærghav. Her havde han god 
Lejlighed til at blive nøje kjendt med Folkesproget i Angel, og da
Frederik VI ved Reskriptet af 15. Dec. 1810 havde befalet successiv 
Indførelse af det danske Sprog i alle offentlige Anliggender i Slesvig, 
og Overretten afæskede samtlige Embedsmænd Betænkning over 
denne  Reforms Gjennemførlighed, var J. den af de tyskdannede
Embedsmænd i Mellemslesvig, som med størst Frimodighed og 
Upartiskhed vedgik, at Angelboerne talte Dansk, og at Indførelsen 
af dansk Skolesprog ikke vilde støde paa synderlige Vanskeligheder. 
Han tilraadede at begynde med at lade alle studerende og Seminarister
lære Dansk, og naar Brugen af Dansk som offentligt Sprog 
var forberedt gjennem Kirke og Skole, burde det ogsaa indføres 
ved Domstolene og i alle  offentlige Sager. Fremtidig skulde man 
da kun ansætte Embedsmænd, som talte Dansk, give de yngre 
fungerende Embedsmænd Paalæg om at lære Dansk og efterhaanden 
forflytte de ældre til tyske Egne.

1834 valgtes J. til Stænderdeputeret i 17. Landvalgdistrikt og 
deltog i Samlingerne 1836 og 1838, begge Gange valgt til 
Vicepræsident. 1838 stod han kraftig ved Nis Lorenzens Side, da denne
foreslog Indførelse af dansk Rettergang i dansktalende Distrikter, 
og han hævdede med Fynd Nødvendigheden af, at Dommerne i 
dansktalende Egne kunde Dansk, ellers vilde de ikke kunne holde 
Rettergang. Sygdom hindrede hans Deltagelse i Samlingen 1840. 
1844 var han kun Suppleant. 1829 var han flyttet
til Nordskov ved Gjelting, som han forskjønnede ved
betydelige Haveanlæg, og her samlede han et anseligt
Bibliothek og en Mængde Oldsager, som Staten efter
hans Død kjøbte til et Grundlag for Oldsagsamlingen
i Flensborg. Han var gift med Sophie Christine Helene
f. Nielsen (f. 6. Nov. 1784 d. 23. Febr. 1852), Datter
af Justitsraad, Overretsraad Christian N. i Slesvig,
udnævntes 1839 til Justitsraad og døde 4. Okt. 1847
barnløs paa Nordskov. Hans Navn staar indhugget paa
Skamlingsbankestøtten.

Allen, Det danske Sprogs Hist. i Sønderjylland II, 72 ff. 
Falck, Archiv f. Gesch. d. Herz. Schlesw., Holst. u. Lauenb. V, 455 ff. 
Neuer Nekrolog der Deutschen XXV, 631 ff. 
Alberti, Schlesw.-Holst.-Lauenb. Schriftsteller-Lex.

H. R. Hiort-Lorenzen.



Jastrau, Andreas Martin Jacob Ludvig, 1823-98, Musiklærer. 
Ludv. J. er født i Odense 9. Marts
1823 og er Søn af Skrivelærer, Kammerassessor
Heinrich Matthias J. og Maria Clausine Laurine
f. Maar. Udgaaet fra et musikalsk Hjem -- Faderen,
en dygtig Kvartetspiller og Bassanger, var en af
Stifterne af det i Odense 1818 oprettede musikalske
Selskab, der bestod indtil 1848 -- lagde J. sig, efter
at være bleven Student 1841, efter Musikken, nedsatte
sig som Musiklærer i Sønderborg, hvor han 1851-52
redigerede Ugebladet «Den danske Slesviger», blev
1856 Sanglærer ved Latinskolen i Flensborg og 1858 
Musiklærer ved Seminariet i Tønder og  1859 tillige 
Organist ved Christkirken smstds. 1864
maatte han paa Grund af Krigen forlade denne By og
har senere levet i Odense, hvor han 1876 blev Kantor
ved St. Knuds Kirke. Af hans Kompositioner, der med
Undtagelse af et Par Kantater mest bestaa af melodiøse
Sange og Klaverstykker, ere kun faa udkomne. Efter at
hans første Hustru, Emma f. Frantzen, var død 1878,
ægtede han 1889 Bertha Nielsen. J. døde 6. Marts 1898.

Erslew, Forf. Lex.
Schytte, Musiklex.

S. A. E. Hagen.



Jastrau, Richard Leopold, 1828-1902, Operasanger. 
J., en Broder til den foregaaende, er født i Odense 2. Maj
1828. Efter sin Konfirmation f6r J. en kort Tid til
Søs, anbragtes derefter paa et Handelskontor og fik
i Begyndelsen af Halvtredserne Plads i England som
dansk, tysk og fransk Handelskorrespondent. Under
dette sit Ophold deltog han paa Grund af sine gode
Stemmemidler i mange Dilettantkoncerter. I Midten
af Halvtredserne rejste han til Spanien for at
lære Landets Sprog og var varmt anbefalet til en
af Direktørerne for Musikkonservatoriet i Madrid,
den berømte 
Komponist B. Saldoni. Denne tog sig meget af hans
Stemmes Uddannelse, og efter hans Raad rejste
J. til Italien for at studere Sangkunst under
Mercadante og Lamperti i Mailand. Her debuterede
J. 1859 i Donizettis «Linda» og optraadte senere
i Bergamo og Lodi. Sidst i 1863 kom han paa Besøg
til Danmark, modtog et Tilbud om at optræde paa det
kgl. Theater i Kjøbenhavn og debuterede 22. Jan. 1864
som Edgar i «Lucia». Med sin høje og kraftfulde,
godt uddannede Tenorstemme, der understøttedes af
et heldigt Udvortes for Scenen, viste han sig strax
at kunne blive den danske Opera til stor Nytte,
og dette Haab svigtede han da heller ikke. Allerede
1865 fik han kongelig Ansættelse og var i en Række
af Aar Bæreren af alle betydeligere Tenorpartier
paa det kgl. Theater. Endskjønt hans Stemme saa vel
ved sin Klangfarve som ved sin Uddannelse egnede
sig bedst for den italienske Musik, forstod han dog
ogsaa at gjøre god Fyldest exempelvis i de Wagnerske
Operaer. Af hans Repertoire, der omfatter henved 50
store Tenorpartier, kan man særlig fremhæve Raoul i
«Huguenotterne», Manrico i «Troubadouren», Walther
v. Stoltzing i «Mestersangerne i Nürnberg», Nemorino
i «Elskovsdrikken», Titelrollerne i «Lohengrin»,
«Tannhäuser» og «Fra Diavolo», Almaviva i «Barberen i
Sevilla» og Don Ottavio i «Don Juan». Han optraadte
sidste Gang paa det kgl. Theater 4. Juni 1888 som
Manrico i «Troubadouren». Han blev 18. Juli 1865 i
Gørlitz gift med Adelheid Emilie Therese Thiemann,
Datter af Overlærer T. sammesteds. J. døde 23. Marts 1902.

Edgar Collin.



Jeansson, Johan Philip, 1835-78, Præst, 
blev født i Roskilde 8. Juli 1835 og er Søn af Bagermester, senere
Inspektør ved Syge- og Arbejdsanstalten, Johan Philip
Frederik J. og Hanne Louise f. Rauchmaul; han blev
privat dimitteret 1854 og theolog. Kandidat 1863. I
nogle Aar var han personel Kapellan i Græsted og
Maarum, hvor han ved en Veltalenhed af overvældende,
næsten voldsom Natur frembragte en Del Røre, der dog
næppe bar blivende Frugt i nogen synderlig Grad,
i alt Fald ikke for Folkekirken. Senere virkede
han i 3 Aar (1868-71) som Rejsepræst for «Kirkelig
Forening for indre Mission i Danmark». 1871-78 var
han Sognepræst i Horne og Asdal i Hjørring Amt;
han udøvede her betydelig Indflydelse, og den af
ham fremkaldte kristelige Vækkelse har holdt sig som
en baade kraftig og sund Livsbevægelse til den Dag
i Dag. De legemlige Kræfter sloge imidlertid ikke
i Længden til, og kort efter at han var bleven
forflyttet til Sjællands mildere Klima som 
Sognepræst for Førslev og Sneslev, døde han
13. Nov. 1878. I «Indre Missions Tid.» findes nogle
Prædikener og andre Bidrag fra hans Haand. 1864
ægtede han Frederikke Christiane Conradine Sommer,
Datter af Bagermester Christian Poul S.

Elvius, Danmarks Præstehist. 1869-84 S. 136. 
Den indre Missions Tid. 1878, S. 785 ff.

V. Schousboe.



Jebsen, Peder, 1824-92, Handelsmand. 
Født i Slesvig var han fra sin Barndom bestemt for Handelen og
var først ansat ved en Forretning i Sønderborg,
derefter i Hamborg. 1843 kom han til Norge, hvor
han havde erholdt en Ansættelse i Bergen. Hans
senere Virksomhed er alene knyttet til denne
By, hvor han begyndte med to tomme Hænder og
oparbejdede en stor Forretning. J. var en af de
første Banebrydere for Bergens Fremskridt i de
sidste 50 Aar. 1844 kjøbte han (for laante Penge)
Blindhejmselven ved Arne i Nærheden af Bergen,
hvorefter han foretog en Udenlandsrejse for at sætte
sig ind i Bomuldspinderiet. 1846 grundede han det
store industrielle Anlæg Arne Fabrikker, som han
hævede til en betydelig Højde. Fra 1878 er dette
gaaet over til et Aktieselskab. Men forinden havde
J. grundet et nyt, endnu mere storartet Anlæg, Dale
Fabrikker ved Dale vaagen. Fra 1859 var J. Medlem
af Direktionen for Bergenske Dampskibsselskab,
i hvis paafølgende Opsving han havde en væsentlig
Del; dets Sammensmeltning med det nordenfjældske
Dampskibsselskab satte han igjennem. Mindre heldig
var han derimod med Oprettelsen af en norsk Linje for
Dampskibsfart paa Amerika. Med Varme interesserede
J. sig for en Jærnbaneforbindelse mellem Bergen og
Christiania, og Vossebanens Anlæg skyldes til Dels
hans energiske Arbejde. I Valgperioderne 1874-76
og 1880-82 repræsenterede han Bergen i Stortinget;
han kan nærmest betegnes som liberal-konservativ,
men spillede som Politiker kun en underordnet
Rolle. Til en Tid var han tysk Konsul i Bergen. Midt
i sin mangesidige Virksomhed afgik han 30. Okt. 1892
pludselig ved Døden. Han var 2 Gange gift: 1. med
Anna f. Uthuus, 2. med Sophie Catharine f. Sundt.

Morgenbladet (Christiania) 1892, Nr. 587.

Yngvar Nielsen.



Jens, jvfr. Johannes.



Jens (Jon, Johannes), o.1380-o.1452, Biskop i Oslo,
var dansk og hørte sit Vaaben til Trods ikke til Familien
Blik. Han havde tjent sig op i Dronning Margrethes
Tjeneste og nævnes 1439 blandt 
dem, som kjendte hendes «Klenodier»; ved Kong Eriks Indflydelse 
blev han i 1420 eller 21 Biskop i Oslo og samtidig Kansler for 
Norge, hvilket Embede ellers i Følge Loven var knyttet til 
Provstiet ved Mariekirken i Oslo. Den nye Biskop vedblev at opholde 
sig hos Kongen eller i Danmark, hvor han vel fungerede som
«Minister for Norge», endog under Kongens lange Udenlandsrejse. 
Først i 1426 træffes han ved sit Bispesæde, men ogsaa da delvis 
optaget af verdslige Anliggender; ogsaa i den følgende Tid forblev 
han oftest i Danmark og lod ofte sit Stift styre af en Vikar. 
Navnlig Kanslerens Fravær fra Riget vakte i Norge Misfornøjelse, 
men ogsaa Biskoppens Fremdragen af Landsmænd til kirkelige 
Stillinger inden Stiftet eller til Fogeder over Kirkens Gods. Den 
Opstand, som Almuen i Borge Syssel og Viken gjorde mod 
Rigsstyrelsen 1436, var derfor væsentlig rettet mod J., hvis befæstede 
Bispegaard blev indtaget, og skjønt Oprørerne snart nedlagde 
Vaabnene, fastholdt de dog sit Krav, at alle udenlandske 
Magthavere, «gejstlige og verdslige», skulde fjærnes. Rigsraadet støttede
Almuen heri, og J. fandt det da forsigtigst at vende tilbage til sin 
Bispestol (1437), forsone sig med det norske Rigsraad og opgive 
sin Kanslerværdighed. Et nyt Opløb af Almuen 1438 var i alt 
Fald delvis rettet mod ham, som dog nu blev beskyttet af 
Rigsraaderne. Efter at Kong Erik 1439 havde ladet indrette en egen norsk
Regering under en Drotsete, indtog J. sit Sæde i Rigsraadet og 
blev af dette beskikket til Medlem af et Gesandtskab, som i 1440 
skulde søge at naa Kongen paa Gulland; men Gesandterne bleve 
stoppede i Øresund af Kong Christoffers Skibe, og J. valgte da at 
blive i Danmark, hvor han synes at være traadt i Forbindelse med 
den nye Konge og have været virksom for ham. 1442 var J. vendt 
tilbage til Oslo. 1449 bleve J. og Hartvig Krummedige sendte til 
Danmark som Underhandlere for at undersøge, hvad Støtte Norge 
kunde vente af Kong Christian. J. sluttede sig under Opholdet i 
Danmark ganske til Christian, saaledes at han -- vistnok med 
rette -- er beskyldt for at have overtraadt sin Fuldmagt. Efter 
sin Hjemkomst medvirkede han til Christians Valg til norsk Konge 
i Oslo og til Hyldingen i Marstrand. Han har vistnok ikke alene 
deltaget i, men redigeret den Proklamation til Nordmændene af 
3. Juli, hvori en Del af Rigsraaderne paaberaaber sig som Grund 
for Kongevalget, at Kong Christian var nær beslægtet med de 
ældre Konger, og giver en Fremstilling af Slægtskabet, som maa 
anses for en Forfalskning. Under de følgende Uroligheder har
Biskop J. sandsynligvis siddet rolig i Oslo. Han synes at være 
død i Vinteren 1452-53.

Keyser, Den norske Kirkes Hist. II. 
Daae, Christiern I's norske Hist. 1448-58. 
(Norsk) Hist. Tidsskr. IV og 3. R. II.

Gustav Storm.



Jensen, jvfr. Jenssen.



Jensen, Albert Christian, f. 1847, Arkitekt. 
Han er født 25. Dec. 1847 i Frederikssund, hvor hans Fader, Søren Anders J. 
(f. 1808 d. 1884), var Kjøbmand; hans Moder var Anne f. Jørgensen 
(f. 1810 d. 1879). Efter sin Konfirmation kom J. 1863 til Kjøbenhavn, 
hvor han gjennemgik Kunstakademiet og efterhaanden vandt
alle dets Medailler, den store Guldmedaille 1876 for «en 
Kuppelkirke som Sejersmonument», medens han samtidig arbejdede hos J. 
H. Nebelong og senere hos F. Meldahl. Faa Akademiets store 
Rejsestipendium opholdt han sig 2 l/2 Aar i Udlandet, og efter sin
Hjemkomst knyttedes han til flere af Meldahls Arbejder. Han har 
i Forening med ham bygget Herregaardene Trolleholm og Trollenäs 
i Skaane (1886-93), og han har for ham ledet Opførelsen af
Marmorkirken (1878-94), ligesom han har haft Tilsyn med Opførelsen 
af den russiske Kirke i Bredgade (1882-83). Som selvstændig 
Arkitekt har han foruden en Del mindre Arbejder tegnet 
Udstillingsbygningen ved Charlottenborg (1881-83), Fodstykket til Niels Juels
Monument (1882), de Brockske Handelsskolers Bygning i Toldbodgade 
(1891), den mægtige Frilagerbygning (1891-94) og -- sammen 
med Arkitekt Glæsel -- Magasin du Nords store nye Bygning paa 
Kongens Nytorv (1893-94). Han har fra 1880 været Assistent ved
Kunstakademiet og siden 1883 Medlem deraf. 1878 ægtede han 
Caroline Sofie Nebelong (f. 14. Nov. 1848), Datter af Justitsraad 
N. S. N. Som Arkitekt besidder J. en let og hurtig Haand, en 
overlegen Sikkerhed; han hører ligesom sine Lærere, i Modsætning 
til Herholdt og hans Skole, til en mere evropæisk eller 
kosmopolitisk Retning inden for vor hjemlige Bygningskunst.

Weilbach, Dansk Konstnerlex.

Erik  Schiødte.



Jensen, Andreas (Jens Andreas), s. under Hansen, Hans Severin.



Jensen, Camilla Elisa, s. Hilmer (VII, 447). 



Jensen, Carl Martin Soya, s. Jensen, Soya-.



Jensen, Carl Oluf, f. 1864, Veterinær. 
J. er født i Kjøbenhavn 18. Marts 1864 som Søn af Gas- og Vandmester Peter J. og 
Dorthea Marie Rasmusdatter. Tog Dyrlægeexamen 1882 og 
nedsatte sig derefter i Nimtofte ved Grenaa. En langvarig Sygdom 
tvang ham i 1883 til at vende tilbage til Hjemmet i Kjøbenhavn, 
hvor han forblev til 1886. I disse Aar fortsatte han ivrig sine
Studier og kastede sig navnlig over Bakteriologien under Vejledning 
af Professor C. Salomonsen. Ogsaa i Nimtofte, hvor han paa ny 
bosatte sig i Foraaret 1886, syslede han stadig med Bakteriologien 
ved Siden af sin Dyrlægegjerning. Fra Juli til Dec. 1887 opholdt 
han sig i Udlandet, dels ved Kochs hygiejniske Institut i Berlin, 
dels ved forskjellige Veterinærskoler samt ved den til Münchener-Skolen 
knyttede, af Kitt bestyrede Forsøgsstation i Lengries. I Dec. 
1887 blev han ansat som midlertidig Assistent hos Professor B. Bang 
(i Anledning af dennes Virksomhed for Svinepestens Bekæmpelse), 
og han knyttedes derved til det landøkonomiske Forsøgslaboratorium, 
ved hvilket han vedblev at arbejde, efter at han i April 1888 var 
bleven ansat som Assistent ved Højskolens stationære Klinik. 1889 
blev han ansat som Lærer ved Højskolen i Veterinærlægevidenskab 
og har siden doceret almindelig Pathologi og pathologisk Anatomi
samt i de sidste Aar tillige forestaaet Klinikken for mindre Husdyr. J. 
har offentliggjort adskillige værdifulde, især bakteriologiske Arbejder, 
af hvilke de vigtigste ere «Undersøgelser over Aarsagen til Kværke» 
(sammen med G. Sand, 1888), «Bakteriologiske Undersøgelser over 
visse Mælke- og Smørfejl» (1891), «Om Knuderosen, tør Hudbrand 
og Rødsyge» (1892) og «Om den infektiøse Kalvediarrhoe» (1892). 
Siden 1889 har han sammen med Gautier og S. Friis udgivet og 
redigeret «Maanedsskrift for Dyrlæger». -- 1890 ægtede han Marie 
Magdalene Thomasine Schmit (f. 23. Avg. 1865), Datter af Proprietær 
Hans Peter S. og Magdalene Bolette Christine f. Dehlholm.

B. Bang.



Jensen, Carl Peter Govertz, s. Jensen, Govertz-.



Jensen, Carl Reinhold, 1827-88, Politiker. 
R. J., født 25. Maj 1827 i Nakskov, Søn af Garver Johannes Gabriel J. (f. 1789 
d. 1842), var 1848 frivillig Herregaardsskytte og tog 1853 Landmaalerexamen. 
Hans første offentlige Optræden var med 5 skarpe Flyveskrifter 
om Landinspektørexamen (1855-59), der paadroge ham 2 
Højesteretsdomme, samt med et Indlæg imod Professor R. Nielsen 
i den videnskabelige Strid om Filosofi og Mathematik (1859). Han 
valgtes 1858 til Folketingsmand for Holbæk Amts 5. Kreds og 1861
for 4. Kreds. Han sluttede sig strax til Tscherning, baade i de 
indre Reformspørgsmaal og med Hensyn til den almindelige Politik, 
viste ikke ringe Dygtighed og var en slagfærdig Taler, men stundum 
overmaade hvas i sine Udtryk. Særlig kæmpede han for Udvidelse 
af den kommunale Valgret og for fuld Udstyknings- og Sammenægningsfrihed. 
Da Pastor V. Beck under Valgkampen 1861 havde 
dadlet ham for at have indgaaet borgerligt Ægteskab, forsvarede 
J. sig med Henvisning bl. a. til Luthers Færd og Udtalelser i et 
velskrevet Flyveskrift («Sandhedsvidnet Kapellan V. Beck», 1862). 
I Aarene 1861-63 udgav J. i Aarhus et Ugeblad, «Jyllandsposten»,
var 1862 Medstifter af «den jyske Folkeforening» og blev Sekretær 
i dens Bestyrelse. Efter at være kommen tilbage til Kjøbenhavn 
udgav han 1864-67 et andet Ugeblad, «Folkebladet», ligeledes i 
udpræget demokratisk Aand. Han søgte 1864-65 forgjæves Valg
til Folketinget i et Par jyske Kredse, men tog virksom Del i 
Agitationen for Juni-Grundlovens Bevarelse. Endelig valgtes han i Okt. 
1866 i Skanderborgkredsen; men af økonomiske Grunde og i 
Mistvivl om Venstres nære Sejer trak han sig tilbage 2 Aar senere og 
blev Stationsforvalter i Vejle. Han røgtede sin Embedsgjerning 
med stor Iver og Dygtighed, medens han holdt fast ved sine 
politiske Meninger og jævnlig tog Ordet om Byens kommunale Spørgsmaal:
han hævdede saaledes, at Byens Skove tilhørte Indbyggerne 
som Helhed og ikke særlig Grundejerne, en Opfattelse, Højesteret 
senere gav Medhold (1887). Død 19. Okt. 1888. -- J. ægtede 1859 
Vilhelmine Mathilde Nielsen (f. 1836 d. 1869), Datter af Malermester 
N., og 1869 hendes Søskendebarn Emma Chr. M. Schmidt (f. 1839), 
Datter af Malermester Andreas Chr. S. i Nakskov.

Vejle Amts Folkeblad 20. Okt. 1888.

Emil Elberling.



Jensen, Christen, 1531, s. Hansen (VI, 592).



Jensen, Christen, 1596-1635, Præst, 
var født i Kjøbenhavn af borgerlige Forældre 24. Jan. 1596, gik først i sin Fødebys Skole, optoges i Kongens Sangerkor og kom endelig til Sorø Skole, hvorfra 
han 1615 blev Student. Efter 1616 at have taget Bakkalavrgraden 
drog han udenlands og opholdt sig med nogen Afbrydelse,
da han var hjemme, 4 Aar i Wittenberg ved Hjælp af formaaende 
Velyndere. 1621 tog han Magistergraden i Kjøbenhavn, blev s. A. 
Konrektor og 1622 Rektor i Odense. 1623 blev han Professor ved 
Gymnasiet sammesteds, men allerede 1624 forflyttedes han som 
Sognepræst til Vejle, hvor han s. A. ægtede sin Formands Enke, 
Else Hansdatter Riber, en Borgmesterdatter fra Horsens, og fik 
derved sin unge Svoger, den senere berømte Ærkebisp Hans Svane, 
i Huset hos sig. 1627 udnævntes han til kongl. Hofprædikant, og 
1629 overtog han et theologisk Professorat, men dermed standsede 
ogsaa hans raske Oprykning ad Embedsstigen, thi i Begyndelsen af
det følgende Aar, inden han endnu paa Grund af Universitetets 
Lukning under Pesten havde begyndt sine Forelæsninger, traadte 
han efter Kongens Ønske tilbage i sin Hofprædikantstilling, i det 
han til Gjengjæld forlenedes med Kantordømmet i Oslo, som han 
dog igjen skulde afstaa, naar det ham tidligere (1628) lovede 
Prælatur i Lund blev ledigt, hvad det imidlertid ikke blev i hans 
Levetid. 1630 blev han Dr. theol. Han døde 10. Jan. 1635 paa 
Frederiksborg, knap 39 Aar gammel. -- Hans i Roskilde 1631 
holdte latinske Ligprædiken over Enkedronning Sophie og hans
Breve vise ham som en dygtig Latiner. Efter sin anden Mands 
Død blev hans Enke gift med Slotspræst Hans Husvig paa 
Frederiksborg.

Vinding, Academia Hauniensis S. 311 ff. 
Zwergius, Siellandske Cleresie S. 558 ff. 
Bloch, Den fyenske Geistligheds Hist. I, 363 ff. 
Hundrup, Doctores S. 19.

C. F. Bricka.



Jensen, Christen, --1653, Præst og Sprogmand. 
Han blev o. 1638 Kapellan hos Præsten Jens Mouritsen i Askevold i 
Søndfjord (Bergens Stift). I Askevolds Kaldsbog nævnes han C. J. fra 
Danmark, altsaa har han efter al Sandsynlighed været dansk af 
Fødsel. Da J. Mouritsen 1640 døde, blev C. J. Sognepræst til Askevold. 
I Kaldsbogen meddeles, at han «blev 1653 tillige med alle 
Fløtningsfolkene borte, da han St. Hansdag skulde rejse hjem fra 
en af Kaldets Annexkirker». -- C. J. er Forfatter af en norsk 
Ordsamling: «Den norske Dictionarium eller Glosebog, item Bondens
Sej er værk og Almanak, som kaldes Primstaven» (1646). Han synes 
ikke selv at have næret store Tanker om sit Værk, og Eftertiden 
skjænkede det heller ikke megen Opmærksomhed. E. Pontoppidan
faldt i Forundring, da han o. 100 Aar efter Bogens Fremkomst paa 
en Visitatsrejse traf paa den i Mangers Præstegaard. C. J. har 
efter eget Udsagn hentet noget Stof til sin Ordbog ad litterær Vej;
men det meste er bragt til Veje ved Selviagttagelse af Bygdemaalet. 
Bogen indeholder ikke blot Ord, der ved Form og Betydning 
afvige fra det samtidige dansk-norske Skriftsprog, men rundt om 
findes hele Sætninger paa Bygdemaal indstrøede. Det er ikke 
mindst  dette  sidste, der giver Glosebogen  sit Værd for vor Tids 
Sprogstudium.

Pontoppidan, Annales eccles. Dan. IV, 413.
Sammes Glossar. Norvag. (1749) S. 20.
N.M.Petersen, Den dsk. Lit. Hist. III, 361. 378 f.

P. K. Thorsen.



Jensen, Christen, --1683, Lagmand. 
Hans Fader kaldes Jens Christensen Heegaard og var formentlig bosat i Jylland, 
hvorfra Sønnen skal være kommen til Norge o. 1633. Allerede i 
Begyndelsen af 1640-Aarene synes han at være bleven Foged i Solør 
og Østerdalen, hvor han under Hannibalsfejden 1644-45 tillige 
fungerede som Kapitajn over Landfolket. I 1651 indgaves der en 
Mængde Klager over ham fra Almuen i Distriktets forskjellige 
Sogne, og dette har muligens givet Anledning til hans Fjærnelse 
fra sin Betjening. I Juni 1657 blev han Overproviantmester 
søndenfjælds, hvad han dog ikke længe var. Han synes at have været
bosat i Frederiksstad, hvor han formentlig har drevet Tømmerhandel. 
Uagtet han som konstit. Lagmand i 1659 havde optraadt 
paa en dadelværdig Maade, beskikkedes han dog 1662 til virkelig 
Lagmand i Frederiksstads Lagdømme, men var i denne Stilling 
uforsigtig nok til et Par Gange at lade ubesindige Ytringer falde,
der navnlig i den første Tid efter Souverænitetens Indførelse kunde 
være farlige nok for sin Ophavsmand. Da det hele imidlertid 
væsentligst synes at have været Praleri, fremført i Drukkenskab, 
slap han dog derfra uden synderlig større Ulejlighed. Han har 
kjendelig været en udannet Person med store Begreber om sin 
egen Vigtighed og Magt, der støttede sig til den betydelige 
Formue, han havde forstaaet at samle. Han havde nemlig i 1662 af 
Kronen faaet overdraget et stort Jordegods i Østerdalen, Solør og
Øvre Romerige for Forstrækning i Fejdetid (formentlig 1658-60), 
ligesom han ogsaa ejede betydeligt Gods i Smaalenene, hvoriblandt 
Borregaard ved Sarpsborg (oprindelig kun Pant). 1673 fik han sin 
Svigersøn beskikket til Successor og afgik ved Døden 1683. Hans
Enke, Maren Madsdatter, havde først været gift med Raadmand 
Mads Larsen Thyrholm i Frederiksstad og døde o. 1692. Deres 
eneste Barn, Helvig Christensdatter, var gift med Faderens 
Efterfølger, Lagmand Werner Nielsen til Borregaard, hvis Børn 
adledes med Navnet Werenskiold, og overførte Formuen til denne 
Slægt.

Moe, Tidsskr. f. d. norske Personalhist. I, 2 ff. 
Personalhist. Tidsskr. 2. R. V, 177.

H. J. Huitfeldt-Kaas.



Jensen, Christian Albrecht, 1792-1870, Portrætmaler,
er født 26. Juni 1792 i Bredsted i Slesvig og kom i 1811 til 
Kjøbenhavn for at uddanne sig ved Kunstakademiet, hvis mindre 
Sølvmedaille han vandt i 1814. Han blev Elev af C. A. Lorentzen og
vakte allerede 1815 Opmærksomhed ved sine udstillede Portrætter 
og ved nogle Kopier; navnlig roste man hans eget Portræt. 
Allerede ved den Tid havde Miniaturmaler W. A. Müller lært ham den 
Kunst at rense og restavrere Kobberstik. Aaret efter rejste han, 
da hans Forældre ikke længere formaaede at understøtte ham, 
tilbage til Slesvig for i sin Hjemstavn at søge Fortjeneste som 
Portrætmaler, hvilket ogsaa lykkedes ham, saa at han 3/4 Aar 
senere kunde rejse til Dresden, hvorfra han i 1817 indsendte en 
Kopi efter van Dijck og bad om Akademiets Anbefaling for at 
søge Rejseunderstøttelse for 2 Aar. Akademiet anbefalede ham 
varmt til Præses, Prins Christian Frederik, der gav ham Bestilling 
paa 2 Kopier, og i 1818 bevilgedes ham 600 Rdl. af Fonden ad 
usus publicos. Ligesom i Dresden søger han i Rom baade Kundskab 
og Fortjeneste ved at kopiere berømte Mesterværker af Rafael, 
Tizian o. fl., og de hjemsendte Kopier roses. Han lever nu 3 Aar 
i Rom, og Prinsen, som paa sin store italienske Rejse har Lejlighed 
til at se hans Arbejder, lægger, uanset alle Kopierne, Hovedvægten 
paa hans Anlæg som Portrætmaler. Trods hans «Sparsommelighed 
og Flittighed» maatte han dog, som en Ven skriver, «mod Forsæt 
og Forventning» i Nov. 1821 vende hjem, dog ikke til Kjøbenhavn, 
men til Bredsted, hvorfra han solgte nogle i Rom udførte Kopier, 
men hvor han især virkede som Portrætmaler. I 1823 kom han igjen 
til Kjøbenhavn og blev agreeret som Portrætmaler. Paa Portrætter 
af Gehejmekonferensraad Malling og Professor J. F. Clemens blev 
han 1824 Medlem af Akademiet.

Efter Lorentzens Død 1828 søgte J. det ledige Professorat, men 
blev ikke valgt. Imidlertid havde han ægtet Cathrine Lorenzen, 
der fulgte ham paa en ny Rejse til Tyskland og Italien (1831-33), 
og efter Hjemkomsten fik han i 1835 Titel af Professor. I 1845 
søgte han atter forgjæves et Professorat, men opnaaede derimod 
Aaret efter Fribolig paa Charlottenborg. J. var en fortrinlig 
Portrætmaler, og hans Billeder udmærke sig næsten alle ved en livlig
Karakteristik, selv om Omgivelserne ikke altid ere tilfredsstillende 
udførte. Efter Udstillingen i 1838 roser N. Høyen meget hans 
Portræt af den engelske Kunsthandler Woodburn og et Dameportræt, 
men synes ellers at spore Tilbagegang. Hans brede maleriske 
Behandling blev efterhaanden, maaske i Sammenhæng med Synets 
Svækkelse ved Alderen, til en Maner, som til sidst næsten 
overskyggede hans Pensels gode Egenskaber. Han holdt op at udstille 
i 1857. Efter Kobberstiksamlingens Ordning fik J. Plads som
Konservator og Restavrator af Kobberstik og Tegninger ved denne 
og forblev i den Stilling til sin Død, 13. Juli 1870.

Weilbach, Konstnerlex.

Ph. Weilbach.



Jensen, Christian Bagge, 1789-1836, Præst, Forfatter,
var født 31. Dec. 1789 i Karlebo, hvor hans Fader, Johannes J., der 
døde som Præst i Hjørlunde, den Gang var Provst og Sognepræst; 
Moderen, Abigael Marie f. Ussing, var en Præstedatter; blev 1806 
dimitteret fra Frederiksborg Skole og 1810 theologisk Kandidat; 
var derpaa først Privatlærer og senere Adjunkt i Frederiksborg, 
indtil han 1819 blev Sognepræst i Mejrup og Kateket i Holstebro; 
1821 forflyttedes han til Kateketembedet i Rudkjøbing, og 1827 kom 
han som Kateket til Horsens; 1834 blev han Sognepræst ved 
Trinitatis Kirke i Fredericia, men døde allerede 17. Okt. 1836. 
Hans Hustru hed Anna Cathrine f. Hein. 1826 vandt han en Præmie 
af det evangelisk-kristelige Prædikelegat; han udgav bl. a. 
«Efterretning om gejstlige Embeder i Danmark» (1828-35) og 
«Provinsiallexikon over Danmark» (1830) med Anhang (1831), 2 Værker, der 
i sin Tid ikke vare uden Betydning. I nogle Aar af sit Ophold i 
Horsens var han dels Medredaktør, dels Eneredaktør af «Skanderborg 
Amtsavis» (*dvs.: Horsens Avis).

Erslew, Forf. Lex.
Wiberg, Alm. Præstehist. I, 386.

Vilh. Bang.



Jensen, Christian Erasmus Otterstrøm, f. 1859, Botaniker. 
Chr. J. er Søn af Apotheker Johan Georg Keller J. og Francisca 
Augusta f. Otterstrøm; han fødtes 11. Juni 1859 i Store Kværn i 
Angel; flyttede 1871 med Forældrene til Kjøbenhavn og senere til 
Hvalsø, hvor Faderen blev Apotheker. Gik i Roskilde Skole til 
1875;, tog farmacevtisk Kandidatexamen 1882. Efter Faderens Død 
1886 Bestyrer af Hvalsø Apothek. Fra Barndommen af har han 
ivrig botaniseret og har i floristiske Øjemed berejst forskjellige 
Dele af Danmark; har navnlig lagt sig efter Mosser og gjort flere 
Rejser i Udlandet med fremmede Bryologer. Af Publikationer kan 
fremhæves hans Bearbejdelse af Danmarks Sphagnaceer og af
Grønlands Mosser (i «Botan. Forenings Festskrift» og i «Meddelelser 
om Grønland»); desuden andre bryologiske Bidrag i «Botan. Tidsskrift», 
«Revue bryologique» og andensteds.

Eug. Warming.



Jensen, David, f. 1816, Billedhugger. 
J. blev født i Kjøbenhavn 19. Nov. 1816. Fra 1832 besøgte han Kunstakademiet for at 
uddanne sig til Billedhugger, vandt Sølvmedaillerne og 1841 den 
mindre Guldmedaille for Opgaven «Jesus hos Martha og Maria». 
S. A. fulgte han en Kaldelse til St. Petersborg, hvor han endnu
lever. Efter at have været Lærer ved en privat Kunstskole fik 
han i 1845 Diplom som Kunstner ved Kunstakademiet i St. Petersborg, 
blev 1857 dets Medlem og 1868 Professor i Billedhuggerkunst. 
Han ægtede i 1845 Anna Caroline Steinberger, Datter af
Instrumentmager S. i St. Petersborg, og har i en lang Aarrække virket som 
Arkitekt og Billedhugger ved Udsmykningen af Palaiser og offentlige 
Bygninger i Rusland. Saa vel enkelte hjemsendte Kompositioner
som ogsaa det Træk, at i hans Ungdom flere Gange ved Konkurserne 
for Pengepræmien hans Skitser valgtes til at arbejde efter, 
tyder paa et Anlæg for Anordningen, der uden Tvivl har været 
medvirkende ved den Retning, hans Virksomhed for største Delen 
har taget. Foruden sine Ungdomsarbejder har han kun en enkelt 
Gang udstillet i Kjøbenhavn. I St. Petersborg synes han at nyde 
Anseelse som Kunstner, ligesom han ogsaa har virket for 
Udbredelsen af Kunstsans ved Anlæggelsen af en Terrakottafabrik m. m.

Weilbach, Konstnerlex.

Ph. Weilbach.



Jensen, Ferdinand Vilhelm, 1837-90, Arkitekt, 
Søn af Viktualiehandler Anders J., fødtes i Kjøbenhavn 27. Marts 1837, 
uddannedes til Arkitekt ved Kunstakademiet og vandt 1863 den 
lille Guldmedaille for «et Landslot». Han har udfoldet en betydelig
Virksomhed som udøvende Arkitekt i Kjøbenhavn; den kraftige, 
karakterfulde Methodistkirke i Rigensgade (1866), det kjøbenhavnske 
Byggeselskabs Ejendomme ved Søtorvet (sammen med Vilhelm 
Petersen, 1874-76), Tordenskjoldsgade Nr. 1 og en Mængde Villaer 
paa Alhambravej og Hauchsvej skyldes ham. 1867 bosatte han sig 
i Hamborg, hvor han bl. a. opførte Hansasalen, Denckers Selskabslokale 
og en Mængde Privathuse, men 1882 vendte han tilbage til 
Kjøbenhavn og gjenoptog sin Virksomhed der. Foruden en Hovedbygning 
ved Nivaa byggede han «St. Petersborg» paa Østerbrogade 
og flere Huse i Bredgade og paa Frederiksberg, som vise en
afgjort tysk Paavirkning, der dog ingenlunde ganske har kvalt hans 
oprindelig frodige og livskraftige Talent. Han døde 15. April 1890. 
1860 ægtede han Alvilda Gruber (Frobøse).

Weilbach, Konstnerlex.

Erik Schiødte.



Jensen, Frederik Julius Christian, 1811-73, Gartner, 
blev født 1. Sept. 1811 i Skovmøllen, der var Fæstegods under Marselisborg 
ved Aarhus. Hans Fader, som først havde været Livkusk og 
senere Skovrider hos Baron Güldencrone til Mósgaard, Marselisborg, 
Vilhelmsborg og Boller, døde som Fæster af den nævnte 
Mølle 11. Marts 1816, og Moderen flyttede da ind i et lille Hus, 
der blev bygget til hende ved Møllen. Da Drengen tidlig viste 
stor Lyst til Læsning, besluttede hun, at 1000 Rdl. af den lille 
Sum, der var indkommen ved Møllens Afstaaelse, skulde anvendes 
til at lade ham studere for, men da disse Penge, som vare 
udlaante til den nys omtalte Baron Güldencrone, gik tabt ved dennes 
Fallit, maatte Tanken herom opgives. 1826 kom J. i Gartnerlære 
i Marselisborg Have, og 1828 blev han Elev i Botanisk Have. 
Opholdet her blev af gjennemgribende Betydning for den 
videbegjærlige Yngling, hvis hele Undervisning i Børneaarene havde 
været indskrænket til, hvad der kunde ydes i en tarvelig Landsbyskole, 
og nogle faa Timer i Tysk, som en Gouvernante fra Marselisborg 
havde givet ham. Ved at studere Heiberg og Oehlenschläger 
og andre danske Forfattere lykkedes det ham at tilegne sig et 
smukt og flydende Sprog, og hans glimrende Hukommelse kom 
ham til Hjælp ved Erhvervelsen af en korrekt Orthografi. Gjennem 
Læsningen af danske og tyske Havebøger og Tidsskrifter og ved 
sin dygtige Principal, botanisk Gartner F. L. Holbølls Vejledning
i praktisk Gartneri erhvervede han sig saa grundige Kundskaber i 
sit Fag, at han allerede 1830 kunde underkaste sig Gartnerexamen; 
s. A. tog han Examen i Botanik. Derefter blev han Gartner hos 
Etatsraad, Amtsforvalter Rambusch i Korsør. I denne Plads 
forblev han kun nogle faa Aar; han blev nemlig her forlovet med 
Caroline Justine Bang (d. 1848), og for at kunne gifte sig nedsatte 
han sig som Handelsgartner i Ærøskjøbing. I 1841 flyttede han 
til Aarhus, hvor han paa en af Kommunen lejet, 3 Tdr. Land stor 
Mark oprettede et Kunst- og Handelsgartneri. Ved den Tid stod 
denne Næringsvej paa et meget primitivt Standpunkt der; de fleste 
Husejere havde et lille Stykke Havejord, paa hvilket de dyrkede
en Del Grøntsager og Frugttræer. Produktionen af Havesager til 
Salg blev vel drevet af nogle enkelte større Husejere, men kun 
undtagelsesvis som Hovederhverv, og Væxthuskultur var næppe 
kjendt nogensteds i Byen. At hans Forretning under disse 
Omstændigheder ikke kunde blive synderlig lønnende, er let forklarligt. 
Drivhusene, fyldte med en Mængde sjældne Planter, vakte de 
besøgendes Beundring, men Kjøbelysten var kun ringe hos Publikum, 
og Tid skulde der til, før Smagen og Interessen for Blomster kunde 
blive vakt. Med offentlig Understøttelse foretog han flere Rejser 
til Udlandet, og paa en af disse lærte han Dyrkning, Farvning og 
Tørring af Evighedsblomster; han var den første, der drev denne 
Virksomhed her i Landet, og blev saaledes ogsaa paa dette Omraade 
en Banebryder. J. døde i Aarhus 16. Juli 1873.

J. har udfoldet en betydelig litterær Virksomhed, og om end 
hans Bøger ikke kunne siges nu til Dags at gjøre Fyldest ved 
en mere indgaaende faglig Uddannelse, saa vare de alligevel 
for den Tid, da de bleve skrevne, fuldt tilfredsstillende. For dem, 
der give sig af med Havedyrkning paa en mere dilettantmæssig 
Maade, ere hans Bøger en udmærket Vejledning, hvad ogsaa 
utvetydig fremgaar deraf, at ingen Havebøger her i Landet have naaet 
at udkomme i saa mange Oplag som flere af J.s. De vigtigste ere:
«Haandbog i Blomstergartneriet» (1844), «Vejledning i Frugt- og 
Køkkenhavedyrkning samt Mistbænkdriveri» (1845; 3. Opl. 1856 
under sin vedblivende senere Titel: «Dansk Havebog»; 6. Opl. 1888, 
for hvert Oplag betydelig forøget); «Havebog for Bondestanden
(senere Oplag under Titel: «Havebog for Landmænd») med kort 
Vejledning til Biavl» (1848, 4. Opl. 1882), «Bemærkninger over de 
forestaaende Reformer i det danske Gartnervæsen» (1850), 
«Stuegartneriet eller Vejledning til at dyrke, opelske og pleje Blomster
i Værelser og smaa Byhaver» (1856, 6. Opl. 1891), «Den 
landøkonomiske Havedyrkning» (1860), «Den lille Gartner» (1873), 
«Anlægsgartneriet» (1873).

L. Helweg.



Jensen, Friedrich Christoph, 1754-1827, Kancellideputeret, Retslærd, 
er født 17. Juli 1754 i Kiel, hvor Faderen, Joh. Friedr. J., 
var Advokat og Ridderskabets Landsyndikus; Moderen var en Datter 
af Kieler-Professoren i Filosofi Friedr. Gentzke. J. blev Student 1771, 
studerede i Kiel og Gøttingen og tog, efter nogen praktisk Virksomhed, 
1777 Embedsexamen i Glückstadt, blev 1778 Dr. Juris og 
Sekretær ved det slesvig-holstenske Ridderskabs bestandige
Deputation. 1780 blev han Privatdocent, 1781 extraordinær og 1785 
ordinær juridisk Professor i Kiel. 1802 indtraadte han som 
Deputeret i det tyske Kancelli i Kjøbenhavn og udnævntes til Etatsraad,
1812 til Konferensraad, 1813 til 1. Deputeret i det  slesvig-holstenske 
Kancelli. Han fratraadte sit Embede 1820 og døde 25. Marts 1827 
i Heide i Ditmarsken. -- J.s juridiske Forfattervirksomhed hører 
ganske Tyskland til. Nævnes bør dog her, at han
1797 sammen med D. H. Hegewisch udgav «Privilegien
der schleswig-holstein. Ritterschaft». Under sin
Embedsvirksomhed i Kjøbenhavn skrev han «Briefe
üb. Wahrheit, Gott, Organismus u. Unsterblichkeit»
(1803). Af Tidens humanistiske Filosofi var han
en varm og anset Tilhænger. -- J. var Morbroder til
Historikeren F. C. Dahlmann (IV, 150).

Lübke u. Schröder, Schlesw.-Holst-Lauenb. Schriftsteller-Lex. 
Thaarup, Fædrenelandsk Nekrolog 1827, S. 30 f. 
Schriften d. Universitat Kiel 1860.

Jul. Lassen.



Jensen, Hans, d. 1781, s. Bjerregaard (II, 351).

 1818-95, Veterinær.">

Jensen, Hans, 1818-95, Veterinær. 
J. er født 21. Sept. 1818 i Vaalse paa Falster, hvor hans
Fader, Jens Lollike, havde en Fæstegaard. 1840
blev han taget til Lansener, avancerede til
Korporal og kom 1843 Paa Manegen for at uddannes til
Berider. Samtidig besøgte han Veterinærskolen og tog i
1846 Dyrlægeexamen. Grev Reventlow til Christianssæde
fik ham derefter fritaget for Militærtjenesten og
anbragte ham som Dyrlæge paa Grevskabet. I 1848
meldte han sig som frivillig og gjorde under alle
Krigsaarene Tjeneste som Dyrlæge. Efter Krigen
nedsatte han sig paa sin Fødeø og har siden 1852
virket som Dyrlæge i Stubbekjøbing. J. har været
en overordentlig virksom Mand. Ikke blot har han
passet en omfattende Dyrlægepraxis og samtidig
i en Del Aar drevet Landbrug, ja endog en Tid en
Manufakturhandel, men han har taget virksom Del
i en Mængde almennyttige Foretagender i sin By og
sin Egn. I mange Aar var han saaledes Byraadsmedlem
og Formand for Borger- og Haandværkerforeningen,
og han har haft væsentlig Del i mange kommunale
Forbedringer. Mest har J. dog virket for Landbruget. I
1854 stiftede han Nordfalsters Landboforening,
og i 30 Aar var han dens Formand. Allerede meget
tidlig begyndte han at holde Foredrag for Bønderne
om Husdyrbrug, og i mange Aar var han knyttet til
Agerbrugsskolen paa Næsgaard som Lærer i dette
Fag. Paa dette Omraade har han ogsaa udfoldet en
overordentlig frugtbar litterær Virksomhed, i det
han fra 1862-90 under forskjellige Titler har udgivet
en stor Mængde Piecer og Bøger om Kvægets og Hestens
Bygning og Liv, Avl, Opdræt og Fodring, om Staldens
Indretning, Gødningens Opbevarelse m. m., ligesom
han har skrevet mange Artikler om disse Æmner i Dags-
og Landbrugspressen. Hans Bøger ere nærmest skrevne
med Bøndernes Tarv for Øje; de indeholde mange gode, 
til Dels paa hans egen Iagttagelse grundede Raad,
og da de ere blevne meget læste, er der næppe
Tvivl om, at han gjennem dem har udrettet meget til
Gavn for Landbruget. -- J. ægtede 1855 Christiane
Henriette Rasmussen (f. 23. Sept. 1820), Datter
af Kammerraad R. paa Aistrup. Hun døde 1875. 
-- J. døde 25. Dec. 1895.

B. Bang.



Jensen, Hans Christian, 1836-1903, Portrætmaler. 
J. er Søn af Grosserer Peter J. (f. 1804 d. 1894)
og Caroline f. Hansen (d. 1841) og blev født i
Kjøbenhavn 1. Febr. 1836. Efter sin Konfirmation
blev han sat i Malerlære og begyndte samtidig at
besøge Kunstakademiet, hvis Sølvmedailler han
vandt 1856 og 1858. Som Kunstner blev han Elev
af Marstrand. 1863 udstillede han første Gang et
Landskab og et Portræt, men har siden udelukkende
udstillet Portrætter. Hans Virksomhed blev strax
afbrudt ved, at han gik frivillig med i Krigen
i 1864 og mistede sit højre Ben ved Indtagelsen
af Als. Efter sin Helbredelse gjenoptog han sin
kunstneriske Virksomhed, havde i 1866 en mindre
Rejseunderstøttelse, i 1873 en større, for hvilken
han foretog en Rejse til Tyskland og Frankrig. Han
blev nu efterhaanden en søgt Portrætmaler,
som bl. a. 1871 malede Arkitekt N. S. Nebelong
og 1875 Akademiforvalter P. Truelsen, begge for
Udstillingsfonden, Kongens Portræt til Gisselfeldt,
Enkedronning Caroline Amalies til Hertuginden
af Cumberland, Kammerherre J. J. A. Worsaaes til
Nationalmusæet paa Frederiksborg, Kapelmester Paullis
til Theatret. Han blev Medlem af Kunstakademiet 1880
og fik s. A. Titel af Professor. Blandt hans senere
Arbejder kan nævnes Kongens Portræt i fuld Størrelse
til Musæet paa Frederiksborg, Politidirektør Crones
til Politikammeret, Biskop Balslevs til Ribe Domkirke,
H. P. Holsts o. fl. J. ægtede i 1882 Marie Holmblad,
Datter af Etatsraad L. P. H. (VII, 598) og dennes
2. Hustru. J. døde 9. Sept. 1903.

Weilbach, Konstnerlex.

Ph.  Weilbach.



Jensen, Hans Nicolai Andreas, 1802-50, Præst og Historiker, 
var født i Flensborg 24. April 1802. Efter
at have studeret Theologi i Kiel fra 1822 tog han
1826 Embedsexamen paa Gottorp. 1829 blev han Kapellan
i Stenbjærg i Angel og 1831 Sognepræst i Gjelting,
hvorfra han 1845 forflyttedes til Borne ved Slien,
hvor han allerede døde 7. Maj 1850. Fra sin Ungdom af
havde han en overordentlig Interesse for historiske
og arkæologiske Studier. Allerede i sin Skoletid
foretog han udstrakte Vandringer for at 
aftegne Kirkerne. Ved den theologiske Examen
indleverede han en Afhandling om Kirkeforfatningen i
Slesvig med et af ham udkastet Kort. Afhandlingen blev
siden trykt i «Staatsbürgerliches Magazin» (1827)
og gav allerede en fordelagtig Forestilling om den
unge Mands Studier. 1840-42 udkom hans fortrinlige
Værk: «Versuch einer kirchlichen Statistik des
Herzogthums Schleswig», der vidner om en overordentlig
Samlerflid og stor Upartiskhed i Fremstilling af
Sprogforholdene. I Anledning af hans Fortjeneste ved
Udgivelsen af dette Værk kreerede det filosofiske
Fakultet i Kiel ham 1840 til Æresdoktor. 1844 udkom
hans «Angeln, zunächst für die Angler historisch
beschrieben», et Mønster paa en historisk Topografi,
der vidner om et indgaaende Kjendskab til den Egn,
han beskriver, og de dertil knyttede Minder. Talrige
Afhandlinger til Slesvigs Historie og Topografi,
spredte i forskjellige Tidsskrifter, vidne alle
om den samme Grundighed og Flid. Særlig kan
mærkes «Udsigt over Bispedømmet Slesvigs gamle
Omfang og Inddeling» (med et Kort) i «Annaler
f. nord. Oldkynd. og Hist.» 1849. J. havde sat det som
Maalet for sine litterære Bestræbelser at forfatte
en Kirkehistorie for Slesvig og Holsten. Meget havde
han samlet, og Udarbejdelsen var skredet godt frem,
da han midt under sit Arbejde bortkaldtes ved en
hidsig Nervefeber. Hans store efterladte Samlinger
erhvervedes til Kiels Universitetsbibliothek. Senere
er hans kirkehistoriske Arbejde udgivet i 4 Bind
(1873-79) af Dr. A. L. J. Michelsen, men rigtignok
med mange Tilføjelser og Ændringer. -- J. var en
elskværdig Personlighed, og med Kjærlighed og
Interesse havde han, ved Siden af sine Studier,
varetaget sit gejstlige Embede. Han var gift.

Alberti, Schlesw.-Holst.-Lauenb. Schriftsteller-Lex.
Allg. Deutsche Biographie XIII.

H. F. Hørdam.



Jensen, Hans Peter, 1818-95, Læge.
J. er en Søn af Bud i Nationalbanken Peter J. (Tollestrup) og Dorothea
Marie f. Hansen og fødtes 25. Nov. 1818 i
Kjøbenhavn. Dimitteret 1836 fra Borgerdydskolen i
Kjøbenhavn studerede han Lægevidenskab, fungerede som
Kandidat ved Almindeligt Hospital og tog Lægeexamen
1843. Han ansattes derefter ved St. Hans Hospital
som Kandidat, hvilken Stilling han 1845 ombyttede
med Reservemedikatet ved Hospitalet. S. A. foretog
han en Udenlandsrejse, hvor han besøgte forskjellige
psykiatriske Mønsteranstalter i Tyskland; det følgende
Aar fik han Lejlighed til paa en større Rejse, der
gik over det vestlige 
Tyskland til Frankrig, at undersøge en Række større
Sindssygeanstalter og til i længere Tid at
studere Psykiatri i Paris. Det var den Gang en
frugtbar Gjennembrudstid for Sindssygevæsenets hele
Udvikling, og de indsamlede Erfaringer fik han rig
Lejlighed til at gjøre frugtbringende, da han i
1853 udnævntes til lægekyndigt Medlem af den til
Opførelse og Organisation af en Sindssygeanstalt
paa Oringe nedsatte Kommission. 1857 udnævntes
han, i det han fratraadte Reservelægestillingen
ved St. Hans Hospital, til Overlæge ved den
da færdige Anstalt. Dennes senere betydelige
Udvidelse iværksattes og gjennemførtes af ham,
der overhovedet i den lange Aarrække, hvori
han virkede som Anstaltens Leder og Styrer med
udstrakt Myndighed, satte dybe Spor og vandt megen
Anerkjendelse ved sin omfattende psykologiske og
psykiatriske Indsigt, sin store administrative
Evne og sin hele overlegne Personlighed. 1862 fik
han Professortitelen. 1875 maatte han paa Grund af
tiltagende Øjensvaghed tage sin Afsked og udnævntes
samtidig til Etatsraad. Derefter har han privatiseret
først i Hillerød, senere i Frederiksberg, syslende med
ægyptologiske Studier. Ved Universitetets Jubelfest
1879 promoveredes han som Æresdoktor i Medicinen. --
1852 ægtede han Golla Hermandine Rosing de Coninck,
f. Bodenhoff, Herredsfoged, Kancelliraad de C.s
separerede Hustru og Datter af Forpagter, Kapitajn
Andreas B. paa Bistrup Ladegaard. J. døde 27. Okt. 1895.

Carøe og Selmer, Den danske Lægestand, 6. Udg. 
Levnedsbeskrivelser af de ved Kbhvns Universitets Firehundredaarsfest
promov. Doktorer. 

Jul. Petersen.



Jensen, Hans Severin, 1833-93, Møbelfabrikant. 
Sev. J. er født 7. Febr. 1833 i
Kjøbenhavn. Faderen var Høker Jens J. Bonde, Moderen
Anne f. Andersen. Efter en tarvelig Skoleundervisning
kom han i Malerlære, og med den Interesse for Tegning,
som Faderen tidlig havde indprentet ham, gjennemgik
han tillige ikke alene det tekniske Institut, men
Modelskolen paa Kunstakademiet, hvor Hetsch blev
opmærksom paa ham. Og da han 1861 etablerede sig
sammen med sin ndfr. nævnte Broder Andreas, støttede
Hetsch deri i smaa Forhold begyndte Virksomhed. Den
tog imidlertid hurtig Opsving; allerede 1869
flyttede Brødrene ind i deres egen Ejendom, det
daværende Hotel du Nord paa Kongens Nytorv, og gjennem
Kunstflidslotteriet kom de i Forbindelse med en Række
Kunstnere, efter hvis Tegninger de udførte det ene
dygtige Møbel efter det andet. En Del af disse er
afbildet i «Tidsskr. f. Kunstindustri». En udpræget
Soliditet i Forbindelse 
med en gjennemgribende Respekt for Kunstens Fordringer prægede 
deres Virksomhed, for hvilken Etatsraad V. Dahlerup stod som 
kunstnerisk Tilsyn. J. havde imidlertid andre Interesser end de 
blot faglige. Han var Medstifter af den nye Haandværkerskole 
(1868), af hvis Bestyrelse han var Medlem, til den 1875 sammen 
med det tekniske Institut gik op i det tekniske Selskabs Skole, af 
hvis Bestyrelse han derpaa var Medlem til sin Død. Det samme 
var han i Arbejdernes Byggeforening, ikke at tale om, at han ved 
sin Død var Medlem af Kjøbenhavns Borgerrepræsentation (fra 1874). 
Han var tillige Formand for Kjøbenhavns samlede Sangforeninger
(fra 1870), ligesom det skal mærkes, at han var virksom ved den 
i Kjøbenhavns Malerlav oprettede Alderdomsforsørgelses- og 
Hjælpefond (1885-88), der des værre kun, fik et kort Liv. Han var i 
stor og dygtig Virksomhed, da han 27. Avg. 1893 afgik ved
Døden, 11. Avg. 1876 havde han ægtet Pouline Christine Høyer (f. 27. Sept. 
1840), Datter af Urtekræmmer Johannes H. og Caroline Juliane f. 
Kragerup. -- Hans yngre Broder Jens Andreas J. (f. 24. Juli 1834) 
kom som Dreng i Snedkerlære og uddannede sig væsentlig ved at 
arbejde 6 Aar som Svend i Udlandet (Berlin, Wien, Genf og Paris). 
Efter sin Hjemkomst etablerede han sig 1861 sammen med sin 
ovennævnte Broder, og efter dennes Død fortsatte han alene det 
saa godt kjendte Firma Severin & Andreas J. Ogsaa han har 
deltaget i social Virksomhed. Af Regeringen blev han gjort til
Medlem af den saakaldte Arbejderkommission (1875-7), og fra 
1890 har han været Oldermand for Kjøbenhavns Snedkerlav. Han 
er tillige Medlem af Bestyrelsen for Kjøbenhavns Brandforsikring 
og af Fængselsselskabet i Kjøbenhavn.

C. Nyrop, Udstill. i 1890 af kunstind. Frembringelser. 
Illustr. Tid. XXXII, 563. 

C. Nyrop.



Jensen, Harald Christian, f. 1834, Lithograf. 
Han er født 5. Avg. 1834 i Kjøbenhavn, hvor hans Fader, Lars J., var Snedker; 
Moderen var Amalie f. Jappe. Efter sine Forældres Død gik han 
til sin Konfirmation i Waisenhusets Skole og begyndte 1851 at 
besøge Kunstakademiet, samtidig med at han blev Lærling i Bærentzen 
& Co.s lithografiske Etablissement (s. III, 304), hvor han navnlig 
nød godt af den dygtige Lithograf Westerbergs Vejledning. Til 
dette Etablissement, der senere gik over til Hoffensberg (VII, 490), 
var han knyttet til 1887 med Undtagelse af 3 Aar, da han var i 
Udlandet (Wien, München 1858-59; Paris 1862); fra 1887 har han 
virket mere selvstændig. J. har med stor Alsidighed arbejdet i sit 
Fags forskjelligste Retninger, Gravure og Pennemaner, Crayon og 
Farvetryk, og efter i den sidste Teknik at have frembragt saa gode
Ting som f. Ex. «De to Munke» og «Kortspillerne» efter Carl 
Bloch har han i de sidste Aar kastet sig over Portrætlithografien 
og bl. a. leveret et saa dygtigt Blad som Portrættet af Docent N. J. 
Fjord. -- 28. Okt. 1863 ægtede han Andrea Lønborg (f. 11. Nov. 
1836), Datter af Urmager D. L. og Frederikke f. Priergaard.

Weilbach, Konstnerlex.

C. Nyrop.



Jensen, Henning, f. 1838, Forfatter. 
J., født 6. Dec. 1838 i Kornerup ved Roskilde, Søn af nedennævnte Sognepræst Jens Chr. J. (d. 1886), blev 1857 Student fra Roskilde Skole og 1864 theolog. 
Kandidat. Han var 1865-68 personel Kapellan for Sæby og Gjershøj 
nær ved Roskilde og 1869-72 for Dalby og Tureby i Faxe Herred og 
blev derefter Sognepræst i Pedersker paa Bornholm. Oprindelig
hyldede han den indre Missions Retning, men blev derefter en ivrig 
Grundtvigianer og vandt megen Tilslutning, ogsaa uden for Sognet, 
samt holdt mange Foredragsmøder. 1874 fremkom i «Dansk Folketidende»
hans første politiske Udtalelser, i det han tog Ordet for 
et Forbund mellem Grundtvigianerne og Venstre. 1879 forflyttedes 
J. til Stenmagle og Stenlille ved Sorø, men blev 30. Marts 1885
afskediget, fordi han med stor Heftighed havde deltaget i den 
politiske Agitation og ligefrem hævdet Berettigelse af Oprør mod 
en slet Regering med Henvisning til Christus' Forbillede. Samme
Dag, som Afskedigelsen udfærdigedes, havde han i «Politikken» 
fremsat den Paastand, at Jesus, hvis han nu vendte tilbage til 
Jorden, snarere vilde staa paa Talerstolen i Rømersgade (d. v. s. i
Socialdemokraternes Forsamlingsbygning) end prædike i Frue Kirke. 
J. flyttede nu til Frederiksberg, var 1886-90 Redaktør af Ugebladet 
«Enhver sit» og blev desuden en flittig Medarbejder af «Politikken» 
samt siden 1893 af «Socialdemokraten». Han har i disse Blade ført 
en vedvarende og stadig voxende Polemik mod Folkekirken og 
dens Præsteskab, i det han aldeles bryder Staven over Theologien 
som Religionens værste Fjende og bebrejder Præsterne, at de kun 
lægge Vægt paa Dogmetroen, men tilsidesætte den kristelige 
Kjærlighedslære. En Fremstilling af Jesu Liv i 3 særskilte Skrifter («Jesu 
Barndom og Ungdom», 1890, «Jesus i Galilæa», 1891, og «Jesu 
Lidelse og Død», 1893) er affattet i afgjort fritænkersk Aand. 
Fortællingen «Kapellanen» (1891) skildrer med Liv og Dygtighed de 
sørgelige Virkninger af en fanatisk Optræden i Indre Missions 
Retning, medens Fortsættelsen, «Pastor Dalberg» (1892), som lader en 
Præst komme til Fornægtelse af Kirkens Lære, kun er lidet heldig.

Efter  at J. 1884 forgjæves havde søgt Valg til Folketinget i 
Store Heddinge imod Minister Scavenius, valgtes han 1886 i 
Middelfartkredsen som Monrads Efterfølger og blev gjenvalgt 1887 og 1890,
men faldt igjennem 1892. Han hørte i Tinget til den Hørupske 
Gruppe. -- J. ægtede 1870 Gjertrud Elisabeth Eleonore Selmer 
(f. 1845), Datter af Gaardejer P. F. A. S.

Emil Elberling.



Jensen, Heinrich Carstensen, 1789-1860, Handelsmand og Politiker, 
Søn af Kjøbmand Christian J. i Flensborg (f. o. 1759 
i Dollerupskov i Grumtofte Sogn, d. 15. Dec. 1831), var født 24. Sept. 
1789 i Flensborg, hvor han 1812 etablerede sig som Kjøbmand, 1819 
blev deputeret Borger og 1825 Ordfører i Deputeretkollegiet. Han 
drev en betydelig oversøisk Forretning, og hans Skibe sejlede baade 
paa Ostindien og paa Hvalfangst til Grønland. 1831 fik han Titel 
af Agent, og 1832 blev han Medlem af de oplyste Mænds Forsamling. 
1833 valgte Flensborgs Borgere ham til Raadmand og senere til 
Stænderdeputeret. Han sad i alle Stænderforsamlingerne fra 1836-57. 
I de første 6 Samlinger var han meget virksom, hyppig Udvalgsmedlem
og talte ofte i økonomiske Sager. Navnlig i Samlingerne 
1844 og 1846 stillede han en Række indgribende Forslag, om 
Mølletvangens Ophævelse, om Korntoldens Ophævelse, om Frigivelse af 
Handelen paa Færøerne osv., men var som udpræget kongeligsindet
en bestemt Modstander af den slesvig-holstenske Separatisme. Navnlig 
i 1846 var han Ordfører for den loyale Stænderminoritet og udtalte 
sig imod alle Slesvig-Holstenernes statsopløsende Forslag og for det 
aabne Brev af 8. Juli 1846. Som Konge boede Christian VIII 
flere Gange hos ham. I Landdagen i Rensborg protesterede han 
i April 1848 imod Slesvigs Indlemmelse i det tyske Forbund. Han 
var Medlem af Notabelforsamlingen i Flensborg 1851 og kongevalgt 
Medlem af Rigsraadet efter Forfatningen af 26. Juli 1854. Medens 
han i Stænderne 1855 ikke bifaldt Regeringens Sprogforanstaltninger 
i Slesvig, i det han underskrev den Udvalgsbetænkning, hvori der
androges paa en Undersøgelse af Sprogbestemmelserne under Kontrol 
 af upartiske Mænd -- i Samlingen 1842 havde han heller ikke 
deltaget i Afstemningen om Kongens Sproganordning --, stod han 
i Rigsraadet 1856 (kongevalgt) fuldt paa Regeringens Side. I 
Stænderforsamlingen 1857 holdt han sig meget tilbage og udtalte sig navnlig 
ikke i Sprogsagen. Efterhaanden som Udsendelsen af Hvalfangere 
fra Flensborg aftog i 5oerne, gik det tilbage med hans Forretning. 
Han var gift (1812) med Cathrine Marie f. Christiansen (f. 15. Dec. 
1786 d. 29. Juni 1829), Datter af Kjøbmand Andreas C. (III, 560), 
og døde 4. Juli 1860.

Barfod, Rigsdagskal.

H. R. Hiort-Lorenzen.



Jensen, Isak Louis Napoleon, f. 1858, Maler. 
Louis J. er Søn af Kjøbmand Fritz Peter Edvard J. (f. 1815 d. 1878) og Julie f. Bloch 
(f. 1814 d. 1887) og blev født i Kjøbenhavn 15. Avg. 1858. Efter 
endt Skolegang sattes han i Malerlære, kom ved Nytaar 1876 ind 
paa Kunstakademiet og blev i 1880 Elev af Modelskolen. Allerede 
i 1879 udstillede han et mindre Billede paa Decemberudstillingen, 
men blev først fra 1881 Udstiller ved Akademiets Foraarsudstillinger. 
Da han vakte Opmærksomhed dels ved Landskabsbilleder, dels ved 
Billeder med arkitektoniske Motiver, fik han allerede i 1884 en 
mindre Understøttelse fra den Hielmstierne-Rosencroneske Stiftelse 
og i 1885 en Rejseunderstøttelse til Indlandet fra Akademiet. I
1888-89 foretog han en længere Udenlandsrejse, hvortil han i 1889 
fik en Understøttelse. En ny Rejseunderstøttelse fik han i 1892 til 
en Studierejse, navnlig til Venedig. Flere Gjengivelser herfra bære 
Vidne om hans Studium, et af dem kjøbtes af Kunstforeningen. 
Han ægtede i 1890 Marie Brorson, Datter af Korpslæge Christian 
Sophus B. (f. 1829 d. 1884) og Ida Vilhelmine f. Haslund. 

Ph. Weilbach.



Jensen, Jens, 1796-1875, Seminarieforstander og pædagogisk Forfatter, 
er født 20. Sept. 1796 i Særslev ved Kalundborg og Søn 
af Hjulmand Jens Nielsen og Margrethe Larsdatter. 1817 
dimitteredes han fra Jonstrup Seminarium med Udmærkelse, var derpaa
Huslærer i nogle Aar, tog 1821 Artium som Privatist og 1826 
theologisk Attestats. S. A. blev han Andenlærer paa Jonstrup og 1838 
Forstander og Førstelærer ved dette Seminarium. 1868 søgte han 
Afsked og boede paa Frederiksberg til sin Død, 16. Nov. 1875. 
Han blev titulær Professor 1841, Etatsraad 1864. Ægtede 14. Okt. 
1828 Francisca Lagerte Lucia Comestabili, adopteret Petersen 
(f. 29. Avg. 1809), Datter af Konditor Louis C. og Anne Elisabeth 
f. Baggesen. -- Hans Virksomhed sluttede sig nøje til det Seminarium,
han var knyttet til i 42 Aar, og som han i mange Retninger 
paatrykte sit Aandspræg. Han levede og aandede for sit 
Kald, arbejdsom som faa og samvittighedsfuld til det yderste. Der 
har været mere aandfulde og vækkende Personligheder blandt vore 
Seminariebestyrere, men næppe nogen, der har arbejdet med større 
Nidkjærhed og Troskab baade som Lærer og Forstander. Han 
holdt et vaagent Øje med Elevernes Færd og var selv et Mønster 
paa den strænge Pligtopfyldelse, han krævede af sine Omgivelser. 
Ved Siden heraf havde han et varmt Hjærte for sine Elever og 
var derfor afholdt af dem. Dette viste de ved at lade hans Billede 
male af Dorph 1852 og ved at rejse et Mindesmærke for ham paa 
Jonstrup 1892. Med sine stærkt konservative Anskuelser maatte 
han se med Misbilligelse paa hele den nyere Udvikling af vor
Læreruddannelse, og da Seminarierne mistede deres Dimissionsret, 
nedlagde han sit Embede. Til Brug ved Seminarieundervisningen 
udgav han et Par Lærebøger i dansk Sproglære (1834) og 
Retskrivningslære (1835) samt en Forklaring over Balles Lærebog (1845)
og over Luthers Katekismus (1856). I samme Øjemed oversatte 
han (1846) Curtmanns Pædagogik og Rettigs «Bibelkyndighed». Mere 
bekjendt er hans «Tidsskrift for Almueskole- og Seminarievæsen» 
(1843-57), i hvilket han selv skrev de fleste Artikler og med
Grundighed behandlede især didaktiske Spørgsmaal. I 2 Beretninger, 
udgivne 1841 og 1859, har han skrevet det blaagaard-jonstrupske 
Seminariums Historie. -- Hans Søn Otto Nicolai J., f. 8. Jan. 1840, 
Student 1857, Cand. theol. 1864, blev efter at have været Lærer 
ved Privatskoler og Kjøbenhavns offentlige Skolevæsen i Aaret 1874 
Forstander for det kgl. Opfostringshus. Han har udgivet en Række 
Programmer, foretaget 2 pædagogiske Rejser til Tyskland og Schweits 
og taget livlig Del i Forhandlinger om Skolespørgsmaal.

Erslew, Forf. Lex. 
A. Petersen, Den jonstrupske Stat. 
E. Bøgh, Erindringer fra mine unge Dage S. 143 ff.

Joakim Larsen.



Jensen, Jens, f. 1812, Gaardmand og Politiker. 
J.,  født 24. Dec. 1812 i Trunderup, Kværndrup Sogn, Svendborg Amt, Søn 
af Gaardfæster Jens Jacobsen (f. 1764 d. 1855) og Ane Jensdatter 
(f. 1780 d. 1852), overtog tidlig Styrelsen af sin Fødegaard og fik 
den 1841 selv i Fæste; han kjøbte den 1863 til Selveje og afstod 
den 1893 til sin Søn. J. var 1848-53 Sogneforstander og 1852-53 
Folketingsmand (for Kværndrupkredsen); han stemte blandt de 50 
imod Toldloven og var en af de 4 fynske Bønder, som paa Vælgermøder 
kraftig forsvarede denne Optræden imod Balth. Christensen. 
I Dec. 1854 blev han gjenvalgt og siden uafbrudt - -i Regelen 
ved Kaaring og uden Medbejler -- lige indtil 1876. Han stemte 
1855 imod Fællesforfatningen og 1866 imod den gjennemsete Grundlov, 
sluttede sig 1870 til det forenede Venstre, men viste altid 
Sindighed og Selvstændighed i sin Stemmegivning. Af Folketinget
valgtes han 1857 til Rigsraadet (indtil 1863). Endelig var han 1878-86 
Landstingsmand. Skjønt han aldrig var særlig fremtrædende, 
nød han dog stor Tillid og øvede ikke ringe politisk Indflydelse 
(var 1870-76 Medlem af Venstres Bestyrelse). Ligeledes har han 
været Medlem af Bestyrelsen for Svendborg Amts Landbosparekasse
siden 1869 og for den sydfynske Jærnbane siden 1876. -- J. ægtede 
1841 Ane Hansdatter (f. 1814), Datter af Gaardfæster Hans Jørgensen. 

Folkeblad f. Svendborg Amt 23. Okt. 1891.

Emil Elberling.



Jensen, Jens Andreas, s. ovfr. S. 411.



Jensen, Jens Arnold Diderich, f. 1849, Søofficer. 
J., født 24. Juli 1849 i Flensborg, Søn af Kjøbmand og Fabrikejer Hans J. 
(f. 28. Juni 1816 d. 21. Maj 1876) og Johanne Magdalene f. Ahlers 
(f. 7. Marts 1811 d. 23. Dec. 1881), blev Sekondlieutenant i Marinen 
1871, Premierlieutenant 1873 og Kapitajn 1886. Efter nogle Togter 
med Marinens Skibe 1871-74, bl. a. til Vestindien, gjennemgik 
han 1874-75 Stabsafdelingen af Hærens Officersskoles ældste Klasse 
for at uddanne sig som Opmaaler; han gjorde derefter paa ny 
nogle Togter, bl. a. 2 Gange til Vestindien, ledede 1881-83 den 
militære Opmaaling i vore Farvande, var 1883 Adjudant hos Chefen 
for Øvelseseskadren, 1886 Adjudant hos Marineministeren, Vinteren 
1887-88 næstkommanderende paa Korvetten «Dagmar» i Middelhavet
og en kort Tid, 1887, fungerende Kontorchef i Marineministeriets 
Sekretariat og Kommandokontor. 1. Jan. 1889 traadte han 
uden for Nummer og overtog Stillingen som konstit. Navigationsdirektør; 
3 Aar senere erholdt han Afsked og udnævntes samtidig 
til Navigationsdirektør.

Foruden ved sin Virksomhed som Officer har J. navnlig gjort 
sig bekjendt ved sine Rejser til og i Grønland. 1877 om Sommeren 
ledsagede han Geologen K. J. V. Steenstrup paa hans Undersøgelsesrejse 
i Sydgrønland; Aaret efter ledede han med Assistance af 
Geologen Kornerup og Tegneren Th. Groth en Expedition i Godthaabs 
og Frederikshaabs Distrikter og foretog ved samme Lejlighed 
interessante og farefulde Vandringer paa Indlandsisen indtil de 
saakaldte «Jensenske Nunatakker». 1879 foretog han sammen med
ovennævnte Kornerup og daværende Premierlieutenant R. Hammer 
en Kortlægning og Undersøgelse af det isfri Land samt Isranden 
fra Holsteinborg til Egedesminde, i 1884 en lignende Expedition 
fra Holsteinborg til Sukkertoppen og endelig i 1885 en Expedition
fra Sukkertoppen til Godthaab, assisteret af Premierlieutenant C. 
Ryder og Anthropologen Søren Hansen. Ved samtlige Expeditioner 
kortlagdes Landet, ligesom dets geografiske, geologiske og botaniske 
Forhold bleve studerede. Angaaende disse Rejser henvises til 
«Meddelelser om Grønland» I-VIII. -- J. indtraadte 31. Marts 
1887 i Ægteskab med Manna Helene Grove (f. 5. Juni 1861), Datter 
af Fyringeniør C. F. G. (VI, 210).

C. With.



Jensen, Jens Christian, 1806-86, Præst, 
blev født i Soderup Præstegaard 12. Juli 1806; Forældrene vare Konsistorialraad 
Henning  J. (d. 1859) og Anne Margr. f. Reingaard. Han tog theologisk 
Examen 1829, var i nogle Aar Lærer ved Søetatens Drengeskole,
udnævntes 1833 til Sognepræst i Kornerup, forflyttedes 1839 til 
Rorup og 1846 til Ovsted. 1879 tog han sin Afsked som Præst 
og bosatte sig i Kjøbenhavn, hvor han døde 21. Marts 1886. 
21. Okt. 1833 havde han ægtet Olave Marie Christine Hansen, 
Datter af Forpagter Niels H. til Nyrupgaard og Aastrup. J. udgav
1842 et fortjenstfuldt Skrift: «Anvisning til et vel indrettet Landbrug 
for Bondestanden» (2. Udg. 1847), der fremkaldtes ved en af Sorø 
Amts landøkonomiske Selskab udstedt Indbydelse til en Omarbejdelse 
af Høeghs ovfr. S. 220 nævnte Skrift. J.s Bog blev udgivet med 
Understøttelse af Selskabet. 

Erslew, Forf. Lex.
Elvius, Danmarks Præstehist. 1869-84 S. 388.

H. Hertel.



Jensen, Jens Ludvig, f. 1836, Agronom. 
Han er født 9. Jan. 1836 ved Odder af Forældrene Skovrider Jens J. og Karen f. 
Rasmussen. 1855 dimitteredes han fra Lyngby Seminarium og virkede 
til 1872 som Lærer. Han begyndte 1868 at udgive «Ugeskrift for
Landbostanden», som Aaret efter forenedes med det af C. P. 
Jacobsen oprettede «Landmandsblade». I 70ernes Begyndelse 
grundede J. sammen med Jacobsen «Markfrøkontoret» (s. ovfr. S. 345), 
og gjennem denne Forretning bidrog han væsentlig til, at den
foldrige Squarehead-Hvede hurtig vandt Indpas hos os. 1881 frigjorde 
han sig for det daglige Arbejde i Markfrøkontoret for helt at 
beskæftige sig med landøkonomisk Forsøgsvirksomhed. Først studerede
han Kartoffelsygdommen. Han har kastet nyt Lys over dens 
Bekæmpelse, bl. a. paavist en Varmemethode til Kartoflernes 
Afsvampning (Desinfektion) og Beskyttelseshypningen (høj Hypning) som 
Middel til at skjærme Knoldene mod Sygdommen. Resultaterne af 
disse Studier ere 1882 nedlagte i en lille Bog: «Kartoffelsygen kan
overvindes», der er oversat paa Svensk, Tysk, Fransk og Engelsk. 
Flere af Forsøgene ere udførte i Frankrig, hvor J. opholdt sig 
1882-84. I de senere Aar har J. udført en Mængde Forsøg 
vedrørende Kornsorternes Brandsygdomme og disses Bekæmpelse. Ogsaa 
paa dette Felt er han fremkommet med nye Oplysninger og har
berigtiget fejlagtige Anskuelser. Han har paavist en ny Methode, 
«Varmvandsmethoden», ved Hjælp af hvilken Kornsorternes og 
Græssernes Brandarter forebygges ved Sædekornets Dypning i 5 
Minutter i Vand af 50 55 °C. Ved o. 200 Markforsøg er det, i 
hvert Fald for Byggets og Havrens Vedkommende, end videre 
godtgjort, at der ved Methodens Anvendelse tillige indvindes et ret 
betydeligt Merudbytte paa Grund af den ved Sædekornets Behandling 
forøgede Spirings- og Væxtenergi. Resultaterne af disse Forsøg 
ere nedlagte i 2 Meddelelser om «Kornsorternes Brand», i 
Markfrøkontorets Aarsberetninger og Landbrugsbladene. -- J. 
ægtede 16. Maj 1864 Christiane Gydesen, Datter af Jordbruger Hans G. 

Galschiøt, Landbrug og Landmænd i Danm. S. 95 f.

H. Hertel.



Jensen, Jens Poulsen, f. 1845, Veterinær. 
J. er født 23. Okt. 1845 i Aalborg, hvor hans Fader, Poul J., var Vognmand og 
Avlsbruger. J. var en opvakt Dreng og fik en god Opdragelse, i det 
han gjennemgik Latinskolens Realafdeling og tog den udvidede 
Præliminærexamen 1862. Allerede som Barn nærede han den mest 
levende Interesse for Heste, og denne drev ham nu til Veterinærskolen, 
som han i 1866 forlod med Dyrlægeexamen. Han nedsatte 
sig saa i Nørre Sundby og flyttede 1872 til Aalborg, men den 
praktiske Dyrlægegjerning faldt aldrig rigtig i hans Smag, Hestevæsenet 
var og blev hans Hovedinteresse. 1879 flyttede han til Kjøbenhavn 
og begyndte en litterær hippologisk Virksomhed, der i 1880 skaffede 
ham et større Rejsestipendium, hvorfor han berejste England, 
Nordfrankrig og Tyskland. Om denne Rejse skrev han en udførlig 
Beretning, der er udgivet af Landhusholdningsselskabet. 1882 
engagerede de jyske Landboforeninger ham til at foretage 
Undersøgelsesrejser paa Husdyravlens Omraade i Jylland, og næste Aar 
ansattes han som Medhjælper under Stutterikommissionen. 1886 
blev han tillige antaget som Landhusholdningsselskabets Konsulent 
i Hesteavl, og 3 Aar efter gik han over til Statens Tjeneste og 
ansattes som dennes ledende Konsulent i Hesteavl. I disse 
Stillinger har J. udfoldet en betydelig Virksomhed baade med Mund 
og med Pen, og han har haft stor Indflydelse paa Hesteavlens 
Udvikling, navnlig i Jylland. Fremhæves maa især hans Arbejde 
for Indførelsen af Stambøger og for Oprettelsen af Avlsforeninger, 
hvoraf der i faa Aar er dannet o. 100 i Jylland og ikke faa paa 
Øerne. Stambøger har han udarbejdet ikke blot over jyske Hingste 
og Hopper, men ogsaa over fynske og bornholmske Hingste. I
Aarenes Løb har J. foretaget en hel Del Rejser, navnlig til 
Udstillinger i Nabolandene, i Holland og Frankrig, og udgivet 
Beretninger derom. -- Han ægtede 1872 Johanne Jensen, f. 1853 i 
Nørre Sundby og Datter af Gaardejer Niels J. (Ladefoged) sammesteds.

B. Bang.



Jensen, Johann Friedrich, 1788-1848, Universitetskurator, 
født 27. April 1788 i Glückstadt, var en Søn af daværende 
Landretsadvokat, senere Landfoged paa Sild, Johann Friedrich J. (f. 20. Marts
1757 i Kiel, d. 9. Okt. 1818) og Charlotte Christine f. Røttger 
(f. 16. Juni 1768 d. i. Febr. 1796). 1811 tog han juridisk Examen 
i sin Fødeby og kom 1813 ind i tyske Kancelli som Kancellist, 
blev 1815 Chef for 1. Sekretariatskontor, 1817 tillige Assessor og 
1820 Deputeret med Etatsraads Titel. Da man i Efteraaret 1830 i 
kjøbenhavnske Regeringskredse var blevet ængstelig for den af 
Uwe Lornsen vakte Bevægelse, blev J. som særlig betroet Mand 
sendt til Kiel for at iagttage Forhold og Personer paa nært Hold 
og afgive stadige Beretninger direkte til Kongen. Man frygtede 
især for Professorerne og Studenterne ved Kiels Universitet, og da 
dettes Kurator, Baron (senere Greve) Cai Lorents Brockdorff (III, 
98), var svagelig og kun om Vinteren boede i Kiel, blev J. 1831 
beskikket til stedfortrædende Kurator og overordentlig 
Regeringsbefuldmægtiget ved Kiels Universitet med Forpligtelse til tillige at 
overtage en Universitetsdommers Embede saa vel som Overopsynet 
med Politiet i Kiel og, ved Brockdorffs Afgang, 1834 til Kurator, 
Chef for det slesvig-holstenske Sanitetskollegium og Overinspektør 
ved Skolelærerseminariet i Kiel og de dermed forbundne Anstalter. 
Fra 1830 stod han i stadig Brevvexling med Kong Frederik VI 
lige til dennes Død. 1836 udnævntes han til Kommandør af Danebrog,
1840 til Storkors og s. A. til Æresdoktor ved Kiels Universitet. 
Han døde 9. Sept. 1848 i Kiel og havde 24. Juni 1818 i Kjøbenhavn 
ægtet Marie Elisabeth Wilhelmine Hülsen, f. Thormählen 
(f. 19. Maj 1785 i Kiel, d. 18. Febr. 1862 i Kiel), Datter af Pastor 
Heinrich T. i Siebeneichen i Lauenborg og Enke efter Dr. phil.
Ludwig H. i Vogsrød i Angel (f. 2. Marts 1765 d. 24. Sept. 1809).

H. R. Hiort-Lorenzen.



Jensen, Johan Laurentz, 1800-56, Blomstermaler, var Søn
af Skolelærer Frederik J. i Gjentofte (d. 1850) og Ane Margrete f.
Timm (f. 1774 d. 1867) og blev født i Gjentofte 8. Marts 1800. Da
han tidlig ytrede Lyst til at tegne, kom han efter sin Konfirmation
i 1814 til Kjøbenhavn for at uddannes ved Kunstakademiet, og
efter at have gjennemgaaet dette vandt han i 1817 den mindre og
et Fjerdingaar efter (i 1818) den store Sølvmedaille. Han vaklede nu
mellem Portræt- og Blomstermaleriet og malede i nogen Tid hos
C. V. Eckersberg. Men efterhaanden vandt det sidste Fag, hvori han
havde uddannet sig hos C. A. Fritzsch, Overhaand. Endnu i 1819
udstillede han i begge Fag, men i 1821 var han afgjort Blomstermaler
og vakte «højst fordelagtige Forventninger». Varmt anbefalet
fra Kunstakademiet fik han 1822 fra Fonden ad usus publicos
Rejseunderstøttelse, hvorefter han rejste til Paris, og efter Akademiets
Præses, Prins Christian Frederiks Raad bestemte han sig for at
gribe Lejligheden og ved et Ophold i Sèvres at lægge sig efter
Porcellænsmaleriet, hvortil Fonden atter gav ham en Understøttelse.
Om Efteraaret 1823 var han igjen i Kjøbenhavn og meldte sig til
Agreation i 1824. Han fik til Opgave at male «En Blomsterguirlande
og nogle Frugter», og paa dette Billede blev han 1825
Medlem af Akademiet. S. A. havde han faaet Ansættelse som
Overmaler ved den kgl. Porcellænsfabrik, og 27. Maj ægtede han
Signe Vilhelmine Marie Visby (f. 15. Nov. 1804 d. 22. Dec. 1885),
Datter af Skolelærer Hans Jensen V. i Aagerup og Ane Magdalene
f. Hahn. I 1833-35 foretog han med Familie en længere Rejse
til Sydfrankrig og Italien, hvor han malede en Del; ved Hjemkomsten
blev han titulær Professor, og i 1844 fik han Fribolig paa
Charlottenborg. I 1845 foretog han en ny Rejse til Paris og
Holland.

J. forbandt Sans for en rig, dekorativ virkningsfuld Anordning
med en kraftig Farve og en overordentlig let Fremstillingsevne.
Fristede denne Arbejdslethed ham end til en utrættelig Flid, der
ikke altid var til Gavn for hans Billeders Kunstværd, viste han dog
stadig, navnlig i mindre Arbejder, en Kjærlighed til Naturen og en
Friskhed i Behandlingen og i adskillige større Billeder en dekorativ
Pragt og Fylde, der altid ville sikre hans Navn mod Forglemmelse. 
Ved den af Bindesbøll i 1855 foretagne Restavration og Udvidelse
af Tilskuerpladsen i det ældre kgl. Theater fik han det Hverv at
dekorere 1. Etages Logerand med en Række Blomsterguirlander, og
trods en Øjensygdom gjennemføre han dette Arbejde med megen
Virkning. Men det synes dog, som om dette store Værk har taget
for meget paa hans Kræfter. Fra Nytaar 1856 sygnede han hen,
og 26. Marts s. A. døde han i Kjøbenhavn. Han blev jordet paa
Gjentofte Kirkegaard.

Mindeblade om J. L. J. (1856).
Weilbach, Konstnerlex.

Ph. Weilbach.



Jensen, Johan Ludvig William Valdemar, f. 1859,
Telefoningeniør og Mathematiker, er Søn af Boghandler Harald Fr. J. i
Nakskov og Adelaïde f. Mohr. Ludv. J. fødtes 8. Maj 1859 i
Nakskov. I 1876 tog han Adgangsexamen til Polyteknisk Læreanstalt,
hvorefter han studerede Mathematik, Fysik og Elektroteknik. Han
blev i 1881 ansat ved den herværende Afdeling af «The international
Bell Telephone Co.», som i 1882 gik over til at blive et dansk
Selskab, i hvilket han nu er Telefoningeniør (Chef for Selskabets
tekniske Afdeling). J. har opfundet et nyt System for
Centralapparater, som vil komme til Anvendelse i Selskabets nye
Centralstation. I Mathematikken førte J.s selvstændige Studier af den rene
Funktionslære ham tidlig ind paa Opfattelser stemmende med dem,
som Weierstrass lægger til Grund for Mathematikken. Da han
derfor i 1881 ved en amerikansk Ven, som havde studeret i Berlin,
havde faaet nogle Oplysninger om den nævnte tyske Mathematikers
Undersøgelser, kunde han snart sætte sig saa grundig ind i dennes
hele Behandlingsmaade som næppe nogen anden, der ikke selv har
studeret i Berlin.  Siden 1878 har han jævnlig leveret Arbejder til
«Tidsskrift for Mathematik», deriblandt «Om Rækkers Konvergens»
og «Om en Sætning af Cauchy» (1884) og «Gammafunktionens
Theori» (1891). Blandt de Meddelelser om fundne Resultater, som
han har sendt til Udlandet, skal nævnes «Sur la fonction z de
Riemann» i «Comptes rendus de l'Académie des sciences» 1887.
-- J. ægtede 11. Sept. 1888 Agnete From, Datter af
Fængselsinspektør F.

H. G. Zeuthen.



Jensen, Jørgen, 1814-93, Handelsmand, fødtes i Kjøbenhavn
22. Nov. 1814.  Hans Forældre vare Værtshusholder Anders J. og
Marie Lisbeth f. Jørgensen. Han kom som Dreng i Hørkræmmerlære
og fik 1841 Borgerskab som Hørkræmmer og 1860 som Grosserer 
i Kjøbenhavn. J. var et afgjort Forretningstalent, et snildt 
Hoved og i Besiddelse af en utrættelig Arbejdskraft, en kraftig 
Vilje og en sej Udholdenhed, parret med en Del Hensynsløshed. 
Desuden havde han et sindigt og roligt Blik paa Konjunkturernes 
Bevægelser, der forhindrede ham fra at indlade sig paa hasarderede 
Spekulationer. Ved disse Egenskaber naaede han at give sin 
Forretning et overordentlig stort Omfang og at samle en særdeles
betydelig Formue. Han havde særlig kastet sig over Jærnforretningen 
i stor Stil, der tidligere havde været ganske afhængig af 
Tyskland, og han var, som det udtales i den af Grosserersocietetets 
Komité udgivne Handelsberetning for 1893, vistnok Nordens -- 
inklusive Hamborgs -- største Jærnkjøbmand. Ogsaa i Jærnindustrien 
var han virksom. End videre skylder Indførselen af 
amerikanske Varer hans Initiativ en væsentlig Del af sin Udvikling. 
Navnlig i Petroleumshandelen indtog han en fremskudt Stilling, og 
han var Medstifter af og væsentlig Deltager i det 1888 dannede 
danske Petroleumsaktieselskab. -- J. var en Ynder af Musik og 
en stor Blomsterelsker, men afset herfra var hans Interesse vistnok 
helt optagen af hans Forretning. -- Han var gift med Birthe 
Christine f. Olsen (f 1877), Datter af Værtshusholder Hans O. Han 
døde 19. Okt. 1893.

E. Meyer.



Jensen, Laurids, --1593, Præst og Digter, 
er et mærkeligt Exempel paa, hvilke Æmner man i Reformationsaarhundredet 
maatte nøjes med for at holde Præsteembederne besatte i Rigets 
Udkanter. Han var Præst i Vall og Hauggran paa Gulland, og 
vi træffe hans Navn i en Klage over de slette kirkelige Forhold 
paa Øen, som Superintendent Mourits Glad 1575 indsendte til 
Sjællands Biskop. Det hedder her om Hr. L., at han «laa i 
mange Klammer», drak sig fuld, skjældte Folk paa deres Ære og 
slog dem blodige og blaa, ja endog havde overfaldet den afgaaende
Lensmand, Christoffer Valkendorf. Han synes dog stadig at være 
sluppen med at gjøre Afbigt og beskyldes senere for at forsømme 
Gudstjenesten og lade sin Klokker besørge Daab og Begravelse i 
Annexet, som han derfor mistede. Allerede 1574 var han indviklet 
i en Sag om Udstedelse af et falsk Pantebrev, og endnu 1590 modtog 
han en Irettesættelse af Generalkapitlet i Visby for indgivne 
falske Klagemaal, men synes lige fuldt at være død i sit Embede 
1593. At han ikke var uden en vis Begavelse, fremgaar af hans 
1616 og atter 1635 som Flyveblad trykte Vise «En god Kvindes 
Beskrivelse, af Salamonis Ordsprogs sidste Kapitel», der synges 
som «Falquor Lomandssøns Vise», altsaa i Folkevisetone, og for 
den Tid hører til de bedre poetiske Produkter. En anden «skjøn 
Vise om de gode Guds Engle» nævnes af Nyerup, men kjendes 
næppe mere.

Lemke, Visby stifts Herdaminne S. 192.
Danske Mag. 3. R. III, 179.

J. Paludan.



Jensen, Laurits, f. 1859, Billedhugger. 
J. blev født 22. Avg. 1859 i Viborg af Forældre i smaa Kaar, kom ved privat 
Understøttelse til Kjøbenhavn og fik Adgang til Akademiet, men 
uddannede sig særlig til Dyrbilledhugger. Allerede i 1880 udstillede 
han «En Hønsehund» og har senere modelleret adskillige dels 
Rytter-, dels Hesteportrætter i mindre Format, men ogsaa enkelte 
Buster. Til Odense Raadhus har han udført en siddende Løve, 
som holder et Skjold med Byens Vaaben (udstillet 1883). I 1885 
fik han Afgang som Billedhugger og i 1888-89 Akademiets 
Rejsestipendium paa 2000 Kr. aarlig i 2 Aar. En Gruppe af 2 
Jagthunde blev i 1894 kjøbt til den kgl. Maleri- og Skulptursamling 
til Udførelse i Bronce. Han blev i Maj 1894 gift med Emilie Mathilde 
Johansen og rejste snart efter til Amerika. 

Ph. Weilbach.



Jensen, Louis, s. Jensen, Isak Louis Napoleon (ovfr. S. 414).



Jensen, Ludvig, s. Jensen, Johan Ludvig William Valdemar (ovfr. S. 421).



Jensen, Mariane, d. 1797, s. Bournonville (II, 560). 


  
Jensen, Morten, d. 1448, s. Gyrsting (VI, 417). 



Jensen, Navne, Biskop, d. 1440, s. Gyrsting (VI, 418).



Jensen, Niels, 1603-72, Skolemand, 
var født i Aars i Viborg Stift, hvor hans Fader, Jens Nielsen, var Præst. Efter sin Fødeby kaldes N. J. jævnlig Aars. 1623 blev han Student fra Viborg Skole, 
og til denne Skole var han siden knyttet næsten hele sit Liv. Da 
han nemlig havde været en flink Discipel, blev han snart Hører 
ved Skolen, og i denne underordnede Stilling fik han allerede 
Lejlighed til at udmærke sig som «en meget skikkelig (duelig) 
Person». Under Kejserkrigen 1627-29 var Skolen nemlig sin 
Opløsning nær, da Rektoren og flere af Hørerne flygtede. Men
N. J., der da var 5. Lektiehører, blev paa sin Plads og «forestod 
med stor Flid og Avtoritet den hele Skole i Fjendernes Tid». 
Senere rejste han udenlands nogle Aar med en
Søn af Lensmanden paa Hald, Knud Gyldenstjerne
til Tim. 1635 blev han Rektor ved Viborg Skole,
og mod Tidens Sædvane blev han i dette Embede
hele sin øvrige Levetid, saa han var Rektor lige
saa længe som hans 12 Forgængere tilsammen. 1637
tog han Magistergraden. Fra alle Sider lyder der
en ubetinget Ros over hans ualmindelige Flid og
Lærerdygtighed, hvorved Viborg Skole hævedes til en
forhen ukjendt Anseelse og trak Disciple til sig fra
fjærne Egne. Blandt N. J.s Disciple bemærkes navnlig
flere udmærkede Latinister. -- Han døde 16. Maj 1672
efter at have været 2 Gange gift: 1. med Dorothea,
Datter af Præsten Anders Nielsen Schytte; 2. med
Susanne, Datter af Biskop Hans Vandal i Viborg.

Hundrup, Lærerstanden ved Viborg Kathedralskole S. 24 f. 
Kirkehist. Saml. 3. R. IV, 557 f.; 4. R. III, 196.

H. F. Rørdam.



Jensen, Niels Julius, 1821-97, Skolemand og Præst,
er Søn af Skolelærer Thomas J. og Ane f. Hjelm. Han
er født i Østofte paa Laaland 16. Sept. 1821, blev
Seminarist fra Jonstrup 1843, Student ved privat
Dimission 1845 og theologisk Kandidat 1852. Derefter
var han Forstander for Hindholm Folkehøjskole 1852-64,
Sognepræst i Mejrup og Førstelærer i Holstebro 1864-73
og blev Sognepræst i Æbeltoft og Draaby 1873. J.,
der i en Aarrække havde været en virksom Deltager i
Forhandlingerne paa Skolemøder, oprettede 1874 en
Folkehøjskole i Æbeltoft og var dens Forstander,
indtil den nedlagdes 1891. Han var Medlem af 
Rigsraadets Folketing 1864-65 for Kjøbenhavns 
Amts 5. Valgkreds og af  Rigsdagens Folketing 
1864-66 for Præstø Amts 4. Valgkreds. Han
ægtede 19. Juni 1856 Nanna Christiane Boisen
(f. 27. Sept. 1835), Datter af Præsten F. E. B. (II,
475). Hans «Verdenshistorie til Læsning for Folket»
(4 Bind) har siden dens Fremkomst 1866 oplevet flere
Oplag. Han har skrevet adskillige Afhandlinger i
«Budstikken» og deltaget i Udgivelsen af «Den nye
Budstikke».

Elvius, Danmarks Præstehist. 1869-84 S. 606 f.

Joakim  Larsen.



Jensen, Niels Peter, 1802-46, Komponist og Fløjtenist. 
Peter J., Søn af Smeddefrimester Nicolai
J., var født i Kjøbenhavn 23. Juli 1802 og havde
den sørgelige Skæbne allerede i sin Barndom at miste
Synet. Selvfølgelig kunde der ikke i det tarvelige
Hjem gjøres noget synderligt for den livlige og
virkelystne Drengs Opdragelse; han maatte lade sig
nøje med den Smule Undervisning, som Moderen mundtlig
kunde bibringe ham, og med at trække 
Smeddebælgen for Faderen. Da blev i 1811 ved det private 
Selskab «Kjædens» Virksomhed oprettet en Undervisningsanstalt for 
blinde; her blev Drengen strax optaget, og da man snart bemærkede 
hans Anlæg for Tonekunsten, blev han -- først under den 
blinde Olding Paullis Vejledning, senere af Kapelmusikerne Seydler 
og Bruun -- uddannet til en fortrinlig Fløjtespiller. Fr. Kuhlau, 
der interesserede sig meget for ham, gav ham en grundig 
Undervisning i Musiktheori, og A. W. Hartmann lærte ham at spille
Orgel.

Det var imidlertid den Gang noget uhørt, at en blind kunde 
varetage et Embede, og der rejste sig derfor en stærk Modstand, 
da J. søgte Ansættelse som Organist. For Blindesagens Historie 
her hjemme er det et betydningsfuldt Moment, at det efter flere
forgjæves Forsøg endelig lykkedes ham i 1828, støttet af mange og 
gode Anbefalinger fra ansete Mænd som Kuhlau, Weyse, Schall 
o. fl., at faa Ansættelse ved St. Petri Kirke i Kjøbenhavn. 
Embedet var imidlertid i Begyndelsen saare ringe, da han i de første 
Aar af sin Lønning foruden Pensionen til Formandens Enke maatte 
udrede en større Sum til en Hovedreparation af Kirkens Orgel; 
han maatte derfor paa anden Maade, fornemmelig ved Informationer, 
se at skaffe Brødet til sig og sin gamle, trængende Moder, og han 
opnaaede snart ved sin Grundighed og sin elskværdige Karakter
at blive en søgt Lærer. Tillige komponerede han flittig; allerede 
i sit 15. Aar havde han komponeret en Trio for Fløjte, Klarinet 
og Violoncel, og ved Forestillingen 16. April 1820 paa det kgl. 
Theater til Fordel for Blindeinstituttet udførtes en Kantate af ham. 
Oehlenschläger, der satte megen Pris paa ham, overdrog ham i 
1827 at skrive Ouverturen og en Del af Musikken til «Væringerne 
i Miklagaard», ligesom J. ogsaa blev hædret med det Hverv at 
sætte Musik til Oehlenschlägers Kantater ved Universitetsfesten
ir. Nov. 1828 i Anledning af Formælingen, ved Polyteknisk 
Læreanstalts Indvielse (1829), ved Biskop Münters Død (1830), ved 
Universitetsbygningens Indvielse (1836) og ved Reformationsjubelfesten
(s. A.). Et Syngestykke i 3 Akter, «Robinson», til Text af Vennen 
G. Siesby blev opført 1834 paa det kgl. Theater, men henlagdes 
efter faa Opførelser. For sit Hovedinstrument, Fløjten, har han 
skrevet en Række værdifulde og instruktive Kompositioner, som
dels ere udkomne her, dels i Tyskland. 19. Okt. 1846 bortkaldtes 
han ved en pludselig Død; hans Hustru, Louise Ingeborg f. Nielsen,
der ogsaa var blind, og hvem han havde ægtet i 1838, overlevede 
ham i 20 Aar. 

Journal f. Blinde 1811-17.
G. Schilling, Universal-Lex. der Tonkunst.

S. A. E. Hagen.



Jensen, Niels Peder, f. 1830, Officer, Militærforfatter. 
J. er en Søn af Farver Johannes Otto J. og Johanne Marie f. Walsøe og 
fødtes 26. Okt. 1830 i Kjøbenhavn. 1848 traadte han ind i Hæren 
som frivillig ved 2. Jægerkorps og deltog i Kampen ved Bov, i 
Slaget ved Slesvig og i Træfningen ved Oversø, hvor han med 
største Delen af Korpset toges til Fange. Udløst af Fangenskabet 
gjennemgik han om Vinteren 1848-49 Skolen for Officersaspiranter 
og blev derefter Sekondlieutenant i Krigsreserven og ansat ved 
2. Jægerkorps, hvormed han deltog i Kampen ved Adsbøl og i 
Slaget ved Fredericia samt næste Aar i Kampen ved Helligbæk, 
hvor han blev saaret. Kort efter overgik han til Linjen med 
Aldersorden fra 1849. Efter Krigen laa han fra 1852-57 i Glückstadt, 
kom saa tilbage til Kjøbenhavn og forrettede fra 1860-63 
Tjeneste ved Generalstabens taktiske Sektion for at ordne 
Krigsarkiverne for 1848-50. Han fungerede ogsaa 1863 som Sekretær 
hos Krigsministeren ved Udarbejdelsen af Exercerreglementet for 
Fodfolket, efter at han 1861 var bleven Premierlieutenant og ansat 
ved 22. Bataillon, hvorved han kom til Tjeneste i Efteraaret 1863; 
men da Hæren mobiliseredes, ansattes J. som Kompagnikommandør 
ved 8. Regiment og deltog i Felttoget 1864 ved Forsvaret af Danevirke
og Dybbølstillingen, navnlig i Fægtningerne 17. og 28. Marts. 
Fra 1865-67 var J. næstkommanderende ved Underofficerselevskolen, 
men kom derefter tilbage til Viborg, hvor han havde været i Garnison 
efter 1864, som Kapitajn og Kompagnichef. I 1870 kom han til 
Generalstaben og ansattes først ved dens taktiske Afdeling og fra 1876 
som Souschef ved 1. Generalkommando. I disse Stillinger arbejdede
han i forskjellig Retning, var Medlem af flere Kommissioner og 
sendtes 2 Gange til Udlandet: i 1873 til en Troppesamling i 
Preussen og i 1874-75 til Berlin for at studere Krigsspillet. I 1879 
kom J. som Kompagnichef til 2. Bataillon, og da han Aaret efter 
forfremmedes til Oberstlieutenant, blev han Chef for 19., 3 Aar 
senere for 22. og i 1888 for 21. Bataillon. Udnævnt til Oberst i 
1890 blev han Chef for 3. Regiment, hvorefter han i 1893 stilledes 
til Raadighed for 1. Generalkommando. I 1884 overværede han 
Manøvrerne i Skaane, i 1889 var han i Schweits for at skaffe 
Oplysninger om de seneste Forandringer paa Forsvarsvæsenets Omraade. 
Under Opholdet i Glückstadt skrev J. nogle Bemærkninger 
om denne By i «Tidsskrift f. Krigsvæsen»; men først da 
Krigsministeriet i Aarene før Krigen 1864 udsatte nogle Prisspørgsmaal, 
kom han rigtig ind paa Forfatterbanen. Han behandlede Opgaverne 
«En Felttjeneste for Underbefalingsmænd af Infanteriet» og 
«Exempelsamling af Krigshistorien til Brug ved Forelæsninger over 
Taktik». For den første fik han hæderlig Omtale, for den anden 
en Pengebelønning. Efter Krigen 1870-71 opfordredes Officerer 
af Kjøbenhavns Garnison til at holde Foredrag over denne, og J. 
fik da for «Sedan» 1. Præmie. Disse Arbejder ere senere blevne 
udgivne i Trykken, desuden skrev han flere Artikler til «Tidsskrift 
f. Krigsvæsen», udarbejdede i 1874 og 1879 sammen med Kapitajn 
Dalberg «Militær Lommebog», og da Forsvarsbevægelsen opstod, 
foranledigede denne i 1880 Udgivelsen af «Vort Lands Forsvar». 
Hvad han i øvrigt har skrevet, staar i intim Forbindelse med hans 
Virksomhed som Foredragsholder. Saaledes udkom 1882 
«Infanteritaktikkens Udvikling fra Frederik II til Nutiden», i 1891 
«Napoleons Felttog 1814», i 1892 «Generalfeltmarskal Helmuth v. Moltke» 
og i 1893 «Napoleons Felttog i Rusland 1812», Værker, som alle 
vidne om Forfatterens store Arbejdskraft, Fremstillingsevne og 
Indsigt i Krigskunsten. -- Sin Virksomhed som Foredragsholder 
begyndte J. i 1868, og siden da har han i de forskjellige Garnisonsbyer, 
hvori han har været, holdt Foredrag for Officersforeninger, 
Befalingsmænd eller Soldaterhjem samt under Forsvarsbevægelsen 
forskjellige Foredrag rundt om i Landet m. m.

Desuden har han deltaget saa vel i det kommunale som i 
det politiske Liv, i det han 1869-70 var Medlem af Byraadet i 
Viborg og i 1874-84 havde Sæde i Folketinget som Repræsentant 
for Randers Amts 2. Valgkreds. -- Han blev gift 9. Dec. 1865 
med Laurine Olsen, Datter af Ejeren af Kjøngs Fabrik, Justitsraad 
O. F. O.

P. N. Nieuwenhuis.



Jensen, Otto Nicolai, s. ovfr. S. 415.



Jensen, Peder, Ærkebiskop, d. 1355, s. Galen (V, 543).



Jensen (Roskilde), Peder, 1575-1641, Præst, Forfatter, 
er født i Roskilde, fra hvis Skole han blev Student. 1601 blev han 
Præst i Vester Hæsinge og Lyndelse i Fyn. Han begyndte tidlig 
at sysle med dansk Versekunst, maaske under Paavirkning af vor
ældste danske Prosodist, N. O. Halveg (VI, 520), men det er 
dog nærmest paa Grundlag af Tyskeren Clajus' Arbejder, at han 
har forfattet sin danske Prosodi. 1627 var den færdig fra hans 
Haand, men blev aldrig trykt. J. er den første hos os, der fremhæver 
Betoningen som metrisk Hovedprincip for moderne Kunstdigtning. 
1639 udkom hans Oversættelse af Virgils «Bucolica» i 
4fodede Jamber, som han udgav til Lettelse for Skoledisciplene, 
særlig for at øve dem i «at gjøre letgaaende danske Rim til vort 
fæderne Sprogs Ære og Prydelse». Han levede endnu 20. Okt. 
1641, da han tilegnede Kansleren Chr. Thomsen Sehested sin 
Oversættelse af Th. Bangs «Laurus Danica», men s. A. skal han 
være død.

Kirkehist. Saml. 3. R. II, 764 ff.; V, 232 f. 
Paludan, Renaissancebevægelsen i Danm. Lit. S. 415 ff. 430 ff.

S. M. Gjellerup.



Jensen, Peter, d. 1846, s. Jensen, Niels Peter (ovfr. S. 424).



Jensen, Peter Gregers Christian, f. 1840, Jurist. 
J., Søn af Kjøbmand Vilhelm Edinger Balle J. (f. 27. Nov. 1813 d. 30. Nov. 
1880) og Hansigne f. Lund (f. 5. Jan. 1818 d. 5. Febr. 1868), er født 
i Nysted 25. April 1840. Efter at være bleven Student i 1858 og 
juridisk Kandidat i 1866 nedsatte han sig 1869 som Sagfører i 
Nykjøbing paa Falster. I 1884 blev han valgt til Direktør i Østifternes 
Kreditforening og flyttede i den Anledning til Kjøbenhavn. I sin 
nye Stilling udfoldede J. en meget betydelig Virksomhed, der ogsaa 
vandt fortjent Paaskjønnelse baade i og uden for Kreditforeningen, 
og i Foraaret 1887 blev han valgt til Formand i Direktionen, men 
allerede samme Efteraar bragte en pludselig Konflikt med 
Repræsentantskabet ham til at tage sin Afsked, hvorpaa han igjen 
begyndte at praktisere som Sagfører og blev Højesteretssagfører i 
1888. I 1885 var han bleven valgt til Medlem af «Bikubens» 
Repræsentantskab, og i 1889 blev han dettes Formand. Ved Siden 
af sin øvrige Virksomhed har J. stadig beskæftiget sig meget med 
kommunale Forhold. I 1876 blev han Medlem af Nykjøbings Byraad 
og i 1879 af Kjøbstadforeningens Bestyrelse, i hvilken Egenskab 
han var Medlem af Kommissionen om Næringslovgivningen 
1890-93. I det politiske Liv har J. først deltaget aktivt i de 
senere Aar, efter at han i 1891 blev valgt til Landstingsmand for 
Frederiksberg, men der synes allerede i Tinget at blive lagt meget 
Beslag paa hans Arbejdskraft, særlig ved Behandlingen af kommunale 
Sager og desl. -- Gift 1. med Charlotte Vilhelmine Elisabeth
f. Pontoppidan (f. 28. April 1851 d. 22. Okt. 1878), Datter af 
Etatsraad, Birkedommer Erik Peter P. og Hanne Petrine f. Pontoppidan; 
2. med Anna Cathrine f. Eggertsen (f. 23. Avg. 1858), Datter af 
Forpagter Vilhelm Balthazar E. og Sophie f. Janssen-Tjaden.

A. Leigh-Smith.



Jensen, Reinhold, d. 1888, s. Jensen, Carl Reinhold (ovfr. S. 398). 



Jensen, Severin, d. 1893, s. Jensen, Hans Severin (ovfr. S. 410).



Jensen, Thomas, 1824-77, Botaniker, 
er født i Kjøbenhavn 3. Marts 1824 og Søn af ovennævnte Portrætmaler Chr. 
Albr. J. Han tog theolog. Embedsexamen 1849, men studerede 
dog mest Botanik, særlig Mosserne. Han var Timelærer i
Kjøbenhavn, indtil han 1858 blev Lærer i Naturfagene ved Ranum 
Seminarium, hvor han forblev til sin Død, 22. Dec. 1877. Han ægtede 
i 1866 Anna Marie Frederikke Wulff, Datter af Justitsraad W. 
til Østergaard. Hans botaniske Arbejder handle alle om Mosser, og 
de vigtigste af dem ere «De danske Bladmosser» (1856, med 9 
Kobbertavler) og «De danske Halvmosser» (1866 i «Botan. 
Tidsskrift»), af hvilke især det sidste har ikke ringe videnskabelig 
Værd. J. er ogsaa bekjendt i en anden Retning, nemlig som 
Dyrker af Skakspiltheorien og især dennes Problemkunst, og han
blev anset for en af Nordens dygtigste og genialeste 
Problemforfattere paa dette Omraade. Det var især hans i den sidste halve 
Snes Aar mere og mere svækkede Syn, der tvang ham til at 
opgive sine botaniske Studier og kastede ham i Armene paa 
Skakspillet. J. var en elskværdig og afholdt Personlighed, tilfreds med
sin Virksomhed, men han led en Del under Trykket af tarvelige 
Kaar og i de 2 sidste Aar af haarde Sygdomme.

Botan. Tidsskr. XII.
Nord. Skaktid. VI, 1 ff.

E. Rostrup.



Jensen, Thomas Høier, 1771-1846, Præst, 
er født i Tønder 27. Maj 1771. Han kom 19 Aar gammel til Kiel, hvor han 
studerede Theologi, og blev examineret paa Gottorp 1795. Han blev 
dansk Præst i Flensborg 1801 og forflyttedes 1819 til Bov, fra 
hvilket Embede han tog sin Afsked 1843, men blev boende paa Stedet,
hvor han døde 13. Dec. 1846. Han var gift med Maria Dorothea 
f. Petersen (f 19. Nov. 1820). -- J. var en flittig Forfatter i flere 
Retninger. Han har udgivet en Del Prædikener, hvoriblandt en 
tysk Oversættelse af Grundtvigs Demisprædiken, og skrevet en 
Piece om Midlet til at forhøje Papirpengenes Værdi (1812). Men
fremfor alt var han en ivrig Talsmand for det danske Sprog i 
Slesvig, og hans fleste Bøger ere Hjælpemidler for Undervisning i 
dette i Skoler med tysk Sprog («Kleine dänische Sprachlehre für 
Deutsche», 1812, omarbejdet 1813; «Praktische Anleitung zur 
dänischen Sprache», 1814; «Dänisches Lesebuch zum Gebrauch in 
schleswig-holsteinischen Schulen», 1814, m. m.). Det var dog ikke 
blot i Litteraturen, han virkede for det danske Sprog, men ogsaa
i sit Sogn. Her var Kirkesproget tysk, uagtet Befolkningen var 
dansktalende. Han holdt da stundum danske Prædikener, foretog 
Forretninger paa Dansk og underviste Børnene i dette Sprog. Men 
1840 forlangte den slesvig-holstenske Regering Underretning om,
hvorledes dette hang sammen. J. oplyste, at Beboerne ikke forstode 
en tysk Prædiken, og Konfirmanderne kunde ikke følge tysk 
Undervisning; hans Skrivelse endte saaledes: «Ligesom jeg mit 
halve Liv igjennem har arbejdet paa at udbrede dansk Sprogkundskab,
saaledes vil jeg, saa længe mine Kræfter tillade det, blive 
ved dermed uden i ringeste Maade at træde det tyske Sprog for 
nær». Visitatoriet, hvis gejstlige Medlem var Provst Volquartz, 
indstillede ikke des mindre, at det skulde forbydes J. at holde 
danske Prædikener, som det dristede sig til at paastaa, at hans 
Sognefolk ikke forstode. Regeringens Resolution kjendes ikke; men 
rimeligvis har denne Sag medvirket til, at J. søgte sin Afsked.

Alberti, Schlesw.-Holst.-Lauenb. Schriftsteller-Lex. 
Neuer Nekrolog der Deutschen XXIV, 2, 824. 
Allen, Det danske Sprog i Slesvig II, 160 ff. 353.

L. Koch.



Jensen, Thøger, --1538, Præst, 
skal efter et Sagn, hvis Paalidelighed nu ikke lader sig bevise eller med Sikkerhed modbevise, have tilhørt den adelige Slægt Løvenbalk. I sin Ungdom blev 
han optagen i Johanniterordenens (Korsbrødrenes) Kloster i Viborg,
og her var han, da M. Hans Tausen ved Aaret 1524 blev sendt 
her over fra Antvorskov Kloster, fordi det antoges, at Prioren i det 
viborgske St. Hans Kloster vilde være i Stand til med det gode 
eller det onde at bringe ham fra hans lutherske Meninger. Broder
T. J. var imidlertid en af de første, som Tausen vandt for sine 
reformatoriske Anskuelser, og han blev den store Reformator en 
tro Vaabenfælle, saa længe denne var i Viborg, ja efter Huitfeldts 
Beretning skal han 1529 have fulgt ham til Kjøbenhavn. Senere 
stod han en anden af de viborgske Reformatorer, M. Jørgen Jensen 
Sadolin, bi, da denne o. 1531-32 forlagde sin Virksomhed til 
Odense. Thi at «Skolemesteren Thøger», som kom med Sadolin til 
denne By, har været T. J., kan næppe betvivles. Her blev han 
underkastet Forfølgelse og vendte da snart tilbage til Viborg, hvor 
der var Trang til hans Arbejde. Han synes at have fortsat den 
evangeliske Præsteskole, som Sadolin havde begyndt. I ethvert 
Tilfælde nævnes han som den første evangeliske Læsemester ved 
Domkirken. Tillige blev han Sognepræst ved den tidligere 
Sortebrødrekirke i Viborg. Men han døde allerede 19. April 1538, medens 
han endnu var i sine kraftigste Aar. Hans Hustru, Anne Pedersdatter, 
blev senere gift med hans Efterfølger, M. Morten Hvas. -- 
En Søn af T. J. var Peder Thøgersen, der blev Biskop i Viborg Stift. 

Dän. Bibl. I, 6. 
Annal. f. nord. Oldkynd. 1847, S. 130 f. 
Ny kirkehist. Saml. V. 
Saml. t. Fyens Hist. og Topogr. IV, 34. 
Kirkehist. Saml. 3. R. IV,  518 f.

H. F. Rørdam.



Jensen, Volkert, --o.1591, Generalprovst, 
hvis Navn er bedst kjendt i dets latinske Form, Volqvardus Jonæ, var født i Ejdersted. 
I Aarene 1544-46 var han paa Lyceet i Lüneburg, der lededes 
af den ansete Skolemand Lucas Loss. I en ung Alder fik han 
1549 en underordnet præstelig Ansættelse i Byen Slesvig. Denne 
ledte imidlertid til, at han noget senere blev Hofprædikant paa 
Gottorp og fra 1554 Provst i Gottorp Provsti. 1557 deltog han i
en Generalvisitation i den gottorpske Landsdel. Med Slesvigs 
Domkapitel synes han stadig at have staaet paa Krigsfod, hvorfor han 
blev kjed af sin Stilling som Hofprædikant og ønskede Forandring. 
Det lykkedes ham da at blive kaldet til Sognepræst i Garding; 
men indtil videre maatte han blive i sin Stilling ved det gottorpske 
Hof, saa han rimeligvis har ladet Embedet i Garding besørge af 
en Kapellan. Han fulgte Hertug Adolf paa Toget til Ditmarsken, 
og efter at Landet var erobret, udfærdigede han i Forening med 
Kong Frederik II's og Hertug Hans' Hofpræster en Kirkeordning 
for Ditmarsken 10. Nov. 1559. I det følgende Aar var han med 
sin Herre paa hans forgjæves Frierrejse til England. Det almindelige 
Opsyn med Kirker og Præster i Hertug Adolfs Landsdel, som
V.  J. en Tid havde udøvet, ophørte 1562 ved Paul v. Eitzens 
Ansættelse som Superintendent. Da V. J. imidlertid vedblev at være 
Visitator i Gottorp Provsti til 1566, er det rimeligt, at han først i 
dette Aar er kommen bort fra Hoffet og selv har tiltraadt 
Præsteembedet i Garding. Har han imidlertid haabet her at faa Ro og 
Fred,  saa blev han skuffet; selv betegner han sin Stilling der som 
en Skærsild og et Tugthus. Han var derfor glad ved 1570 af 
Hertug Hans den ældre at blive kaldet til Sognepræst i Rensborg 
og Provst i det tilhørende Provsti. Efter Hertug Adolfs Død (1586) 
fik han atter Ansættelse i gottorpsk Tjeneste som Hofprædikant 
hos Enkehertuginde Christine, der boede i Kiel, og 1588 visiterede 
han atter i Gottorp Provsti. 1591 levede han endnu i Kiel, men 
er vistnok død ved samme Tid.

V. J. var en Mand af et meget heftigt Sind, hvad han selv 
beklagede. Det gik saa vidt, at han en Gang tildelte en af sine 
Kolleger, M. Johan Lucht, et Ørefigen i Slesvigs Domkirke, 
hvorfor han efter Hertug Adolfs Befaling maatte indgaa et offentligt 
Forlig med sin Modstander (1565). Men han var ogsaa varm i sit 
Venskab. En Del Breve fra ham er bevaret; de ere skrevne i 
en meget levende og underholdende Stil.

Moller, Cimbria lit. I. 
Rørdam, Hist. Kildeskrifter 2. R. II. 
Ny kirke-hist. Saml. IV. 
Kirkehist. Saml. 3. R. I. 

H. F. Rørdam.



Govertz-Jensen, Carl Peter, f. 1845, Forfatter. 
G.-J., Søn af Godsejer, Cand. jur. Carl Henrik Jacob J. (f. 24. Avg. 1818) 
og Signe f. Hertel (f. 9. Juli 1822), er født i Kjøbenhavn 9. Jan. 
1845. Efter at være bleven Student i 1864 fra Frederiksborg Skole
blev han juridisk Kandidat i 1869 og var derefter i nogen Tid 
Sagførerfuldmægtig, indtil han i 1872 kjøbte Hvidsminde ved Ry. 
I 1880 blev han Formand for Skanderborg Landboforening og i 
1884 Medlem af Skanderborg Amtsraad. I 1886 solgte han Hvidsminde
og var derefter fra 1887 Redaktør af «Vestlaalands Avis» i 
Nakskov, indtil han i 1891 overtog Redaktionen af «Dansk 
Jagttidende» og flyttede til Kjøbenhavn. I 1893 blev han tillige 
Sekretær i «Dansk Jagtforening». -- Fra sin Ungdom har G.-J. været 
en ivrig Jæger, og sine Indtryk fra Jagtlivet har han skildret i 2 
Samlinger af Skitser, «Paa Jagt» (1887) og «Jagtstemninger» (1893), 
der begge, ligesom hans Artikler i «Dansk Jagttidende», bære 
Vidne om en fint udviklet Sans for Naturen og Dyrelivet og en 
ikke ringe Fremstillingsevne. -- 18. Juli 1873 ægtede han Marie 
Krøyer (f. 23. Maj 1853), Datter af Jægermester Georg K. til Engelsholm 
og Antonie f. Secher. 

A. Leigh-Smith.



Soya-Jensen, Carl Martin, f. 1860, Akvarelmaler. 
S.-J., som er født 27. Dec. 1860 i Odense, er Søn af Farver og Klædefabrikant 
Carl J. og Hustru, f. Rasmussen. Han blev Student fra Odense
Kathedralskole 1879 og tog den filosofiske Examen i 1880, hvorefter 
han begyndte at studere Fysik. Lyst til Kunsten bragte ham dog, 
efter at han havde aftjent sin Værnepligt, ind paa Akvarelmalenet, 
hvorfor han o. i Aar nød Vejledning hos Akvarelmaler Niels Bredal 
(III, 31) og derpaa i Vinteren 1885-86, med Understøttelse fra 
den Hielmstierne-Rosencroneske Stiftelse, søgte videre Uddannelse 
ved École des beaux-arts i Paris. Allerede fra 1884 var han
begyndt at udstille og vakte saa megen Opmærksomhed ved sine 
Vandfarvebilleder, at Akademiet i 1888 valgte ham til dets Lærer i 
Akvarelmaling, en Stilling, han endnu indtager. For at uddanne
sig videre i sit Fag fik han i 1889 en akademisk Rejseunderstøttelse 
til et Studieophold i London og udgav s. A. en Vejledning i 
Akvarelmaling under Titelen «Akvarelteknik». Han har med Held 
udstillet saa vel i München som i Dresden. S.-J. ægtede 11. Nov. 
1891 Malerinden Emilie Johanne Elise Bolvig (f. 7. Febr. 1864 d. 6. Dec. 
1892), Datter af Antikvitetshandler J. M. E. B.; der var udstillet
Landskabsbilleder af hende i 1888 og 1892-93.

Ph. Weilbach.



Jensenius, Carl, 1726-95, Læge, 
var født 28. Jan. 1726 paa Vemmetofte og en Søn af den derværende Hofprædikant, Mag. Jens J. og Margrethe Pedersdatter. Begge Forældre døde meget tidlig,
og Sønnen blev opdragen først paa Prinsesse Sophie Hedevigs og 
senere paa Dronning Sophie Magdalenes Bekostning. Han gik i 
Kjøbenhavns og Aalborgs lærde Skoler og deponerede fra 
sidstnævnte Sted 1745. Han viste tidlig livlig og alsidig videnskabelig 
Interesse og litterær Evne, men tillige en vis Ustadighed, som 
ogsaa lod sig mærke i hans senere Liv. De første Studieaar 
kastede han sig under H. Grams Vejledning over Filologi og 
Historie, senere navnlig over Naturvidenskab og Medicin. 1749 
blev han Alumnus paa Borchs Kollegium, hvor han debuterede med 
at behandle den danske Medicins Historie i en Disputation; men 
sit Løfte om Arbejdets Fortsættelse holdt han ikke. Som en meget 
arbejdsdygtig ung Mand blev han 1753 valgt til Sekretær for 
Collegium medicum, hvis Forretningsførelse tidligere havde været 
temmelig skjødesløs. Han udførte ogsaa det nye Hverv i nogen Tid 
med Energi, kastede sig samtidig over Forsøg med nye Kurmethoder, 
der dukkede frem, saaledes Elektricitetskure, til hvis Foretagelse han 
fik kongelig Understøttelse, og Koppeinokulationen. 1754 blev han 
paa Grund af sine botaniske Indsigter udnævnt til kongl. 
Vicebotaniker som Vikar for Oeder under dennes Rejse. 1755 
disputerede han for den medicinske Doktorgrad og paabegyndte samtidig 
en Oversættelse af en bekjendt tysk populær Lægebog af Weisbach, 
der repræsenterede den yderliggaaende pietistiske Medicin; dette 
ikke særlig fortjenstfulde Arbejde trak han sig dog
hurtig igjen tilbage fra. Ved Frederiks Hospitals
Oprettelse 1757 blev han, der vistnok stod i Gunst
hos A. G. Moltke, dets Overmedikus og gav flittige
Meddelelser fra Hospitalet i «Mercure Danois»,
men opgav allerede 1761 Stillingen. I nogle Aar
var han Læge ved Opfostringshuset. I al sin
Ustadighed vedligeholdt han dog Interessen for
Koppeinokulationen, var medvirkende i Kommissionen
til Oprettelsen af den store Indpodningsanstalt
under Struensee og førte det medicinske Lægetilsyn
dermed, saa længe den bestod (1770-83). 1768 blev
han Hofmedikus og Justitsraad, 1775 fik han Titel af
Livlæge med Etatsraads Rang, og 3. Nov. 1795 døde han,
efterladende sig en betydelig Formue. Manuskriptet
til et stort lægevidenskabeligt Værk, en Pyretologi,
som han skal have arbejdet paa i en Aarrække, og som
i øvrigt sluttede sig til hans Promotionsdisputats,
gik tabt, da hans Bolig brændte i den store Ildebrand
kort før hans Død. -- Hans Hustru var Mette Kirstine
f. Grønnegaard.

Ingerslev, Danmarks Læger og Lægevæsen II, 420 f.
Physisk-oeconom.-med.-chir. Bibl. V, 443.
Ny kgl. Saml., 8vo, Nr. 351.

Jul. Petersen.



Jensenius, Casper Holten, 1821-1902, Landøkonom. 
J., en Søn af Sognepræst Christian Christopher J. og Marie
Elisabeth f. Møller, fødtes 17. Sept. 1821 i Hørby
Præstegaard i Holbæk Amt. Paa Grund af en Øjensygdom
opgav han tidlig Studeringerne, gik til Landbruget og
besøgte Landbrugsskolen Haraldslund i Jylland, hvorfra
han dimitteredes 1845. Aaret efter ansattes han som
Lærer ved Bratsbergs Amts Landbrugsskole i Norge,
og fra nu af falder hans Virksomhed i dette Land. Til
1852 virkede han dels ved den nævnte Landbrugsskole,
dels ved Skolen paa Bryn; han begyndte derefter at
undersøge Landbrugsforholdene og vejlede Landmændene
i Landets forskjellige Egne, begyndte med andre Ord
sin offentlige Virksomhed som rejsende Agronom, som
i Norge tillægges stor Betydning for Landbrugets,
specielt Husdyrbrugets, Udvikling. Indtil 1859
virkede han i Selskabet for Norges Vels Tjeneste,
fra 1859-62 havde han midlertidig, fra 1863-90
fast Ansættelse som Statsagronom. Som saadan har han
vejledet Landmændene, hjulpet med ved Afholdelsen af
Dyrskuer og været Dommer ved disse, holdt utallige
Foredrag, udfoldet en betydelig litterær Virksomhed
osv. De samme Egenskaber: Jævnhed, Klarhed, Varme,
der præge hans praktiske Virksomhed, findes i hans
Skrifter, af hvilke de fleste tage et enkelt Æmne,
t. Ex. «Om Koen» (1857), «Om Oxehold» 
(1874), op til kort, koncis Behandling. Efter
fremmede Forfattere udgav han 1859 «Haandbog i
Husdyravlen». Han ægtede 7. Jan. 1862 Larissa Susanne
Nicolina Claussen, Datter af Kjøbmand C. i Drammen.
J. døde 19. Febr. 1902.

Halvorsen, Norsk Forf. Lex.
Norsk Landmandsblad 1891, Nr. 26.

H. Hertel.



Jenssen, Jens August Carl, f. 1852, Gartner. 
J. er født 13. Jan. 1852 i Korsør, hvor Faderen, Christen
J. (d. 1885), var Portør ved Jærnbanen. Efter at
have gjennemgaaet Betalingsskolen blev J. 1866 sat
i Gartnerlære paa Taarnborg ved Korsør. Sin videre
Uddannelse fik han i Haven ved Bellevue i Nærheden
af Præstø 1868-71 og hos Handelsgartner Carl Hansen
i Kjøbenhavn (1871-73). J. var derefter (til 1875)
ansat som Medhjælper hos Kunst- og Handelsgartner
Fr. Wendt paa St. Jørgensbjærg ved Roskilde. 1877
tog han Havebrugsexamen. S. A. blev J. antaget
som Gartner ved Taarnholm Have ved Korsør, og i
1881 nedsatte han sig som Handelsgartner i Stege,
samtidig med at han overtog Pladsen som Graver ved
Kirkegaarden. Han har udfoldet en ret betydelig
litterær Virksomhed, og som det mest fortjenstfulde
Arbejde maa nævnes «Ordbog for Gartnere og øvrige
Plantedyrkere, indeholdende de ved Planternes
Betegnelse almindelig forekommende latinske og græske
Navne samt en kort Vejledning i latinsk Formlære»
(1886). Bogen er ledsaget af en i meget anerkjendende
Udtryk affattet Efterskrift af Professor Lange og maa
betegnes som et af de værdifuldeste Arbejder, der i de
senere Aar ere fremkomne paa Havebrugslitteraturens
Omraade her i Landet. Desforuden har J. udgivet
«Hjemmets Flora» (1883) og «Lommebog for Havevenner»
(1887), ligesom han har skrevet forskjellige mindre
Afhandlinger. I 1890 overtog han Redaktionen af
«Havebrugstidende». 2. Marts 1881 ægtede han Ane Marie
Petersen (f. 13. April 1852), Datter af Handelsgartner
J. P. i Roskilde.

L. Helweg.



Jenssen-Tusch, Georg Friederich, 1789-1888, Officer, Forfatter, 
født 28. Okt. 1789 i Kotsenbøl i Ejdersted,
Søn af Notar, forhenværende Premierlieutenant, Hans
Peter J. (f. 1758 d. 1812) og Christina Wilhelmina
f. Tusch (f. 1758 d. 1845), blev Kadet 1804, Fændrik
à la suite ved slesvigske Infanteriregiment 1807
og Sekondlieutenant her 1809. Aaret efter blev han
forsat til Marineregimentet, der s. A. fik Navn af
Kjøbenhavns Infanteriregiment, og avancerede her 1811
til Premierlieutenant, men vendte 1815 
tilbage til slesvigske Infanteriregiment, hvor han 1820
blev Kapitajn. 1833 udtraadte J., hvis Interesser
fra den tidligste Ungdom og hele Livet igjennem
gik i Retning af litterær Syssel, af Hæren og fik
Afskedspatent som Major 1840; fra 1843-47 beklædte
han Postmesterembedet i Tønning. 1848 sluttede han
sig til Oprørsbevægelsen i Hertugdømmerne og gjorde
aktiv Tjeneste i Insurgenthærens Friskarer, først
som Underfører, senere som Overbefalingsmand for
det Kroghske Frikorps. Efter den Tid levede han som
Privatmand, mest i Hamborg, hvor han døde 15. Marts
1888 i sit 99. Aar.

Som Litterat gav J. sig af med de mest
forskjelligartede Æmner, men det er kun faa originale
Arbejder, der stamme fra hans Pen. Desto virksommere
var han som Oversætter og Bearbejder, og navnlig
har han paa tysk Jordbund omplantet talrige danske
og enkelte udenlandske Skrifter. Fra Tysk til
Dansk har han oversat Dahlmanns berømte, i Aarene
1840-43 udkomne «Geschichte von Danemark». De
Tillæg og Anmærkninger, hvormed han ledsagede
denne Oversættelse, røbede som Værket selv
slesvig-holstenske Sympathier; og senere, da J. i
stærkt omarbejdede Udgaver gjengav Giessings Frederik
VI's og Christian VIII's «Regeringshistorier»,
fremtraadte Slesvig-Holsteinismen i saa høj Grad, at
den danske Regering i 1854 forbød Bøgernes Udbredelse
i Hertugdømmerne. For sin Virksomhed i Litteraturens
Tjeneste hædredes J. med talrige Guldmedailler
o. 1. fra tyske Fyrster og den svenske Kronprins.

1811 havde J. ægtet Juliane Cathinca Sophie Kauffmann
(f. 11. Jan. 1789 d. 26. Sept. 1863), Datter af Major
i Kavalleriet Hans Christian K. (f. 1754 d. 1796)
og Elisabeth Louise Christine f. Kaas (f. 1767 d.
1849). 1841 føjede han sin Moders Stammenavn til
sit, saaledes at han og hans Descendenter bare
Familienavnet Jenssen-Tusch.

Erslew, Forf. Lex.
Allg. Deutsche Biographie  XIII.

S. A. Sørensen.



Jenssen-Tusch, Harald Christian Ludvig, 1815-94, Officer, Forfatter. 
J.-T. er født 22. Avg. 1815
i Kjøbenhavn og Søn af ovennævnte Major Georg
Fried. J.-T. Han boede 1816-28 i Slesvig By, undervist
af Faderen, gik derpaa i Latinskole i Flensborg,
blev Landkadet 1830, Sekondlieutenant 1834, Kapitajn
1849, Oberst 1868. Afskedigedes 1862 paa Grund af
svageligt Helbred, men meldte sig 1863 til Tjeneste,
var under Krigen 1864 Pladskommandant i Flensborg og 
Faaborg og 1868-72 Oberst i Forstærkningen samt
Bataillonschef ved Bornholms Væbning. 
-- I 1853-54 gjorde han en Rejse i Tyskland og Frankrig
af Helbredshensyn. Foruden nogle militære Skrifter
og Oversættelser fra og til Tysk og Fransk udgav
han 1867-l1, med Understøttelse af det danske
Videnskabernes Selskab, 1. Del af «Folkelige
Plantenavne i forskjellige evropæiske Sprog»,
indeholdende: «Nordiske Plantenavne». Til Fortsættelse
heraf har han siden den Tid uafbrudt gjort Studier
og Indsamlinger fra nordiske, germanske og romanske
Sprog. -- J.-T. ægtede 1849 Emma Henriette Morville
(f. 11. Sept. 1825 d. 16. Febr. 1855), Datter af
Amtsforvalter M. i Viborg, og 1856 Christine Sophie
Jürgensen (f. 22. Sept. 1830), Datter af Sognepræst
P. J. i Oxevad; fra den sidste blev han separeret
1862  og skilt  1871. J.-T. døde 16. Okt. 1894.

Eug. Warming.



Jenssen-Tusch, Sophus Georg Frederik, 1824-88, Forstmand, 
Søn af ovennævnte Major Georg Fried. J.-T.,
blev født 18. Avg. 1824 i Kjøbenhavn. J.-T. lærte
først Landvæsenet, men blev senere ved M. Drewsens
(IV, 346) Hjælp uddannet som Skovfogedaspirant
paa Silkeborg Distrikt. Efter en halv Snes Aars
udmærket Virksomhed som kgl. Skovfoged i Slesvig blev
J.-T. fra 1863 Plantør ved Feldborg Plantager; 1876
blev han, skjønt ikke Forstkandidat, udnævnt til
kgl. Skovrider sammesteds, og han vedblev nu at
bestyre dette Distrikt, der efterhaanden blev
udvidet stærkt, indtil han døde 29. Juli 1888.
J.-T. har indlagt sig stor Fortjeneste af
Hedekulturen og besad især et lykkeligt Greb
paa at dyrke Planteskoler; i det hele faldt
alt praktisk Arbejde ham let, og han var en
udmærket Jæger. Han ægtede 1853 Petrine Marie
Sophie Andersen (f. 1828), Datter af Kjøbmand A. i
Viborg.

Dansk Jagttid. 1888-89. 
A. Oppermann, Bidr. t. d. danske Skovbrugs Hist. 1786-1886. 
E. Dalgas, Skov-Kulturer i Jyllands Hedeegne, 1890-91.

A. Oppermann.



Jepsen, Peter, 1799-1869, Tingskriver og Stænderdeputeret, 
Søn af Gaardejer i Rinkenæs og Tingskriver i Lundtofte Herred Hans
J. (f. 8. Avg. 1761 d. 17. Febr. 1837) og Ingeborg
f. Thaysen (f. 30. Jan. 1772 d. 4. April 1830),
var født 15. Febr. 1799 i Rinkenæs. Efter at have
overtaget sin Fædrenegaard blev han 1827 adjungeret
Faderen i dennes Embede og udnævntes 1837 efter
hans Død til Tingskriver. 1841 valgtes han til
Stænderdeputeret for 5. Landvalgdistrikt og var
i Samlingerne 1842, 1844 og 1846 et trofast Medlem
af det danske Mindretal. 1848 maatte han forlade sit
Embede og blev i Maj 1849 konstitueret som Tingskriver
i Nordborg, overtog i 
Efteraaret 1850 atter sit Embede i Lundtofte Herred og var i nogen 
Tid tillige konstitueret som Tingskriver i Nybøl Herred. 1856 
udnævntes han til Kancelliraad. 1864 var han flere Gange arresteret 
af Preusserne, blev i April suspenderet af de fremmede Civilkommissærer 
og efter Freden afskediget af den danske Regering. 1868 
solgte han sin Gaard, som i mindst 200 Aar var gaaet i Arv i hans 
Slægt fra Fader til Søn, og flyttede til Kjøbenhavn. Han var 2 
Gange gift: 1. (29. Avg. 1827) med Henriette f. Clausen, en 
Præstedatter fra Adelby (d. 7. Febr. 1841), 2. (25. Febr. 1842) med Ingeborg
Christine f. Thaysen, en Gaardmandsdatter fra Rinkenæs (f. 19. Maj 
1811 d. 23. Jan. 1885). Han døde 17, Maj 1869 under et Besøg i 
Rinkenæs.

H. R. Hiort-Lorenzen.



Jerechini, Johannes, s. Gerechini (V, 596).



Jerichau, Elisabeth Marie Anna, 1819-81, Malerinde og Forfatterinde. 
Elisabeth eller Lisinka Baumann var Datter af 
Kortfabrikant Philip Adolf B. fra Prenzlau i preussisk Pommern og 
Johanne f. Reyer fra Danzig i Østpreussen og saa Lyset paa et 
Landsted ved Warschau 27. Nov. 1819. Fru J. havde altsaa tyske 
Forældre, selv om der mulig i tidligere Slægtled kan have været
slavisk (vendisk) Blod; men Polakinde i Ordets fulde Forstand tør 
man ikke kalde hende. Et andet er, at Fru J. ligegodt er og 
bliver en rigt begavet Personlighed med en Naturfrodighed i sine 
Evner, som sjælden bliver et Menneskebarn til Del. Et andet er 
ogsaa, at Fru J. med sin rige, stærkt modtagelige Naturbund har 
modtaget saa levende, saa varme Indtryk af den bevægede Tid, 
hvorunder hun voxede op «ved Weichselflodens Bred», af det 
ildfulde, begavede Folk, hun ved Fødselen tilhørte, at alt dette har
givet hendes Udvikling dens særegne Retning, maaske netop fremmet 
den Trækfuglenatur, hun aldrig kunde aflægge. Under forholdsvis 
rige Kaar voxede hun op og beholdt, da hun selv skulde tjene 
sit Brød, Trangen til at tjene meget for ogsaa at bruge meget; 
et nøjsommere, roligere Liv, hvorunder en mindre Indtægt kunde 
have slaaet rigelig til, vilde næppe have tilfredsstillet hende, hvor 
ædel Opofrelse hun end kunde vise i trange Øjeblikke, navnlig 
ved at raade Bod paa dem ved sin, man kan gjærne sige, ustyrlige 
Arbejdskraft.

Da hun, efter at have faaet en ret omfattende Uddannelse, 
dog væsentlig tysk, dels i Danzig, dels i Berlin, efter med stor 
Lethed at have lært Sprog og Musik, ved Indtrædelsen i den 
voxne Alder viste Anlæg for Tegnekunsten, besluttede hun, i det 
Trangen til selvstændig Virksomhed vaagnede, næret af Frygten 
for, at Faderen kunde miste sin Formue, at uddanne dette Talent 
og rejste først til Berlin, hvor Professor Hübner erklærede, at hun 
aldeles fattedes Talent, og der fra til Düsseldorf, hvor man saa med 
mildere Øjne paa hendes første Forsøg. Den aandfulde, i alle
selskabelige Talenter, Sang, Musik, Skuespilkunst, saa udmærkede 
unge Dame, hvis Personlighed havde et saa fremmedartet Præg af 
den i et vist poetisk Lys straalende Hjemstavn, vandt for hurtig 
Beundrere, til at Skolen kunde blive ret alvorlig; hun arbejdede med 
for stor en Lethed til at faa Blikket op for, hvor Vanskelighederne 
begyndte; hun havde, under Düsseldorfer-Skolens Paavirkning, allerede 
tidlig et saadant Greb paa Farvebehandlingen, der ikke sjælden 
under en glimrende Kaabe skjulte Syndernes Mangfoldighed, 
at hun i manges og ikke mindst i egne Øjne stod som en udviklet 
Kunstnerinde, da hun, kun 25 Aar gammel, rejste ene til Rom (1845). 
Indført i den store tyske Kunstnerkreds i Rom, til hvilken den 
Gang de danske ogsaa hørte, mødtes hun snart med Billedhuggeren 
J. A. Jerichau (s. ndfr.), hvis unge Ry allerede havde naaet hendes 
Øren. Trods den for hende uvante Aabenhjærtighed, hvormed 
han under sit første Besøg i hendes Atelier paapegede Svaghederne
i Kartonnen til hendes første store Arbejde i Rom, «Vandbærersker 
i Ariccia», Frugten af de i fuld Begejstring over Italien under 
hendes Landophold udførte Studier, blev hun dog snart heftig 
forelsket i ham (mere end han i hende). 2. Juledag bleve de forlovede, 
og 19. Febr. 1846 holdt de Bryllup. Nu var hun Fru Jerichau-Baumann, 
som hun kaldte sig. Baade i dette og det følgende Aar 
besøgte hun Danmark med sin Mand og lærte forbavsende 
hurtig Dansk, men det var dog først, da J. (1849) blev Medlem af 
og Professor ved Akademiet, at de bosatte sig i Danmark, og hun
begyndte at føle sig som dansk Kunstnerinde, uagtet hun, 
naar man vil lægge de spredte Tider sammen, i Virkeligheden næppe 
har tilbragt mange hele Aar i Danmark. Men ogsaa i Kunsten 
lærte hun hurtig det danske Sprog, selv om hun med Penselen saa 
vel som med Munden blev ved at tale i flere Tungemaal. Hun 
begyndte at udstille 1849, og allerede i 1851 kunde hun male et 
Billede, der gav hende dansk Kunstnernavn, en Kvindeskikkelse i 
Knæstykke, skridende gjennem en moden Kornmark med Sværd og 
Danebrogsflag og udstillet under Titelen «Danmark». Det var en 
Blanding af Idé og Virkelighed, som hører til de vanskelige 
Kategorier i Æsthetikken, men hun havde haft det Held i Stadens 
bedre Kredse at finde til Model en ung Dame, som forenede et 
vist junonisk Tilsnit med hele Ungdommens Friskhed, med hele sin 
nordiske Blondhed; man antog, Jerichau havde tegnet Skikkelsen op 
eller i alt Fald rettet den; den smukke Type, den kjække Bevægelse, 
det sommervarme danske Landskab, alt baaret af de friske Minder 
om den nylig overstandne Krig, virkede med uimodstaaelig Kraft, 
og da hun Aaret efter i «Bønderbørn paa Marken, legende med 
Faar» gjengav dansk Natur i rigere Farver, i frodigere Fylde, end 
man hidtil havde set, da nogle Portrætter af bekjendte danske, 
først og fremmest hendes egen Mand, tiltalte ved god og levende 
Lighed, vandt hun mange Venner i Danmark ved sin Kunst, maaske 
dog endnu flere ved sin egen sprudlende, livfulde, altid aandfulde
Personlighed. Kunstnerkredsene havde dog længe Vanskelighed 
ved at forsone sig med de store Svagheder i Tegningen og tit 
ogsaa i Farvens Sandhed, som i saa mange Billeder parredes med 
en glimrende malerisk Virkning, med et vist helstøbt Fantasibillede, 
som traadte Beskueren i Møde. Dog vandt hun ogsaa i dem saa 
stor en Tilslutning, at hun i Akademiet valgtes til Medlem 1861. 

Hun havde imidlertid udstrakt sine Kunstrejser ogsaa til Norge 
og malede med Motiver derfra flere Gange «Husandagt», hvori dog 
de heldig valgte Typer og den alvorlige Farvestemning ikke rigtig 
forsloge til at dække tekniske Svagheder og en vis Mathed i 
Stemningen. Senere malede hun «H. C. Andersen, læsende for et sygt 
Barn» (1865), «Den Saarede Kriger» (1868), der blev kjøbt til den 
kgl. Malerisamling, «Marsk Stigs Døtre» (1875) og enkelte Æmner 
over udenlandske Motiver. Naar man ser disse Arbejder, og endnu 
mere naar man ser dem i Gjengivelse, kan man ikke undgaa at 
lægge Mærke til, at den aabenbare digteriske Begavelse, hun havde 
med  Pennen i Haanden, havde hun ikke som Kunstnerinde; en 
malerisk Fortælling, et sjæleligt Sammenspil mellem Personerne 
finder man næsten ikke; hvor det ikke, som hyppigst, er en enkelt 
Figur, er det Situationer, hvori den maleriske Stemning, en vis 
Farveharmoni mellem Figurer og Omgivelser er Hovedsagen; et 
dybere personligt Sjæleliv kommer ikke ret til Orde, end ikke ved 
et Æmne som «Husandagt». Derimod var hun absolut en langt 
større Kunstnerinde i Portrætfaget. Derfor malede hun ogsaa helst 
og oftest Portrætter og denne Uendelighed af Studiehoveder fra alle 
Verdens Kanter, hvilke ogsaa i Virkeligheden ere let og livfuldt
opfattede Portrætter, hvori man dog over den udvortes, slaaende
Karakteristik af noget fremmed ikke faar Tid til
at savne det dybere sjælelige, som mangen Gang
heller ikke var tilstede i Modellerne. Saadanne
Naturmennesker synes at have ligget bedst for
hendes Fremstillingsevne, og naar fraregnes de
udmærkede Portrætter af hendes Mand, der maledes «con
amore», lykkedes foruden disse Typer Børn bedst for
hende. Billeder af hendes egne og andres Børn i 3-4
Aars Alderens Umiddelbarhed malede hun allerkjæreste,
og de tiltalte alle ved deres Naturlighed, Friskhed
og Livfuldhed.

Men paa alle, der kjendte hende personlig, virkede hun
med uimodstaaelig Kraft ved sin storartede, primitive,
aandssprudlende Personlighed, og naar hun tager Pennen
i Haanden, oven i Kjøbet i et højt i den voxne Alder
tillært Sprog som Dansk, svinger hun sig hurtig op
til en Førsterangsforfatterinde ved sit billedrige,
fantasifulde, saa anskuelig skildrende Sprog, selv om
man i den springende Stil og den lidt urolige Tonart
gjenkjender den Trækfuglenatur, hvoraf hele hendes
Liv er præget. Hendes flygtigste Breve og hendes
udarbejdede Bøger ere lige sympathivækkende. Et Væld
af Følelse bryder frem med en Rigdom i Nuanceringen,
der viser, at hendes digteriske Lyre havde langt flere
Strænge end den kunstneriske. De af hende udgivne
Bøger ere: (Ungdomserindringer» (1874), «Til Erindring
om Har. Jerichau» (1879) og «Brogede Rejsebilleder»
(1881).

Efter et bevæget Liv med stadig Omskiftelse af
Opholdssted, med snart rige, snart trykkende Kaar,
hvorunder hendes utrættelige Flid i Forbindelse
med hendes anstrængte Liv som Kvinde, som Moder
til 8 Børn, længe før vilde have opslidt en mindre
kæmpestærk Helbred end den, Naturen havde skjænket
hende, under store, tunge Sorger, hvoraf her kun skal
nævnes den tungeste, Tabet af den haabefulde Søn,
der ndfr. er nævnt, naaede hun, med tilsyneladende
usvækket Livskraft, dog kun frem til det 62. Aar,
da en Sygdom, som, forunderlig nok, skulde ramme
hende i hendes andet Fædreland, forholdsvis hurtig
bortkaldte hende 11. Juli 1881.

E. Jerichau-Baumann, Ungdomserindringer (1874). 
N. Bøgh, E. Jerichau-Baumann (1886).

Ph. Weilbach.



Jerichau, Ernst Bernhard, 1797-1841, Fysiker,
Søn af Kjøbmand Carl Chr. J. (d. 1821) og Juliane
f. Rasmussen, fødtes i Assens 4. Okt. 1797, kom
først til Handelen, var Fuldmægtig hos Byfogden i
Assens, blev Student 1826, 1830 juridisk Kandidat og
1833 
polyteknisk Kandidat (Mekaniker). Han var derpaa i
flere Aar Volontær i Rentekammerets Vejkontor. Som
ungt Menneske havde han en kort Tid været Elev
i Professor Smiths mekaniske Etablissement i
Kjøbenhavn, og allerede tidlig lagde han sig
særlig efter Fysikken. Han vandt 1834 Universitetets
Guldmedaille, og han indsendte enkelte mindre Arbejder
til Videnskabernes Selskab, som 1825 tildelte ham sin
Sølvmedaille og 1840 sin Guldmedaille, sidste Gang
for et Metalthermometer, i hvilket Udvidelsen maaltes
ved Forskydning af de Newtonske Ringe. Denne Methode
er senere udviklet videre af Fizeau; som Ørsted har
fremhævet, var Tanken den Gang ny og fortjente vel at
paaskjønnes. J.s Apparater findes endnu i den fysiske
Samling paa Polyteknisk Læreanstalt. Han døde paa en
Studierejse i Paris 25. Febr. 1841.

Erslew, Forf. Lex.

C. Christiansen.



Jerichau, Harald Adolf Nikolaj, 1851-78, Landskabsmaler, 
er født 17. Avg. 1851 og Søn af
det ndfr. og ovfr. nævnte Kunstnerpar J. A. J. og
Elisabeth Jerichau-Baumann. Han fik sin første
Uddannelse i Tegning af Arkitekt C. V. Nielsen,
besøgte derpaa i kort Tid Kunstakademiets
Perspektivklasse i 1868, lærte at male hos F. C. Lund
og R. Eilersen og rejste derpaa med Moderen til
Italien. I Rom blev han Elev af Benouville, den Gang
Direktør for det franske Akademi der. Han arbejdede
flittig hos denne i et halvt Aar, gjorde derpaa en
Studierejse til Tyrkiet og Grækenland, var i 1871
et halvt Aar i Paris, hvor han ligeledes arbejdede
meget flittig, i 1872 var han atter i Konstantinopel,
derpaa et Besøg i Danmark, saa atter i Paris og
Schweits, indtil han i 1874 rejste med Moderen
til Konstantinopel. Fra sin tidligste Ungdom havde
han været forlovet med sin Kusine Maria Kutzner,
Datter af Gymnasiallærer i Hirschberg Theophilus
K. og Charlotte Agathe f. Baumann, hans Moders
Søster. Den unge Pige rejste ene i Vinterens Hjærte
til Konstantinopel, og de bleve 20. Marts 1875 gifte
der. Deres førstefødte Søn døde 3 Maaneder gammel;
Forholdene i Konstantinopel vare ugunstige, og de
rejste til Neapel og Omegn; efter at Sorgens første
Heftighed havde givet Plads for nye Forhaabninger,
gik imidlertid en Forkølelse over til en heftig
Sygdom, der paa faa Dage bortrev den unge Hustru
7. Nov. 1876. J. var dybt nedbøjet, lige indtil at
gruble paa Selvmord, men syntes dog at gjenvinde Kraft
og Haab, da en heftig Sygdom, Tyfus og den italienske
Koldfeber, efter et længere Sygeleje ogsaa bortrev 
ham midt i hans Talents skjønneste Opblomstring
6. Marts 1878 i Rom. -- J. udstillede i Kjøbenhavn
fra 1873-79, vel kun faa Billeder, men Arbejder, der
viste et Talent, hvori Forældrenes Begavelse syntes
at mødes, en Modenhed og Dygtighed i Behandlingen
af store Billeder, der er usædvanlig i saa ung en
Alder. Blandt de udstillede Arbejder var i 1879
«Sletten ved Sardes», hvortil han efter Bestilling
af Brygger J. C. Jacobsen havde gjort Studier paa
sine østerlandske Rejser. Han fuldførte det i Rom,
da ingen anede, at det saa at sige skulde blive hans
Mindesmærke i Danmark. Det skjænkedes af Ejeren til
den kgl. Malerisamling, hvor det nu er.

Hans Broder Holger Huitfeldt J., f. 29. April 1861,
uddannede sig ligeledes til Landskabsmaler, saa
at sige udelukkende i Udlandet, og hans fra 1884
udstillede Landskaber ere for største Delen malede
over italienske Motiver. Under et Ophold i Danmark
1885-86 malede han dog nogle danske Landskaber, især
fra Egnen ved Hørsholm. Han er for Tiden rejst til
Indien med en gift Søster. H. H. J. døde 25.-26. Dec. 1900.

E. Jerichau, Til Minde om Har. J. (1879). 
Illustr. Tid. 1878, Nr. 971.

Ph. Weilbach.



Jerichau, Jens Adolf, 1816-83, Billedhugger. 
Den Jerichauske Slægt stammer fra Sachsen. Adolfs Farfader
vandrede her ind, giftede sig med en dansk Bondepige
og forsvandt, da hun havde født ham en Søn, Carl
Christian, der først blev Snedker, senere Kjøbmand i
Assens, og som udmærkede sig ved Kunstfærdighed og
Fremadstræben. Tidlig blev han Enkemand med 6 Børn
(hvoriblandt ovennævnte Ernst Bernhard J.) og ægtede
noget senere sin Husholderske, Kobbersmeddedatteren
Karen Birch, en storslaaet, energisk, retskaffen og
barnlig Kvinde, der fødte ham 6 Børn, af hvilke Adolf
kom til Verden 17. April 1816. Tidlig mistede han
sin Fader, og Moderen maatte nu paa egen Haand drive
Forretningen, som hun udvidede, og paa Grundlag af
hvilken hun dannede et ret velhavende Hjem, som var
hendes Børns Helligdom, og i hvilket hun samlede
Byens Avtoriteter. J. var under hele sin Opvæxt
sygelig, led af Krampe og fik først, da han var 8
Aar gammel, Haar paa Hovedet. Alligevel udviklede
han sine Kræfter, mest som «navnkundig Slagsbroder»
og i Søfærd paa Lille Bælt. Retfærdigheds- og
Venskabsfølelse, Egensindighed og Stolthed, Vildhed
og Barnlighed i mærkelig Blanding karakteriserede
ham-, han elskede alle Dyr og traadte i Skranken for
alt værgeløst. Denne blonde Dreng var snart poetisk
og drømmende, snart aaben og lys, han havde stor
Skjønhedssans, var nobel og øm, og hans Øgenavn 
i Byen var «Pigernes Jens». I  Skolen var han doven, og paa 
Grund af Sygdom forsømte han tit; naar han saa laa der hjemme 
og var syg, fyldte han Væggen ved Sengen med alle Haande 
Billeder eller tegnede med Fingeren Figurer rundt i Luften, ligesom 
han ogsaa fra sin tidligste Barndom af klippede ud i Papir.

Da han var bleven konfirmeret, anbragtes han i Malerlære i 
Odense, men følte sig her nedværdiget og forpint, skjønt han var 
Mesterens Øjesten og blev sat til at udføre «det finere Arbejde »; 
en skjøn Dag deserterede han til Assens, hvor han erklærede sin 
Moder, at han vilde ind til Kjøbenhavn og studere paa Akademiet. 
Hun, som troede paa hans Kald, føjede ham i hans Ønske og 
rejste selv med ham over til Hovedstaden; her kom han til at 
tegne privat hos Hetsch og gik om Aftenen paa Akademiets Skoler, 
hvor han hurtig gjorde Fremgang og blev anset for at være 
Akademiets bedste Tegner. Imidlertid meldte han sig i Juli 1835 for 
at deltage som Maler i Konkurrencen om den lille Guldmedaille; 
men hans Skitse blev ikke antagen, og dette havde den Virkning 
paa ham, at han bestemte sig til at ville være Billedhugger. I sit
20. Aar blev han Elev i Freunds Atelier, hvor han sluttede sig til
2 andre Elever, Harald Conradsen og H. V. Kaalund. Han 
modellerede Basrelieffer med underlig forvredne Figurer, kopierede
Michelangelos Christus og skabte hjemme i sin Stue en «Balder», 
som i Marts 1837 blev forevist Akademiet og s. A. udstillet, hvorpaa 
han bad dette om en Anbefaling til Rejseunderstøttelse; dets 
Præses, Prins Christian, fraraadede ham at drage bort, men gav 
ham Penge til at faa «Balder» støbt. Nu konkurrerede han med 
Opgaven «David og Saul» til den lille Guldmedaille, men fik den 
ikke. Han stillede sig i stærk Opposition til alt det forældede 
her hjemme og udtalte det aabent, hvorved han skaffede sig mange
Fjender blandt de gamle, men Tilhængere blandt de unge, der 
saa op til ham. Nu opstod der i ham Angest for at tilsætte sin 
vundne Berømmelse, han blev ængstelig og doven, det diabolske 
kom ikke sjælden op i ham, han var fuld af Higen og Gjæring, 
han følte, han var «fortabt for sig selv», han led af Samvittighedskvaler, 
var meget fattig, gjennemgik efter sit eget Udsagn «skrækkelige
Lidelser», blev mere og mere melankolsk og vilde søge 
Tilflugt i Amerikas Urskove. For øvrigt var han i denne Periode 
stærkt religiøst og nationalt berørt af Grundtvig og meget optagen 
af at læse udviklende Bøger. Da var det, at Maleren Thorald 
Læssøe tog ham under Armen og blev ham en betydningsfuld Ven
for hele Livet. Læssøe bragte ham i Forbindelse med den kunstdyrkende 
og kunstelskende Frøken Caspara Pretzmann, der strax i 
hans smukke, blaa Øjne kunde se, at han var et Geni, hvilket 
bevirkede, at hun gav ham som Rejsepenge til Rom Halvdelen af, 
hvad hun havde sammensparet til en saadan Tur, nemlig 700 Rdl., 
som J. senere tilbagebetalte hende; Prins Christian tilføjede nogle 
Hundrede Rdl., og J. fik saa Lov til at følge med Fregatten «Rota»,
som skulde hente Thorvaldsen hjem. Meget modløs og i stor 
Tvivl om sin Evne drog han bort i Maj 1838.

I Rom førte Maleren Blunck ham strax til Thorvaldsen, der 
omfavnede og kyssede ham og tilbød ham alt, hvad han og hans 
Atelier kunde yde ham. Svimlende af Glæde saa J. nu lysere 
Tider i Møde, Rom fængslede ham overordentlig og vakte alle 
Kræfter i ham, og skjønt Mismodet endnu ofte greb ham, havde 
han nu ikke Lyst til andet i Verden end at blive en stor Kunstner. 
Daglig arbejdede han nu i Thorvaldsens Atelier, og Mesteren lod 
ham modellere Figurer, for at han «kunde lære at kjende Formerne», 
og saa for Resten en Gang imellem et Motiv af et Draperi. Han
kopierede Thorvaldsens «Mercur», Torserne fra Parthenon og 
«Diskuskasteren». Personlig ledede Thorvaldsen ham kun til i Begyndelsen 
af Avg. 1838, da han rejste til Danmark, og hans Elev Galli samt 
den bajerske Billedhugger J. M. Wagner traadte da sammen med
Akademiet nogenlunde i hans Sted. «De noble Antiker» «hørte 
han daglig gode Raad af», og det var hans Opgave «beskedent 
at fremstille dem saa sande og manerløse, som de selv ere». 
Antiken lærer ham at skjelne mellem Løgn og Sandhed, og han 
indser, den er det bedste af al Kunst. Ikke et Øjeblik tvivler 
han nu om sit Kunstnerkald og har ingen anden Passion end
at være flittig. Der foregaar stor Udvikling i ham, hans Melankoli 
maa mere og mere vige for Selvfølelse og Sundhed, og efter hans 
egne Ord overvindes hans følelsesfulde, fantasirige Sjæl og 
brændende Hjærte af Forstanden; som aldrig før fyldes hans Sind med
Tilfredshed, samtidig med at han føler Trang til at skabe i Steden 
for at kopiere; han ønsker at faa Overblik over Helheden i Steden 
for at tabe sig i det enkelte, og i den Hensigt kaster han sig over 
Studiet af Historien og Undersøgelse af de forskjellige Kunstskoler. 
Simpelhed og Grandiositet blive hans Maal. Mere og mere 
erklærer han sig som Modstander af det Høyenske Parti og 
«Akademiets Avtoriteter» i Kjøbenhavn, «de gamle Vrøvlepotter», «de 
usle Karle, der kun due til at nedtrykke enhver kraftig Spire,
medens de med stor Besværlighed producere sig selv og vise det 
til de elendige, som ville krybe for dem». Han vil være fri for 
danske, franske, düsseldorfske og münchnerske Fordomme, han vil
«helt op paa Toppen af Klippen og drikke af det Kar, hvoraf 
Phidias og Rafael have drukket».

Af hans Arbejder fra denne Tid kan nævnes «En staaende
Jæger», «En Satyr, som kryster Druer», forskjellige store, meget 
udførte Tegninger og endelig et 6 Alen langt Basrelief, hvor den 
døde Patrocles bliver bragt til Achilles; han haaber, at naar dette 
kommer til Kjøbenhavn, skal det skaffe ham Stipendium, og det 
lykkes ham ogsaa i Foraaret 1840 at faa 300 Rdl. fra Akademiet, 
men aldrig mere. Han modellerede nu en «Adonis», som han senere 
slog i Stykker, og endelig i 1842 efter Bestilling af Caroline Amalie
Frisen «Alexanders Bryllup med Roxane», af hvilken nogle 
Brudstykker bleve udstillede i 1844 i Rom, i 1845 paa Charlottenborg 
og begge Steder vandt stærkt Bifald paa Grund af det alvorlige 
og grundige Studium af Antiken og Selvsyn paa Naturen, som de 
røbede. I 1843 modellerede han en Statue, «Penelope»; men hans 
Hovedarbejde i disse Aar og det, hvori hans Geni brød mægtigst 
frem, var «Hercules og Hebe», det mest storladne Resultat af 
hans Antikstudium og det, der gjorde hans Navn til det største af 
Samtidens Kunstneres i Rom. Misundelsen vilde gjøre gjældende,
at der her kun forelaa en duelig Restavration af den berømte 
Torso fra Belvedere. J. svarede herpaa ved Side om Side med en 
Afstøbning af denne Antik at opstille sit eget Værk, og derved 
godtgjorde han dettes fuldkomne Selvstændighed. Hans nye Arbejde 
skaffede ham i 1847 Udstillingsmedaillen i Kjøbenhavn, den første 
Gang, denne blev tilkjendt en Billedhugger. -- I Slutningen af 1845 
og Begyndelsen af 1846 skabte han «Panterjægeren», i hvilken 
Gruppe han godtgjorde, at han fuldt ud mægtede at forbinde 
Naturalisme med Idealitet og det yderste momentane i Kunsten 
med klassisk Ro. Han havde her frigjort sig fra Antiken og fra 
alt konventionelt og gik lige løs paa selve Naturen; han viste en 
fuldendt Forstaaelse af det menneskelige Legeme, og indtil de 
mindste Detailler udtalte sig hans eminente Formsans. Den 
Indvending, man gjorde over for dette Mesterværk, var, at det 
uafgjørende i det valgte rædselsfulde Øjeblik fremkaldte et pinligt 
Indtryk. Høyen siger, at dette Arbejde maaske er det ypperste 
af dem, der forvandle Nutiden til den antike Tid, han kalder det 
«en Afstøbning over Naturen» og fremhæver den ypperlige 
Karakteristik, den store Sandhed og det alvorlige Studium, der her gjøre 
sig gjældende. Gruppen blev strax bestilt af Fyrst Galotzin i 
St. Petersborg. Efter dette Værk var J. Dagens Helt i Rom; men 
selv trak han sig overanstrængt og melankolsk tilbage.

I 1839 skriver J.: «Det er hos mig noget nyt, at næsten alle 
smukke Piger gjøre Indtryk paa mig.» Paa det erotiske Omraade 
led han flere Skuffelser og gjennemgik Lidelser, som formørkede 
hans Sind. Det var det interessante og geniale ved den 26aarige 
Elisabeth Baumann (s. ovfr.), der bandt ham til hende, og vel
ogsaa det, at han følte, hvorledes hun helt og holdent var begejstret 
forelsket i ham. 19. Febr. 1846 bleve de efter 2 Maaneders 
Forlovelse viede i det preussiske Gesandtskabs Kapel paa Kapitol. 
H. N. Clausen var hans Forlover, Th. Læssøe hendes. Brudgommens 
mørke Sindsstemning kastede Skygger over Brudens Lykke.

Efter at have gjort et gribende Udkast til et Gravmonument 
for Goethes Sønnedatter rejste J. i Følge Lægernes Raad i 
Forsommeren 1846 med sin unge Hustru hjem til sin Moder. Han 
forfriskedes i Samliv med sine kjære og ved at færdes paa Lille 
Bælt og i dets sunde Omgivelser. I hans gamle Hjem malede 
hans Hustru det storslaaede Portræt af ham, som findes i det 
kongelige Billedgalleri. I Kjøbenhavn opsøgte J. sin Ungdomskammerat 
Harald Conradsen, og der udviklede sig nu mellem disse 
to et for dem begge meget betydningsfuldt Venskabsforhold, i det 
Conradsen snart blev J. s selvfornægtende, dybt forstaaende og
virksomme Medarbejder paa Kunstens Omraade. Hen ad Efteraaret 
mødtes de to i Florents og fulgtes ad til Rom. J. udførte nu en 
«Fredens Engel» som Monument til Frederik VII's Moders Grav 
og derefter «Adam og Eva efter Syndefaldet», som Conradsen var 
med at modellere paa; denne Gruppe bevirkede, at J. 1849 
enstemmig blev optagen som Medlem af Kunstakademiet i Kjøbenhavn. 
End videre skabte han under store Kampe og udførte ved 
Conradsens Hjælp en Christusfigur, der nu bl. a. St. findes i Ny 
Carlsbergs Glyptothek og Herlufsholms Kirke. Saa kom Aaret 1848 
med de store evropæiske Brydninger, der hindrede J. i hans 
Virksomhed. I Maj 1849 rejste han til Danmark, hvor hans Hustru 
alt i nogen Tid havde opholdt sig, og 26. Nov. s. A. valgtes han 
til Professor ved Kunstakademiet i Kjøbenhavn, hvilken Stilling 
han alt i 1845 havde ansøgt om, skjønt han den Gang ikke 
var Medlem af Akademiet. I Danmark følte han sig ensom og 
blev bitter. Han lukkede sig inde i sit Atelier og arbejdede der
med Conradsen; han skabte en «Flora» og konkurrerede derefter 
med Bissen om et Sejersmonument til Fredericia; J. udførte en 
«Thor», men Bissen vandt Sejer med sin smukke danske Landsoldat. 
Oberst Læssøe havde været J.s Ven; hans Død gjorde et dybt 
Indtryk paa Kunstneren og affødte dennes «Dødens og Opstandelsens 
Engle». I 1850 bestilte Universitetet hos ham «David» 
(1852-58) til at opstilles i Bronce uden for Frue Kirke. Iblandt
hans Arbejder fra 1850-57 bør nævnes «Penelope» i Marmor (1850), 
«En Slavinde i Lænker» (1852), «Slaven» (1854), «En sovende Høstpige» 
(1854), «Christus paa Korset» (1854), «Troens Engel» (1855), 
Eckersbergs Gravmæle til Garnisonskirkens Ydermur (1855), «Pigen med 
Killingerne» (1856) og J. P. Mynsters Gravmæle til Frue Kirkes 
Sidegang (1856). Paa Grundlag af den Anerkjendelse, han ved disse 
og sine tidligere Arbejder havde vundet, valgtes han -- vistnok 
som Demonstration mod Høyenianerne -- til Akademiets Direktør 
(Okt. 1857-Okt. 1863). I 1858 udførte han sin Skitse til 
Ørstedsmonumentet, i 1860 «Drengen med Hunden» og «Pigen med Duerne», 
i 1862 «De badende Piger», i 1863 «Adam og Eva før Syndefaldet»,
i 1865 «En sovende Kvinde med en Amorin», fra 1858-71 Ørsteds 
Monument og i 1876-77 homeriske Basrelieffer. Af Værker, hvis 
Frembringelsesaar ere usikre, bør nævnes Basrelieffet «Amor, der 
spiller paa Fløjte for en Hyrde, omgiven af sine Geder», «En ung 
Pige, hvem Amor hvisker i Øret», Basrelieffet «Leda og Svanen» 
og Marmorgruppen «En lille Pige med en død Fugl». Han har
udført en hel Del Buster, saaledes af H. N. Clausen, Oberst J. S. 
Fibiger, M. Goldschmidt, H. C. Andersen, J. C. Thomsen, Frederik VII, 
Christian VIII, M. A. Castrén, Tscherning, A. G. Moltke-Hvitfeldt,
Christian IX, Prinsesse Alexandra, V. H. F. A. Læssøe og J. B. S. 
Estrup; men paa dette Omraade stod han langt tilbage for Bissen. 

I sine senere Aar frembragte J. ikke meget; talrige skjønne Ideer 
skitserede han i Ler eller Tegninger, men havde mistet Lysten
og Modet til at ofre Tid paa deres Udførelse. Han trak sig mere 
og mere tilbage fra Verden, kjøbte en Bondegaard i Nedre Draaby 
ved Jægerspris og befandt sig bedst ved i Ensomhed der ude at 
grave, studere Dyrene og afbilde dem, altid med udmærket 
Karakteristik; i sine sidste Aar begyndte han atter saa smaat at dyrke 
Malerkunsten. I en lang Aarrække havde han sit Atelier i Rom 
paa Piazza del Popolo og søgte undertiden der ned; det hørte til 
de fremhævede Seværdigheder i den evige Stad. De ydre 
Udmærkelser, der bleve ham til Del, satte han ingen synderlig Pris
paa. I 1852 fik han paa Londonner-Udstillingen Guldmedaille for 
«Panterjægeren», i 1873 ligeledes i Wien for «De badende Piger», 
i 1854 blev han Æresmedlem af Stockholms kongl. Akademi for de 
frie Kunster og i 1866 Medlem af L'institut de France, Académie 
des beaux-arts, correspondant dans la section de sculpture. Ved 
det kjøbenhavnske Universitets Firehundredaarsfest i 1879 blev han 
Æresdoktor i Filosofien, han var Æresmedlem af Kunstforeningen
i Aalborg, og paa Halvtredsindstyveaarsdagen efter hans Indskrivning 
som Elev paa Kunstakademiet gjorde hans Fødeby Assens 
ham til sin Æresborger (1881). Han havde svenske og tyske 
Ordener, naaede i Danmark op til at blive Kommandør af Danebrog 
(1876) og at faa 2000 Kr. aarlig i Æresgage, han var Medlem af 
«den Anckerske Komité» osv.

I 1867 fik J. Efterretning om, at hans «Badende Piger», som 
i Marmor var sendt til Udstillingen i Paris, var ankommet der til i 
Stumper og Stykker; dette gav ham et stærkt Nerveslag, som havde 
Udseende af Apoplexi, og han var længe efter svag. I Aarenes
Løb følte han Mavesvækkelse, som, efter at han i faa Dage havde 
ligget til Sengs paa sin Bondegaard, dræbte ham der 24. Juli 1883. 
I kristelig Fortrøstning saa han med stor Glæde og uden Angest 
Døden i Møde, i det han hilste den som en Befrielse til det 
evig gode.

Som Kunstner var J sund Realist. Til det sidste holdt han 
fast ved Antiken som det rette Grundlag for Studiet af Skulpturen; 
han sagde, det var Thorvaldsen, som havde lært ham at forstaa 
den. Antiken fødte i ham «Hercules og Hebe», der var 
Overgangsleddet til, at han gik imod det konventionelle og fremstillede
den rene og hele, sunde og skjønne Natur, som han senere altid 
fulgte, saa han aldrig mere kunde arbejde uden med Modellen for 
Øje. Efter Antikens Anvisning optog han det moderate, det 
tilbageholdne, Fornemheden, men ogsaa det djærve, mandige og 
simple, den store Ynde og usminkede Renhed. Der var noget
sandt i, at hans Værker røbede et vist Slægtskab med Michelangelo, 
dog altid uden dennes Maner. Han kunde ikke kaldes Elev af 
Thorvaldsen. For denne Mester med den uendelig mere skabende 
Magt var det Hovedsagen at virke gjennem Linjerne, benytte 
Rummet og frembringe Bevægelse deri; naar han blot havde faaet 
udtalt sine Ideer, brød han sig i Almindelighed ikke om at 
udarbejde Enkelthederne stærkt. Harmonien var ham medfødt, og 
alt i hans Kunst bar Vidnesbyrd herom. For J. var det en 
Passion til det yderste at gjennemføre det fuldendte, det naturlige og 
levende, Helheden og Renheden i Formen. Med sin udprægede 
Sans for og klare Forstaaelse af Exteriøren frembragte han igjennem
Udførelsen af de mindste Detailler med Naturens Spil og Liv den 
alvorlige, sandfærdige Enhed. Helst fremstillede han det 
oprindelige: det ganske unge med den slanke, spæde, kyske Form. 
Yderpunkterne af hans Kunst ere «Panterjægeren» i Bronce og «De 
badende Piger» i Marmor, den højeste Kraft og den fineste Ynde. 
Det menneskelige i alle dets Afskygninger, fra Barnets Leg og Sorg 
til den fuldt udvikledes Dyst og Sejer, fra de mindste 
Hverdagsbegivenheder til de stærkeste Kampe, fremstillede han, ofte med 
det erotiske, ogsaa tit med Moderkjærligheden, som Hjærteslaget i 
Værket. Talrige Lerskitser og ypperlige Haandtegninger give tillige 
med hans udførte Værker rige Bidrag til Opfattelsen af det 
psykologiske i denne originale, interessante, ideelt anlagte 
Kunstnerpersonlighed, der aldrig vandt stor Popularitet i Danmark, mest vel 
fordi hans Frembringelser ikke havde hverken det moderne eller
det iøjnefaldende nationale danske Præg; det første vil sikkert 
bevirke, at deres store Værd vil holde sig, det sidste har været et 
Moment i det Faktum, at de have vundet meget stor Anerkjendelse 
rundt i Udlandet.

Weilbach, Konstnerlex.
N. Bøgh, Erindringer af og om J. A. J. (1884).

Nic. Bøgh.



Jermiin, Jens, 1678-1742, Præst, 
blev født i Hjerm Præstegaard (ved Holstebro) -- hvorfra Slægten har faaet Navn -- i Juni 1678 af Forældrene Henrik J. (d. 1689) og Cæcilie Linde, en Datter 
af den rige Christen L. til Volstrup. I sine første Aar mistede 
han sin Moder, som var født paa Avsumgaard (i Vejrum Sogn, 
Nabosogn til Hjerm) og kun opnaaede en Alder af 18 Aar. Han 
dimitteredes 1697 fra Odense Gymnasium og fik allerede 1700, kun 
22 Aar gammel, Hjerm Sognekald, som efter Faderens Død i 
11 Aar havde været beklædt af hans Stiffader, og i dette Embede
døde han 17. Febr. 1742. Han havde Magistergraden, var Herredsprovst 
og Konsistorialraad. Det er dog ikke som lærd eller som 
Præst, hans Navn er bevaret, men som Godsejer. Da Morfaderen 
døde 1706, fik han som Mødrenearv bl. a. Avsumgaard, som han 
udvidede ved Kjøb af Jordegods. 1703 ægtede han Øllegaard Muus
(d. 1707), Datter af Biskop Chr. M. i Odense, og efter hendes Død 
Mette Cathrine Bøgh, f. Svane (d. 1746), Enke efter Præsten Mag. 
Just B. i Viborg.

Wiberg, Alm. Præstehist. I, 627.
Lengnick, Fam. Jermiin.

A. Jantzen.



Jermiin, Thomas Just, 1711-78, Præst, 
forriges Søn af 2. Ægteskab, blev født i Hjerm Præstegaard 24. Juni 1711. Efter at 
være privat dimitteret til Universitetet 1730 tog han Attestats 1733 
og var derefter udenlands i 4 Aar. 1740 blev han ordineret som 
Kapellan hos Faderen og ved hans Død 1742 hans Eftermand i 
Sognekaldet og tillige Herredsprovst. Samtidig ægtede han Etatsraad 
Christian Teilmanns ældste Datter, Magdalene, som imidlertid
allerede døde inden Aarets Udgang i Barselseng. 1746 blev han 
Konsistorialraad og indgik andet Ægteskab, med Karen Poulson 
(d. Maj 1777), Datter af Niels P. til Gunderup. 25. April 1750 
ophøjedes han i Adelstanden. Efter sine Forældre havde han 
arvet Avsumgaard, som han opbyggede paa ny og yderligere 
kompletterede ved tilkjøbt Gods. Da hans anden Hustru døde, søgte 
han Afsked som Præst -- Provsteembedet havde han alt nedlagt 
1762 -- og flyttede til sit Gods, som han ved Fundats af 1. Sept. 
1777, konfirmeret 2. Jan. 1778, oprettede til et Stamhus for sine
Descendenter, i hvis Besiddelse det endnu er. Han døde 8. Juli 1778.

F. Krogh, De danske Majorater S. 43 ff.

A. Jantzen.



Jerndorff, August Andreas, f. 1846, Maler. 
A. J., Søn af ndfr. nævnte Maler Just Ulrik J., blev født 25. Jan, 1846 i 
Storhertugdømmet Oldenborg, men kom som Barn til Kjøbenhavn. 
Her besøgte han det v. Westenske Institut og blev efter sin
Konfirmation sat i Lære hos Malermester Lübschitz,  hvor han forblev 
i 2 Aar. Hans Hu stod dog til at blive Kunstner, og efter at 
have gjennemgaaet Teknisk Instituts Tegneskole, hvorfra han 
dimitteredes 1863, kom han ind paa Kunstakademiet. Han gjennemgik 
dettes Skoler i 5 Aar og fik 1868 Afgangsbevis som Maler.

Allerede som Elev i Teknisk Institut havde J. arbejdet under 
Vejledning af Theatermaler Chr. Hetsch; senere kom han i Berøring 
med Professor Høyen, der interesserede sig varmt for ham, og paa 
hvis Anbefaling han kom til at male under P. C. Skovgaard. Det er 
derfor intet Under, at han debuterede som Landskabsmaler 
(«Landsbygade i Aagerup ved Roskilde», 1866) og hyppig vendte tilbage
til denne Retning, selv efter at han for længst havde opdaget, at 
hans Begavelse laa paa andre Omraader. Det varede nemlig ikke 
længe, før Kunstneren fandt det Felt eller de Felter, paa hvilke 
han egentlig hørte hjemme, og hvor han har vundet sit Navn. I 
1869 fik han den Neuhausenske Præmie for et Portræt af Pastor
L. H. Schmidt og 2 Aar efter den lille Guldmedaille for en Karton: 
«Den barmhjærtige Samaritan». Det Spor, som disse 2 Arbejder 
antyde, det religiøse Maleri og Portrætmaleriet, har J. senere fulgt 
med sjælden Iver og Dygtighed.

Blandt de kristelige Æmner, Kunstneren har behandlet, kan 
nævnes «Episode af Israeliternes Vandring i Ørkenen» (1874), «Herren 
taler til Kain efter Abels Drab» (1875), «Syndfloden» (1878), «Jairi 
Datter» (1886) og Altertavlen til Nykjøbing paa Mors (1893), vel 
sagtens det talentfuldeste og ejendommeligste af dem alle. Det udmærker 
sig, som J.s Kunst i det hele, ved en dygtig, energisk Karakteristik; 
der er Alvor, Andagt, Inderlighed, Kjærlighed til Opgaven og 
Samvittighedsfuldhed i dette Billede, men det mangler den bløde, 
betagende Stemning, den ideale Skjønhed, som griber og fængsler 
Beskueren. -- I Portrætmaleriet, som J. har dyrket med udmærket
Held, vise hans Evner som Maler og Karakterskildrer sig dog 
størst. Det er ogsaa denne Retning, der har gjort ham yndet, 
ja populær; navnlig have de historiske Portrætbilleder i Nationalmusæet
par. Frederiksborg: General du Plat ved Dybbøl (malet i 
1885) og General Bülow ved Fredericia (1890) skaffet ham vel fortjent 
Anseelse. Mange af hans mindre Portrætbilleder staa fuldt paa 
Højde med, ja overgaa endog disse, ikke blot i teknisk Henseende,
men i fornem Opfattelse og fin Forstaaelse af den fremstillede 
Personlighed. J. har malet en lang Række bekjendte Mænd som 
V. Marstrand, Professor Matthisen-Hansen, Etatsraad Herholdt, 
Direktør Hellmann, Japetus Steenstrup (paa Nationalmusæet i Frederiksborg), 
Marinemaler V. Melbye, Brygger J. C. Jacobsen, Professor 
Barfoed, Professor Exner, Pastor V. Birkedal, Etatsraad L. Müller, 
Biskop Swane o. m. fl.

I 1875 fik Kunstneren Akademiets Rejsestipendium paa 1600 Kr
og Aaret efter det samme Beløb. Han drog til Italien, hvor han 
forblev indtil 1877. Fra dette Tidspunkt skriver et ejendommeligt 
Billede sig, der er enestaaende i Kunstnerens Produktion: «En ung 
Kvinde, halv draperet, staar lænet ved Sokkelen af en Bygning». 
Det er et lyrisk Digt i Farver, en Hymne til Ungdom og Skjønhed, 
fuld af Poesi, Ynde og Livsglæde. Det kan tilføjes, at J. ogsaa 
har leveret talentfulde keramiske og plastiske Arbejder, hvoraf dog 
kun enkelte ere komne frem for Offentligheden. -- J. fik i 1884 
Udstillingsmedaillen og blev 1887 Medlem af Akademiet. Han 
udtraadte senere af egen Drift, men er endnu Medlem af 
Plenarforsamlingen. I 1891 fik han Titel af Professor. Han ægtede i 
1875 Betty Marie Matthison-Hansen, Datter af Domorganist H. M.-H. 
(VII, 59).

Carl Bruun.



Jerndorff, Just Ulrik, 1806-47, Landskabsmaler,
var Søn af Klokker ved Holmens Kirke Peter J. og Cathrine Cecilie f. Holm 
og blev født i Kjøbenhavn 30. Dec. 1806. Samtidig med at han
gjennemgik Malerlæren og blev Svend, gik han ogsaa paa 
Kunstakademiet, hvor han blev Elev af Modelskolen 1830. Han lagde 
sig baade efter Portræt- og Landskabsmaleri og søgte tillige 
Uddannelse hos Malerisamlingens Konservator, J. P. Møller, i den 
Kunst at restavrere Malerier. Uagtet han havde vundet en 
Pengepræmie som Landskabsmaler og havde udstillet flere Landskaber, 
var det dog for at søge Uddannelse i Restavrationsfaget, at han i 
1837 fik 2 Aars Understøttelse af Fonden ad usus publicos. Han
tilbragte 3 lykkelige Rejseaar i Udlandet og vendte 1840 tilbage til 
Kjøbenhavn, hvor han aflagde Prøve paa sin Færdighed i at 
restavrere Malerier. Inden han fik fast Ansættelse her, fulgte han 
en Kaldelse til Oldenborg i Sept. s. A. og levede siden der. Ved
Nytaar 1841 ægtede han Nancy Caroline Jones, i 1844 blev han 
oldenborgsk Hofmaler og levede et virksomt Kunstnerliv, da 
allerede 1847 en tærende Sygdom angreb ham, saa at han afgik 
ved Døden 27. Okt. S. A. vendte hans Enke tilbage til Kjøbenhavn.

Selmer, Nekrolog. Saml. II, 1 ff.
Weilbach, Konstnerlex.

Ph. Weilbach.



Jerndorff, Peter William, f. 1842, Skuespiller. 
J. er født 24. Nov. 1842 i Kjøbenhavn og Søn af Andreas J., 
Divisionskvartermester i Søetaten og Inspektør ved Søkvæsthuset (f. 4. Avg. 1797, 
d. af Kolera 5. Avg. 1853), Broder til foregaaende, og Caroline
Anine f. Jones (f. 28. Maj 1811 d. 24. Juni 1880), blev Student 
fra Metropolitanskolen 1861, gik i Jan. 1864 frivillig ind paa 
Officersskolen, kom til Hæren i April, men beordredes til det
nordvestlige Fyn, da Dybbøl var taget, og blev efter Krigen Lieutenant, 
studerede Medicin og tog i 1870 medicinsk Embedsexamen. Efter 
endt Examen gjorde J., der i Studenterverdenen var bekjendt som 
en dygtig Dilettantskuespiller, Alvor af en længe næret Plan og 
meldte sig til Prøve paa det kgl. Theater, hvor han strax blev 
antagen og fik sin første Debut 17. Febr. 1871 som Aage i «Mester 
og Lærling». Skjønt hans Ydre ikke egnede sig særlig for Elskerroller, 
vidste Publikum dog at paaskjønne den unge Mands smukke, 
urbane Organ og hans forstandige, følelsesfulde Spil, der 
understøttedes af en yderst velklingende og godt skolet, høj Sangstemme. 
Det var derfor et ret betydeligt og over de mest forskjellige 
Omraader spændende Repertoire, som efterhaanden blev ham til Del; 
fra Vaudevilleelsker, hvortil hans Evner i den første Tid syntes at 
henvise ham, gik han snart over i det højere Skuespil, i hvilket 
han med Held har udført mange betydeligere Roller, medens det
moderne Skuespil i ham fandt en af sine paalideligste Støtter, 
samtidig med at han ikke uden Dygtighed og Lune optraadte i 
komiske Partier og forstod at hævde sig en smuk Plads i 
Syngespillet og Operaen. J., der som Lærer ved Theatrets dramatiske 
Elevskole udøvede en meget heldig Indflydelse paa de unge ved
sin fortræffelige og korrekte Deklamationskunst, modtog i 1890 kgl. 
Udnævnelse som Skuespiller, og af hans omfattende Repertoire 
fortjener i det moderne Skuespil at nævnes: Sannæs i «En Fallit»,
Adjunkt Rørlund i «Samfundets Støtter», Doktor Rank i «Et Dukkehjem», 
Grev d'Outreville i «Giboyers Søn», Bellac i «Hvor man 
kjeder sig» og Andreas i «Annette», af komiske Roller: Paris i 
«Ulysses von Ithacia» og Narren i «Hellig tre Kongers Aften» samt 
i Syngespillet: Wilhelm Meister i «Mignon» og Hoffmann i «Hoffmanns 
Æventyr». J. ægtede 29. Nov. 1883 Amalie Lorentzen, 
Datter af Vexelmægler Edvard L.

Edgar Collin.



Jernskjæg, Edele, --o.1512, 
Datter af Mikkel Andersen J., Lensmand paa den biskoppelige Borg Eliinge (Løvenborg)
 og Fru Margrethe Andersdatter af Særslev, var en fattig adelig Jomfru uden 
Jordegods, men kom o. 1496 i Dronning Christines Jomfrubur og 
vandt Kong Hans' Yndest. Forholdet gjøres især til Gjenstand for
Spot i svenske Beretninger. 1499 fulgte hun Kongen og Dronningen 
til Stockholm, og man lagde Mærke til, at hun stadig kjørte i 
Kongens Slæde; atter 1501 fulgte hun Kongeparret til Stockholm; 
men medens Dronningen efterlodes i Stockholm, fulgte hun tilbage 
med Kongen, hvorpaa hun samme Efteraar giftedes med den unge 
Torben Bille, der 1503 blev Lensmand paa Abrahamstrup 
(Jægerspris) og senere tillige paa Vordingborg, og som af Kongen kjøbte 
Poul Laxmands efterladte Gaard Sandholt og Arreskov i Fyn. Paa 
disse Steder var Kong Hans hyppig Gjæst lige til Fru E.s Død 
o. 1512, kort før Kongen selv døde. Ogsaa Huitfeldt har en Del 
Fortællinger om Kongens Forhold til den smukke og muntre Frue 
paa Vordingborg, der «kunde vel skjæmte med sin Ord og 
Tærning kaste over Tavelbord» (svensk Rimkrønnike).

Mollerup, Bille-Ættens Hist. I, 265 ff. 326 ff,

A. Heise.



Jernskjæg, Jens Pedersen, --1448, Biskop i Roskilde siden 1431. 
Som saadan deltog han (der var en Søn af nedennævnte 
Peder Nielsen J.) i de Skridt af Rigsraadet, der førte til Erik af 
Pommerns Afsættelse og Valget af Christoffer af Bajern. Han
havde ogsaa særlige Grunde til at være Kong Erik imod, i det 
denne havde berøvet Bispestolen Borgen og Byen Kjøbenhavn; 
men af den nye Konge opnaaede Bispen dog blot et Løfte om, 
at Sagen skulde blive underkastet Rettergang, hvad der ikke 
synes at være blevet udført. Da Christoffer døde 1448, gav J. P. J. 
kun Christian af Oldenborg sin Stemme, mod at der blev lovet 
ham, at han enten skulde faa Kjøbenhavn tilbage eller i det 
mindste i Steden Møen til Erstatning, og denne Ø fik Bispestolen 
virkelig, om end vel først efter Bispens Død. Om J. P. J.s kirkelige 
Styrelse vides intet af Interesse; i hans Tid lede Domkirken og 
Roskilde By stor Skade ved en Ildebrand 1443. Bispen døde 
13. Sept. 1448.

Kr. Erslev.



Jernskjæg, Mikkel Hansen, --1706--, Forfatter,
synes efter Antydninger i hans Vers at være født i Norge og har næppe 
noget at gjøre med den gamle adelige Familie af samme Navn. 
Sorterup nævner ham i «Cacoëthes carminincum» blandt de slette 
Rimere som Kjældersvend i Kjøbenhavn og i Kjøge, hvorfra hans 
«Amagerlands og Indbyggeres korte Beskrivelse» ogsaa er dateret 
1693. Den Sprænglærdom, hvormed han pynter sine Digte, og 
hans Evne til at bevæge sig i Modersmaalet i det hele tyde dog 
snarere paa, at han har været en af Tidens mange forulykkede 
Studenter, og af hans «Rejse fra Trolleholm til Faaborg» (1706)
synes at fremgaa, at han den Gang var Huslærer paa Trolholm 
(Holsteinborg) hos Anders Trolle, som dog vel næppe har taget en 
gammel Vintappersvend til at opdrage sine Børn. J.s Vers, hvoraf 
det ældste er «Roskilde Domkirkes Beskrivelse» (1685), høre til
den paa Overgangen mellem det 17. og 18. Aarhundrede almindelige 
topografiske Poesi i Alexandrinere, opstyltet i Form og trivielt 
langtrukken i Indhold. Det livligste er den nævnte Rejsebeskrivelse, 
der er mere humoristisk holdt og byder et og andet
sædeskildrende Træk.

Bang, Saml. af nytt. og opbygg. Materier IV. 
Danske Saml. 2. R. VI. 
Saml. t. Fyens Hist. og Topogr, VIII.

J. Paludan.



Jernskjæg (eller rettere Baden), Peder Iversen,
1551-1616, til Fritsø, født paa denne Gaard
22. Jan. 1551. Forældrene vare Iver Jensen til Fritsø,
Befalingsmand over Bratsberg Len og Gimsø Kloster
(d. 1570), og Karen Olufsdatter Galde (d. 1565). Efter
at have gaaet i Skole i Oslo sendtes han ved 10 Aars
Alderen til Rostock, kom derpaa i Tjeneste hos sin
Slægtning Admiralen Hans Lauridsen til Oddenstrup
(I, 400) og hos Christoffer Valkendorf til Glorup,
i hvilken Tid han deltog i Krigen i Sverige. Da
Faderen mærkede sin nær forestaaende Død, kaldte han
ham hjem til Fritsø, hvor han og hans ugifte Søster
Ulfhild nu boede sammen i 10 Aar. 25. Okt. 1579 blev
han gift med Margrethe Breide, f. paa V6rgaard i
Slesvig 1563, en Datter af Joachim B. til Vórgaard og
Emerentze Emmiksdatter. 1585 fik P. I. og hans Hustru
Livsbrev paa Brunlag og Numedals Len, til Dels for
Penge, Kronen var ham skyldig. Han anvendtes hyppig i
offentlige og private Anliggender. Efter hans eneste
Søns Død i Rostock 1615 tiltog hans Sygelighed i høj
Grad, og 4. Okt. 1616 afgik han ved Døden paa Fritsø
og fulgtes 3 Maaneder efter af sin Frue, der døde
sammesteds 2. Jan. 1617.

H. J. Jersin, Ligpræd. ov. Peder Jensen og Fru Margr. Breide (1617). 
(Norsk) Hist. Tidsskr. IV, 498 ff.; 2. R. II, 385 ff. III, 267 ff. 
Danmarks Adels Aarbog 1884, S. 44; 1889, S. 85 f.

H. J. Huitfeldt-Kaas.

 --1370--">

Jernskjæg, Peder Nielsen, --1370--. I Aaret 1358 sendte
Kong Valdemar en Flaade Peder Dene (der ikke var en Jernskjæg) 
mod Wismar By, men Angrebet
mislykkedes, Flaaden blev dels tilintetgjort, dels
tagen, og Anføreren selv blev fangen; dog lykkedes
det ham det følgende Aar at undslippe af Fængselet
ved en snild List. Denne Begivenhed synes mere end
almindeligt at have gjort Opsigt hos Samtiden. Endnu
Huitfeldt beretter udførlig derom, ja han véd endog
at fortælle, at Helten «Peder Skegge eller Jernskeg»
var Kong Valdemar «fast kjær og behagelig». Et af
A. S. Vedel bevaret Slægtebogsuddrag omtaler derhos,
hvorledes samme Peder Jernskjæg efter sin Hjemkomst
krystede sin i Barselseng liggende Hustru, «Maren
Skave», ihjel i sine panserklædte Arme, da han
havde hende mistænkt for Utroskab. Ad Historiens
Veje er hans Spor dog ikke let at følge, fordi han
i Datidsbreve kun betegnes som Peder Nielsen, 
hvorved han altsaa let forvexles med samtidige af samme Navn. 
Umuligt er det ikke, at han, der angives at være en Søn af en 
Niels Pedersen og Karen Andersdatter, er den P. N., som 1359 
paa Kong Valdemars Vegne bemægtigede sig den troløse Hr. Stig
Andersens Gods; vist er det, at det er ham, der 1364 og endnu i 
Juni 1377 var Lensmand paa Skjoldenæs, medens en anden P. N. 1364 
var Høvedsmand paa Vordingborg. 1365 nævnes han blandt 
Vidnerne ved Forliget i Kolding og har maaske da haft Sæde i
Kongens Raad. Det er formodentlig ogsaa ham, der i Sept. 1377 
var Lensmand paa Grimstrup med hele Øen Falster og 1379 kaldes 
Høvedsmand paa Nykjøbing. I et Dokument fra 1431, omhandlende 
et af ham funderet St. Lucii Alter i Roskilde Domkirke, betegnes 
han med det gaadefulde Navn P. N. Metrom af Skjoldenæs. I
nogle Slægtebøger siges han at have været gift med en Datter af 
den med det danske og svenske Kongehus beslægtede Hr. Erik 
Valdemarsen; blandt hans Børn var den foran nævnte Biskop Jens Pedersen J.

Thiset.



Jersin, Jacob Jensen, 1633-94, Biskop, 
Søn af nedenstaaende Biskop Jens Dinesen J. og hans 3. Hustru. Han er 
født i Ribe 1633 (døbt 5. Juli), blev dimitteret fra Sorø 1652, 
derpaa Informator hos Joachim Gersdorf, 1663 Magister og 1664 
Sognepræst til Kalundborg, hvorfra han uventet 25. Okt. 1680 blev 
kaldet til Biskop i Stavanger. Aaret efter hans Ankomst blev det 
ved Reskript af 6. Maj 1682 bestemt, at Stiftet skulde kaldes 
Christianssands Stift, hvorefter Biskoppen maatte flytte til den nye 
Stiftsstad. Det trak ud med Flytningen, men Stavangers Brand 
1684 afgjorde Sagen, og 1685 havde Christianssand sin første 
Biskop. Han roses af Pontoppidan som en meget from Mand, der 
stiftede Fred i sit ofte urolige Præsteskab, og han skal derhos have 
været en dygtig Theolog og Filolog, men der foreligger intet fra 
hans Haand. Pontoppidan frakjender ham historisk Sans og lægger 
stor Skyld paa ham, hvis det er rigtigt, at han lod flere Kister
med gamle Pergamentsbreve blive staaende i Stavanger, hvor de 
snart gik til Grunde. Nogen synderlig dygtig Biskop har han 
næppe været. Han døde 21. Juli 1694 i Skien paa Visitats. Han 
blev 5. Okt. 1664 gift med Adelheid, Datter af Biskop Hans Borchardsen 
(II, 510); hun overlevede sin Mand.

Faye, Christianssands Stifts Bispe- og Stiftshist. S. 267.

D. Thrap.



Jersin, Jens Dinesen, 1588-1634, Biskop, 
er født 28. Sept. 1588 i Jersie ved Kjøge og Søn af Præsten Dines Jensen og Ellen Hansdatter. Hans Skolegang begyndte i Hjemmet, fortsattes i 
Roskilde og Kjøge og afsluttedes paa Herlufsholm, 
hvorfra han blev Student o. 1605. 1606 overtog han et Hørerembede paa 
Herlufsholm, som han dog allerede 1607 opgav for at rejse til Wittenberg. 
Her deltog han ivrig i de filosofiske Stridigheder om Metafysikkens
Betydning, som de saakaldte Ramister forkastede, men som 
hævdedes af den Kreds, hvortil han sluttede sig. 1610 kom han hjem, 
tog Magistergraden og blev 1611 Rektor i Sorø. 1615 rejste han 
atter ud, efter at han havde modtaget et Rejsestipendium paa 3 
Aar, og paatog sig samtidig hermed at være Hovmester for en 
ung Adelsmand, Mogens Krabbe, der havde været hans Discipel i 
Sorø. Rejsens Maal var denne Gang Giessen, hvor han tog levende 
Del i Stridighederne imellem Lutheranere og reformerte og 1616 
optraadte ved en Disputats om deres vigtigste dogmatiske 
Kontroverspunkter. Kort efter blev han hjemkaldt for at overtage et 
Professorat ved Kjøbenhavns Universitet, men han undskyldte sig 
med Henvisning til en ny Undervisningsmethode, hvormed man i 
disse Aar gjorde Forsøg i Giessen, og som han ansaa det for 
nødvendigt at sætte sig ind i.

Hvad der især optog ham, var Spørgsmaalet om en ny 
Methode for den latinske Grammatikundervisning, hvorved denne kunde 
meddeles langt lettere og hurtigere end ved den hidtil brugte
Fremgangsmaade, særlig ved en mere udstrakt Brug af Modersmaalet. 
Denne Methode, der var bragt i Forslag af Holsteneren Ratcke, 
var med Held bleven gjennemført af Professorerne i Giessen, og 
J. haabede, at han skulde kunne faa den indført i de danske 
Skoler. Da han i Foraaret 1617 vendte tilbage fra Giessen tillige 
med sin Studiefælle Knud Richardsen, var det en Selvfølge, at man 
overdrog dem at gjennemføre Methoden. Den sidstnævnte blev 
Rektor i Odense, medens J. skulde gjøre sine første Forsøg som 
Tugtemester for Christian IV's naturlige Sønner Christian Ulrik og 
Hans Ulrik Gyldenløve. Methoden krævede en ny latinsk Grammatik 
med korte og tydelige Regler og Forklaringer. Denne skulde 
Knud Richardsen udarbejde efter Samraad med J., der 1619 var 
bleven Professor i Metafysik ved Universitetet, et Embede, som han 
1624 ombyttede med et Professorat i Fysik. Knud Richardsen døde 
allerede 1621 uden at have fuldendt sit Arbejde, og det blev derfor 
paalagt J. at udgive Grammatikken. 1622 blev den forelagt 
Konsistoriet til Bedømmelse, men fremkaldte en heftig Strid iblandt 
de højlærde. Sagen var den, at en stor Del af Reglerne og næsten 
alle Forklaringerne vare skrevne paa Dansk. Professorerne tøvede 
med at afgive deres Erklæring om J.s «store og lille Practica»,
som man spotvis betegnede hans Arbejder. Da traadte Danmarks 
store Mæcen, Kansleren Christian Friis (V, 407), til som J.s Beskytter. 
Biskop Resen havde som Modtræk udgivet en ny Udgave af Melanchthons
Grammatik, som J. fik Befaling til at bedømme, og han gjorde 
det saa grundig, at denne Grammatik fra den Tid af forsvandt fra 
de danske Skoler. Hermed havde Kansleren ogsaa foreløbig afgjort 
Striden, og 29. Nov. 1622 fik J. Privilegium paa at lade sine 
Grammatikker trykke i 10 Aar. Samtidig hermed udgik der en Række 
Kongebreve angaaende den nye Undervisningsmethodes Gjennemførelse 
i Skolerne, og efter at der saaledes var banet Vej for Grammatikkerne, 
udkom de 1623-24. Den mindre indeholdt som Indledning 
en Vejledning til Forstaaelsen af Methoden og et Forsvar 
for den, den større indlededes med en Anbefaling fra Universitetets 
Professorer, der fremhævede Betydningen af Modersmaalets
Anvendelse ved Undervisningen, men denne Udtalelse var vistnok 
fremkaldt ved et Paabud fra Kansleren, og J. fik i Virkeligheden 
ingen Understøttelse fra de højlærdes Side. Da han nogle Aar 
efter omarbejdede Grammatikkerne, indskrænkedes Modersmaalets 
Plads betydelig, og i de senere Udgaver, som udkom efter hans 
Død, forsvandt det ganske. Men den pædagogiske Bevægelse, han 
havde fremkaldt, havde dog sin store Betydning. Den satte Frugt 
i Skoleforordningen 1632, der for de lavere Klassers Vedkommende 
indrømmede Brugen af Modersmaalet i langt større Omfang end
tidligere, og den aabnede Blikket for Betydningen af Modersmaalets 
Udvikling, saaledes at Skolemænd, Præster og Digtere fra den Tid 
af begyndte at sysle med dets Grammatik og anvendte de nye 
Regler for Kunstdigtningen paa det hidtil fattige, lidet udformede 
Sprog.

Midt under disse Skolestridigheder var J. imidlertid ført ind i 
Forhold, der fuldt ud toge hans Personlighed fangen paa et andet 
Omraade. Der var paa denne Tid et stærkt religiøst Røre i Tyskland,
nærmest i den saakaldte Weigelianske og Arndtske Retning, 
der tilstræbte en Frigjørelse fra den stive, orthodoxe Skoletheologi 
og krævede en større Inderlighed i Troslivet. Under Paavirkning 
af disse Bevægelser gjennemgik J. en religiøs Gjæring, der fik sit 
Udslag i et Gjennembrud, som gav hans Liv et mærkeligt pietistisk 
Præg. Hans Samtid, der ikke kunde forstaa dette pludselige 
Omslag, satte det i Forbindelse med et Syn, han skal have haft under 
et Ophold i Sorø, hvor han i Kirken sang sin Aftensang ved 
Absalons Grav og sang de gamle Minder frem fra Danmarks
Stormagtstider. Den Luth, til hvis Toner han improviserede sin Sang, 
bevares endnu som et kjært Minde i hans Slægt. Under disse 
forandrede Forhold er det forklarligt, at J. søgte gejstlig Virksomhed. 
I Sept. 1625 blev han kaldet til Sognepræst ved vor Frue 
Kirke i Kjøbenhavn og tiltraadte sit nye Embede i Jan. 1626. 
Baade som Prædikant og ved sin Sjælesørgervirksomhed vakte han 
en stærk religiøs Bevægelse i sin Menighed. Ejendommeligt for 
ham som Prædikant er hans dybe, psykologiske Blik, der støtter 
sig paa en rig Selverfaring. Indtrængende fremhæver han 
Nødvendigheden af en levende Tro, der maa forandre hele Menneskets 
Natur, og særlig betoner han Betydningen af Personlighedens Udvikling.

I Jan. 1629 blev Ribe Bispestol ledig. Under den stærke 
Gjæring, der herskede iblandt Befolkningen i Jylland efter 
Fredslutningen 1629, var det Christian IV om at gjøre at finde en 
kraftig Personlighed, som ikke blot forstod at tage Vare paa 
Bispeembedet, men som ogsaa paa samme Tid kunde holde Øje med 
Jyderne under den tiltagende Misfornøjelse i Borger- og Bondestanden 
og give ham Underretning om Sagernes Gang. Hertil 
havde han udset J. Uden at tage Hensyn til den Valgret, der 
efter Loven tilhørte Ribe Stifts Gejstlighed, valgte han selv, og for 
at overvinde J.s Betænkeligheder forandrede han med egen Haand 
Bispeeden i den danske Kirkeordinans. Forhandlingen fandt Sted 
paa Slottet i Eutin, hvor Kongen den Gang opholdt sig. 19. Juli
1629 ordineredes J. af Biskop Resen, og 2. Avg. optog han sin 
nye Embedsgjerning i Ribe. Men han stod over for store praktiske 
Vanskeligheder, og det tog Tid, inden han fik den tilstrækkelige 
praktiske Øvelse i at overvinde dem. Som Følge af Krigen var 
der mange Steder indtraadt en fuldstændig Opløsning baade i 
gejstlige og verdslige Forhold. Præsterne i de sønderjyske Sogne, 
der laa under Ribe Bispestol, vilde ikke underordne sig ham, og 
sin Løn, der for største Delen bestod i Tiender, kunde han ikke 
faa. For at raade Bod paa alle disse Uordener maatte han foretage
lange Rejser i sit udstrakte Stift, og ofte afbrød han disse for at 
vende tilbage til Kjøbenhavn, hvor han forhandlede med Kongen 
og Kansleren. Da han i Begyndelsen af 1630 opholdt sig i 
Hovedstaden, stillede Kongen ham frit Valg: han kunde blive i Byen 
og modtage et Professorat i Theologi ved Universitetet, eller han 
kunde vende tilbage til sit Bispesæde. J. valgte det sidste, fordi 
han ikke vilde svigte den Kaldelse og Indvielse, han havde
modtaget: I Sept. s. A. blev han Dr. theol. Efter denne Tid synes 
han at have fundet sig til rette i Ribe, hvor han med stor Ihærdighed 
varetog sin Gjerning. Allerede i Slutningen af 1630 var 
han stærkt optaget af at bekæmpe den herskende Overtro -- en 
Smitsot, som havde udbredt sig over en stor Del af Landet med 
Syner og Jærtegn, der af Profeter og Profetinder sattes i fuldstændigt 
System og især rettedes imod nye Moder i Klædedragten. 
Og Bevægelsen traadte ham i Møde paa nært Hold. I selve Ribe By, 
ikke langt fra Bispegaarden, opdagede man en Søndag Morgen 
en mærkelig Skrift paa en Rude i Byfogdens Gaard. I Steden for 
at søge Kirken stimlede Borgerne sammen om Stedet for at tyde 
denne underlige Skrift, der varslede om forfærdelige Ulykker for 
Land og Folk. J. tøvede ikke med at optræde imod disse 
Udskejelser. I Begyndelsen af 1631 samlede han Borgerskabet og 
holdt daglig en hel Uge igjennem Prædiken for det om Overtroen 
i Almindelighed og om dens særlige Fremtoning i Ribe. Han 
advarede indtrængende imod at tro paa de mange Beretninger om
Tegn og Undere, som efter hans Opfattelse for største Delen vare 
Løgn og Opdigtelse. Den Tid var forbi, da et kristent Menneske 
trængte til nye Mirakler for at tro. Men særlig fremhævede han, 
at de nye Profetier stemmede slet sammen med, hvad man vidste
om Profeterne i den hellige Skrift; disse blive ikke staaende ved, 
hvad der hænger uden paa Mennesket, men pege indefter til Hjærtet, 
hvorfra Livet udgaar. Den mærkelige Aandsfrihed, hvormed han 
optraadte over for disse Udskejeiser, vakte en almindelig Forbitrelse
imod ham, og man beskyldte ham for at «foragte Guds aabenbare 
Tegn» og for at «have approberet al den Overdaadighed i 
Klædedragtens For at gjendrive uisse Misforstaaelser udgav han sine 
Prædikener i en Traktat: «Om Mirakler, Tegn og Aabenbaringer 
og deres Udlæggelse». Dette Skrift efterfulgtes i de følgende Aar 
af hans 2 bekjendte Opbyggelsesskrifter: «Vera via vitæ, en rigtig 
Vej, som fører til det evige Liv» (1633) og «Troens Kamp og Sejer» 
(udgivet efter hans Død 1636). De ere begge sammenarbejdede af 
Prædikener, han havde holdt i Kjøbenhavn, og de have haft en
mærkelig Livskraft. Endnu den Dag i Dag høre de til den danske 
Almues kjæreste Andagtsbøger og ere oversatte paa Islandsk, Tysk 
og Svensk («Vera via vitæ» paa Svensk i 11 Opl. i det 18. 
Aarhundrede og «Troens Kamp og Sejer» i 6 Opl.). 

I Sommeren 1634 var J. paa Visitats i Medolden, hvor han 
talte en Bonde haardt til i Anledning af nogle Udskejelser i 
Menigheden. Begge Parter bleve hidsige, og det gik saa vidt, at 
Bonden slog J. paa Øret. Nogle Adelsmænd, der vare forbitrede 
paa ham, toge sig af Bonden og fremstillede Sagen i et falsk Lys 
ved Hove. For at retfærdiggjøre sig over for de falske Beskyldninger 
rejste han til Kjøbenhavn i Efteraaret 1634. Hans Helbred var 
allerede nedbrudt, førend han tiltraadte Rejsen, og han naaede 
kun til Nyborg, hvor han døde af en hidsig Feber 25. Okt. Hans
Lig blev ført til Ribe, hvor han blev stedt til Hvile i Domkirken 
nær ved Anders Sørensen Vedel og Hans Svaning. -- J. ægtede 
1. (1621) Anne Hansdatter Wolf (d. 1625), 2. (1626) Margrethe Fuiren 
(d. 1628), 3. (1630) Cathrine Outzen, som overlevede ham.

S. M. Gjellerup, Jens Dinesen Jersin (1868-70).

S. M. Gjellerup.



Jespersen, Bertel, --1613, Præst, 
var født i Bigum i Nærheden af Hobro, hvor Faderen, Jesper Palleseen, vistnok var Bonde. 
Vi træffe B. J. første Gang, da han 1573 udgav et latinsk Sørgedigt 
over en afdød Ven. Paa denne Tid har han maaske allerede 
været Præst. Hans første Ansættelse var som Vicepastor i 
Rødovre, med hvilket Præstekald den bekjendte Dr. Rasmus Glad
(VI, 90) var forlenet. Samtidig har B. J. maaske ogsaa været 
Kapellan ved Helligaandskirken i Kjøbenhavn. 1578 blev han 
resid. Kapellan ved St. Peders Kirke i Malmø, og i denne Stilling 
blev han til sin Død 1613. Han er Forfatter af en Række religiøse 
Skrifter i Vers og Prosa, hvoriblandt «Livsens Krone» (1591) 
og «Helgens Spejl» (1595) endnu haves. I sit Ægteskab med Anne, 
Datter af Præsten Rasmus Tinckel i Grønby i Skaane, havde han
Sønnen Jesper, siden vidt berømt i den lærde Verden under Navnet 
Caspar Bartholin (I, 551), og Datteren Dorthe, der blev gift 
med Astronomen Christen Sørensen Longomontanus.

Cawallin, Lunds stifts Herdaminne II, 36. 
Kirkehist. Saml. 3. R. II, 336 ff.

H. F. Rørdam.



Jespersen, Christian, 1766-1837, Amtmand, 
en Søn af Byfoged i Nexø og Aakirkeby samt Herredsfoged i Bornholms 
Sønderherred Niels J. (f. 1725 d. 1793) og Barthe Marie f. Dam (f. 1740 
d. 1820), fødtes 30. Avg. 1766 i Nexø, blev 1786 privat dimitteret 
til Universitetet, forberedte sig derpaa til at tage latinsk-juridisk 
Embedsexamen, men maatte indskrænke sig til 1787 at tage 
dansk-juridisk Examen for at kunne blive konstitueret til at bestyre sin 
syge Faders Embede, der ved dennes Død definitivt overdroges 
ham 1793. I Aaret 1809 blev han tillige konstitueret som Amtmand 
over Bornholms Amt og fik 1815 kgl. Udnævnelse i dette Embede, 
men fratraadte samtidig Embedet som By- og Herredsfoged m. v. 
1832 blev han Medlem af den Forsamling af 35 «oplyste Mænd», 
der skulde tage den paatænkte Provinsialstænderordning under 
Overvejelse. Han døde i Nexø 30. Marts 1837. Ved forskjellige 
Lejligheder fremhæves han -- der 1809 var bleven udnævnt til 
Justitsraad -- som en ualmindelig duelig og indsigtsfuld
Embedsmand, der besad et nøje Kjendskab til de for Bornholm 
ejendommelige Forhold. Sin Interesse for landøkonomiske Spørgsmaal 
lagde han bl. a. for Dagen ved forskjellige mindre Bidrag til 
Tidsskrifter. Han blev 11. Nov. 1793 gift med Elisabeth Cathrine Smith
Heiberg (f. 10. Nov. 1769 paa Strømnæsgaard paa Askø ved Bergen, 
d. 21. Juli 1830 i Nexø), en Datter af Amtmand Christen H. (VII, 225). 

Erslew, Forf. Lex.

G. Kringelbach.



Jespersen, Christian Magdalus, 1809-73, Politiker,
født 15. Febr. 1809 i Viborg, Søn af nedennævnte Justitiarius Jesper J., 
blev 1826 Student fra sin Fødebys Skole og 1830 juridisk Kandidat. 
1834 blev han Landsoverretsprokurator i Viborg og 1856 Herredsfoged 
i Hatting Herred, indtil han i Marts 1873 tog Afsked. J. 
var 1842-48 Medlem af den nørrejyske Stænderforsamling og gjorde
her ypperlig Tjeneste ved sin Arbejdsomhed og praktiske Dygtighed, 
ligesom han udmærkede sig ved Frisind og varm Nationalfølelse. 
1848 valgtes han til den grundlovgivende Rigsforsamling, blev
Medlem af Grundlovsudvalget og var sammen med P. D. Bruun 
Stiller af det Forslag til Rigsdagens Sammensætning, som endelig 
vedtoges. Personlig foretrak han en lav Valgretscensus til 
Folketinget og en højere til Landstinget, men gik med til den nye 
Ordning, i det han ligesom hans Halvbroder Niels Fr. J. (s. ndfr.) lagde 
den største Vægt paa den indirekte Valgmaade. I andre Henseender 
ønskede han at gaa langt videre end Udkastet og udtalte sig baade 
for suspensivt Veto og for Afskaffelse af Adel, Titel og Rang. 
1861-66 var J. Folketingsmand og gjorde Tjeneste i flere vigtige 
Udvalg, bl. a. som Ordfører for Loven om Overformynderiernes 
Ordning. Ligeledes var han 1861-63 Medlem af Rigsraadet, valgt 
umiddelbart i Nørrejylland, og 1864-66 af Rigsraadets Folketing, 
men havde i disse Forsamlinger kun en underordnet Rolle. Endelig 
var han 1861-69 Byraadsmedlem i Horsens og 1857-71 Direktør 
for den derværende Straffeanstalt. Da den nørrejyske Kjøbstadforening 
stiftedes 1854, tog han Sæde i dens første Bestyrelse. 1859 
fik han Justitsraads og ved sin Afgang 1873 Etatsraads Titel. Døde
18. Nov. 1873. - J. ægtede 1838 Frederikke Vilhelmine Leopoldine 
Stockfleth (f. 1817 d. 1845), Datter af Oberst Hannibal S. (f. 1774 
d. 1858), og 1847 Christensine Elisabeth Margrethe Christopherine 
Frederikke Sehested (f. 1818), Datter af Oberstlieutenant Holger S. 
(f. 1766 d. 1839).

Barfod, Dansk Rigsdagskal.

Emil Elberling.



Jespersen, Frederik, 1811-91, Politiker, 
født 25. Nov. 1811 i Dejbjærg ved Ringkjøbing, Søn af Sognepræst Hans Chr. J. (f. 1775 
d. 1844), blev 1830 Student fra Horsens Skole og tog 1834 theolog. 
samt 1838 juridisk Examen. 1844 blev han Prokurator i Bogense, 
1855 tillige Branddirektør i de omliggende Herreder og 1877 
forflyttet til Hillerød (indtil 1886). Han valgtes 1848 til den 
grundlovgivende Rigsforsamling, hørte her til venstre Side og gik i flere 
Spørgsmaal meget yderlig. Ogsaa som Folketingsmand 1849-52 
hørte han i de 2 første Aar til Bondevennerne og var Ordfører for 
Lovene om Hartkornets Udjævning og Jagtretten. 1865-66 var J. 
Medlem af Rigsraadets Folketing, udtalte bl. a. stærk Uvilje 
mod Ordener og Titler, men stemte for den gjennemsete Grundlov. 
Døde 21. Sept. 1891. -- 26. Maj 1858 havde han ægtet Ingeborg 
Larsine Abelone Larsen (f. 29. Dec. 1833 d. 3. Jan. 1877), Datter 
af Gaardejer Peter L., Skydsbjærggaard i Fyn.

Barfod, Dansk Rigsdagskal.
Frederiksborg Amtstid. 23. Sept. 1891.

Emil Elberling.



Jespersen, Henrik Gamst, f. 1853, Landskabsmaler,
er Søn af Proprietær, Kammerraad Jens Henrik J. til Endrupholm og 
Marie Elisabeth f. Baagø. Han er født 20. Avg. 1853 i Ondløse 
ved Holbæk, tog Præliminærexamen ved Kolding Skole og kom 
derefter til Kjøbenhavn, hvor han i 1878 tog polyteknisk Examen
i Ingeniørfaget. Umiddelbart efter blev han ansat som Kasserer 
og Bogholder ved det østsjællandske Jærnbaneanlæg, men Lysten 
til Kunsten, der med Møje var bleven holdt nede af hans Familie, 
blev nu saa stærk hos ham, at han allerede i 1879 opgav sin 
praktiske Virksomhed og søgte om Optagelse paa Kunstakademiets 
Skoler. Disse besøgte han 1879-82. Han udstillede første Gang 
paa Charlottenborg i 1881 (2 Hedepartier). I 1884 vandt han den 
Sødringske Præmie, 5 Aar efter den Neuhausenske og i 1890 en 
akademisk Rejseunderstøttelse (600 Kr.). Under sine Ophold i
Udlandet har han besøgt Sverige og Tyrol, hvorfra han har hjembragt 
flere Billeder. J. er en alvorlig, fremadstræbende Kunstner, der 
gaar sine egne Veje og navnlig føler sig tiltrukken af de store, 
ensomme Naturstemninger. Gjentagne Gange har han opnaaet 
mærkelige Lysvirkninger i sine Billeder ved et Slags videnskabelig 
Methode, som dog næppe hører Kunsten til. I 1894 udstillede han 
saaledes «Solopgang over en lille Kystby» (indkjøbt af den kongl. 
Malerisamling), i hvilket det var lykkedes ham at fremstille Solen 
midt i Billedet, saaledes at den blændede Beskueren. Et lignende 
Solopgangsmotiv over Heden gjorde stor Opsigt paa Udstillingen i 
Antwerpen s. A.

Carl Bruun.



Jespersen, Jens Otto Harry, f. 1860, Sprogforsker. 
Født i Randers 16. Juli 1860 som Søn af Herredsfoged, Justitsraad Jens 
Bloch J. (d. 1870) og Sophie Caroline f. Bentzien; dimitteredes
1877 fra Frederiksborg Skole. Han begyndte først at studere Jura, 
men opgav dette 1881 og besluttede nu, om end tillige tiltrukken 
af filosofiske Studier, at hellige sig til Sprogvidenskaben, der lige 
fra Skoletiden havde haft den største Interesse for ham. 1887 tog 
han Skoleembedsexamen (Fransk, Engelsk, Latin), hvorpaa han 
foretog en længere Studierejse til England -- som han ogsaa 
senere har besøgt, i det Engelsk mere og mere blev hans Hovedfag 
-- samt Paris og Berlin. 1891 tog han den filosofiske Doktorgrad 
(af hans Disputats, «Studier over engelske Kasus; med en 
Indledning: Fremskridt i Sproget», er en forøget engelsk Bearbejdelse
under Trykken). I April 1893 udnævntes han til Professor 
ordin. i engelsk Sprog og Litteratur ved Kjøbenhavns Universitet. 
O. J. har udfoldet en ikke ringe Forfattervirksomhed, der vidner om 
stor Klarhed og Selvstændighed i Tanken, skarp Opfattelsesevne 
og fin Forstaaelse af sproglige Fænomener og omfattende 
Kundskaber. Meget indtrængende har han syslet med Sprogenes lydlige 
Side (saaledes «The articulations of speech sounds, represented 
by means of analphabetic symbols», 1889; hans «Lydskrift» i 1. 
Hæfte af «Dania», som han redigerer sammen med K. Nyrop); 
i nær Forbindelse hermed staa hans forskjellige Arbejder for en 
forbedret Sprogundervisning, med større Hensyntagen til 
Talesprogene. Fænomener af den almindelige Sprogudvikling har han 
behandlet, f. Ex. i den interessante Afhandling «Til Spørgsmaalet 
om Lydlovene» (1886; ogsaa oversat paa Tysk). Heller ikke den 
litterære Side har han forsømt, f. Ex. «Chancers Liv og
Digtning» (1893).

Universitetsprogr. til Reformationsfesten  1891, S. 139 ff.

Vilh. Thomsen.



Jespersen, Jesper, 1767-1829, Justitiarius, 
en Broder til ovennævnte Amtmand Chr. J., fødtes 25. Okt. 1767 i Nexø, blev 
1786 Student fra Roskilde Kathedralskole, 1789 juridisk Kandidat, 
s. A. Volontær i det danske Kancelli og 1792 Kopist sammesteds. 
1796 udnævntes han til Herredsfoged i Øster og Vester Han Herreder,
men opgav endnu s. A. dette Embede for at blive Fuldmægtig i 
Kjøbenhavns Raadstueskriverkontor, blev 1798 Justitssekretær i 
Akershus Stifts Overret, 1802 Assessor i Christianssands Stifts
Overret, 1806 Assessor i Akershus Stifts Overret og udnævntes 
s. A. til Justitiarius for Landoverretten i Viborg. Af det danske 
Kancelli karakteriseredes han i denne Anledning bl. a. som en 
«baade fra den intellektuelle og den moralske Side udmærket
Mand», og lignende Udtalelser fremkom om ham ved forskjellige 
andre Lejligheder. Han døde i Viborg 29. Marts 1829. I Aaret 
1796 havde han faaet Titel af Kancellisekretær, 1812 af Etatsraad 
og 1828 af Konferensraad. -- Han blev gift 1. (1796 [?]) med Helene 
Cæcilie Andresen (Datter af Generalavditør Christian A. og Michelle 
Ottilia f. Schrøder), der døde faa Dage efter Brylluppet; 2. (1797) 
med Mariane Henriette Diricks (f. 19. Avg. 1778 d. 28. Marts 1799),
Datter af Skibskapitajn Boye D. og Marie Elisabeth f. Stoppel; 
3. (23. Juni 1800) med Mette Marie Bang (f. 13. Marts 1783 paa 
Strømsø, d. 4. Okt. 1852 i Viborg), Datter af Grosserer Hans B. i 
Drammen og Margrethe Marie Stockfleth f. Pihl. 

G. Kringelbach.



Jespersen, Johan Peter Magnus, f. 1833, Geolog og Skolemand. 
M. J. er født 20. Maj 1833 paa Kannikegaard ved Nexø 
og er en Søn af Jochum Bohn J., Ejer af Kannikegaard, og Vitta 
Bolette f. Fischer. Efter at have besøgt Skolen i Rønne blev J. 
1849 Examinand ved Polyteknisk Læreanstalt og tog 1854 Examen 
i anvendt Naturvidenskab. Han beklædte dernæst forskjellige 
tekniske Stillinger ved et Teglværk i Slesvig, ved Sorthat Kulværk 
paa Bornholm, ved Kjøbenhavns Vandværk under Tunnelbygningen 
under Havnen, som Mølleejer i Jylland og foretog 1857 en Rejse 
i Udlandet. 1858 traadte han ind i Skolevæsenet som Adjunkt ved 
Rønne højere Realskole (nu Latinskole) og har siden den Tid 
virket som Lærer i 23 Aar ved Skolen i Rønne, fra 1881 ved 
Latinskolen i Nykjøbing paa Falster, hvor han 1886 blev Overlærer. 
I Programmerne fra de 2 Skoler og i forskjellige danske og 
udenlandske Tidsskrifter har J. skrevet et ikke ringe Antal Artikler om 
geologiske Æmner. Navnlig kan fremhæves hans «Liden geognostisk 
Vejviser paa Bornholm» (1865) og «En Skitse af Sorthat 
Kulværk» (1866), der sammen med flere mindre Afhandlinger om 
Bornholms Geologi vidne om J.s nøje Lokalkjendskab til og varme 
Interesse for sin Fødeø. De i disse Artikler værende Oplysninger 
om de faktiske Forhold ville altid bevare deres Betydning, saa 
meget mere som mange af de beskrevne Lokaliteter ikke mere ere
tilgængelige for Undersøgelsen. 20. April 1859 ægtede J. Anna 
Christine Boysen (f. 17. Dec. 1834 i Alnor i Slesvig), Datter af 
Skibskapitajn Henning Peter B. og Anne Cathrine f. Thaysen.

Voigt, Den polytekn. Læreanstalts Kandidater.

K. Rørdam.



Jespersen, Niels, 1518-87, Biskop, 
er født i Viborg og Søn af Borgmester Jesper Simonsen og Margrethe Nielsdatter. Han var 
i sin Ungdom Lærer ved en Skole (i Viborg?), blev 1544 Præst 
ved vor Frue Kirke i Aalborg, 1555 resid. Kapellan i Malmø efter 
først at have taget Magistergraden, 1558 Præst ved vor Frue Kirke 
i Kjøbenhavn og 1560 Biskop i Fyn, hvor han optraadte med stor 
Myndighed og uden Personsanseelse revsede de mange religiøse og 
sædelige Udskejelser, han mødte i sit Stift, for hvis kirkelige 
Organisation han har haft en lignende Betydning som Peder Palladius 
for Sjællands Stift. Størst Fortjeneste indlagde han sig dog ved 
Udarbejdelsen af «Gradual, en almindelig Sangbog at bruge i Kirkerne», 
paa hvis Udgivelse han allerede fik Privilegium 1565, men 
som dog først udkom 1573. J. døde 22. Nov. 1587. Han ægtede 
1. Anne Andersdatter fra Slagelse (d. 1582) og 2. (1582) Else 
Hansdatter fra Odense (d. 1623). 

Bloch, Den fyenske Geistligheds Hist. I, 23 ff. 
Rørdam, Kbhvns Universitets Hist. 1537-1621 II, 732 ff. 
Kirkehist. Saml. 3. R. V, 79 ff. 628 ff. 812 ff.

S. M. Gjellerup.



Jespersen, Niels Frederik, 1798-1862, Landmand og Politiker, 
født 13. Dec. 1798 i Kjøbenhavn, Søn af ovfr. nævnte Justitiarius 
Jesper J., blev 1818 Student og 1825 theolog. Kandidat. Han 
var i flere Aar Lieutenant i Studenterkorpset og fik derfor 1835 
Kapitajns Titel. 1827 kjøbte J. Grønnebjærggaard
ved Holbæk, som han ejede i 24 Aar; var 1832-51
Medlem af Bestyrelsen for Holbæk Amts landøkonomiske
Selskab og 1842-51 for Holbæk Sparekasse; var
end videre Formand for Sogneforstanderskabet og
Medlem af Amtsraadet. 1846 var han Medstifter af
Bondevennernes Selskab og Medlem af Bestyrelsen indtil
Maj 1848, da han ligesom J. C. Drewsen udtraadte
paa Grund af Uenighed med B. Christensen. 1848
var J. Stænderdeputeret og valgtes til den
grundlovgivende Rigsforsamling, hvor han stærkt tog
Ordet for middelbare Valg til begge Ting og hemmelig
Afstemning. 1854-61 var han Folketingsmand. 1858
fik han Justitsraads Titel. Død 27. Febr. 1862. --
J. ægtede 1. (1827) Maria Jespersen (f. 1802 d. 1853),
Datter af Byskriver i Nexø Peder Dam J. (f. 1772
d. 1835), og 2. (1856) Susanne Leschly (f. 1829),
Datter af Kapitajn og Landinspektør Ernst L.

Barfod, Rigsdagskal.

Emil Elberling.



Jespersen, Peder, 1647-1714, Præst, 
fødtes 9. Nov. 1647 i Helgeland i Nordlandene, hvor hans
Fader, Jesper Hansen, var Foged, Moderen
hed Margrethe Pedersdatter Falch. 12 Aar gammel
kom han i Throndhjems Skole, fra hvilken han 1665
dimitteredes til Universitetet, hvor han 1668 tog
Attestats. Efter et kort Ophold i Hjemmet drog han
1669 udenlands og kom først til Leiden, hvor han baade
hørte theologiske og filosofiske Forelæsninger og
tillige lagde sig efter Lægevidenskabens forskjellige
Grene. Paa Grund af Pesten drog han fra Leiden og
opholdt sig ved forskjellige Universiteter, mest i
Oxford, men var næsten stadig plaget af Feber. I
Foraaret 1672 vendte han tilbage til Kjøbenhavn
og øvede sig flittig i at prædike. Griffenfeld,
der havde hørt ham, gav ham et godt Vidnesbyrd som
Prædikant og bevirkede, at han 1675 fik Embedet som
Sognepræst for Stenstrup og Lunde paa Fyn; det blev
senere sagt, om med rette, vides ikke, at han havde
kjøbt Embedet af Rigskansleren, ja man vidste endog
at angive Kjøbesummen til 1000 Rdl. 4 Aar efter at
være bleven Præst udnævntes han tillige til Provst
over Sunds Herred. Ved sin Veltalenhed maa han have
tildraget sig Opmærksomheden i en videre Kreds,
ud over sine Sognes og sit Herreds snævre Grænser,
ja selv ved Hoffet; thi 1688 kaldedes han, saa vidt
vides uden Foranledning fra hans egen Side, til at
være kongelig Konfessionarius, og i den Egenskab
virkede han til sin Død under temmelig vanskelige 
Forhold som Skriftefader for to Konger, paa hvis moralske
Vandel der var ikke lidet at udsætte. Han skal ogsaa
adskillige Gange have taget Bladet fra Munden i
saa Henseende, uden dog for sin Djærvhed at falde
i Unaade, og saa vidt det kan skjønnes, har han i
Kjøbenhavn været højt anset som Prædikant, uagtet
han ofte skal have haft nogle løjerlige Indfald,
omtrent i Smag med den næsten samtidige Stiftsprovst
Morten Reenberg. Ikke uden Grund er hans gejstlige
Veltalenhed bleven betegnet som «et afskrækkende,
men langtfra enestaaende Exempel paa Udstilling af
Skriftlærdom»; i hans Ligtale over Niels Juel (1699),
som med tilhørende Personalier udgjør et Foliobind
paa 411 Sider, har man optalt over 2000 Bibelcitater
(Rosenberg, Nordboernes Aandsliv III, 394). 1689
udnævntes han til Dr. theol., men som Forfatter indtog
han kun en ubetydelig Plads; et Par Ligprædikener er
det eneste, der er blevet trykt af hans Værker; nogle
andre videnskabelige og opbyggelige Skrifter naaede
ikke at komme i Pressen. 23. Okt. 1678 ægtede han
Bodil Madsdatter Friis (f. 1641 i Svendborg), Datter
af Raadmand og Handelsmand dersteds Mads Lucassen
F. og Enke efter Poul Boesen, ligeledes Raadmand i
Svendborg. De havde ingen Børn; men en Slægtning,
Bolette Hjort, Datter af Præsten Poul H. i Stenstrup,
P. J.s Eftermand, og Datterdatter af Poul Boesen,
vistnok af et tidligere Ægteskab, antoge de i Barns
Sted; hun blev gift med Sjællands Biskop Peder Hersleb
(VII, 395).

3. Nov. 1714 døde P. J. og begravedes i Holmens Kirke;
hans Enke overlevede ham til 15. Marts 1726. Naar det
er berettet, at hans sidste Ord vare: «Hvor kan jeg
blive salig, som har dadlet hos andre, hvad jeg selv
har gjort mig skyldig i!» da behøver dette ikke at
være et Tegn paa en særlig brødebetynget Samvittighed;
det kan lige saa godt, eller vel endog snarere,
være Bevis paa kristelig Ydmyghed.

Zwergius, Siellandske Cleresie. 
Helveg, Den danske Kirkes Hist. eft. Reform. 
Personalhist. Tidsskr. 2. R. IV, 261; 3. R. II, 92.

Vilh. Bang.



Jespersen, Peder Dam, 1772-1835, Sandflugtskommissær, Forstmand, 
yngre Broder til ovennævnte Amtmand
Chr. J. og Justitiarius Jesp. J., blev født i Nexø
11. Marts 1772. Som dansk Jurist blev han først By- og
Herredsskriver, og 1798 ægtede han Barbara Kirstine
Bohn (f. 1781 d. 1864), Datter af Kjøbmand Jochum
Ancher B. Efter sin Svigerfader arvede J. en stor
Kjøbmandsgaard i Rønne, men han kastede sig især over
Landbruget og blev 
efterhaanden en af Bornholms kyndigste og fremmeligste
Jorddyrkere. 1819 blev han udnævnt til
Sandflugtskommissær, og i denne Stilling, som han
beklædte, indtil han døde 28. Sept. 1835, har han
virket meget for Sandflugtens Dæmpning og har anlagt
den største Del af Sandflugtsskoven mellem Rønne og
Hasle.

Thaarup, Bornholms Amt og Christiansø (1839). 
J. Bähr, Stamtvl. ov. den Bornholmske Fam. Jespersen (1884). 
Naturen og Mennesket IX (1893), S. 240.

A. Oppermann.



Jessen, Carl Arnold Edwin, f. 1833, Sprogmand. 
E. J. er født 1. Jan. 1833 i Randers
og Søn af nedennævnte Overførster Nic. Jac. J. (d.
1866). Han blev Student fra Randers Skole 1849 og
tog 1857 Magisterkonferens i nordiske og tyske
Sprog. Gjennem Sproghistorien førtes han ind
paa ethnografiske og andre historiske Studier
og disputerede 1862 for Doktorgraden over sine
«Undersøgelser til Nordens Oldhistorie», der
vakte megen Opsigt paa Grund af den skarpe Kritik,
han underkastede Sagaernes Beretninger. 1860-67
meddelte han en Række indholdsrige Afhandlinger i
«Tidsskrift f. Filologi og Pædagogik» og i «Aarbøger
f. nord. Oldkynd.» om Theorier om Sprogs Oprindelse,
Lydskrift i de almindelig kjendte levende Sprog,
oldnordisk og oldtysk Verselag, og i mange Bidrag
til dansk Sproghistorie gav han vægtige Indlæg i
Spørgsmaalet om Forholdet mellem gammeldansk Skrift-
og Talesprog; ikke mindre værdifulde vare hans Bidrag
til Runefortolkningen. I Hamiltons «Nord. Tidskrift»
findes ogsaa flere sproglige og ethnografiske
Spørgsmaal behandlede af ham. Med S. Grundtvig kom
han i Polemik i Anledning af dennes Anmeldelse 1867 af
R. Keysers samlede Skrifter, hvilken fremkaldte hans
fortrinlige Afhandling i «Zeitschrift f. deutsche
Philologie» III om Eddakvadenes Oprindelse. Hvor
underligt det nu lyder, var Oehlenschlägers «Nordens
Guder» i mange Skoler, selv i lærde, Grundlaget for
Undervisning i nordisk Mythologi. J. udgav derfor
1867 en kort nordisk Gudelære med Oversættelse
af dertil hørende Dele af Eddaerne og viste i en
anonym Afhandling i Hamiltons «Nord. Tidskrift»
Oehlenschlägers mange Afvigelser fra Eddaernes
Aand og Beretning, i det han i øvrigt lod ham som
Digter vederfares fuld Retfærdighed. 1871 udgav
han «Noter» til Worsaaes Foredrag om Forestillinger
paa Guldbrakteaterne, hvori han viste Uholdbarheden
af Worsaaes Opfattelse. 1875 meddelte han i norsk
«Hist. Tidsskr.» en med stor Møje samlet Afhandling
om Dialekter i Hærjedal og Jæmteland, men i øvrigt
fremkaldte økonomiske Tryk fra Slutningen af Treserne 
en Indskrænkning i hans Forfattervirksomhed, som meget maa 
beklages. Dog udkom 1872 «Über die Egilssaga» i Sybels «Hist. 
Zeitschrift» og flere Afhandlinger i tyske Tidsskrifter, 1882 en Piece 
«Psykologiske Spørgsmaal», hvortil slutter sig «Über Leugnung causaler
Verhältnisse zwischen Physischem u. Psychischem» i «Vierteljahrschr. 
f. crit. Philosophie», samt «Rationalistiske Forsoningsforslag» 
i norsk «Nyt Tidsskrift» 1884, nærmest med Hensyn til 
Darwinismen.

J.s Studier førte ham ogsaa til Retskrivningsspørgsmaalet, i 
hvilket han gav mange Indlæg i sin første Forfatterperiode, men 
han fik tidlig Betænkeligheder og vendte efterhaanden helt tilbage 
til den ældre Retskrivning. Derfor sluttede han sig til den Opposition, 
der opstod mod den af Kultusminister Scavenius indførte, 
og udgav 1889 en Afhandling: «Den litterære Retskrivning». Denne
fornyede Syssel med dansk Sprogvidenskab i Forening med mere 
Tid til videnskabelige Arbejder gav Stødet til Udarbejdelsen af en 
«Dansk Grammatik» (1891) og «Dansk etymologisk Ordbog» (1892-93), 
i hvilken han stærkt imødegaar Misbrugen med at behandle 
Dansk som Aflægger af Islandsk.

J. er en uafhængig Natur, der aldrig har søgt Embede og 
har foretrukket tarvelige Kaar som Timelærer; han har altid kunnet 
fremsætte sine Meninger uden Personsanseelse, men har ofte brugt 
en unødvendig skarp Form. Hans Stil er ejendommelig med korte
Sætninger og ofte bidende Bemærkninger, men altid klar og for 
en Del humoristisk, hvorpaa f. Ex. hans 1869 psevdonymt udgivne 
«En Tur i Sverige» af «Verax» er et godt Exempel. 

O. Nielsen.



Jessen, Carl Friedrich Wilhelm, 1821-89, Botaniker. 
J. er født 15. Sept. 1821 i Byen Slesvig og Søn af nedennævnte 
Professor P. W. J. Han studerede Medicin og blev Dr. med., men 
kastede sig særlig over botaniske Studier, blev 1868 extraord. 
Professor i Greifswald og Lærer ved Landbrugsakademiet i Eldena;
men efter dettes Ophævelse levede han i Berlin indtil sin Død, 
28. Maj 1889. De af hans, udelukkende paa Tysk affattede Skrifter, 
der have gjort ham mest bekjendt, ere for det første et i 1854 
udgivet Arbejde om Planternes Livsvarighed, i hvilket han med 
megen Styrke søgte at hævde den i Plantepathologien nu forladte 
Theori om, at de ved Deling, i Modsætning til Frøformering, 
frembragte Individer særlig vare udsatte for Sygdom og Undergang; 
end videre forskjellige Arbejder angaaende Botanikkens Historie 
samt et Skrift om Tysklands Græsarter.

Alberti, Schlesw.-Holst.-Lauenb. Schriftsteller-Lex.

E. Rostrup.



Jessen, Carl Vilhelm, 1764-1823, Søofficer, 
Søn af nedennævnte Etatsraad Nic. Jac. J. (d. 1800), er født 10. Juli 1764, blev Sekondlieutenant i Marinen 1782, Premierlieutenant 1789, 
Kapitajnlieutenant 1796, Kapitajn 1803, Kommandørkapitajn 1810, Kommandør
1815 og afgik fra Marinen som Kontreadmiral 1822. -- Strax 
efter sin Officersexamen gjorde J. et Togt med Snaven «Lærken» 
til Vestindien, hvor han deltog i en heldig Kamp mod 2 engelske 
Kapere. Hjemkommen her fra f6r han en Tid lang til Koffardis 
paa Vestindien og Frankrig som Overstyrmand og vendte tilbage 
1789. S. A. var han som Chef for en Kanonbaad i Admiral C. 
v. Schindels Eskadre i Østersøen og var det paafølgende Aar som 
Chef for Kongebaaden «Makrelen» rekognoscerende for den 
udsendte Eskadre. 1793 gik han som næstkommanderende paa Briggen 
«Lovgen» atter til Vestindien (Kapitajn H. Kaas), hvor han paa ny
deltog i Kampe mod Kapere. Nogen Tid efter Hjemkomsten fra 
dette Togt var J. 1797-99 næstkommanderende paa Søkadetakademiet, 
derefter Chef for en Kutter paa Togt under Norge for at 
beskytte Nevtraliteten og udgik 1800 som Chef for Briggen «Lovgen» 
paa ny til Vestindien, hvor han desuden havde 2 Skonnerter,
«Iresine» og «den aarvaagne», under sig. Han bemægtigede sig 
her 1. Sept. den engelske Kaper «Eagle», som i lang Tid havde 
forulempet de danske Handelsskibe, og bestod 3. Marts det 
paafølgende Aar paa heldig Maade en Kamp mod 2 engelske Orlogsfregatter, 
der, uden at J. anede Krigens Udbrud, overfaldt ham ved 
Øen St. Thomas. Da Øernes Overgivelse senere paafulgte, maatte 
han imidlertid udlevere alle 3 ham underlagte Skibe til dem og
rejste derefter med Besætningerne som Passager hjem, hvor Kongen 
hædrede ham med en Guldæressabel. 1803-4 var han atter paa 
Station i Vestindien som Chef for Fregatten «Frederikssten». Efter 
nogle Togter 1805-6 ansattes han 1807 som Chef for Linjeskibet 
«Prins Christian Frederik», der tillige med Linjeskibet «Louise 
Augusta» og Briggen «Lovgen» dette Aar opholdt sig i de norske 
Farvande og derved undgik at blive udleveret til Englænderne, 
da disse toge hele vor øvrige Flaade. I Dec. kom han tilbage i 
Sundet med 200 Mand af Besætningen paa Sygelisten og med et Skib,
der trængte stærkt til Eftersyn, da det længe havde været i Søen, 
men fik i Marts 1808 Ordre at gaa over i Store Bælt
for at forjage en derværende engelsk Fregat, som
J. formodede, navnlig fordi man ønskede uhindret at
kunne overføre de franske (spanske) Tropper fra Fyn
til Sjælland. I Kjøbenhavn erfarede man imidlertid,
at en overlegen engelsk Styrke var ankommen ud for
Hornbæk, og Admiral Bille sendte derfor en Skrivelse
til ham om at søge tilbage til Sundet sønden om
Sjælland. J. fik dog ikke dette Bud i Hænde, førend
det var for silde. 22. Marts mødte han med sit Skib
2 fjendtlige Fregatter norden for Sjælland; for at
forhindre disse fra at komme ind i Bæltet holdt han
nord paa; de engelske Linjeskibe ved Hornbæk havde
imidlertid erfaret hans Afgang og begave sig samme
Morgen paa Jagt efter ham. Kl. 2 opdagedes fra «Prins
Christian Frederik» 2 engelske Linjeskibe kommende
Øster fra, og J. indsaa nu, at en afgjørende Kamp
maatte paafølge. Flygte for Fjenden gjennem Bæltet
vilde han ikke for ikke at drage den fjendtlige Styrke
her ned, han holdt derfor norden og østen om Sjællands
Rev og haabede nu paa at kunne undløbe til Sundet. Da
Vinden imidlertid skrallede mere og mere, lykkedes
ej heller dette. Kl. 7 1/2 om Aftenen paa Østsiden
af Sjællands Odde begyndte Kampen, der førtes mod
de engelske Linjeskibe «Nassau» og «Stately» samt
i Fregat og 2 Korvetter. Efter næsten 3 Timers Kamp
maatte J. stryge Flaget, men var da kommen Landet saa
nær, at han strax efter stødte paa Grunden. Kun med
Nød og næppe undgik de fjendtlige Skibe at dele Skæbne
med ham. Ved denne Lejlighed faldt den bekjendte
Lieutenant Willemoes og 2 andre Officerer samt 61
Mand, desuden vare 129 Mand Saarede. Da Skibet ikke
kunde tages af Grunden igjen, maatte Englænderne
den næste Dag brænde det. De faldne begravedes paa
Oddens Kirkegaard, hvor deres Grav med et passende
Monument endnu fredes. J., der i Slaget selv var
bleven, saaret, udvexledes snart efter i Gøteborg,
hvorhen de engelske Skibe tyede for at reparere. I
Resten af Krigen havde han Kommandoen over Batteriet
Trekroner tillige med en Afdeling Kanonbaade. 1815
førte J. et privat Skib til Vestindien. 1822 ansattes
han efter sin Afsked af Søetaten som Gouvernør over St. Thomas paa
de vestindiske Øer, og i denne Stilling forblev han
til sin Død, 30. Marts 1823.

J. blev gift 27. Avg. 1794 med Anna Margrethe
Erichsen (f. 8. Dec. 1764 d. 27. Dec. 1845), Datter
af Konferensraad Jon E. (IV, 535). Han var en kjæk
og ædel Personlighed, der saa vel i Kampene ude i de
vestindiske Farvande som ogsaa -- og navnlig -- i det 
ovennævnte Slag ved Sjællands Odde paa en værdig Maade
hævdede den danske Søkrigerstands Ære. En Søn af ham
var nedennævnte Oberst Tycho J.

Thaarup, Fædrenelandsk Nekrolog 1821-26. 
Mag. f. Natur- og Menneskekundskab 1845, II, 41. 
Garde, Sømagtens Hist. 1700-1814.

C. With.



Jessen, Christian, 1743-1812, Præst, 
blev født i Aabenraa 29. April 1743 og var Søn af Raadmand og
Kjøbmand Christian J. Han undervistes i Gymnasiet
i Altona og kom der fra 1762 til Universitetet i
Halle. 2 Aar efter kom han atter hjem, i det hans
Fader imidlertid var død. 1766 blev han Huslærer og
Kabinetspræst hos Hertugen af Augustenborg. Han
var en udmærket Lærer (jvfr. V, 346), og der
blev paa mange Maader vist ham Gunst af den
hertugelige Familie. 10 Aar efter, at han var
kommen i Hertugens Tjeneste, gjorde denne ham til
sin Hofpræst, og i denne Stilling virkede han i al
Stilhed til sin Død, 24. April 1812. Han har udgivet
adskillige Lejlighedstaler, holdte ved kirkelige
Højtideligheder i den hertugelige Familie. I sin
sidste Levetid forberedte han Prinsesse Caroline
Amalie til Konfirmation, men naaede ikke at konfirmere
hende. Han var 2 Gange gift: 1. (1776) med Wilhelmine
Augusta f. Mehlbye (d. 1777), Datter af Forvalter
paa Sandbjærg Peter M.; 2. (1778) med forriges
Søster Anna Elisabeth Frederikke f. M.; de havde
begge været Kammerjomfruer hos de gamle Prinsesser
paa Augustenborg. Hans anden Hustru overlevede ham
i flere Aar. Blandt Digteren Baggesens Venner paa
Augustenborg indtog J. en høj Plads.

Chr. Schwensen (hans Svigersøn), Rede am Sarge 
des Hofpredigers C. J. (Hadersl. 1812). 
Kordes, Schlesw.-Holst. Schriftsteller-Lex. 
Lübker u. Schröder, Schlesw.-Holst.-Lauenb. Schriftsteller-Lex. 
A. Baggesen, Jens Baggesens Biogr. H, 155.

A.Jantzen.



Jessen, Friedrich, 1613-77, Præst, 
var født 15. Febr. 1613 i Husum, hvor hans Fader var
Raadmand. Efter at have studeret ved forskjellige
tyske Universiteter og 1635 at have taget
Magistergraden blev han 1640 Diaconus i Oldenswort,
men forflyttedes s. A. til Tønning, hvor han ægtede en
Datter af Hovedpræsten Joh. Moldenit, der tillige var
Provst i Ejdersted. I Forening med sin Svigerfader
førte han en vældig Kamp mod de sværmeriske
David-Joriter, hvoraf der var mange i Ejdersted. 1650
blev han Hovedpræst i Kiel, hvor Universitetet 1673
hædrede ham med den theologiske Doktorgrad. Han døde
8. Nov. 1677. Blandt hans Skrifter (mest 
Ligprædikener) kan mærkes: «Larva Davidi Georgio detracta» 
etc. (1670).

Moller, Cimbria lit. I.

H. F. Rørdam.



Jessen, Hans, 1532-1604, Raadmand, 
født 25. Nov. 1532 i Ribe, var en velstaaende Handelsmand, der i sin Fødeby drev en 
ret betydelig Forretning. 1573 blev han i Vesterhavet overfalden 
af Sørøvere, som bemægtigede sig hans Skib, men samme Aften 
lykkedes det ham at erobre det tilbage efter med sine 3 Mænd 
at have fældet og fanget Voldsmændenes 9 Mand stærke Besætning. 
Denne Bedrift, som forskaffede ham Tilnavnet «Søhane», gjorde 
ham populær i Ribe. 1578 blev han Raadmand, og 1602 ønskede 
Borgerne ham til Borgmester, hvilket Lensmanden dog ikke vilde
gaa ind paa. 12. Dec. 1604 døde han, efter at man den 
foregaaende Aften havde fundet den 72aarige Mand saaret til Døde 
og maalløs. 10 Dage senere henrettedes hans 20aarige Drabsmand, 
en Broder til hans Svigerdatter, men om Motivet til Misgjerningen
vides intet. -- H. J. ægtede 1576 Byfoged i Ribe Niels Tovskovs 
Datter Karine, som døde 12. April 1607 i sit 73. Aar.

Thorup, Efterr. ang. Ribe VII, 7 ff. 
Kinch, Ribe Bys Hist. og Beskr. II, 138 ff. 
Saml. t. Jydsk Hist. og Topogr. I, 291 ff.

C. F. Bricka.



Jessen, Hans Peter Boje, 1801-75, Veterinær, 
blev født 5. Marts 1801 i Kathrineherd i Ejdersted, hvor hans Fader var 
Præst. Efter at have nydt en omhyggelig Opdragelse i Hjemmet 
blev han 1819 Elev paa Veterinærskolen i Kjøbenhavn, hvorfra han 
afgik som Dyrlæge 1823. Skjønt hans Virksomhed kom til at falde 
langt fra Danmark, bevarede han dog sin Kjærlighed til den gamle 
Skole, og ved dens Hundredaarsfest i 1873 tolkede han endnu paa
Dansk sin Taknemmelighed imod sin Ungdomslærer Erik Viborg. 
Efter at han havde praktiseret en kort Tid i Oldeslo, gav den 
Omstændighed, at han havde ledsaget en russisk Officer, der 
berejste Danmark for at opkjøbe Hingste, Anledning til, at han 1823 
blev kaldet til Rusland, hvor han blev ansat som militær Dyrlæge 
i Novgorod. 1827 tog han Veterinærexamen ved det 
medicinsk-kirurgiske Akademi i St. Petersborg, var derefter nogle Aar ansat 
ved den kejserlige Marstald og praktiserede siden privat i St. Petersborg,
indtil han 1834 blev Dyrlæge ved Chevaliergarden og 1840 
tillige ved Hestgarden. Samtidig var han i 5 Aar Medlem af en 
Komité for Veterinærmedicin og berejste de russiske Stutterier. Da 
Veterinærskolen i Dorpat blev oprettet 1848, blev J. udnævnt til 
dens Direktør, fra hvilken Stilling han dog tog Afsked 1858, medens 
han vedblev at være Professor og Leder af Klinikken lige til sin 
Død. I disse Stillinger gjorde J. fortrinlig Fyldest, var elsket af 
sine Elever og vandt stor og almindelig Anerkjendelse. Han synes 
at have været en kraftig, kjærnesund Natur, utrættelig i Kampen
for, hvad han ansaa for Ret, begejstret for sin Videnskab, men 
tillige begavet med et aabent Blik for almenmenneskelige Interesser, 
rig paa Humor, udrustet med digterisk Evne samt fremfor alt en sand
Hædersmand. -- J. har paa Tysk udgivet talrige Skrifter over 
veterinære Æmner, af hvilke de vigtigste dreje sig om Kvægpesten. 
Hans første Arbejde herom udkom 1834 i Berlin, og siden har han 
om denne, især for Rusland saa overordentlig vigtige Kvægsyge 
skrevet en Mængde Afhandlinger, hvori han utrættelig kæmper for 
Indførelsen af Podning som Middel til at standse Sygdommens 
Udbredelse blandt Steppekvæget. J. var virkelig Statsraad og 
dekoreret med flere russiske Ordener. 1873 blev han Kommandør 
af Danebrog. Han døde pludselig 2. Juni 1875.

Dörptsche Zeitung 9. Juni 1873. 
Neue Dörptsche Zeitung 9. og 11. Juni 1873. 
Baltische Wochenschr. 4. Okt. 1873 og 1875, Nr. 24. 
Alberti, Schlesw.-Holst.-Lauenb. Schriftsteller-Lex.

B. Bang.



Jessen, Jesse, 1625-76, Præst, 
uden Tvivl en Slesviger, blev 1647 Student fra Odense og 1655 Sognepræst i Nykjøbing paa Falster. I denne Stilling skal han kort efter have indlagt sig stor 
Fortjeneste af Byen og sine Sognebørn, da de svenske i Begyndelsen
af 1658 eller maaske snarere i det følgende Aar kom til 
Falster. Da Nykjøbing ikke saa sig i Stand til at udrede den 
paalagte Brandskat, og det derfor var bestemt, at Byen skulde gaa 
op i Luer, forhindrede Præsten nemlig dette ved en djærv Prædiken 
i Kirken, hvor han havde selve Carl Gustav til Tilhører, og siden 
ved en alvorlig Tiltale til sin kongelige Gjæst i sit Hjem. Saaledes 
fortæller Sagnet, som dog næppe staar ganske til troende. J. J. 
døde 7. Maj 1676 efter i de 2 sidste Aar tillige at have været 
Provst over Falsters Sønderherred. Hans Enke blev gift med
Præsten i Toreby Anders Eriksen Stenkelstrup.

Rhode, Saml. t. Lollands og Falsters Hist. II, 61 ff. 
Barfod, Den falsterske Gejstligheds Personalhist. I, 9 ff.

C. F. Bricka.



v. Jessen, Johan Christian, 1817-84, Jurist og Politiker, 
fødtes 2. Jan. 1817 i Nykjøbing paa Falster og var Søn af ndfr. 
nævnte Gehejmekonferensraad Matthias Reinhold v. J. Han 
dimitteredes 1834 fra Herlufsholm, blev juridisk Kandidat 1840, s. A. 
Volontær i Rentekammeret og Hofjunker, 1842 Fuldmægtig ved 
Fyns Stiftsamt, 1843 konstit. Herredsfoged i Lunde, Skam og 
Skovby Herreder, 1844 Kammerjunker, 1845 konstit. og 1846 fast ansat som 
Borgmester og Byfoged i Svendborg, til hvilket Embede i 1852 
Taasinge Birk henlagdes. Han hørte til den ikke meget store 
Kreds af yngre, virkelystne Embedsmænd med liberale Tendenser, 
som i Absolutismens sidste Dage søgte at bringe Lys og Luft ind 
i de gammeldags, skimlede Forhold og derved at berede Jordbunden 
for den gryende nye Tid. Med Iver og Dygtighed optog han de 
forskjellige kommunale Opgaver, som trængte til Løsning, og 
Svendborg By, der snart kom til at indtage en af de forreste Pladser 
blandt Landets Kjøbstadkommuner, skylder hans 14aarige Virksomhed 
meget. Efter at han 1858 var bleven Kammerherre, udnævntes 
han 1859 til Borgmester og Byfoged i Horsens og fandt her et nyt 
Felt for sin Virkelyst.

Ganske uventet kaldtes han bort her fra til en betydelig højere 
Stilling. Henimod Slutningen af Aaret 1859 affødte de Danner-Berlingske 
Forhold ved Hoffet en Ministerkrisis; Hall og hans Kolleger 
indgave deres Demission, og det overdroges til Kammerherre 
Rotwitt at danne en ny Regering. Han fik Tilslutning hos 
Blixen-Finecke og Regnar Westenholz, og det var denne sidste, som foreslog 
at overdrage Indenrigsministeriet til v. J., den Gang Folketingsmand 
for Svendborg By (valgt 1858). Han tog meget ivrig fat paa sine nye 
Forretninger og vilde sikkert have prøvet sine Kræfter paa Reformer
og Fremskridt i en meget vid Udstrækning, dersom der var blevet 
levnet ham Tid dertil; men Ministeriet, der var dannet 2. Dec. 
1859, sprængtes allerede 8. Febr. 1860 ved Rotwitts pludselige Død, 
og v. J. vendte tilbage til sit Embede i Horsens. 1864 førtes han 
af Fjenden til Rensborg, hvor han sad 10 Uger fangen. -- Blandt 
de Sager, for hvilke han nærede speciel Interesse, var Udviklingen 
af Samfærdselsmidlerne, særlig af de jyske Jærnbaner; fra 1874-79 
var han kgl. Kommissarius for Silkeborgbanen, fra 1875 tillige ved 
de fynske Baner. Han har siddet i flere større Kommissioner. 
1864-65 var han Medlem af Rigsraadets Folketing, fra 1866 til sin 
Død havde han Sæde i Landstinget for 10. Kreds og deltog altid
med Liv i Forhandlingerne. Han talte let og flydende, havde en 
Rigdom af Ideer og var altid rede til at gaa ind paa noget nyt, 
men det var mere Stemninger og Følelser hos ham end 
gjennemtænkte Planer, støttede til grundig Undersøgelse og baarne frem 
af energisk Vilje. I sin Politik tilhørte han oprindelig den 
national-liberale Retning, saa længe denne i Aarene omkring 1848 var det 
fælles Udtryk for Folkefølelsen; senere indtog han en vis Særstilling, 
ikke uden Tilbøjelighed til at nærme sig de «folkelige» Anskuelser, 
hvis Ledere dog ikke vilde anerkjende ham som Fælle. Han døde 
pludselig i Horsens 6. Febr. 1884. -- v. J., som 1876 blev 
Kommandør af Danebrog, blev i 1847 gift med Sophie Augusta Dichman
(f. 21. Okt. 1825), Datter af Kapitajn, Toldinspektør Fr. Chr. D.; 
hun overlever ham. 

Leth og Wad, Dimitterede fra Herlufsholm I, 228 ff. II, 233. 
Fabricius, Horsens Kjøbstads Beskr. og Hist. S. 219 f.

C. St. A. Bille.



Jessen, Juliane Marie, 1760-1832, Forfatterinde,
er Datter af nedenstaaende Etatsraad Nic. Jac. J. (d. 1800) og fødtes 11. Febr. 
1760 i Kjøbenhavn. Tidlig paavirkedes hun af hin Tids nationale 
Digtere og Skribenter, mest af Jacob Baden og af sin Morbroder 
og Lærer C. F. Jacobi (ovfr. S. 338), der mente, at hun havde 
Evne til at dyrke Muserne. Enkedronning Juliane Marie valgte 
hende til sin Lektrice, hvilken Stilling hun beklædte fra sit 27.-30. 
Aar, da hun maatte tage Afsked paa Grund af en Mavegigt, som 
i 8 Aar holdt hende paa Sygelejet, hvorefter hun stadig var svag
og aflukket fra Verden. Efter Jacobis Død (1810) blev Rasmus 
Nyerup hendes litterære Vejleder. Tidlig havde hun angrebet 
Baggesen for at hævne hans Udfald mod Jacobi. I 1816 sendte 
hun ham imidlertid et Forsøg paa at løse hans Gaade «Det evige 
Sindbillede», og fra nu af blev han hendes Ven, samtidig med at 
hun stillede sig skarpt imod Oehlenschläger. Mest bekjendt  blev 
hun ved, at hun (1819) vandt den af Selskabet til de skjønne 
Videnskabers Fremme udsatte Præmie for en Nationalsang. Af 59 
Besvarelser -- deriblandt Jetsmarks «Duftende Enge» og Chr. 
Wilsters senere noget omarbejdede «Hvor Bølgen larmer højt fra 
Sø» - vandt Frk. J.s Prisen, skjønt hendes Sang «Dannemark,
Dannemark, hellige Lyd!» er temmelig uheldig og affødte en 
Mængde berettigede Parodier. Det var Weyses Musik til den, 
som bevirkede, at den blev sungen. Hun har for øvrigt udgivet 
mange Digte, en Komedie osv. Agtet for sin ædle Karakter døde 
hun efter et fleraarigt Sygeleje i Frederiksberg By 6. Okt. 1832.

Erslew, Forf. Lex. 
J. M. Jessen, Smaa Markvioler (1819), Fortalen. 
Kjøbenhavnsposten 1832, S. 814 f. 
J. Davidsen, Fra vore Fædres Tid S. 100 ff.

Nic. Bøgh.



v. Jessen, Matthias, 1641-1712, Magistratspræsident,
Broder til nedennævnte Gehejmeraad Thom. B. v. J., fødtes i Store Vi 
21. Nov. 1641. Efter først at have gaaet i Flensborg Skole studerede 
han fra 1661 Theologi og østerlandske Sprog i Rostock og Helmstedt
og var dernæst i 4 Aar Hovmester for den unge Henning 
Rumohr, Søn af Hans R. til Rundtofte. 1670 gik han til Universitetet 
i Jena og kastede sig nu over det juridiske Studium; 1673 
blev han Dr. jur. og ægtede omtrent samtidig Eva Chemnitz (d. 10. Nov. 
1704), Datter af Superintendent i Jena Christian C. Han ernærede 
sig nu i nogle Aar som Advokat i Jena, indtil han 1681 kaldtes 
hjem og udnævntes til Præsident i Altona, en Stilling, han beklædte 
til sin Død, 27. Marts 1712. 1685 var han bleven Kancelliraad, 
1693 Justitsraad og 1696 Etatsraad. Som Præsident viste han stor 
Dygtighed og erhvervede sig almindelig Agtelse; han er Forfatter 
til forskjellige mindre juridiske Afhandlinger. Fra hans Sønnesøn 
Johan Frederik Vilhelm v. J., der adledes 1754, nedstammer den 
nulevende adelige Familie v. Jessen.

Moller, Cimbria lit. I.
N. staatsbürg. Mag. V, 380 f.

L. Laursen.



v. Jessen, Matthias Reinhold, 1780-1853, Stiftamtmand, 
Søn af Herredsfoged i Haderslev Herred Johan Christian v. J. (f. 1745 
d. 1801) og Helene f. Landrup (f. 1748 d. 1789) og Sønnesøn af den 
1754 adlede Etatsraad Joh. Fred. Vilh. v. J., fødtes i Haderslev 
19. Nov. 1780, blev hos sin Onkel Stiftamtmand Hellfried i Vejle 
(VII, 300) forberedt til at tage Examen artium, men afbrød 1799 
foreløbig sine Studeringer og blev Kornet først ved det slesvigske, senere 
ved det holstenske Rytterregiment, lod sig dog 1803 sætte à la suite
for at kunne fortsætte sine tidligere Studier, blev 1804 privat 
dimitteret til Universitetet, tog 1805 den juridiske Forberedelsesexamen 
og fortsatte derefter sine juridiske Studier, indtil han 1806 blev
beordret til at indfinde sig ved sit Regiment, hvor han ansattes 
som Divisionsadjudant. 1807 adjungeredes han den kgl. Generalstab, 
blev 1808 Divisionsadjudant i Generaladjudantstaben og 
Ritmester i Kavalleriet, ledsagede 1811 Justitsminister Kaas paa dennes
Gesandtskabsrejse til Paris, udnævntes 1813 til Major og senere 
s. A. til Amtmand over Hjørring Amt, dog saaledes, at han ikke 
skulde tiltræde dette Embede, saa længe de daværende Konjunkturer 
vedvarede, fik end videre i Aaret 1813 Ordre til at indtræde
som Medlem af Kommissionen for Norges Providering og blev efter 
Fredslutningen 1814 Stiftamtmand over Laaland-Falsters Stift samt 
Amtmand over Maribo Amt. Dette Embede styrede han derefter 
i en lang Aarrække med almindelig anerkjendt Samvittighedsfuldhed, 
Iver og Dygtighed, saa længe de legemlige Kræfter sloge til. Han 
afskedigedes fra Udgangen af Aaret 1849, efter at han i Følge sit 
eget Ønske fra Begyndelsen af 1847 i 2 Aar havde haft en af 
Rentekammerets Avskultanter til Assistance ved Forretningernes 
Varetagelse. Ligesom han hørte til de 35 «oplyste Mænd», der i 1832 
drøftede den paatænkte Stænderordning, saaledes valgtes han 1834
til Suppleant for Østifternes Stænderforsamling, men kom aldrig til 
at give Møde i denne. 1810 blev han Kammerjunker, 1817 Kammerherre, 
1829 Kommandør af Danebrog, 1843 Storkors og 1849, i 
Anledning af sit 50. Aars Embedsjubilæum, Gehejmekonferensraad. 
Han døde 1. Avg. 1853 i Kjøbenhavn. -- Han blev gift: 1. (23. Juni 
1810) med Marie Sophie Ammitzbøll (f. 19. Sept. 1788 paa Kjeldkjær, 
d. 18. Juli 1824), Datter af Proprietær Laurids A. og Gedske
f. Steenstrup; 2. (21. Dec. 1825) med Juliane Henriette Ter-Borch 
(f. i Kjøbenhavn 21. Dec. 1805, d. 18. Febr. 1866), Datter af 
østerrigsk Konsul Thomas T.-B. og Elisabeth f. Heinrich.

Erslew, Forf. Lex.

G. Kringelbach.



Jessen, Nicolai Jacob, 1718-1800, Etatsraad, 
født Nytaars-dag 1718, Søn af Diaconus i Neuenkirchen Tycho J. og Anna 
Elisabeth f. Schrøder, tjente i en Aarrække Frederik V som Kammertjener 
og fik som saadan 1759 Gavebrev paa den forhenværende 
Krudtmølle ved Raavad for der at anlægge et Filehuggeri, der 
blev beskyttet ved omfattende Privilegier. 1762 fik han desuden 
Stubbemøllen (Stampen) til en Sabelfabrik. Fabrikvirksomheden 
gik imidlertid kun daarlig, og trods mange Begunstigelser og 
Pengetilskud af Kongen gik Foretagendet 1765 fallit. Ved Struensees 
Fald var J., der ved sin Afgang efter Kongens Død var bleven 
Justitsraad, et virksomt Medlem af Sammensværgelsen og med sit 
Kjendskab til Christiansborgs indviklede Gange og talløse Døre,
hvortil han endnu havde en Hovednøgle, var han hin 17. Jan. en 
habil Vejviser ved Overrumplingen; for sine Tjenester belønnedes 
han med 400 Rdl. aarlig. 1778 fik han det indbringende Embede 
som Kæmmerér ved Øresunds Toldkammer, blev s. A. Etatsraad
og døde 16. Avg. 1800. Gift 8. Dec. 1758 med Marie Christine 
Jacobi (f. 5. Marts 1738 d. 11 Febr. 1801), Søster til ovfr. S. 338 
anførte Chr. Fr. J.

Hist. Tidsskr. 3. R. IV; 4. R. II; 5. R. I. 
Nyrop, J. F. Classen S. XVIII. 108. 316.

G. L. Wad.



Jessen, Nicolai Jacob, 1797-1866, Forstmand,
Søn af ovennævnte Kontreadmiral Carl Vilh. J., fødtes 17. Juli 1797 i Kjøbenhavn, 
blev 1814 Student, tog 1818-19 Landmaaler- og Forstexamen 
i Kjøbenhavn og blev 1820 ansat som gageret Forst- og Jagtjunker; 
1830 blev J. Overførster for en Del jyske Statsskove, 1845 tillige for 
de øvrige, og i denne Stilling virkede han, indtil han døde 1. Juni 
1866 i Randers. 1828 blev J. Kammerjunker, 1851 Hofjægermester, 
1852 Kammerherre; 1855-63 var han Landstingsmand. J. virkede 
med stor Iver, men langtfra altid med Held, for Bevarelsen af 
Jyllands private Skove og for deres Overgang til Statsskov, og han 
angreb de private Skoves Behandling i en anonym Anmeldelse af 
«Christiansons» Skrift «Ueber Forstverwaltung» (1834), hvis Forfatter 
var J.s Svoger, C. Dirckinck-Holmfeld (IV, 276). 1831 ægtede J. 
Selma Henriette Dirckinck Baronesse af Holmfeld (f. 1806 d. 1845), 
Datter af Arnold Chr. Leop. D. Baron af H.; efter hendes Død 
giftede han sig 1848 med Caroline Wilhelmine Jessen (f. 1804 d. 1882), 
Datter af hans Farbroder Overkrigskommissær Frederik Christian J.

Erslew, Forf. Lex.
A. Oppermann, Bidr. t. d. danske Skovbrugs Hist. 1786-1886.

A. Oppermann.



Jessen, Niels Staal, 1797-1880, Bøssemager, 
er født 22. Maj 1797 paa Adserstrup paa Laaland, som Faderen, Claus Seidelin J., da 
ejede efter en Tid at have været Apotheker i Nakskov, Moderen
var Karen f. Hincheldey. Under sin Opvæxt paa Cathrineholm 
mellem Slagelse og Skjelskør fik han kun en tarvelig Undervisning, 
Hjemmets Forhold vare i hine trykkede Tider vanskelige. Hvad 
hans første Bestemmelse har været, vides ikke, men 1818 kommer
han, 21 Aar gammel, i Bøssemagerlære i Slesvig, og 1822 etablerer 
han sig i Slagelse. 1827 bliver han Bøssemager ved sjællandske 
Jægerkorps, og fra 1830-62 er han Bøssemager i Søetaten. Han 
var en ualmindelig dygtig Tekniker, der bl. a. gjorde sig bemærket 
ved i 1834 at udskære en Ørn i Jærn; han vilde hermed vise, at 
den gamle Kunst at skære i Jærn godt kunde udøves i Nutiden, 
hvad der fuldt lykkedes ham. Ørnen, der var udstillet ved 
Industriudstillingen i Kjøbenhavn 1834, blev kjøbt af Kunstforeningen. 
J. døde som Krigsraad 25. Juni 1880. -- 10. April 1827 havde han 
ægtet Cecilie Ettelene Marie Fregersløw (f. 12. Okt. 1800 d. 10. Maj 
1855), Datter af Brændevinsbrænder Rasmus Pedersen F. og Anne 
f. Petersen.

Erslew, Forf. Lex. 
Tidsskr. f. Kunstind. I, 85. 
N. C. Th. Jessen, Medd. om Slægten Jessen (1885).

C. Nyrop.



Jessen, Peter, 1846-85, Veterinær, 
blev født 1. Febr. 1846 i Ullerup Sogn i Sundeved. Faderen, Peter J., havde en lille Gaard; Moderen hed Ingeborg  f. Hansen. 19 Aar gammel blev 
han Landvæsenselev paa Rungstedgaard, og senere tjente han som 
Karl hos sin gamle Præst. Af særlig Betydning for hans aandelige
Udvikling blev dernæst hans Ophold i 2 Vintre paa Askov 
Højskole. Han satte sig nu det Maal at blive Højskolelærer, men for 
at erhverve sig fyldigere naturvidenskabelige Kundskaber bestemte 
han sig til at tage Dyrlægeexamen. Efter at have taget Præliminærexamen, 
hvortil han væsentlig forberedte sig ved egen Hjælp, kom 
han 1868 paa Veterinærskolen, som han forlod som Dyrlæge 1871. 
Strax efter overtog han en Plads ved Lyngby Landboskole som 
Lærer i Kemi, Anatomi og Husdyrbrug. Her blev han i henved 
5 Aar, uddannede sig til en udmærket Lærer og modnedes i mange 
Henseender. Han kom nu ogsaa ind paa litterær Syssel med 
Husdyrbrug (i «Tidsskrift for Landøkonomi»). Med Understøttelse fra
Landhusholdningsselskabet gjorde han 1874 Studierejser paa 
Husdyrbrugets Omraade i Jylland, Slesvig og Skaane. Da Selskabet 
besluttede sig til at ansætte en Konsulent i Husdyrbrug, opfordrede 
man J. til at uddanne sig hertil, og efter at han havde foretaget
flere Studierejser saa vel i Indlandet som i Udlandet, især i 
England og Holland, overtog han 1876 denne nye, vanskelige, men 
betydningsfulde Stilling. Det var navnlig Kvægbruget, der blev 
hans Virkefelt, og det er almindelig anerkjendt, at han har udført 
et stort og dygtigt Arbejde for at føre dette fremad. Han 
benyttedes i stor Udstrækning som Raadgiver og Vejleder for store og 
smaa Landbrugere, og i sin rolige, tillidindgydende Personlighed, 
sin Evne til klar og jævn Fremstilling, der støttedes til et 
indgaaende Kjendskab til Husdyrholdet hjemme og ude, besad han 
særlig gode Betingelser for at bringe de af Prosch forfægtede 
rationelle Principper til at trænge igjennem i det praktiske Liv. 
Han foretog mange Rejser til England, Holland og Hamborg for 
at undersøge Vilkaarene for vor Kreaturhandel, ledsagede i 1877
og 78 de Deputationer, Landhusholdningsselskabet sendte til 
England for at værge vor frie Indførsel af Kreaturer, og førte i 1878 
og 79 de ved Statens Understøttelse fremskaffede Samlinger af Heste 
og Kvæg til Udstillinger i Paris og London-, han benyttedes
overhovedet til en Mængde offentlige Hverv paa Husdyrbrugets 
Omraade. Efter flere Aars Brystsyge døde han 9. Avg. 1885. Han 
begravedes paa Ryslinge Kirkegaard, hvor Venner have rejst ham 
en Mindesten. -- J. ægtede  15. Juli 1881 Henriette Amalie Povlsen, 
Datter af Lærer H. C. H. P. i Randers og Mette Marie f. Stabell.

Tidsskr. f. Landøkonomi 1886.
Sønderjydske Aarbøger 1891.

B. Bang.

Jessen, Peter Carl, 1772-1830, Kabinetssekretær">

Jessen, Peter Carl, 1772-1830, Kabinetssekretær,
Søn af ovennævnte Etatsraad Nic. Jac. J. (d. 1800), blev født i Kjøbenhavn 
20. Nov. 1772. Han dimitteredes 1789 fra Helsingør Latinskole og 
tog 1793 juridisk Embedsexamen; Aaret efter vandt han Universitetets
Guldmedaille for sin Besvarelse af den juridiske Prisopgave. 
Da Kronprinsens civile Departements Kontor oprettedes 1803, blev 
J., som hidtil havde været Kronprinsens Kasserer og 1795 havde 
faaet Titel af Kammerraad, Chef for dette og fik 1805 Titel af
Justitsraad. 1808 udnævntes han til Kabinetssekretær hos Kongen, 
hvilken Stilling han beklædte til sin Død, 19. Okt. 1830. Han var 
en særdeles punktlig Embedsmand, af et fornemt, tilbageholdent 
Væsen og strængt konservativ af politisk Tænkemaade. J. var 1811 
bleven Etatsraad. 1828 blev han Konferensraad, og 1829 dekoreredes 
han med Danebrogsordenens Kommandørkors. Han var 2 Gange 
gift: 1. med Johanne C. f. Wildenrath (d. 1804); 2. med Regine M. f. 
Wildenrath (d. 1842). Begge Ægteskaber vare barnløse. 

A. Thorsøe.



Jessen, Peter Willers, 1793-1875, Læge, 
fødtes i Flensborg 13. Sept. 1793, studerede Medicin i Berlin, hvor Horn og Heim 
vare hans fornemste Lærere, og hvor den førstnævnte tidlig vakte 
en levende Interesse for Psykiatrien hos ham. Endnu før sin 
Promotion i Kiel i 1820 blev han udnævnt til Overlæge ved 
Sindssygeanstalten ved Slesvig By, hvilken s. A. traadte i Virksomhed. I 
denne Stilling vandt han hurtig et betydeligt Navn som Banebryder
for den nye Retning i sindssyges Behandling, der da begyndte at 
gjøre sig gjældende. Han var en af de allerførste Anstaltslæger, 
der fuldt og konsekvent afskaffede de gamle Tvangs- og Marterapparater 
og gjennemføre det senere efter Englænderen Conolly
kaldte No-restraint-System. Allerede 1828 indrettede han ved sin 
Anstalt Landbrug til de sindssyges Beskæftigelse. Hans Anstalt 
blev saaledes hurtig en Mønsteranstalt, først og fremmest for 
Norden, og var i en Aarrække den eneste virkelige Kuranstalt for 
sindssyge i hele Skandinavien; ogsaa Patienter fra Norge og Sverige 
indlagdes hyppig der, saaledes bl. a. Esaias Tegner. I theoretisk 
Henseende og i Litteraturen, i hvilken J. virkede ved Skrifter og
Afhandlinger, udviklede han en Theori om Abnormiteter i Nervesystemet 
som Sindssygdommenes nødvendige Substrat; han blev 
derved en af Førerne for den nye, saakaldte «somatiske» Skole 
mellem de tyske Sindssygelæger. Ved sin elskværdige og fintdannede 
Personlighed var han meget afholdt, ogsaa i kollegiale 
Kredse; han var Stifter af den slesvigske Lægeforening (1832) og i 
mange Aar dens virksomme Formand. 1833 fik han Professortitelen. 
1845 opgav han sin anstrængende Stilling ved den nu store 
Statsanstalt, som det synes, af rent private Grunde og nærmest kun for 
at faa Otium til fortsat videnskabeligt Arbejde. Han fik sin Afsked 
af den danske Regering med Forpligtelse til at holde psykiatriske 
Forelæsninger ved Kiels Universitet. Endnu samme Aar aabnede 
han en privat Sindssygeanstalt tæt ved Kiel, hvilken han kaldte 
«Hornheim» til Ære for sine Lærere i Berlin, og som ogsaa hurtig 
blev meget anset. En uhyggelig Beskyldning for uforsvarlig eller 
endog forbryderisk Adfærd som Anstaltslæge, der blev rejst 1861 
mod ham paa Foranledning af sindssyge Kverulanter, vakte megen 
Omtale baade i Fag- og Dagpressen, men gjorde ham dog ingen 
Skade i det almindelige Omdømme. I et udførligt Forsvarsskrift
(«Das Asyl Hornheim, die Behörden und das Publicum») belyste 
han og nedslog Beskyldningerne, ligesom han overhovedet retledede 
Publikum i dets Bedømmelse af Lægers Optræden over for sindssyge. 
1870 fejrede han sit Jubilæum som medicinsk Doktor og erholdt 
da Æresdiplomet som Dr. phil. fra Kiels Universitet. Sin private 
Anstalt vedblev han at staa i Spidsen for til sin Død, 29. Sept. 1875. 

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst-Lauenb. Schriftsteller-Lex.
Allg. Deutsche Biographie XIII. 
Biogr. Lex. der hervorrag. Aerzte III. 
N. staatsbürg. Mag. X, 464. 

Jul. Petersen.



Jessen, Peter Willers, f. 1824, Læge. 
Han er en Søn af foregaaende og fødtes i Slesvig 5. Marts 1824. Han studerede 
Lægevidenskab i Kiel og promoveredes her 1847, habiliterede sig 
derefter som Privatdocent i Psykiatri og psykisk-forensisk Medicin 
ved Kiels Universitet, bistod sin Fader i Ledelsen af Hornheim og 
overtog selv Asylet efter Faderens Død. I en Aarrække har han 
tillige fungeret som Medicinalraad i det slesvig-holstenske
Medicinalkollegium. Han har offentliggjort talrige Skrifter og 
Tidsskriftsafhandlinger, mest af psykiatrisk Indhold.

Alberti, Schlesw.-Holst.-Lauenb. Schriftsteller-Lex.
Biogr. Lex. der hervorrag. Aerzte III.

Jul. Petersen.



v. Jessen, Thomas Balthasar, 1648-1731, Kancelliembedsmand, Diplomat. 
Paa Fædreneside nedstammer J. fra en 
velhavende Bondeslægt i Bredstedegnen. Faderen hed Johannes J., 
og Moderen, Margrethe Lange, var en Patricierdatter fra Flensborg. 
I Præstegaarden i Store Vi i Flensborg Amt, hvor Faderen i over 
40 Aar var Sjælesørger, fødtes Th. B. J. 4. Juli 1648. Paa et
Billede, som endnu findes i Kirken, ser man hans Portræt som lille 
Dreng, omgiven af Forældre og Søskende. Skjønt en stor Børneflok 
opvoxede i Hjemmet, fik han dog tillige med sin ovennævnte 
Broder Matthias (d. 1712) en omhyggelig Undervisning. Da Faderen 
døde, var han en 15 Aars Discipel i Flensborg lærde Skole, men 
Moderens Pengemidler tillode hende dog at lade hans Uddannelse 
fortsætte. Efter at have studeret ved flere fremmede Universiteter, 
bl. a. i Leiden, hvor han blev immatrikuleret 1669, erhvervede han
1671 den juridiske Licentiatgrad i Strasburg.

Efter sin Hjemkomst fik han 1673 Exspektance som Sekretær 
i Kancelliet i Gluckstadt og ansattes derpaa i Speier, men paa 
Hertugen af Augustenborgs Anbefaling kaldtes han hjem og 
anbragtes i Glückstadt (1675). 2 Aar senere blev han Sekretær 
i tyske Kancelli i Kjøbenhavn. Ved sin store Arbejdsevne og 
betydelige stilistiske Færdighed henledede han snart Opmærksomheden 
paa sig. I Conrad Biermann (IV, 449), under og med hvem 
han arbejdede, vandt han en indflydelsesrig Velynder, der 
tog sig varmt af den fremadstræbende unge Mand. Udnævnt 
1679 til Kammersekretær fejrede J. 13. Dec. 1680 sit Bryllup med 
Biermanns i6aarige Datter Elisabeth. Som Kancelliembedsmand 
har J. i en længere Aarrække udført et anstrængende og brydsomt 
Arbejde. Det paahvilede ham at gjennemlæse alle indkomne Sager 
og forsyne dem med sine Bemærkninger, ligesom han har konciperet
Ordlyden af de fleste Traktater under Christian V's Regering, 
hvortil ogsaa hans ypperlige Sprogkundskaber gjorde ham særlig 
skikket. Anerkjendelsen af hans Gjerning udeblev ikke heller. 
Sammen med sin Svigerfader optoges han 1681 i den danske
Adelstand. Ved de indledende Skridt til Inddragelsen af Hertugdømmet 
Slesvigs hertugelige Del og dennes Forening med den kongelige 
samt Kongens Hylding som Enehertug 1684 indtog J. en fremskudt 
Stilling. Som Løn for hans Virksomhed i denne Sag udnævntes 
han til Etatsraad og fik tillige et saa indbringende Embede som 
Stallerposten i Ejdersted. I sin Svigerfader, der 1682 var indtraadt 
i Konseillet, havde J. en trofast og sikker Støtte. Skulder ved 
Skulder arbejdede begge sammen og dannede et stærkt Parti; 
det er derfor vanskeligt at holde begges diplomatiske Virksomhed 
hver for sig. Da Svigerfaderen, tidlig ældet, 1690 trak sig 
tilbage til Hamborg, førte J. stadig en særdeles flittig Korrespondance 
med ham og søgte Raad og Hjælp hos den erfarne Statsmand. 
Som hin, der havde gaaet i Lære i den franske Statsskole,
nærede J. stærke Sympathier for Frankrig og varetog ivrig dets 
Interesser ved Hoffet her hjemme. 

1688 var J. ble ven udnævnt til Oversekretær i tyske Kancelli, 
og 1695 fik han Titel af Gehejmeraad. Han var paa den Tid vistnok 
den eneste Diplomat her, der fuldstændig var hjemme i de 
udenrigske Sager. Uden egentlig som Chef for det tyske Kancelli 
at være Medlem af Konseillet havde han dog saa godt som stadig 
Sæde i samme. I sin Skildring af J. (1692) fremhæver Molesworth, 
hvis træffende Karakteristikker af danske Statsmænd dog plettes af 
hans Partiskhed, J.s høflige Væsen, overdrevne Ydmyghed og Lyst 
til selv at føre Ordet, en Omstændighed, der gav hans Modstandere 
Vaaben i Hænde. Han indrømmer dog, at J. ved sin store Flid 
og Kyndighed i den udenlandske Politik var den mest egnede 
Mand til at beklæde denne Post. I de diplomatiske Tvistigheder, 
som Molesworths Skrift affødte, spiller J. som den engelske 
Diplomats ivrigste Modstander en fremtrædende Rolle. Ved dette
fjendtlige Forhold trak Underhandlingerne med England i de derpaa 
følgende Aar i Langdrag. Tilbøjeligheden til at forhale og forvikle 
diplomatiske Forhandlinger synes overhovedet at være et Princip 
hos J., som han havde tilegnet sig efter sin Svigerfader. J. havde
i Aarenes Løb sluttet sig til Conrad Reventlow, der allerede 1686 
i indviede Kredse forventedes at blive Fr. Ahlefeldts Efterfølger. 
J.s Skinsyge over Plessens stigende Magt og Anseelse udviklede 
sig efterhaanden til et erklæret Had fra begge Sider. Medens J. 
søgte at mistænkeliggjøre ethvert af sin Modstanders Skridt, stræbte 
Plessen at vække Dronningens Uvilje mod J. Tronskiftet 1699 blev 
skæbnesvangert for J. Af et Brev fra Chr. Ditl. Reventlow fra 
Avg. 1700 erfarer man, at Hertugen af Württemberg paa Kongens 
Spørgsmaal om Grunden til de udenlandske Magters Uvilje mod 
ham skal have svaret, at ingen mere vilde forhandle med en Mand 
som J., der var kjendt for sin Træskhed. Kongen takkede 
Hertugen for dette Vink og ytrede, at han selv aldrig havde haft stor 
Æstime for J., og at hans Fader, Christian V, aldrig havde benyttet 
ham i vigtige Sager, men kun beholdt ham for hans Rutines 
Skyld. Hertugens Raad at fjærne J. blev virkelig fulgt: 1. Okt. 
blev han afskediget, og medens Chr. Lente, Plessens bedste Ven, 
indtraadte i Konseillet, udnævntes Chr. Sehested til J.s Efterfølger 
som Oversekretær. Den offentlige Mening synes at have tillagt J. 
Andel i Krigens Udbrud, hvorfor Svenskerne, for at hævne sig paa 
ham, stak Ild paa Broderens Ejendomme i Altona. J.s Fald kom, 
i Følge hans egne Udtalelser, ikke uventet, «men kunde dog være 
udført med mindre Éclat». Mismodig over et saadant Udfald af 
sine 25aarige «Fatiguer» omgikkes J. en Tid med Planer om at 
søge Tjeneste andensteds, men allerede i Dec. s. A. blev han
akkrediteret som Gesandt i Wien, hvor han 26. Maj 1701 afsluttede 
en defensiv Alliance mellem Kejseren og Danmark paa 10 Aar. 
Kort i Forvejen havde J. i Kongens Navn taget Hertugdømmet 
Holsten til Len for Kejserens Trone. Hjemkommen fra Wien 
opholdt J. sig i Aarene 1702-3 dels i Hamborg, hvor han forhandlede 
med de derværende Diplomater angaaende Koadjutorvalget, 
dels, af Sundhedshensyn, paa sit Gods i Holsten. Længe havde 
han (efter sin egen Ytring) været i Uvished om sin Fremtidsskæbne, 
da han til sin store Glæde fik overdraget en vigtig, men tillige
yderst besværlig diplomatisk Mission. I Dec. 1703 blev han 
udnævnt til Gesandt ved det polske Hof med Karakter af 
befuldmægtiget Minister. Det var hans Opgave at støtte Kong Augusts 
vaklende Trone ved at mægle Forlig mellem ham og de oprørske 
polske Magnater og afværge Sveriges fjendtlige Anslag. Kort efter
hans Ankomst tvang Urolighederne ham til i Febr. 1704 at flygte 
til Breslau. Da Konføderationen i Warschau kort efter erklærede 
Polen for Republik og August for afsat, opfordrede J. ham til 
ikke at lade sit Rige i Stikken ved at flygte til Sachsen. Uviljen 
over Stanislaus Leczinskis Kongevalg styrkede imidlertid atter Augusts 
Parti, og i Forsamlingen i Sendomir tilbød J. i en Tale, han holdt 
til Konføderationen, sin Konges Garanti for Freden. Augusts 
svævende Holdning forhindrede ham imidlertid i at afslutte den
paatænkte defensive Alliance mellem begge Konger. J.s Stilling blev 
derefter vanskeligere. Han søgte imidlertid at modarbejde Stanislaus' 
Kroning og ivrede mod en Partikulærfred, der skulde udelukke
Zarens Deltagelse. Efter at Freden mellem Sverige og Polen var 
sluttet i Efteraaret 1705, og Carl XII i Aarets sidste Maaneder var 
gaaet i Vinterkvarter ved Warschau, begav J. sig til Danzig i 
Anledning af Sveriges Overgreb paa Byen. Først ud paa Sommeren 
1706 rejste han fra Danzig ved Rygtet om den forestaaende Fred. 
Efter nogen Tids Ophold i Breslau træffe vi ham i Nov. i Gross-Glogau, 
hvor han ivrig, men forgjæves arbejdede for Patkuls 
Frigivelse. I Jan. 1707 er J. i Leipzig hos August og havde ligeledes 
Avdiens hos Kongen af Sverige; han traadte i nær Forbindelse 
med Piper, men havde et vaagent Øje henvendt paa Gørtz' 
Intriger. I Efteraaret 1707 havde J. sin Afskedsavdiens hos Kong August.

Hjemvendt til Danmark vedblev J. uden at beklæde noget 
Embede at være en Slags Konsulent for Regeringen i udenrigske 
og særlig i de gottorpske Sager. I Juni 1711 var han Medlem af 
Kommissionen, der nedsattes for at afgjøre Stridighederne i det
slesvig-holstenske Ridderskab. 30. April 1712 sluttede han 
med Gørtz paa hertugelig Side den saakaldte Rensborger-Fortolknings-reces, 
hvorved forskjellige Tvivlspunkter i det Aaret tilforn
afsluttede Hamborger-Forlig fandt deres Afgjørelse, og den gode 
Forstaaelse mellem Formynderregeringen og Kongen for en Stund 
stadfæstedes. 1713 udnævntes J. til Præsident for det gottorpske 
Kancelli og Overretten i Slesvig, nærmest en Hvilestilling for den 
aldrende Statsmand. Som saadan traadte han endnu en Gang i 
Forgrunden, i det man under Forhandlingerne om Slesvigs Indlemmelse 
i den danske Krone afæskede hans Betænkning. I denne 
raader han til at afskaffe Landdagen og tilintetgjøre Hertugdømmets 
politiske Særstilling.

I sine sidste Leveaar opholdt J. sig skiftevis i Embedsbyen 
Slesvig og paa sit Gods Deutsch-Nienhof, som han havde kjøbt 
1695. Desuden ejede han Godserne Klægsbøl og Binnenau. 1731 
trak han sig paa Grund af sin høje Alder og Svagelighed tilbage 
fra sit Embede, men døde endnu samme Aar 27. Okt. i en Alder
af 83 Aar efter at have tjent Danmark i over et halvt Aarhundrede.

Han og Hustru, Elisabeth v. Ehrenschild (f. 10. Juli 1664 i 
Kjøbenhavn, d. 1. Febr. 1729 i Slesvig), hvile begge i Domkirken i 
Lybek. De efterlode sig 3 Sønner, af hvilke Conrad v. J. (f. 1684 
d. 1753), af Kejseren udnævnt til Rigsfriherre, var Vicekansler i 
Glückstadt og Konferensraad, og Johan v. J, (f. 1693 d. 1733) var 
Etatsraad og Amtmand i Kolding. 

Louis Bobé.



Jessen, Tycho, 1799-1857, Officer, 
er født 21. April 1799 i Kjøbenhavn og er Søn af ovennævnte Kontreadmiral Carl Vilhelm J. Han blev 1809 indskrevet som Volontær ved Artillerikadetinstituttet, 
men vedblev at nyde privat Undervisning i Hjemmet til 1811, da 
han blev Kadet. Han blev Stykjunker i 1813, Sekondlieutenant 
1816 (med Anciennitet fra 1815), fik 1827 Premierlieutenants Karakter 
og blev 1830 virkelig Premierlieutenant, fik 1837 Kapitajns Anciennitet 
og blev 1840 Kapitajn og Kommandør for Pontonner- og Pionerdetachementet 
i Rensborg, men kom ej der hen, da han byttede 
sig til at blive Kommandør for 3. Batteri i Kjøbenhavn. Ved 
Organisationen 1842 blev han Chef for dette Batteri, med hvilket 
han saa gjorde Felttogene i 1848 og 49 med. Batteriet var tilstede 
ved Bov, men kom ej til at deltage, derimod var det med Bravour 
i Ilden i Kampene ved Slesvig, Nybøl, Dybbøl, Ullerup, Kolding, 
Gudsø og Fredericia. J. havde i 1848 faaet Majors Karakter, blev 
i 1849 virkelig Major og forblev derefter i Kjøbenhavn, udnævntes 
i 1852 til karakt. Oberstlieutenant, tog sin Afsked i 1854 og fik i 
1856 nyt Afskedspatent som Oberst. Han døde 23. Marts 1857. 
-- Det var Batteriets Deltagelse i Affæren ved Nybøl, der 
henledede den almindelige Opmærksomhed paa J. Det Mod og den 
Udholdenhed, hvormed Batteriet førte Kampen imod det meget
overlegne fjendtlige Artilleri og først gik tilbage efter en direkte 
Ordre, faldt saaledes i Menigmands Smag, at Batteriet fra den Dag 
var meget populært ogsaa i Kjøbenhavn. J. var egentlig en artilleristisk
Hugaf, men udmærkede sig ellers ikke ved andre fremtrædende 
Egenskaber. -- Han blev gift 1843 med Jensine Wilhelmine 
Fogtman (f. 17. Nov. 1813), Datter af Sømand Johannes F. og 
Petronelle Christine f. Adberg. Hun døde 16. Marts 1892.

Flamand, Slagene ved Fredericia og Isted S. 58 ff. 
Skandinav. Folkemag. 1851, S. 513. 
Søndagsposten 1869, Nr. 307.

P. C. Bang.



Jessen (-Schardebøll), Erik Johan, 1705-83, 
Generalkirkeinspektor, historisk og topografisk Samler, 
en Søn af Bendix Johan J., Præst i Jevenstedt ved Rensborg, og Dorothea Elisabeth 
f. Eilers. Han er født 4. Nov. 1705 i Jevenstedt, studerede først Theologi, 
men rejste 1732 til Jena for at lægge sig efter Retsvidenskab. 1735 
blev han Assessor i Hofretten i Kjøbenhavn, 1737 Sekretær ved Generalkirkeinspektionskollegiet, 1739 Sekretær i det danske 
Kancelli, 1745 Kancelliraad, 1746 Generalkirkeinspektor, 1754 virkelig 
Justitsraad og 1768 Etatsraad; han var Medlem af det kgl. 
genealogiske og heraldiske Selskab fra dets Stiftelse 1777 samt af det norske Videnskabernes Selskab i Throndhjem. Han blev 16. Okt. 1750 gift
med en Datter af Oberst Søren Brinck (III, 61) ved Navn Gertrud 
Cathrine og afgik ved Døden i Kjøbenhavn 26. Avg. 1783.

Efter Initiativ af Brødrene Carl og Johan Ludvig v. Holstein 
paatog J. sig i Begyndelsen af Aaret 1743 at udarbejde en 
Beskrivelse over Kongens Riger og Lande, i hvilket Øjemed en 
Mængde Spørgsmaal fra Kancelliet udsendtes til Besvarelse af Stifter 
og Amter i begge Riger, hvad der ogsaa indbragte et ret anseligt 
Materiale, mest dog fra Norge; det fra Danmark indkomne overlodes
senere E. Pontoppidan og H. Hofman til Brug ved Udgivelsen 
af «Danske Atlas», medens J., der mere synes at have besiddet 
Evnen til at samle end til at benytte sit Stof, fik Hjælp med Hensyn 
til de norske Sager af nogle norske Studenter, af hvilke endelig
Hans Steenbuch (d. 1800 som Sognepræst til Melhus i Throndhjems 
Stift) blev hans Medarbejder gjennem 6 Aar og synes at være den 
egentlige Forfatter til den under J.s Navn i 1763 udkomne 1. Del 
af det vel ansete Værk: «Det Kongerige Norge, fremstillet efter dets 
naturlige og borgerlige Tilstand», hvoraf Fortsættelsen dog aldrig 
fulgte. Ogsaa til dansk Adels- og Personalhistorie har J. efterladt
betydelige Samlinger, der endnu findes i det danske Rigsarkiv. 
For øvrigt er det meste af hans Samlinger bevaret paa det store 
kongl. Bibliothek i Kjøbenhavn, navnlig de ovennævnte norske 
Besvarelser i den Kallske Samling. Af Genealogi har han kun 
udgivet «Stammtafeln u. histor. Nachrichten der Familie derer von 
Jessen-Schardeböll» (1771). Hans øvrige trykte Arbejder bestaa i 
en Beskrivelse over Frederik V's og Dronning Louises Salvingsfest 
(1747), «Nachricht von der königl. dänischen Mission in dem 
norwegischen Lapland» etc. (i «Dän. Bibl.» VI) og «Afhandl. om de
norske Finners og Lappers hedenske Religion» (1767, bag i Knud 
Leems «Beskr. over Finmarkens Lapper»).

Worm, Lex. ov. lærde Mænd. 
Nyerup, Lit. Lex. 
Werlauff, Det kgl. danske Selskab, især S. 160. 
Wille, Minde-Taler S. 305 ff.

H. J. Huitfeldt-Kaas.



Jetsmark, Jens, 1781-1853, Redaktør, 
er født i Kovsted ved Randers af Forældrene Kurvemager og Havedyrker Søren Veger J. 
og Maren f. Dinesen. Fra sit 14. til sit 20. Aar underviste han, 
kom derefter i 1802 paa det blaagaardske Seminarium, hvorfra han
dimitteredes 1805; var 1806-8 Huslærer hos Professor  Manthey paa 
Brede og derefter i 2 Aar Skolelærer paa Papirfabrikken Nymølle. 
Først efter mange alvorlige Betænkeligheder opgav han Undervisningsvæsenet,
hvortil han var særlig anlagt, og fulgte i 1810 en 
Anmodning af Manthey om at overtage Redaktionen af Adresseavisen, 
hvilken han forestod i 43 Aar. Her udfoldede han stor 
Virksomhedsevne og bragte mønsterværdig Orden til Veje. Ved at 
indsamle frivillige Gaver og med Skjønsomhed uddele disse 
mede han ofte gavnlige og almennyttige Øjemed,
1. Juli 1812 ægtede han Augusta Rosalia Bindseil
(f. 4. Jan. 1795 d. 30. Avg. 1851), Datter af Grosserer
B. Selv døde han 7. Avg. 1853. Af hans Digte kjendes
bedst «Mindesang om Luther» (1817) («Da Sandheds klare
Lys var slukt») og «Duftende Enge og kornrige Vange»,
hvortil Weyse satte Musik.

Erslew, Forf. Lex. 
Flyveposten 1853, Nr. 195. 
Kjøbenhavnsposten 1853, Nr. 182.

Nic. Bøgh.



Jetsmark, Jens, 1813-97, Generaldecisor. 
J., en Søn af Jordbruger Anders Sørensen Veger og Anne
Kirstine Sørensdatter, fødtes 17. Juni 1813 paa
Udflytterstedet Jetsmark i Kovsted Sogn, Randers Amt,
tog 1833 dansk-juridisk Examen, blev 1835 privat
dimitteret til Universitetet, 1840 juridisk Kandidat,
arbejdede derefter som Volontær paa Kongens Fogeds
Kontor og paa Kjøbenhavns Amts nordre Birk, blev
1843 Kancellist i General-Kommissariatskollegiet,
1848 Fuldmægtig i Krigsministeriet, 1849 Kontorchef
sammesteds, 1853 Kommitteret i Armeens Intendantur,
1856 Generaldecisor for Armeens og 1871 tillige
for Flaadens Revisionsvæsen, fra hvilke Stillinger
han efter eget Ønske afskedigedes 1888. Desuden
var han fra 1851-77 Medlem af Bestyrelsen for
de militære Underklassers Pensionering og for
Invalideforsørgelsen. End videre har han i en
meget lang Aarrække været og er endnu Medlem
af Kjøbenhavns Sygehjems Bestyrelse, og han har
overhovedet, saa længe de legemlige Kræfter sloge
til, med stor personlig Opofrelse taget virksom
Del i saa godt som ethvert Velgjørenhedsværk for
Vesterbro og Frederiksberg. 1853 udnævntes han til
Justitsraad, 1856 til Etatsraad, 1866 til Kommandør
af 2. Grad af Danebrog, 1877 til Kommandør af 1. Grad
og 1888 til Konferensraad. Han blev 4. Febr. 1846
gift med Jacobine Marie Munck (f. 4. Maj 1819 i
Hammelev i Randers Amt), Datter af Sognepræst
Erhard M. og Henriette Stampe f. Fabricius. 
-- J. døde 10. Juni 1897.

G. Kringelbach.



Joachim Ernst, Hertug af Pløen, 1595-1671, 
er født paa Sønderborg 29. Avg. 1595 og Søn af Hertug Hans den
yngre (VI, 572) og hans anden Hustru, Agnes Hedevig
af Anhalt-Zerbst. Efter at have studeret i Giessen og
Tübingen foretog han en Rejse til Holland, England,
Frankrig og Italien og gjorde nogen Tid Krigstjeneste
i Venedig, hvorefter han blev Chef for et Regiment
Fodfolk i Danmark. I Henhold til Faderens Testamente
arvede han 
ved dennes Død (9. Okt. 1622) Besiddelserne i Holsten, Staden og 
Fyrstendømmet Pløen med de tidligere Klostre Ahrensbøck og Reinfeld. 
Hertil kom ved den ældste Broders, Christians (III, 530), Død 
(1633) Søbygaard med en Fjerdedel af Ærø.

J. E. fortsatte hele sit Liv igjennem de Bestræbelser, Faderen 
havde udfoldet, for at vinde Anerkjendelse som de «regerende 
Herrers» Ligemand, baade over for Hertugdømmernes Stænder og i 
Arven af Stamgrevskaberne Oldenborg og Delmenhorst. Det 
lykkedes ham dog ikke at trænge igjennem hermed, og først ved 
Forliget i Kjøbenhavn 31. Dec. 1670 (18. Marts 1671) opnaaede han 
Løfte om Vederlag for sine Rettigheder til Grevskaberne og 
Indrømmelser for sine Landsdele imod at gjøre fælles Sag med Kongen 
over for Gottorp. Hans Sønner fik i de nærmest følgende Aar 
udlagt betydelige Godser i Segeberg Amt og den nordlige Del af 
Øen Als med Nørborg Slot. Selv døde J. E. kort efter, 5. Okt. 
1671. Han havde 12. Maj 1633 ægtet Dorothea Augusta (f. 1602 
d. 1682), Datter af Hertug Johan Adolf af Gottorp. Af hans Sønner 
arvede Johan Adolf (s. ndfr.) Pløen, August (I, 377) Nørborg, 
Joachim Ernst Rethwisch i Holsten og Bernhard (II, 136) Søbygaard.

P. Haussen, Nachricht v. d. Plönischen Landen (1759).

A. D. Jørgensen.



Joachim Frederik, Hertug af Nørborg (Nordborg) og Pløen, 1668-1722, 
Søn af Hertug August af Nørborg (I, 377) og Elisabeth 
Charlotte af Anhalt, fødtes 9. Maj 1668 i Magdeburg, hvor hans 
Fader var Gouvernør. Han uddannedes i de militære Videnskaber
og tjente alt 1688 som Generalmajor under Prins Vilhelm af Oranien. 
Efter Faderens Død 1699 arvede han Nørborg med Gaardene paa 
Als, medens den yngre Broder Christian Carl fik Søbygaard paa 
Ærø. Da denne imidlertid indgik et ustandsmæssigt Ægteskab,
formaaede J. F. ham til ved Forlig af 24. Nov. 1702 at give 
Afkald paa sin Arv, saa længe hans (J. F.s) mandlige Linje var til. 
Ved Hovedlinjens Afgang 1706 arvede han end videre Pløen, hvor 
han fra nu af residerede. Han var en ødsel Fyrste, der efterlod
stor Gjæld, skjønt han utilbørlig havde forøget sine Undersaatters 
Skattebyrde. Død 25. Jan. 1722 uden Sønner. 2 Gange gift: 
1. med Magdalene Juliane af Birkenfeld (f. 1686 d. 1720), 2. med 
Juliane Louise af Ostfriesland (f. 1698 d. 1740).

P. Hanssen,  Nachricht v. d. Plönischen Landen (1759).

A. D. Jørgensen.



Jochims, Peter, 1762-1844, Etatsraad, 
Søn af Provst Jacob J., blev født i Febr. 1762 i Burg i Sydditmarsken. Efter at have 
studeret juridiske og filosofiske Videnskaber blev J. Landkommissær, 
Dr. phil., Handels- og Fabrikintendant i Slesvig og Holsten, 
1825 Justitsraad, 1830 Etatsraad; han døde ugift 18. Marts 1844. 
J., der var en anset Havebruger og havde anlagt en udmærket 
Planteskole ved Slesvig By, udgav 1835 anonymt en Piece, 
«Forstwissenschaftliche Aphorismen», hvori han tager Ordet for at sælge
Hertugdømmernes Statsskove, rydde de større Skovstrækninger og 
dyrke Træer enkeltvis eller i Smaaholme paa den Jord, som 
Agerbruget levnede.

Alberti, Schlesw.-Holst.-Lauenb. Schriftsteller-Lex.

A. Oppermann.



Jochumsson, Matthias, f. 1835, Præst, Digter. 
M. J. fødtes paa Gaarden Skógar i Reykhólasveit i det nordvestlige Island 
(Bardastrandar Syssel) 11. Nov. 1835; Forældrene, Jochum Magnússon
og Thora Einarsdatter, tilhørte Bondestanden. I sit 11. Aar 
sendtes han fra sit Fædrenehjem for hos Slægtninge at tjene sit 
Brød, bestemtes for Handelen og modtog en herpaa beregnet 
Undervisning i Kjøbenhavn i Vinteren 1856-57. Ved privat 
Understøttelse sattes han i Stand til at studere, blev Student 
fra Reykjavik lærde Skole 1863 og Kandidat fra Præsteseminariet
sammesteds 1865. 1867 udnævntes han til Præst paa Kjalarnes i 
Nærheden af Reykjavik, men søgte 1873 sin Afsked og var derefter 
til 1880 uden præstelig Virksomhed. Fra 1874-80 redigerede han 
det i Reykjavik udkommende Blad «Þódólfur». 1880 ansattes han 
atter som Præst, paa Oddi i Rangårvalla Syssel, hvorfra han 1886 
forflyttedes til Kjøbstaden Akureyri (Øfjord) i det nordlige Island. 
M. J. har foretaget gjentagne Rejser (særlig 1871 ff.), paa hvilke han 
har opholdt sig i Danmark, Norge og England, ligesom han ved
sine i Amerika bosatte Landsmænds Interesse sattes i Stand til at 
besøge Verdensudstillingen i Chicago 1893. Han har været 3 Gange 
gift, sidst (1875) med Guðrún Runólfsdatter.

M. J., over hvis lyriske Digtning et 1884 udgivet Bind Digte 
(«Ljóðmæli») giver et Overblik, er maaske den folkeligste af de 
nulevende islandske Digtere. Af let bevægelig Natur finder han 
hurtig og i rigt strømmende Ord Udtryk for sin modtagelige
Følelse, der med Forkjærlighed henvender sig til Troslivets Stemninger, 
hvorvel han som Præst har haft Vanskelighed ved at forlige sig 
med Statskirkens Dogmer. I Følge Forholdene er en stor Del af 
Digtene Lejlighedsdigte -- om end flere, særlig den i Anledning af 
Tusendaarsfesten 1874 skrevne Gruppe, skyldes Begivenheder af mere 
almen Betydning --, men man finder dog ogsaa her en Bestræbelse 
for at fremdrage almindelige Synspunkter og tillige Vidnesbyrd om 
mindre begrænsede nationale Sympathier end jævnlig blandt hans 
Landsmænd. -- 1864 udgav M. J. et Skuespil, «Utilegumennirnir» 
(&#596;: de fredløse), der saa vel i sin oprindelige Skikkelse som 
omarbejdet under den fra Hovedpersonens Navn tagne Benævnelse 
«Skugga-Sveinn» hyppig er blevet opført ved Dilettantforestillinger 
paa Island, hvor det har vundet stor Yndest, og som ogsaa for et 
Publikum med de nødvendige Forudsætninger maa siges at være 
et livligt og underholdende Folkeskuespil. Dette er senere blevet 
efterfulgt af flere andre, til Dels utrykte, dramatiske Arbejder. --
End videre har M. J. gjennem vellykkede Oversættelser gjort 
dels Digterværker i de øvrige nordiske Sprog (f. Ex. Tegnérs 
«Frithiofs Saga»), dels fremmede Digtere (særlig Shakspeare) 
bekjendte paa Island. 

Jón Borgfirðingur, Rithöfundatal.

Kr. Kaalund.



Johan, jvfr. Hans.



Johan (III) den milde, holstensk Greve, 
Panteherre i Skaane, Sjælland og Laaland, --1359, var en Søn af Grev Gerhard (II) 
den blinde i dennes andet, 1293 sluttede Ægteskab med Agnes af 
Brandenborg (I, 120), der 1286 var bleven Enke efter Kong Erik 
Glipping. Faderen var, ikke mindst ved sit nære Forhold til det 
danske Kongehus, bleven den mest fremragende blandt de talrige 
Medlemmer af den schaumburgske Greveslægt; Krønnikerne omtale 
i stærke Ord hans Rigdom, der siden, nedarvet til Sønnen, gav 
denne hans Tilnavn, der betyder den gavmilde. Ved Gerhards 
Død 1312 var af hans første Ægteskab den ældste Søn død; en 
yngre Søn, Gerhard (IV), forlod nu den gejstlige Stand, hvori han 
var indtraadt, men kort Tid efter solgte han næsten alle sine 
Besiddelser til Halvbroderen. Det var saaledes J., der blev Faderens 
Hovedarving. Hans Lande laa for største Delen godt samlede i det 
østlige Holsten; sit Hovedsæde havde han paa Pløen, hvorefter
Linjen kaldes; senere erhvervede han ogsaa den vigtige By og Borg 
Kiel. Ved Faderens Død var han endnu knap voxen; strax fandt 
han dog en udmærket Støtte i sin ældre Halvbroder Kong Erik 
Menved, der herved kunde gjengjælde de Tjenester, som J.s Fader 
havde vist ham i hans yngre Dage. Det var Erik, der mæglede 
J.s Kjøb af Grev Gerhards Lande, og J. stod ogsaa fast paa 
Kongens Side, fremfor alt i dennes store Kamp med Markgrev 
Valdemar af Brandenborg, under hvilken Greven for øvrigt faldt i 
Fjendernes Hænder og først slap fri ved Freden 1317. Til den 
anden holstenske Greve, der i denne Tid arbejdede sig fremad til 
Magt og Indflydelse, Grev Gerhard af Rensborglinjen (V, 597), stod 
J. i det bedste Forhold; ved enig Optræden og med Kong Erik 
til Rygstød trængte de efterhaanden de andre Medlemmer af Huset 
tilbage, saaledes at de to bleve Herrer over næsten hele Holsten. 
I Fællesskab modtoge de ogsaa 1317 Fyn i Pant for den Krigshjælp,
de havde ydet den danske Konge.

Da Erik Menved døde 1319, ydede J. sin anden Halvbroder, 
Christoffer, Hjælp til at blive valgt til Konge i Danmark; til 
Gjengjæld lovede Christoffer at forlene ham med Femern, et Løfte, 
som han dog ikke holdt; Kongen kom selv til Øen, og mange 
gode Mænd, der allerede havde sluttet sig til Greven, bleve
henrettede. Senere kom det vel til Forlig mellem Halvbrødrene; 
i Pinsen 1322 var J. hos Kongen i Vordingborg og modtog Ridderslaget 
af hans Haand, men Femern synes han rigtignok ikke at 
have faaet. Da Christoffer efter Hertug Erik af Jyllands Død (1325)
krævede Formynderskabet over dennes Søn Valdemar, stillede J. 
sig ogsaa jævnsides Gerhard af Rensborg imod ham, og Valdemar 
betalte hans Bistand ved at pantsætte ham Ekernførde og Landet 
mellem Sli og Ejder. Endnu større blev hans Løn, da Valdemar 
Aaret efter blev valgt til Danmarks Konge i Christoffers Sted; nu 
fik J. Lensbrev paa Femern, dertil baade Laaland og Falster i Pant.

Det gode Forhold, der hidtil havde hersket mellem J. og hans 
rensborgske Frænde, blev fra nu af afløst af en mer eller mindre 
aabenlys Kappestrid mellem dem om at tilrive sig Hovedparten af 
dette danske Rige, der syntes viet til Opløsning og Undergang; 
med stigende Misundelse har J. øjensynlig set paa Grev Gerhard, 
mod hvis voldsomme Energi og fremragende Krigsdygtighed han 
satte sin Snildhed og Kløgt, sit Talent for Intriger og sine 
velfyldte Pengekister. En Tid kom han ogsaa godt frem ved disse 
Midler. Han indlod sig i Forbindelser med den landflygtige
Christoffer, og 1329 førte han ham tilbage til Riget; lige saa snildt 
som hensynsløst forstod han at gaa Kongen og de danske saaledes 
imellem, at Christoffer maatte finde sig i alle hans Vilkaar, og det 
lykkedes nu J. at faa baade Skaane og Sjælland i sin Haand. Men
han kunde dog ikke hindre, at Grev Gerhard snart efter opnaaede 
en lige saa mægtig Stilling i det vestlige Danmark; i Christoffer 
havde han kun en upaalidelig og afmægtig Forbundsfælle, og selv 
vogtede han sig vel for at møde Rensborgeren paa Slagmarken.

I sig selv kunde J. dog med Stolthed se paa det store Landomraade, 
han havde erhvervet sig. Som en i Virkeligheden ganske 
uafhængig Fyrste herskede han over Skaane og Sjælland; Laaland 
og Femern afgave en god Forbindelse her fra til hans Arvelande i
Holsten. Af den magtesløse Christoffer, der snart efter døde (1332), 
havde han intet at frygte; uheldigere for ham var det, at han 
havde maattet udstykke største Parten af sine nyvundne Lande som
Len eller Pant til de Adelsmænd fra Holsten eller andre Egne af 
Nordtyskland, der havde hjulpet ham, og uheldigst, at disse fremmede 
i den Grad pinte og plagede deres undergivne, at der hurtig 
rejste sig en dyb Misnøje med det holstenske Herredømme. Allerede
1332 rejste Skaaningerne sig til Opstand og gave sig ind under 
den svenske Konge Magnus Smek; J. maatte slaa sig til Taals med 
blot nogenlunde at redde de Penge, hvorfor Landet var ham pantsat. 
Ogsaa paa Laaland maa der have været Opstand; 1335 siges 
det, at J. vandt denne Ø tilbage med Grev Gerhards Hjælp. Stillet 
over for egenraadige Lensmænd og misfornøjede Undersaatter mente 
J., at det var klog Politik at hjælpe Valdemar Atterdag til Riget
(1340), og i dennes første Aar stod han paa hans Side imod Grev 
Gerhards Sønner. Snart maatte han dog opgive dette; med sin 
seje Energi vidste Valdemar Punkt for Punkt at drive ham ud af 
hans danske Pantebesiddelser, saaledes at han et Tiaar senere kun 
havde Femern tilbage. Ja, selv denne Ø erobrede Valdemar med 
væbnet Haand 1358; dog blev den vundet tilbage Aaret efter. Paa 
denne Tid døde imidlertid J. (27. Sept. 1359). Han havde 1319 
giftet sig med Markgrev Johan V af Brandenborgs Enke, Cathrine 
af Glogau; efter hendes Død ægtede han 1327 Mirislava, en Datter 
af Grev Nicolaus af Wittenburg; hun fødte ham Sønnen Adolf (VII), 
med hvem den pløenske Linje uddøde 1390.

Kr. Erslev.



Johan, Biskop af Lybek, 1606-55, 
Søn af den ndfr. nævnte Hertug Johan Adolf af Gottorp, fødtes 18. eller 19. Marts 1606 
paa Gottorp Slot. Han foretog fra 1625-31 længere Udenlandsrejser 
og deltog 1632 i Gustav Adolfs Krigstog i Tyskland. Efter 
1621 at være bleven Subkoadjutor og 1631 Koadjutor valgtes han 
1634 til Biskop i Lybek Stift. Han roses meget for sin store 
Virksomhed i denne Stilling, anvendte betydeligt paa 
Byggeforetagender ved sit Slot i Eutin, havde videnskabelige, især 
mathematiske, Interesser og samlede lærde om sig. 7. Maj 1640 ægtede 
han Juliana Felicitas (d. 3. Jan. 1661), Datter af Hertug Julius 
Frederik af Württemberg. Ægteskabet synes at have været ulykkeligt, 
og han selv var stadig, svagelig. Han døde 18. Febr. 1655.

D. Janus, Lob- u. Ehren-Gedächtniss des Herrn Hannsen, Bischoffs zu Lübek (1655).    Moller, Cimbria lit. I, 279 ff.

J. A. Fridericia.



Johan Adolf, Hertug af Holsten-Gottorp, 1575-1616,
Søn af Hertug Adolf (I, 108), blev født 27. Febr. 1575 og opdroges en 
Tid lang hos sin Morbroder Landgrev Vilhelm af Hessen-Kassel. 
Allerede 1585 blev han valgt til Ærkebiskop i Bremen og 1589 til 
Biskop i Lybek; ved sin Broder Hertug Philips tidlige Død 18. Okt. 
1590 blev han Hertug af Gottorp. Til sin Moder Hertuginde 
Christines Misfornøjelse begyndte han sin Regering med en Tilnærmelse 
til de slesvig-holstenske Raader, og skjønt han paa Landdagen i 
Maj 1592 prøvede paa at faa Stænderne til at anerkjende hans 
Arveret, opgav han hurtig Forsøget og konfirmerede deres 
Privilegier. Men netop paa dette Tidspunkt var han dog af 
Enkedronning Sophie bleven vunden for dennes Politik, og under den 
bitre Partikamp, som i de nærmest følgende Aar rasede i 
Hertugdømmerne, tog han sit Stade sammen med Enkedronningen og 
dennes Venner imod den danske Formynderregering og den største 
Del af Ridderskabet; paa Landretsdagen i Flensborg i Marts 1593 
kom det til voldsomme Sammenstød mellem ham og Statholderen 
Henrik Rantzau. Men da saa 1595 Forholdene antoge en anden 
Karakter under Formynderregeringens begyndende Opløsning, og 
den unge Konge, Christian IV, nærmede sig til sin Moder, 
paavirkede dette ogsaa J. A.s Stilling. Tanken dukkede op om et 
Ægteskab mellem ham og Christian IV's Søster Augusta (I, 379), og deres 
Bryllup fejredes endelig paa Kjøbenhavns Slot 30. Avg. 1596, Dagen 
efter at Kongen ved sin Kroning havde overtaget Regeringen i
Danmark. Trods mindre Stridigheder bestod der ogsaa fra dette 
Øjeblik og lige til hans Død et venskabeligt Forhold mellem J. A. 
og Kongen, lige saa vel som han vedblivende stod paa en god 
Fod med sin Svigermoder, Enkedronningen. Efter sit Bryllup afstod 
han Bremen Stift til sin ndfr. nævnte Broder Johan Frederik og 
gav ogsaa 1607 Afkald paa Lybek Stift til Fordel for ham.

Hans Regering var særlig ejendommelig ved 3 Omstændigheder. 
Fra sin Forbindelse med det hessiske Hof medbragte han stærke 
kalvinske Sympathier og lagde disse for Dagen paa forskjellig 
Maade, navnlig ved 1610 at afsætte den strængt lutherske Hofpræst 
Jacob Fabricius og erstatte ham med Philip Cæsar (IV, 125) fra Kassel. 
Over for Stænderne optraadte han med ikke ringe Myndighed; han 
omgav sig med fremmede Raader, overdrog hyppigere end sin
Medregent, Kongen, Amterne i Landet til fremmede og undlod at 
møde personlig ved Landdagene; ogsaa i Skattespørgsmaal tørnede 
han ofte alvorlig sammen med disse. Vigtigst var det dog, at 
han 9. Jan. 1608 udstedte en Huslov, der fastsatte Førstefødselsretten
for den gottorpske Andel af Hertugdømmerne; han forlangte 
den ikke bekræftet af Stænderne, men skaffede sig sine Lensherrers, 
Kejserens og Kongen af Danmarks, Stadfæstelse af den. Han var 
end videre som flere af hans Slægt i det 17. Aarhundrede den
lærde Fyrste, han kaldte Videnskabsmænd til sit Hof og grundlagde 
1606 Bibliotheket paa Gottorp. Han døde 31. Marts 1616 og blev 
bisat i Slesvig Domkirke.

Waitz, Schleswig-Holsteins Gesch. II, 428 ff.

J. A. Fridericia.



Johan AdolfDette er hans officielle Navn,  hvorimod han altid
underskriver sig og af Samtiden som oftest kaldes
Hans Adolf., Hertug af Pløen, 1634-1704, Overfeltmarskal, 
var ældste Søn af Hertug Joachim Ernst (ovfr. S. 491). Født paa 
Slottet Ahrensbøck 8. April 1634 gjennemgik J. A. fra sit 15. til sit 
20. Aar en saakaldet Fyrsteskole, som hans Fader havde oprettet 
i Reinfeld, og rejste saa for praktisk at lære Krigshaandværket, først 
i de spanske Nederlande, siden i Schlesien og Ungarn. Som Chef
for et kejserligt Kyrasserregiment og fra 1664 som Generalmajor 
kæmpede han i en Række Aar mod Tyrkerne.

I nærmere Forbindelse med Danmark traadte J. A. 1670, da 
Christian V kort efter sin Tronbestigelse aabnede Underhandlinger 
med Pløen om Arvefølgen i Oldenberg. Sammen med Christoph 
Gensch (v. Breitenau, III, 48) optraadte han her som sin Faders 
befuldmægtigede. I god Overensstemmelse med den Politik, han 
konsekvent holdt fast ved hele sit Liv, samtykkede J. A. i, at Pløen 
mod Godtgjørelse paa anden Maade skulde afstaa Kongen sine 
Rettigheder og derved udelukke Gottorp fra Andel i Arven. Da 
han i Foraaret 1671 vendte tilbage til sin Post i Ungarn, fik han 
Elefantordenen til sin Fader med Løfte om at arve den efter hans 
Død. Denne indtraf samme Efteraar, og J. A. blev nu Souveræn 
i sin Linjes holstenske Besiddelser, paa Rethwisch nær, med Pløen 
som Hovedstad. Regeringen overlod han dog foreløbig sin Moder 
og blev selv i Østerrig, hvor han medvirkede til, at Processen om 
Oldenberg og Delmenhorst fik det ønskede Udfald ved 2 i 1673 og 1674 
afsagte Rigshofretsdomme. Vederlaget blev nu ogsaa ordnet i god 
Forstaaelse -- hvorved J. A. fik et Stykke af Segeberg Amt (Traventhal) --, 
og den pløenske Linje knyttedes herved end nøjere til 
den kongelige mod den fælles nære Frænde og bitre Fjende, Gottorp. 
Handlelysten, som J. A. var, tilskyndede han, indtil videre dog uden 
Held, Kongen til et aabent Brud med Gottorp og dets allierede, 
Sverige og Frankrig, og det saa meget ivrigere, som han var 
paavirket af den fælles-tyske Stemning, der fremkaldtes ved Ludvig XIV's 
Hærgningstog i Rhinlandene. 

Imidlertid havde J. A. 4. April 1673 ægtet Dorothea Sophie af 
Brunsvig-Wolfenbüttel (f. 17. Jan. 1653), Datter af Hertug Rudolf 
August, og havde 1674 med Feltmarskals Rang overtaget Kommandoen 
over 12-14000 Mand, som de brunsvigske Hertuger stillede 
til den mod de franske udsendte Rigshær. Under Carl af Lothringen 
kæmpede han mod den berømte Turenne i Elsass og 
udmærkede sig bl. a. ved Ensheim. Aaret efter slog han, rigtignok 
med en betydelig Overmagt, Marskal Créqui ved Conz, tvang 
Trier til at kapitulere og tog Créqui til Fange.

Omsider havde dog ogsaa Danmark grebet ind i Krigen. 
Christian V belejrede Wismar, og her sluttede J. A. sig til ham, 
saa snart hans Korps var gaaet i Vinterkvarter. Den sejerrige, 
unge General skal have tilskyndet Kongen til at gaa kraftigere til 
Værks mod Fæstningen, og 13. Dec. blev denne taget med Storm. 
Da Kongen efter dette første Held besluttede for Alvor at fortsætte 
Krigen, men savnede en Overgeneral, var intet naturligere end at 
tilbyde Hertugen Pladsen. Griffenfeld, med hvem J. A. siden 
Forhandlingerne om Oldenborg havde staaet i venskabelig Berøring, 
var lige saa ivrig herfor som Kongen. J. A. gik ind derpaa; han 
afslog en kejserlig Udnævnelse til Generalfeltmarskal og traadte
20. Jan. 1676 i dansk Tjeneste som Overfeltmarskal, en Charge, 
ingen anden end han har beklædt. Han blev Chef for det 
Fodregiment, som hans lige afdøde Broder Bernhard (II, 136) havde 
haft, og hvis Stamme bestod af nationalt Mandskab fra 
Hertugdømmerne. End videre udnævntes han til Geheimeraad med Sæde 
i Konseillet, Statskollegiet og Højesteret og overtog Forsædet i
Krigskollegiet, da Feltherren Hans Schack var syg; efter dennes 
Død fik J. A. under 13. Marts Bestalling som Præsident, d. v. s. 
som den faktisk styrende. De kollegiale Raadslagninger vare nemlig 
indskrænkede til et Minimum; en væsentlig Del af de Befalinger, 
der  ellers underskreves af Kongen, udstedte Hertugen i sit eget 
Navn; ja, paa selve den enevældige Konges Befalinger satte J. A. 
ligesom godkjendende sit Navn under Majestætens. Griffenfeld 
derimod, som i den senere Tid havde draget Forsvarsvæsenet med 
ind under sin Styrelse, fik ikke længere Del i Krigsforberedelserne 
til Lands. Med den ham egne Energi og betydeligt administrativt 
Talent tog J. A. fat paa disse, men han mærkede snart, at 
Udrustningen af Flaaden, hvis Medvirkning skulde muliggjøre det 
paatænkte Felttog i Skaane, ligefrem blev trukken i Langdrag. 
Rigskansleren, der endnu havde den overvejende Indflydelse paa 
Flaadens Anliggender, drev altsaa en Politik, der var modsat 
Kongens, og da samtidig andre Forhold yderligere maatte rokke 
Tilliden til Griffenfelds Karakter, modnedes den Tanke hos 
Hertugen, at denne Politik bundede i Forræderi. Andre Omstændigheder 
havde bragt Grev Fred. Ahlefeldt, ligesom J. A. en fordums 
Ven og Beundrer af Griffenfeld, paa samme Tro, og efter, hvad
de seneste Undersøgelser have fremdraget, er det disse 2 Mænd, 
der have styrtet den store Statsmand. Det var ogsaa J. A., der 
med Kongen ransagede Griffenfelds Papirer, og det var gjennem 
ham, at man indforskrev Anklageren, Otto Mauritius.

Nu var J. A. første Mand i Kongens Raad, og Krigsudrustningerne 
skrede paa alle Omraader rask frem. Efter at den danske 
Flaade var løben ud og havde forenet sig med den hollandske 
Hjælpeflaade, gjorde Hæren 29. Juni Landgang ved Raa, syd for 
Helsingborg. Paa forholdsvis kort Tid blev største Delen af Skaane 
erobret: Helsingborg faldt 4. Juli, Landskrone By og Slot 11. Juli 
og 3. Avg., Christiansstad («uden Ceremonier») 15. s. M., og man 
havde saaledes vundet en Basis for videre Operationer. Planen 
for disse -- langs Kattegat at rykke frem og forene sig med en 
fra Norge indtrængende Styrke -- havde sin svage Side i 
Operationslinjens alt for store Længde i Forhold til Basis. Men denne 
Indvending faldt bort, da Flaaden viste sig stærk nok, ikke blot 
til at hævde Herredømmet paa Søen, men ogsaa til direkte at 
støtte Landhærens Foretagender og, om fornødent, at tjene som Basis 
for disse. Bevægelsen indlededes ved, samtidig med at man drog 
mod Christiansstad, hvor man haabede at træffe Carl XI og tvinge 
ham til et Hovedslag, at detachere Generalmajor Duncan (IV, 363) 
til Halmstad. Men undvigende Hovedslaget slog Carl XI Duncan, 
og da J. A. 28. Avg. stod for Halmstad, havde han atter trukket 
sig bort. Alt i alt var Fordelen dog endnu paa dansk Side, takket 
være Hertugens kraftige Ledelse og den ypperlige Stemning, han 
havde skabt i Hæren, særlig ved sin «gode Maner at leve», d. e. 
den fyrstelige Rundhaandethed, hvormed han uddelte sin Part i 
Krigsbyttet til syge og Saarede, dristige Partigængere o. 1.

Pludselig indtraadte der imidlertid en Slappelse af den Energi, 
der hidtil havde præget den danske Krigsførelse. Efter at have 
ligget en Maaned for Halmstad uden Resultat gik Hæren i 
Vinterkvarter, hvornæst Hertugen rejste hjem til Pløen og kun vendte
tilbage for efter Kongens Forlangende formelt at nedlægge 
Kommandoen. De nærmere Omstændigheder ved dette Omslag ere ikke 
fuldt opklarede. Man har paastaaet, at J. A. ved sin Herskesyge 
og Uomgængelighed havde skaffet sig indflydelsesrige Uvenner og 
gjort sig utaalelig for Kongen. Man har ogsaa i hans Afgang fra 
Overkommandoen, inden han ret fik høstet Frugten af sine 
Anstrængelser, villet se en Nemesis, der ramte ham for hans Delagtighed 
i Griffenfelds Fald, og det ikke ganske med urette, for saa 
vidt som J. A. under alle Omstændigheder er falden som Offer for 
en Mistænksomhed, der ikke laa til Christian V's Natur, men var 
fremkaldt ved den bitre Skuffelse, Kongen havde lidt ved at tro
sig forraadt af sin mest betroede Minister. Det gik saa vidt, at 
man, da H. Høpfner (ovfr. S. 238), der havde staaet i Tjeneste hos 
J. A.s Svigerfader i Wolfenbüttel, blev gottorpsk Kansler, kunde faa
Kongen til deri at se Bevis for, at J. A. spillede under Dække 
med sin gamle Dødsfjende, Gottorp.

Til Trods for den fornærmelige Sigtelse ikke blot for Troløshed, 
men ogsaa for Vankelmod og politisk Uforstand, der laa i 
denne Mistanke, og som Hertugen med Føje tilbageviste i skarpe 
Udtryk, lod han det dog ikke komme til et Brud; han vedblev 
hele sit Liv at være en paalidelig Ven af Danmark og gav herved
det bedste Bevis paa Sigtelsens Grundløshed. Vel kom han ikke 
mere til at tage Del i den Skaanske Fejde, saa haardt man end, 
da kort efter hans Afgang det saa længe ønskede Hovedslag fandt 
Sted (ved Lund 4. Dec.), havde faaet at føle, at hans rolige 
Overblik manglede; men Kongen benyttede ham dog til Inspiceringer 
af Tropper og Fæstninger i de tyske Provinser, ligesom J. A. baade 
kaldet og ukaldet optraadte som Kongens Raadgiver i politiske og
militære Spørgsmaal vedrørende disse Landsdele. Han medvirkede 
fremdeles ved udenrigske Forhandlinger, hvor hans Forbindelser, 
f. Ex. med det kejserlige og de brunsvigske Hoffer, kunde være til 
Nytte. For en kort Tid traadte han endog atter i Spidsen for den 
danske Hær, da det i Juni 1689 saa ud til, at den mangeaarige 
Spænding med Gottorp og dets allierede paa ny maatte føre til 
Krig. Da denne var besluttet, drev J. A. paa at optræde med 
Kraft og navnlig at føre Krigen over i Fjendens Land, men 
Forliget i Altona (20. Juni 1689) har dog -- hvor meget end den 
Oprejsning, der herved blev given Gottorp, har været J. A. 
personlig imod -- sikkert ikke mødt Modstand hos ham, naar man 
ser hen til den lige saa indtrængende som overbevisende Maade, 
hvorpaa han, inden han overtog Kommandoen, havde fraraadet 
Krigen saa vel af politiske som af militære Grunde. Efter Forliget 
søgte Vilhelm III hans Mellemkomst til at indlede Forhandlinger 
om Afgivelsen af danske Hjælpetropper. Et Par Aar senere fulgte 
Hertugen selv efter, i det han løste sit Forhold til Danmark, hvorfra 
han indtil da havde oppebaaret en Aarpenge paa 4000 Rdl., 
og traadte i Generalstaternes Tjeneste som Generalfeltmarskal og
Gouvernør i Maastricht. Blandt hans Bedrifter her maa nævnes 
Erobringen af Huy 1694. Freden i Rijswick 1697 sluttede hans 
krigerske Løbebane.

Aaret efter Christian V's Død gav J. A. hans Søn og Efterfølger 
et utvetydigt Bevis paa, i hvor høj Grad han bestandig 
ansaa sine Interesser for solidariske med den danske Krones. Da 
Krigen 1700 havde taget en for Danmark uheldig Vending, fik J. A. 
ved underhaands Forhandlinger med Lyneborgerne disse til at skille
deres Sag fra de øvrige allieredes og banede herved Vejen for, at 
Danmark ved Freden, der sluttedes paa pløensk Grund (i Traventhal 
18. Avg.), fik langt bedre Betingelser, end man kort forud 
havde turdet haabe. J. A. fik tillige de kontraherende Parter til at 
garantere hans Slægt den uafhængige Besiddelse af dens lille Fyrstendømme.

Ogsaa dette sidstes indre Styrelse var i høj Grad Gjenstand 
for J. A.s ivrige og forstandige Omsorg. Sin Hovedstad udvidede 
han med den saakaldte Neustadt, byggede Kirker, Fattig- og Waisenhuse. 
Han søgte at fremhjælpe Industrien og optraadte af handelspolitiske 
Grunde som et Slags Protektor for sin Nabo Lybek. 2. Juli 
1704 endte han sit virksomme Liv paa Lystgaarden Ruheleben. 
Med sin Gemalinde, der overlevede ham indtil 21. Marts 1722, 
havde han haft 3 Sønner, af hvilke den sidste døde 3 Maaneder
efter Faderen. J. A.s mandlige Afkom uddøde med hans Sønnesøn 
og Efterfølger, Leopold August (f. 11. Avg. 1702 d. 4. Nov. 1706), 
hvorefter de pløenske Lande tilfaldt Joachim Frederik af Nordborg 
(ovfr. S. 492).

P. Hanssen, Nachricht v. d. Plönisehen Landen (1759). 
A. D. Jørgensen, Peter Schumacher Griffenfeld. 
Theatr. Europ. XI, 586. 610. 791 ff. 
Hojer, Friedrich IV glorw. Leben I, 32. 
Blätter f. Polizei u. Kultur (Tüb.) 1801, I, 338 ff.

H. W. Harbou.



Johan Adolf Ernst Ferdinand Carl, Hertug af Pløen-Rethwisch, 1684-1729, 
Søn af Joachim Ernst (f. 1637 d. 1700), 3. Søn af 
Joachim Ernst af Pløen (ovfr. S. 491), og Isabella Margrethe Francisca 
af Merode-Westerloo, fødtes 4. Dec. 1684 i Brüssel. Faderen, som 
var spansk Grande og General, var gaaet over til Katholicismen 
(d. i Madrid), og Sønnen var opdraget i denne Konfession, ligesom 
han blev Grand d'Espagne. Han stod derfor isoleret i sin Slægt, 
ogsaa efter at han (1700) havde fulgt sin Fader i Besiddelsen af 
Rethwisch, og Kong Frederik IV nægtede ham ikke blot enhver
dansk Forlening, men forhindrede ogsaa, at han fik nogen 
yderligere Slægtarv i Holsten. Da han saaledes 1706 ved den ældste 
Linjes Afgang gjorde Krav paa en Del af Fyrstendømmet Pløen, 
blev dette ikke indrømmet ham, hvorimod Hertug Joachim Frederik 
(ovfr. S. 492) forpligtede sig til at betale ham en Aarpenge. Og 
da denne døde 1722 uden mandlige Arvinger, blev Pløen 
sekvestreret af Kongen og til Trods for gjentagne kejserlige Domme 
tilbageholdt indtil J.s Død, 21. Maj 1729. Denne havde 1703 ægtet 
Marie Cølestine af Merode, som dog 1713 forlod ham og gik i 
Kloster (d. 1725). Med ham udsluktes Linjen Pløen paa den 
omtvistede Frederik Carl af Carlstein (V, 342) nær.

P. Hanssen, Nachricht v. d. Plönischen Landen (1759).

A. D. Jørgensen.



Johan Christian, Hertug af Sønderborg, d. 1653,  s. Hans Christian (VI, 575).



Johan Frederik, Ærkebiskop af Bremen, 1578(?)-1634,
Broder til den ovfr. (S. 497) nævnte Hertug Johan Adolf. Hans Fødselsaar 
opgives forskjelligt, er sandsynligvis dog 1578, Dagen 31. Avg. 1594 
blev han Koadjutor i Lybek Stift og Biskop her 1607. Bremen og
Verden Stifter overlod hans Broder Johan Adolf ham 1596. Forholdet 
til Broderen var dog alt andet end godt, indtil han ved et Forlig 
1606 fik overdraget Femern samt flere Amter og Distrikter i Holsten. 
Ogsaa med Christian IV kom han snart i Strid i Anledning 
af Kongens Bestræbelser for at faa sin Søn Hertug Frederik 
anerkjendt som Koadjutor i Bremen og Verden; dog ordnedes Sagen 
ved en Overenskomst i Sept. 1621, og paa Mødet i Lauenborg i 
Marts 1625 hørte han til de nedersachsiske Fyrster, der indordnede 
sig under Kongens Ledelse til Værn for den protestantiske Sag. 
Men det varede ikke længe, inden han atter skilte sig fra 
Christian IV og under de truende Forhold søgte at opnaa Nevtralitet. 
I Juni 1626 besatte Kongen derfor de bremiske Fæstninger, J. F. 
søgte Tilflugt først i Eutin og derefter i Lybek og forsikrede i Juli 
og Avg. Kejseren om sin Troskab. Den følgende Sommer rykkede 
Tilly ind i Stiftet, og Freden i Lybek (1629) bekræftede J. F. 
Besiddelsen af Stifterne og gjengav ham Femern, som Christian IV 
1627 havde beslaglagt. Kejserens Ønske om at erhverve Bremen 
og Verden for sin Søn Leopold bragte ham derpaa til at nærme 
sig Sverige, og dette medvirkede til, at der 1632 fandt Forhandlinger 
Sted mellem Christian IV og Kejserens Repræsentanter om en dansk 
Besættelse af Dele af Bremen. Imidlertid rykkede Svenskerne ind 
i Stiftet, som de kejserlige maatte forlade 1633. Til det holdningsløse 
i hans politiske Virken svarede J. F.s private Liv. 15. Juli 
1600 havde han trolovet sig med Anna Sophia, Datter af Grev 
Johan af Oldenborg og Delmenhorst, men han stod ikke ved sit 
Løfte og ægtede hende ikke, hvilket gav Anledning til en Proces 
fra oldenborgsk Side; en talrig Mængde Mætresser trøstede ham i 
hans ugifte Stand. Han døde 3. Sept. 1634 i Altkloster ved Buxtehude 
i Bremen Stift.

Allg. Deutsche Biographie XIV, 413 ff.

J. A. Fridericia.



Johannes, --1246--, Abbed, 
var først Kapellan hos den berømte Biskop Gunner i Viborg, blev dernæst 
Cistercienser og 1246 Abbed i Øm. Hans korte Abbedtid blev et sørgeligt Vendepunkt 
i Klosterets Historie; havde Øm hidtil haft gode Kaar, fik det nu 
sin rigelige Part af de nationale Ulykker. Da Abel i Foraaret 
1247 faldt ind i Nørrejylland, ranede nogle af hans holstenske 
Hjælpetropper Kvæg fra en af Klosterets Gaarde og sloge og 
saarede J. Snart efter toge baade Kong Erik og Abel af Klosterets 
Gods til deres Hæres Underhold, og Dronning Jutta, der sad paa
Skanderborg, forsynede sig med alt fra Klosterets Ladegaarde og 
truede baade Munke og Abbed, om de knyede. For at værge sig 
mod begge de krigførende Parter var J. nødt til at lade Adgangen 
til Klosteret spærre. Ogsaa paa anden Maade var der Ufred: 
Aarhusbispen Peder Ugotsen bestred Klosterets Ret til Sødringholm, 
der til Dels var solgt eller skjænket af hans Forgænger; J. maatte 
da opgive denne Besiddelse, ja tilmed udrede Bispen en stor Sum 
Penge. Træt af al denne Modgang nedlagde J. sit Embede i Juli 1249. 
Trods Ulykkerne fik han godt Eftermæle blandt Klosterbrødrene. 

Script, rer. Dan. V.

Hans Olrik.



Johannes, --o.1280, Biskop i Børglum, 
havde i sine yngre Aar været Klerk hos Biskop Gunner i Viborg og hos denne af sin 
Samtid højt priste Mand faaet en Del af sin Uddannelse. Senere 
var han Kapellan hos Kong Erik og hans Moder, Enkedronning 
Margrethe, indtil han 23. Juli 1264 af Paven kaldtes til Biskop i 
Børglum efter den 1260 dræbte Biskop Elav (eller Oluf) Glob (VI, 
107). Det var under urolige Forhold, J. tiltraadte sit nye Embede, 
Striden mellem Kongehuset og Ærkebiskop Jacob Erlandsen var i 
fuld Gang. I denne Strid stillede J. sig som de andre jyske Bisper 
paa Kongehusets Side, han blev snart en af Kongens betroede 
Mænd og banlystes da ogsaa 1267 tillige med denne af Pavens 
Legat. I Sommeren 1276 var han med nogle andre i Kongens 
Ærende i Sverige og deltog i en Forligsmægling mellem de svenske 
Konger Valdemar og Magnus. Ikke længe derefter døde han 
(o. 1280). Af en samtidig gives ham det Vidnesbyrd, at han var 
«udmærket saa vel i Lærdom som i Vandel».

Suhm,  Hist. af Danmark X.

C. Weeke.



Johannes, -1286, Biskop i Odense, 
var en Broder til Niels Olufsen Bild (II, 196). Til Bisp i Odense blev han valgt vistnok 
i Aaret 1282; i Dec. d. A. kaldes  han «udvalgt og stadfæstet», 
havde altsaa da endnu ikke opnaaet Indvielse. Han deltog saa 
vel i dette som i de følgende Aar i alle de store Danehoffer, var 
tilstede ved Udstedelsen af Erik Glippings Haandfæstning i Juli 
1282, gav i 1283 sit Samtykke til Grev Jacobs Forlening med 
Halland og var Meddommer i 1284, da Spørgsmaalet om Erik 
Plovpennings Døtres Arvegods blev afgjort. Endnu i Marts 1286 
overværede han Udstedelsen af det Løftebrev, som Hertug Valdemar 
af Sønderjylland maatte give Kongen ved sin Løsgivelse af 
Fængselet, men 6. Juli s. A. døde han. Om hans Styrelse af Odense 
Stift haves kun usikre Efterretninger; derimod var han nøje knyttet
til Ribe, til hvis Domkirke han gav Gaver, og i hvis Sortebrødrekirke 
han blev jordfæstet.

Kinch, Ribe Bys Hist. I, 96.

Kr. Erslev.

 jvfr. Johansen.">

Johannsen, jvfr. Johansen.



Johannsen, Carl Theodor, 1804-40, Orientalist,
var en Søn af Johann J., Skolelærer og Organist i Nortorf i Holsten, og Catharina 
Maria Wilhelmine f. Kroymann. Han blev født i Nortorf 8. Nov. 1804, 
og efter at have modtaget den forberedende Undervisning i den lærde 
Skole i Glückstadt gik han til Kiel og Bonn for at studere klassisk 
Filologi og østerlandske Sprog. 1828 modtog han i Kiel den filosofiske
Doktorgrad for en Afhandling, hvis Æmne var hentet fra 
den arabiske Geografi, og derpaa rejste han til Paris for at 
fortsætte sine orientalske Studier. Efter Hjemkomsten fra Paris virkede 
han i nogle Aar som Privatdocent, først i Bonn, senere i Kiel, 
indtil han 1833 blev kaldet til Kjøbenhavn som extraordinær
Professor i østerlandsk Filologi og Litteratur. Som saadan blev hans 
Virksomhed kun kort; allerede 1. Juli 1840 døde han. Foruden 
Begyndelsen til en hebraisk Formlære (1835) nar nan udgivet et Par
Afhandlinger vedrørende 1. Mosebog og de beslægtede Overleveringer 
hos andre østerlandske Folk. 1836 ægtede han Minna Wolfhagen 
(Datter af Etatsraad, Kommitteret i Rentekammeret Johann W.), 
som efter hans Død indgik Ægteskab med Etatsraad, Borgmester
i Kjøbenhavn H. A. V. Knudsen.

Alberti, Schlesw.-Holst.-Lauenb. Schriftsteller-Lex.
Erslew, Forf. Lex.

Fr. Nielsen.



Johannsen, Christian Gottfried Wilhelm, 1813-88, Minister, 
Søn af nedenstaaende Gehejmekonferensraad Fr. Heinr. Chr. J., var 
født 14. April 1813 i Flensborg, dimitteredes 1832 fra Haderslev
Latinskole, tog 1838 juridisk Examen i Kiel og blev kort efter 
Avskultant ved Overretten i Slesvig. 1841 blev han Hofjunker og 
Kancellist i Kabinetssekretariatet, 1843 Kammerjunker. Da Tillisch 
døde 1844, fungerede han en kort Tid som Kabinetssekretær. 1846 
udnævntes han til Amtmand over Sønderborg og Nordborg Amter og 
1850 til Amtmand over Husum og Bredsted Amter, Overstaller over 
Ejdersted, Nordstrand og Pelvorm samt til Overdiggreve, 1851 til 
Kammerherre. 24. Jan. 1864 indtraadte han i det Monradske 
Ministerium som Minister for Hertugdømmet Slesvig, overgik i 
Ministeriet Bluhme og udtraadte af dette efter Fredslutningen i Nov. 
s. A. Samtidig udnævntes han til Kommandør af Danebrog, 1876
til Ordensskatmester og s. A. til Storkors af Danebrog. Han døde 
19. Marts 1888 ugift i Kjøbenhavn. 

H. R. Hiort-Lorenzen.



Johannsen, Claus, f. 1841, Afholdsmand. 
Han stammer fra en sønderjysk, til Lindenborg Gods
ved Aalborg i Slutningen af det 18. Aarhundrede
indkaldt Skolelærerslægt og fødtes 26. Avg. 1841
i Vaarst. Forældrene vare Frantz J. og Else
f. Pedersen. Sin Barneundervisning fik han i Byens
Almueskole; men senere har han ved Selvstudium
erhvervet sig solide Kundskaber paa forskjellige
Omraader. Skjønt han i sin Ungdom maatte udføre
strængt legemligt Arbejde, fik han dog tidlig
Lejlighed til at deltage i Oplysningsarbejdet
i Egnen paa forskjellig Vis. Det var særlig
den bevægede Valghandling i Bælum 1866 -- altsaa
midt under den daværende Forfatningskamp --, der
kaldte ham frem. Efterhaanden blev han Medlem af
Sogneraad og Amtsraad, fik oprettet en Sparekasse
og en Sygekasse i sit Fødesogn, blev Medlem af
Bestyrelsen for Husmandskreditforeningen, Dommer
ved Dyrskuer, Medlem af Repræsentantskabet for
Hagelforsikringsforeningen og af Repræsentantskabet
for Aalborg Amts Svineslagteri osv. Fra 1874-82
havde han Sæde i Landstinget som 2. Landstingsmand
for 7. Kreds. Han tog jævnlig Ordet i Sager af
filanthropisk og socialøkonomisk Natur, i det
han ogsaa her særlig talte for Afholdssagen. Sin
Virksomhed for denne begyndte han allerede 1880,
og siden 1881 har han været Formand for Danmarks
Afholdsforening, der væsentlig ved hans Virken har
faaet stor Tilslutning i Aalborgegnen. Hele den
nu saa omfattende Afholdsorganisation omkring
i Landet er til Dels voxet frem under hans
Ledelse; i 12 Aar har han været Aarsmødernes
Ordstyrer. Ogsaa for Fredssagen har han udfoldet en
betydelig Virksomhed. Han ægtede i 1870 en Datter
af Højskoleforstander Th. Bjørnbak i Fjellerad.

C. Christensen.



Johannsen, Frederik, 1712-83, Officer, 
hørte til samme gamle Ditmarskerslægt som den efterfølgende. Han
var født 12. Juli 1712 i Rostock, hvor hans
Fader, den fra den store nordiske Krig hæderlig
bekjendte Oberst Peter Boie J. (f. 9. Dec. 1666 d.
1. Okt. 1721), da var dansk Kommandant; Moderen hed
Elisabeth Hedevig f. Venninghausen. F. J. traadte
1726 ind i Dronningens Livregiment og blev her 1729
Sekondlieutenant, men kom 1736 som Kapitajn til fynske
Regiment. Han blev 1747 Major, 1754 Oberstlieutenant,
1761 Oberst og kommanderede midlertidig Regimentet
i Holsten 1758-63. Han nævnes her som «en værdig
Kandidat til et Regiment» og opnaaede da ogsaa 1764
denne Forfremmelse. I Løbet af et Par Aar var han
efterhaanden Chef for 3 Regimenter 
(pløenske, slesvigske og holstenske), indtil han 1768 fik Kronprinsens, 
forhen sjællandske, Regiment, og om der end siges, at han noget 
ensidig saa paa Regimentskassens Fordel fremfor paa Mandskabets,
nød han i det hele megen Anseelse. Uagtet han skal have afslaaet 
en Opfordring til at medvirke ved Hofrevolutionen 1772, stod han 
sig dog godt med de nye Magthavere. Han forfremmedes 1773 
til Generalmajor, og da Hertugen af Bevern (III, 343) s. A. var 
bleven Gouvernør i Kjøbenhavn, blev J. ansat som Fæstningens 
Kommandant. Saa vel denne Post som Regimentet beholdt han 
til sin Død, 5. Sept. 1783. Han var bleven hvid Ridder 1776,
Generallieutenant 1782. Gift 20. Juni 1738 med Anna Amalie 
Wolters (f. 6. Jan. 1708 d. 29. Nov. 1790), Datter af Justitsraad 
Ditlev W. i Glückstadt.

H. W. Harbou.



Johannsen, Friedrich Heinrich Christian, 1781-1851, Amtmand, 
nedstammede fra en gammel, fri Ditmarskerslægt, som i en 
Række af Led har beklædt Embeder i Danmark, og var en Søn 
af Landfoged i Nordditmarsken, Konferensraad Christian Matthias
Jacob J. (f. 24. Jan. 1747 f 20. Avg. 1813) og dennes 1. Hustru, 
Christiane Frederikke f. Mørk (d. 9. Marts 1789). Han var født 
28. Febr. 1781 i Kjøbenhavn, hvor Faderen da var Renteskriver i
1. slesvigske Kontor, studerede i Kiel og Gøttingen og blev efter 
endt juridisk Fxamen 1803 Avskultant i Rentekammeret og 
Kancellisekretær, 1805 Kontorchef i tyske Kancelli og gjorde fra 1806 
Tjeneste i Feltkommissariatet, fra 1810 tillige som Ordonnatør i
Kiel. Da Præsidentembedet i Flensborg blev oprettet ved kgl. 
Resolution af 25. Dec. 1810, udnævntes J., som 1807 var bleven 
Kancelliraad, til Præsident i Flensborg fra i. April 1811, i Maj s. A. 
til virkelig Justitsraad og til tillige at være Amtmand i Flensborg 
Amt. Rentekammeret havde indstillet en anden til dette Embede, 
men Kongen, som i Holsten havde lært at skatte J.s administrative 
Dygtighed, foretrak ham. Allerede 1818 befordredes J. til det store 
Amtmandsembede i Haderslev, udnævntes 1828 til Konferensraad 
og var 1832 en af de «oplyste Mænd». Ved Christian VIII's 
Kroning 1840 blev han Kommandør og 1843 Storkors af Danebrog. 
For den nationale Bevægelse i Sønderjylland i Fyrrerne havde J. 
ingen Sympathi, men han var kongetro til det yderste og blev 
1848 afsat af Oprørerne. I Sept. s. A. blev han tillige med Carl 
Moltke og Biskop Jørgen Hansen Medlem af «den kongelige 
Immediatkommission til fælles Bestyrelse af Hertugdømmerne 
Slesvig og Holsten», som aldrig kom til at træde i
virkelig Funktion, overtog under Vaabenstilstanden
1849 atter sin Amtmandspost i Haderslev, kommitteredes
1850 til Direktør for Overjustitskommissionen
for Hertugdømmet Slesvig og udnævntes s. A. til
Gehejmekonferensraad. Han døde 21. Maj 1851 i
Flensborg. Han var gift med Ida Sophie Antoinette
f. Petersen (f. 5. Marts 1790 d. 22. April 1879),
Datter af Vicekansler Gottfried P. i Slesvig.

H. R. Hiort-Lorenzen.



Johannsen, Gustav Henrik Jøns, 1840-1901, slesvigsk Patriot. 
J. er Søn af Skolelærer Burchard Frederik
J. (f. 27. Sept. 1803 d. 6. Nov. 1877) og Ane Cathrine
f. Jøns (f. 7. Marts 1809) og født 2. Avg. 1840 i
Gundeby, Ulsnæs Sogn, hvor Faderen da var Lærer. Aaret
efter blev Faderen forsat til Sylvested, Treja Sogn,
hvor J. gik i Skole til sin Konfirmation. Skolesproget
var dansk med 4 Timer Tysk om Ugen. Efter at have
været Hjælpelærer i 2 Aar ved Treja, Hulvej og
Adelby Skoler kom han 1859 paa Tønder Seminarium,
var atter et halvt Aar Lærer i Stolk og tog 1861
almindelig Skolelærerexamen i Kjøbenhavn efter et
halvt Aars Ophold paa Søborgs Seminarium. S. A. blev
han Skolelærer i Sollerup, kort efter i Langballe og
skrev der fra Korrespondancer til «Danevirke». Han
afsattes 1864 af de fremmede Magthavere og flyttede
til Flensborg, hvor han oprettede en Privatskole,
som Aaret efter blev forbudt. Han blev nu Lærer
ved Holdts private Realskole, men efter det første
Rigsdags valg 1867 blev han fjærnet fra denne Skole
paa Grund af sin politiske Virksomhed og oprettede
nu en dansk Boghandel i Flensborg. Allerede den Gang
var han Hovedlederen af den nationale Bevægelse
i Flensborg og overtog i Okt. 1869 «Flensburger
Anzeiger», men udgav den paa Dansk som «Flensborg
Avis». S. A. valgtes han til Borgerrepræsentant og
Aaret efter til Kirkeældste for Frue Sogn og Medlem af
Flensborg Provstesynode. 1874 solgte han Boghandelen
og afstod 1883 «Flensborg Avis» til J. Jessen for helt
at kunne ofre sig til sin parlamentariske Virksomhed.

Det var nemlig ved Rigsdagsvalget 27. Okt. 1881
lykkedes at bringe J. paa Omvalg i 2. Valgkreds paa
Grund af de tyske Partiers Splidagtighed, og ved
Omvalget 8. Nov. valgtes han med 6408 Stemmer, i det
ikke faa tysksindede Vælgere stemte paa ham. Men han
sad da kun den ene Valgperiode i den tyske Rigsdag,
da Tyskerne i 2. Kreds enedes ved det næste Valg
1884. Efter J. P. 
Junggreens Død valgtes J. 15. Okt. 1886 i 1. Kreds
(med 7810 Stemmer mod 2967) og er siden gjenvalgt
3 Gange (21. Febr. 1887 med 8510 St. mod 3495,
20. Febr. 1890 med 8707 St. mod 3210 og 20. Juni
1893 med 9587 St. mod 3127), hvorhos alle de danske
Stemmer i 2. og 3. Kreds ved disse Valg ere faldne
paa ham. Af den preussiske Landdag blev han Medlem
6. Nov. 1888 (med 143 St. mod 61) i 1. Kreds,
efter at Valgmændene vare enedes om at opgive
den af Krüger og Ahlmann konsekvent gjennemførte
Edsnægtelse, og han gjenvalgtes 7. Nov. 1893 (med
150 St. mod 50). I de nævnte 2 Forsamlinger i Berlin
har J. erhvervet sig en smuk Stilling. Han hævder ved
enhver Lejlighed med klar og frejdig Veltalenhed de
danske Slesvigeres nationale og politiske Rettigheder,
og det er ikke sjælden lykkedes ham ved vel anbragte,
spøgefulde Ord at bringe en Modstander til Tavshed. I
Forening med Hans Lassen har han i Landdagen stillet
Forslag om Ophævelse af Bestemmelserne om tysk
Skolesprog i det dansk talende Slesvig og opnaaet
et anseligt Mindretal for Forslaget. I Rigsdagen
har han stemt imod enhver Forøgelse af den tyske
Hær. I Nordslesvig er han nu de danskes Hovedleder,
og sin store Folkeyndest skylder han ikke mindst en
aldrig svigtende Evne til at opildne sine Tilhørere
paa de talrige Folkemøder, han hvert Aar holder
omkring i Landet, og hvorved han bidrager meget
til at opretholde den fortrøstningsfulde Stemning
hos den danske Befolkning. Siden 1889 har han været
Medudgiver af «Sønderjyske Aarbøger» og siden 1891
Direktør for Spare- og Laanekassen for Flensborg
By og Omegn. Han er Hovedagent i Slesvig for «Nye
danske Brandforsikringsselskab». I hans Hjem,
«Margrethesminde», er der til fri Afbenyttelse
oprettet en Bogsamling (over 3000 Bind). 5. Nov. 1862
ægtede han Margaretha Kyhl (f. 2. Okt. 1839), Datter
af Gaardejer Hans K. i Treja. -- J. døde 25. Okt. 1901.

Illustr. Tid. XXXI, Nr. 1.

H. R. Hiort-Lorenzen.



Johannsen, Johann Christian Gottberg, 1793-1854, Præst, 
Broder til ovfr. nævnte Professor Carl Th. J.,
er født i Nortorf i Holsten 20. Juni 1793. Han
studerede i Kiel, hvor han 1817 tog den filosofiske
Doktorgrad, efter at han 1816 havde underkastet sig
theologisk Examen i Glückstadt. 1818 blev han Diaconus
i Glückstadt og Præst ved Tugthuset sammesteds samt
Medlem af den theologiske Examenskommission; samme
Aar ægtede han Charlotte Elise Seidel. J. fik snart
et betydeligt Ry som en veltalende 
Præst af rationalistisk Retning. Allerede som Kandidat prædikede 
han i selve Kiel mod Claus Harms' Theses i Anledning af 
Reformationsfesten 1817, og han udgav ikke blot Prædikenen («Von 
der Wichtigkeit des Gebrauchs der Vernunft in der Religion»), 
men ogsaa et særligt Stridsskrift om samme Æmne. I det hele 
var han en flittig Skribent. Han udgav flere Skrifter i Glückstadt, 
deriblandt en Andagtsbog i 2 Dele («Aufschwung zum Ewigen», 
1820-23) og, hvad der maa kaldes hans Hovedskrift: «Ueber die
Grundsätze der Abfassung eines populären Lehrbuchs der 
christlichen Religion für die protestantische Jugend» (1823). Her udvikler 
og forklarer han sit Standpunkt, den bibelske Kristendom, hvilken 
han hævder som den rette Protestantisme. Dette Navn paa vor 
Kirke vil han ikke have ombyttet med den evangeliske Kirke eller 
lignende Benævnelser; thi det er netop i Luthers Aand, at Kirken 
bestandig skal protestere mod al Avtoritet, der ikke har sin Kilde
i Skriften.

1825 kaldtes J. som Hovedpræst ved Petri Kirke til Kjøbenhavn, 
hvor han det næste Aar tog den theologiske Doktorgrad. 
Her var Striden mod Rationalisterne ganske anderledes brændende, 
end den havde været i Holsten, og det kunde ikke være tvivlsomt, 
paa hvilken Side han stillede sig. 1832 skrev han i et tysk 
Tidsskrift: «Ueber das Treiben der Zeloten in Kopenhagen». I øvrigt 
fortsatte han med at udgive Prædikener, saaledes 1828 
«Religionsvorträge für denkende Verehrer Jesu» (2 Bind), der oversattes af 
K. L. Rahbek. J. Møller siger i Anledning af denne Bog: «Petri 
Kirke besidder i ham en anden Marezoll, men som med denne 
berømte Theologs indre Gaver forener hele den udvortes Veltalenhed». 
Især beskæftigede han sig dog med Reformationstiden, om
hvilken han har skrevet mange Afhandlinger, der dog næppe have 
nogen historisk Betydning; de gaa alle ud paa at vise, at hans 
Opfattelse af Reformationen er den rette, og at den ikke er i Strid 
med den augsburgske Konfession. 1847 skrev han en Afhandling
om Wegscheider, «der Altmeister der Rationalisten», om hvem 
han siger: «Han er den mest afgjorte, aabne og ærlige Repræsentant 
for en Rationalisme, hvis fornemste Opgave det er at forene 
Kristendommens evige Sandheder med den menneskelige Aands og
Videnskabens fremskridende Udvikling, at skille Væsenet fra Formen 
og den blivende Kjærne fra det forgængelige Hylster». I disse 
Ord har han træffende fremstillet, hvad han selv ønskede at være, 
og han er et af Exemplerne paa, at en udpræget Rationalisme ikke 
udelukker en Fromhed, der kan bære et langt Liv og en
stor Virksomhed. -- J. døde 11. Sept. 1854 i Lütjenburg
i Holsten paa Hjemrejsen til Kjøbenhavn.

Erslew, Forf. Lex.
Allg. Deutsche Biographie XIV.

L. Koch.



Johannsen, Julius Ernst Christian, 1826-1904, Musiktheoretiker. 
Han er født i Kjøbenhavn 28. Febr. 1826, var af Faderen, ovennævnte
Præst J. C. G. J., bestemt til Studeringerne og
frekventerede derfor Metropolitanskolen til sit
19. Aar; da fik han omsider Lov til ganske at
hellige sig til Musikken, hvortil hans Hu alt fra
Barndommen havde staaet, og efter at have modtaget
Undervisning i Klaverspil, Harmonilære og Orgelspil
af Liiders, Berggreen og N. P. Jensen gjennemgik
han fra 1845-48 Musikkonservatoriet i Leipzig,
hvor han bl. a. fik Vejledning i Theori af Richter
og Hauptmann, i Kompositionslære af Mendelssohn og
Gade. Udrustet med solide Kundskaber rejste han
efter et kort Ophold i Hjemmet i Efteraaret 1848
til Rusland for der at bryde sig en Bane, levede
nogle Aar i Sydrusland som Musiklærer og gik derpaa
til St. Petersborg, hvor han i Dec. 1866 paa Anton
Rubinsteins Opfordring blev ansat som Lærer i Theori
ved det den Gang unge Musikkonservatorium. I den
lange Række Aar, han har tilbragt her som Lærer --
fra 1871-83 tillige som Inspektør og fra 1891 som
Direktør for dette Institut --, har han uddannet en
Mængde Elever, ligesom hans mangeaarige Erfaring
har sat Frugt i et større musiktheoretisk Arbejde,
der ventelig snart vil se Lyset. J. døde 27. Juli 1904. 
-- En Søster til ham, Bertha Agnes Elise J., eller som hun efter
sit Giftermaal kaldte sig: Sieberg-Johannsen, var
født i Glückstadt 24. Nov. 1820, debuterede 1847
med Bifald som Sangerinde (Elev af C. Helsted)
i Musikforeningen i Kjøbenhavn, koncerterede
derefter i Tyskland, Holland og England, rejste
til Nordamerika, hvor hun i 1858 omtales som en
fejret dramatisk Sangerinde, og endte sit lange og
bevægede Liv i Avg. 1893 i Reichenhall i Bajern.

S. A. E. Hagen.



Johannsen, Nicolaus, 1740-1806, Præst, 
blev født i Nybøl ved Tønder 12. Avg. 1740. Han undervistes
af Provst Petersen i Tønder og tog Attestats
i Kjøbenhavn, et Aar efter at han var bleven
Student. 1768 blev han Diaconus i Hatsted ved
Husum, og 3 Aar efter rykkede han op i Sognekaldet
sammesteds. 1776 forflyttedes han til Flensborg som
Sognepræst ved Nicolaikirken og blev Provst 1789. Her
laa han i en heftig Strid med Sognepræsten ved 
Mariekirken (senere Præst i Kjøbenhavn) Paysen, der var
Stokrationalist, og Striden brød ud i lys Lue, da
J. 1797 indsatte en Diaconus ved Mariekirken. Aaret
efter maatte Paysen fortrække til andet Embede. J. var
anset som en dygtig Prædikant og var i al sin Færd
en Folkets Mand. Flere Aargange af sine Prædikener
har han ladet trykke i korte Udtog og har tillige
udgivet adskillige Lejlighedstaler. Han udfoldede i
det hele taget en ikke ubetydelig Forfattervirksomhed
og har bl. a. leveret en tysk Oversættelse af Hugo
Grotius' berømte Skrift «Om Kristendommens Sandhed»
(1800). 1804 udgav han et større kirkeretligt Arbejde
i 3 Kvartbind, i hvilket han søgte at rubricere
Hertugdømmernes Kirkelove efter den kanoniske
Ret. Værket er dog -- uanset dets Righoldighed --
ved sit Omfang og sin Mangel paa praktisk Ordning,
hvorpaa et udførligt Register søger nogenlunde at
bøde, vanskeligt at benytte; det vandt derfor heller
ikke Udbredelse og fortrængtes faa Aar efter ganske
af Callisens bekjendte, kortfattede Haandbog for
Præster. J. døde 26. Avg. 1806.

Kordes, Schlesw.-Holst. Schriftsteller-Lex. 
Lübker u. Schröder, Schlesw.-Holst.-Lauenb. Schriftsteller-Lex.

A. Jantzen.



Johannsen, Wilhelm Ludvig, f. 1857, Plantefysiolog. 
W. J., født 3. Febr. 1857
i Kjøbenhavn, er Søn af Oberst Otto Julius
Georg J. (f. 12. Sept. 1827, Søn af nys nævnte
Gehejmekonferensraad F. H. C. J.) og Anna
Margrethe Dorothea f. Ebbesen (f. 13. April 1832
d. 1874). J. gik i Skole i Kjøbenhavn indtil 1868,
derefter i Helsingør, da Faderen blev forsat til denne
By. Efter den store Præliminærexamen Discipel paa
Helsingørs Apothek 1872-76, Medhjælper paa Apotheker
i Hertugdømmerne og Kongeriget Sachsen. Farmacevtisk
Kandidat 1880. Efter et Ophold paa Svaneapotheket
i Aalborg Assistent ved Carlsberg-Laboratoriet
1881-87, men studerede med Orlov fra Laboratoriet
experimental Plantefysiologi i 2 Semestre (1883-84)
hos Pfeffer i Tübingen samt et Par Maaneder i Paris
(1885). Efter Fratrædelsen fra Carlsberg-Laboratoriet
studerede han 1887 anvendt Plantefysiologi i Zürich,
Darmstadt og Wien med Stipendium fra Landbohøjskolen
for at uddanne sig til Lærer ved denne. Fra Febr. 1890
har han doceret Plantefysiologi ved denne Anstalt og
ansattes 1892 som Lektor. 14. Juni 1889 ægtede han
Elisabeth Kirstine Petersen (f. 17. Juni 1859 i Nexø),
Datter af fhv. Urmager og Folketingsmand Findanus P. 
Allerede som Apothekerdiscipel havde han stor Interesse for 
Kemi og Botanik, der dels næredes ved gode Bogsamlinger hos 2 
af hans tyske Principaler, dels og især udvikledes under hans 
Studium til Kandidatexamen og efter denne bl. a. i det planteanatomiske 
Laboratorium. Efter at være ansat ved Carlsberg-Laboratoriet 
med den særlige Opgave  at undersøge Aarsagerne til «melet» 
og «glasset» Byg fik han, til Dels under Kjeldahls Vejledning,
Lejlighed til mere indgaaende Studium, som han derpaa har fortsat 
hjemme og i Udlandet. Bygundersøgelserne paa Carlsberg-Laboratoriet 
førte ham ind paa Undersøgelser over Modningens og Hvileperiodernes
fysiologiske Natur, som han har fortsat siden den Tid, 
rigtignok med mange Afbrydelser, især i de økonomisk vanskelige 
Aar 1888-92. Et praktisk Resultat heraf, nemlig kunstig Ophævning 
af Hvilen hos visse Arter, forelagdes Videnskabernes Selskab 
i 1893. Hans Publikationer ere mest af kemisk-fysiologisk Indhold, 
og i 1892 udgav han en Lærebog i Plantefysiologi. 

Eug. Warming.



Johannæus, s. Jónsson. 



Johansen, jvfr. Johannsen.



Johansen Christian, 1820-71, Forfatter, 
fødtes paa Øen Amrum 4. Nov. 1820. Efter sin Konfirmation blev han Medhjælper 
hos Organist Hansen paa Sild og 3 Aar senere Lærer i List; i 
1844 kom han paa Skaarup Seminarium, hvor han blev i 2 Aar. 
Derpaa virkede han som Huslærer i Nordslesvig og som Skolelærer
i Oldersbæk ved Husum. Fra Okt. 1852 (Udnævnelse 9. Febr. 
1853) til sin Død, 26. Juni 1871, var han Lærer ved Domskolen i 
Slesvig. Han har udviklet en ikke ringe Forfattervirksomhed, dels 
for Skolen og Undervisningen, dels for sit Modersmaal, det 
nordfrisiske, og sin Fødeø samt for de frisiske Oers Oldtidslevninger. 
Af novellistiske Ting kan nævnes: «Die Seemannswitwe auf der 
Dünen-Insel», en Fortælling for Folket (Kiel 1860), og i frisisk
Dialekt: «Arammud an Dögganheid od. Armuth u. Tugend» (Slesv. 1855); 
af beskrivende Indhold: «Halligenbuch, eine untergehende Inselwelt» 
(Slesv. 1866). I sproglig Retning er især at nævne: «Die 
nordfriesische Sprache nach der Föhringer u. Amrumer Mundart»
(Kiel 1862). Desuden har han skrevet en stor Mængde Afhandlinger 
af sprogligt, ethnografisk, folkloristisk, geografisk og antikvarisk 
Indhold, for en stor Del optagne i «Jahrbücher f. d. Landeskunde
der Herzogthümer Schleswig, Holstein u. Lauenburg» og 
«Berichte der schlesw.-holst.-lauenb. Gesellschaft f. Sammlung u. 
Erhaltung vaterländischer Alterthümer».

Alberti,  Schlesw.-Holst.-Lauenb, Schriftsteller-Lex.

C A. Nissen.



Johansen, Hans, 1804-62, Gaardejer, 
født 20. Sept. 1804 i Farum, Søn af Gaardmand Johan Frederik Olsen (d. 1841) og Hustru, Mette Hansdatter (d. 1839), blev 1835 ved Giftermaal med sin Moster 
Ane Hansdatter (f. 1798 d. 1847) Ejer af Gaarden Bogø i Knardrup 
i Gandløse Sogn, Frederiksborg Amt. Han var Sognefoged fra 
1840 til sin Død, ligeledes fra 1842 med faa Afbrydelser 
Sogneforstanderskabets Formand og 1842-51 samt paa  ny 1856-59 
Medlem af Amtsraadet. Desuden beklædte han en Række andre 
Tillidshverv, blev 1850 Formand for Afløsningen af Husmandshoveriet, 
1854 Tiende- og 1860 Landvæsenskommissær samt 1858 Repræsentant 
i Landbygningernes Brandforsikring. Han var en meget
dygtig Landmand og var 1843 Medstifter af Amtets Landboforening 
og senere Herredskommissær i dens Bestyrelse. I det politiske Liv 
tog han ogsaa Del, i det han 1848 var Medlem af Roskilde 
Stænderforsamling og 1848-49 af den grundlovgivende Rigsforsamling; han 
hørte her til den maadeholdne Side. Døde 21. Febr. 1862. Han 
giftede sig 1849 anden Gang, med Maren Kirstine Rasmusdatter (f. 1826).

Erslew, Forf. Lex.
Barfod, Rigsdagskal. 

Emil Elberling.



Johansen, Mads, f. 1833, Frugtexportør. 
J. er født 15. Jan. 1833 i Sødinge ved Ringe og Søn af Husfæster Johan Nielsen. 
Han fik Almueskoleundervisning, men har senere ved Selvstudium 
erhvervet sig Kundskaber, navnlig i Botanik. Det skyldes i væsentlig 
Grad J. s Initiativ, at Danmark begyndte paa en rationel 
Frugtexport til England. Efter at have indhentet Oplysninger om 
Frugtexporten i forskjellige Lande indbød han i Dec. 1884 til et Møde 
i Odense, hvor «Foreningen til Export af Havesager» stiftedes efter 
hollandsk Mønster med J. til Formand. I Somrene 1886-87 undersøgte 
J. det engelske Marked, og da han i 1889 fik en, for de 2 næste 
Aar fornyet Understøttelse af Staten paa 1500 Kr., studerede 
han Afsætningsforholdene paa vigtige Pladser i Tyskland, Holland, 
Belgien og England. 1889 var et udmærket Aar for Foreningen: 
den exporterede for over 100000 Kr., og dens Medlemstal naaede 
3000. De følgende Aar bleve derimod daarlige, private Exportører 
toge stærkt Affære, de ødelagde delvis vor Frugthandel paa 
England, og 1893 blev Foreningen ophævet. Den havde
ogsaa arbejdet for at faa Frugten omdannet til Vin og
Konservesartikler, og for at slaa til Lyd for denne
Side af Sagen har J. bl. a. holdt over 300 Foredrag
Landet over. En Frugtvinsfabrik blev anlagt i Faaborg
1888, men maatte likvidere 1892. J. har lagt et stort
og ulønnet Arbejde i den Sag, han her har virket for,
og paa hvis Fremtid han tror.

Galschiøt, Landbrug og Landmænd i Danm. S. 247 f.

H. Hertel.



Johansen, Nicolaus, --1558, Superintendent, 
var født i Haderslev og er maaske den «Rector scholasticorum»
af dette Navn, som 1511 forekommer i Flensborg. Til
denne By var han i alt Fald senere knyttet, først som
Vikar ved Hellig Legems Lag og som Notarius, senere,
fra o. 1527, som den første evangeliske Sognepræst
ved vor Frue eller Marie Kirke. 1540 beskikkedes
han tillige til Superintendent for Sønderborg og
Nordborg Amter (Sundeved, Als og Ærø), en Stilling,
som han formodentlig faktisk havde indtaget i det
mindste siden 1538. Men da det danske Rigsraad og
den fynske Adel besværede sig over, at Als og Ærø
paa den Maade adskiltes fra Fyns Stift, hvortil
disse Øer fra Arilds Tid havde hørt, blev N. J. s
Provsti allerede 1540 indskrænket til Sundeved. 1541
overdroges det ham, sammen med de 2 andre Sognepræster
i Flensborg, at visitere og reformere Klostrene Løgum
og Ryde. Han døde 15. Nov. 1558. Med sin Hustru, Anna
Lorenzdatter, havde han Sønnen Nicolaus Theophilus,
der blev juridisk Professor ved Kjøbenhavns
Universitet.

Jensen, Kirchl. Statistik d. Herzogth. Schleswig S. 883. 
Ny kirkehist. Saml. IV.

H. F. Rørdam.



Johansen, Niels, 1815-99, Lægprædikant. 
J. er født 8. Dec. 1815 i Svindinge Sogn paa Fyn. Faderen,
Husmand Johan Nielsen, flyttede siden til Skaarupør
ved Svendborg; han blev for sin Deltagelse i
Opvækkelsen paa Langeland i Slutningen af Trediverne
dømt til Vand og Brød og fik saa mange Mulkter, at
hans Bohave maatte sælges. I sit 16. Aar blev J. selv
grebet af Opvækkelsen; den bekjendte Lægprædikant
Rasm. Nielsen fra Bregnør lærte ham, «hvem Jesus er»,
og han deltog ivrig i Forsamlingerne. Da han senere
kom til at tjene hos Peter Larsen Skræppenborg,
paavirkede denne ham i grundtvigsk Retning; i senere
Aar fik S. Kierkegaards Skrifter stor Indflydelse
paa ham. 1837 udgav han i Odense et 
Skrift: «Herrens Ord i de sidste Verdens Dage»,
for hvilket han, da det indeholdt Fornærmelser
mod den gejstlige og verdslige Øvrighed, idømtes
en Mulkt paa 150 Rdl. og 4 Aars Censur, medens
Skriftet konfiskeredes saa grundig, at der ikke
synes at existere noget Exemplar af det. Mulkten
blev betalt af Dronning Caroline Amalie og «de
engelske Herskaber». Da denne Dom faldt 1839, var
J. Soldat i Helsingør. Ogsaa som saadan drog han om
og holdt Forsamlinger, og Dronningens Protektion har
formodentlig bevirket, at der ikke lagdes Hindringer
i Vejen derfor. Efter Hjemkomsten nedsatte han
sig som Væver i Højby, siden som «Urtegaardsmand»
i Kirke-Værløse i Smørum Herred. 1853 deltog
han i den indre Missions Stiftelse ved Møder i
Ordrup og Ringsted. I de senere Aar har han levet
i Kjøbenhavn, til Dels af at passe Gravsteder paa
Assistenskirkegaarden. -- J. har været en flittig
Forfatter. 1849 skrev han en lille Havebog (flere
Oplag); men hans fleste Skrifter ere af religiøs
Art. Hovedskriftet er et Tidsskrift: «Brevbærer
mellem kristne» (1856-60), stærkt paavirket af
Kierkegaard. Desuden skal nævnes: «Samtiden» Nr. 1-7
(1864), «Indlæg i Arbejdersagen» Nr. 1-4 (1873) og
«Situationen» Nr. 1-3 (1871), i hvilke han tager til
Orde mod Socialismen, for saa vidt den er fjendtlig
mod Kristendommen. Han har deltaget ivrig i politiske
Møder, hvor han oftest stod paa højre Side. -- Han
ægtede 1843 Dorthea Hansen fra Vantinge, der døde faa
Uger efter Brylluppet, 1848 Christiane Marie Vieth
(d. 1879) og 1883 Christbjørg Thorbergsen. 
J. døde 29. Marts 1899.

Erslew, Forf. Lex.

L. Koch.



Johansen, Viggo, f. 1851, Maler. 
J. er født 3. Jan. 1851 i Kjøbenhavn og er Søn af islandsk
Kjøbmand Fred. Christoph J. (f. 1804, d. 1874 som
konstit. Klokker ved Trinitatis Kirke i Kjøbenhavn);
Moderen hed Camilla Olivia Petrine f. Jepsen (f. 1815
d. 1892). Hans kunstneriske Evner lagde sig tidlig for
Dagen, og efter at han havde faaet nogen Undervisning
hos Arkitekt C. V. Nielsen, og Marstrand havde udtalt
sig anerkjendende om hans Tegneforsøg, kom han i 1868
ind paa Akademiet, som han forlod i 1875. Det følgende
Aar udstillede han sit første Billede, et Portræt,
og i 1877 2 ejendommelige Smaabilleder: «Et Maaltid»
og «Nabokonens Besøg», der saa at sige indeholde hans
Kunst in nuce. J. er nemlig, skjønt han har forsøgt
sig med Held i forskjellige andre Retninger, først og
fremmest Genremaler; han ynder de simple, usammensatte 
Motiver, der give ham Lejlighed til at skildre Mennesker i deres 
dagligdags Omgivelser, og foretrækker i Regelen det lille Lærred 
for det store. Der foreligger en Mængde Saadanne Smaabilleder
fra hans Haand, snart forestillende en enkelt Figur: «Ung Pige i 
et Køkken» (1881), «En Kone, der vander Blomster» (1882), «En 
Kone, der skræller Kartofler» (1885), snart Sovekammerscener, 
Afteninteriører o. l. med flere Figurer. Disse Arbejder interessere ved 
deres sunde Følelse og Vederhæftighed, hvortil kommer en dygtig, 
indtrængende Karakteristik, der giver dem Værd og Indhold. -- 
Et af de betydeligste Billeder, Kunstneren har malet, er 
«Aften-passiar» (1886), der indbragte ham Udstillingsmedaillen og indkjøbtes 
af den kongl. Malerisamling. Det rummer ikke blot fortrinlige 
Portrætter og et livligt Sammenspil mellem Figurerne, men Interiøret, 
de døde Gjenstande, Fordelingen af Lyset i Rummet m. m. ere
udførte med sjælden Dygtighed. J. har desuden leveret værdifulde 
Landskaber, for det meste Aftenbilleder fra Skagen og Tisvilde, 
ligesom han i de senere Aar er slaaet ind paa Dyrmaleriet.

I 1884 og 85 fik Kunstneren en akademisk Rejseunderstøttelse 
og besøgte først Skagen, derefter Holland, Belgien og Paris. Trods 
disse og gjentagne Ophold i Udlandet har han dog saa godt som 
udelukkende behandlet hjemlige Motiver, som om han kun i 
Fædrelandet havde fast Grund under Fødderne. I 1887 valgtes J. til 
Medlem af Akademiet og har i flere Aar været en anset og dygtig 
Lærer ved Kunstskolen for Kvinder. Han er gift med Martha f. 
Møller, Datter af Proprietær M. til Thirup. 

Carl Bruun.



John, Christoph Samuel, 1747-1813, Missionær,
hører til de redelige og dygtige Arbejdere i den trankebarske Missions 
sørgelige Forfaldstid. Han var en Præstesøn fra Frobersgriin tæt 
ved Greiz, i Voigtland, og blev født 11. Avg. 1747. Han studerede 
i Halle. 1769 blev det ham foreslaaet af Professor Knapp (den 
ældre) at gaa som Missionær til Trankebar. Efter nogen Betænkningstid 
modtog han Kaldet, blev ordineret i Kjøbenhavn og kom 
1771 til Indien, hvor han saa tilbragte hele Resten af sit Liv. 
Skolevæsenet i Trankebar naaede under ham sit Højdepunkt, men
bragte ikke selve Missionsgjerningen til nogen Blomstring. Han 
underviste ikke blot de indfødtes Børn, men aabnede ogsaa sit Hus, 
der blev til en hel Opdragelsesanstalt, for Evropæernes Børn. Dette 
blev Kilden til en Mangfoldighed af Stridigheder med de andre 
Missionærer. I mange Aar holdt J. dog tappert ud trods alle 
Gjenvordigheder og viste sig som en nidkjær og uplettet Karakter. 
Til sidst bøjede Alder i Forening med Sygdom og huslige Sorger 
den virksomme Lærer, Han blev blind, men lod sig undertiden
lede til Prædikestolen for at tale til Menigheden, 1. Sept. 1813 
døde han pludselig ved et Slagtilfælde og fik saaledes sin inderlige 
Begjæring om Udløsning fra Savn og Møje opfyldt.

Fenger, Den trankebarske Missions Hist. S. 303 ff.

A. Jantzen.

v. Johnn, Christian August, 1688-1764, Diplomat">

v. Johnn, Christian August, 1688-1764, Diplomat,
tilhørte en holstensk Embedsfamilie, og hans Fader, Chr. Gotfried v. J. 
(d. 1733), var Vicekansler ved Regeringen i Glückstadt, Konferensraad, 
Ridder af Danebrog og blev adlet af Kejseren 1694. Selv 
var han født 17. Sept. 1688. Efter en Udenlandsrejse, under 
hvilken han studerede i Leiden, gik han i Militærtjeneste som Kadet, 
saaredes 1708 ved Stormen paa Lille, avancerede 1709 til Fændrik 
og 1710 til Lieutenant, men udtraadte allerede 1715 af Hæren som 
Ritmester. Senere gik han over i den diplomatiske Tjeneste, i det 
han 1728 udnævntes til Legationssekretær i Berlin. Han blev 1731
Resident sammesteds, fik 1732 Titel af Justitsraad og akkrediteredes 
1733 som Resident ved det engelske Hof. Han viste sig her som 
en virksom og intelligent Agent, men han savnede den Rolighed 
og Smidighed, der behøvedes til at forhandle med det upaalidelige
engelske Ministerium. Da dette gjorde Vanskeligheder med at betale 
de efter Traktaten af 1734 skyldige Subsidier til Danmark, kom det 
derfor til et saa stærkt Sammenstød mellem ham og den engelske
Premierminister R. Walpole, at det blev nødvendigt at tilbagekalde 
ham (1736), men for at vise, at den danske Regering ikke 
misbilligede hans Optræden, udnævntes han umiddelbart forinden 
Rappellen til overordentlig Gesandt. Han ansattes derefter som
Gesandt i den nedersachsiske Kreds 1737. Foruden de Forretninger, 
der i denne Post paahvilede ham paa Grund af Kongens Stilling 
som Medlem af Kredsen for Holstens Vedkommende og af de 
Rettigheder, Danmark den Gang endnu paastod at have lige over 
for Hamborg, skulde han ogsaa, navnlig under Syvaarskrigen,
holde et vaagent Øje med de Farer, som kunde true denne Stad 
og Holsten fra Preussens Side. I 1759 og end mere i 1762, da 
Peter III beredte sig til at angribe Danmark, behøvede den danske 
Regering Penge til sine Rustninger, og v. J. maatte øve en stærk
Pression paa det hamborgske Senat for at bringe de to 
Laanetraktater af 6. Juli 1759 og af 30. Juni 1762 i Stand. Han udførte 
dette Hverv med al ønskelig Energi, men navnlig det sidste Laan 
opnaaedes kun ved en stærk Udfoldning af Militærmagt og ved 
Gratifikationer (4000 Dukater) til de ledende i Senatet. Han 
forblev i denne Post til sin Død, 22. Febr. 1764, dog var Gehejmeraad
H. C. v. Schimmelmann ham adjungeret siden Juli 1761. Han var 
efterhaanden avanceret til Gehejmeraad (1751) og hvid Ridder (1752). 
Han døde ugift. -- 2 af hans ældre Broders Sønner tjente ligeledes 
i Diplomatiet, nemlig Gotfried Christian v. J., der døde 1790 som 
Kammerherre og Gesandt i Portugal, og Christian August v. J., der 
var udnævnt til Sekretær hos Cai Ranzau, da denne 1762 skulde 
afgaa som dansk Afsending tillige med Carl Juel til den paatænkte
Konference i Berlin, og senere fungerede han som Legationssekretær 
i Stockholm. Han døde 1791.

Holm, Danmark-Norges Hist. 1720-1814 II. 
Vedel, Den ældre Bernstorffs Ministerium.

P. Vedel.



Johnsen, jvfr. Jónsson.



Johnsen, Christian Ferdinand, 1833-88, Læge og religiøs Forfatter, 
blev født 3. Marts 1833 i Borup ved Ringsted; hans 
Forældre vare Præsten Carl Gustav J. og Eline Marie f. Ambders. 
Han blev privat dimitteret 1852 og medicinsk Kandidat 1858. Efter 
at have praktiseret forskjellige Steder paa Fyn blev han 1872 Distriktslæge 
i Hallund i Hjørring Amt, hvorfra han 1881 forflyttedes til 
Frederiksværk; som Læge var han meget afholdt. Hans varme, 
kristelige Tro og Ønsket om ogsaa ad den Vej at være til Gavn 
gjorde ham til religiøs Forfatter. 1883 udgav han «Kristelige
Betragtninger til hver Dag i Aaret» (2. Opl. 1892) og 1885 «Paa 
Sygelejet», korte Betragtninger over de syges forskjellige Tanker og 
Tilstande. Efter hans Død udkom «Forsagelsen og Troen og andre 
smaa Afhandlingen) (1889, udgivet af V. Beck). Disse Bøger, hvis 
Forfatter viser sig at have en ikke almindelig Erfaring paa det 
kristelige Livs Enemærker, have fundet Paaskjønnelse og Indgang 
hos mange. -- J., der 1865 havde ægtet Julie Theodora Krag, 
Datter af Præst i Dreslette C. E. K., døde 20. Juli 1888 efter en 
Operation paa Kommunehospitalet i Kjøbenhavn.

Carøe og Selmer, Den danske Lægestand, 6. Udg. 
Indre Missions Tid. 188^, S. 266; 1892, S. 590.

V. Schousboe.



Johnsen, Jón, 1806-81, Jurist, 
Søn af Exam. jur. J. J. og Hustru, Halla Magnusdatter, fødtes 24. Febr. 1806 paa Gaarden 
Drumboddsstaðir i Arness Syssel paa Island. Som privat dimitteret 
indskreves han 1826 ved Universitetet, hvor han 1830 tog juridisk 
Embedsexamen. 1836 beskikkedes han til 2. Assessor ved Overretten 
i Reykjavik, hvorfra han 1848 forflyttedes som Byfoged til Aalborg;
fra dette Embede erholdt han Afsked 1873 og udnævntes samtidig 
til Etatsraad. Han døde i Aalborg 7. Juli 1881. Under sin 
Embedsvirksomhed paa Island havde han været konstitueret som 
Stiftamtmand 1840-41 og 1844-45. Paa Altinget havde han Sæde 
1845-49 og deltog som kongevalgt Medlem for Island i den 
grundlovgivende Rigsforsamling 1848-49. Gift 1837 med Anna Cathrine 
Martine Blichert (d. 1882), Datter af Konsistorialassessor B. -- J. 
er Forfatter til to fortjenstlige Arbejder af nationaløkonomisk-statistisk
Indhold. 1840 offentliggjorde han «Hugvekja um thínglýsingar» 
osv., i hvilken Afhandling han gjør sine islandske Landsmænd 
bekjendte med Reglerne for Tinglæsning, Pant i faste Ejendomme 
m. v. for derigjennem -- navnlig til Fremme af Selv ejendom -- 
at virke for Kapitalanbringelse som Prioriteter i Jordegods. Denne 
efterfulgtes 1847 af «Jardatal á Íslandi», der giver en Fortegnelse 
over samtlige islandske Gaarde med disses Matrikkeltaxt og et dertil
knyttet righoldigt statistisk Materiale.

Erslew, Forf. Lex.
Tímarit III (1882).

Kr. Kaalund.



Johnsen, Vilhelm Ferdinand, 1788-1879, Finansembedsmand, 
er født 24. Sept. 1788 i Kjøbenhavn, hvor hans Fader, Kammerraad 
John J., var Landmaalingskonduktør i Rentekammeret; Moderen 
var Marie Elisabeth f, Lemvig. Han var tidlig udviklet, blev efter 
at have gaaet i Borgerdydskolen Student i sit 15. Aar (1803) og 3 
Aar efter juridisk Kandidat. Han manuducerede nu til juridisk 
Examen, samtidig med at han betraadte Embedsbanen. 1807 blev 
han Kopist i Finanskollegiets Sekretariat, 1811 Fuldmægtig i 
Rentekammerets danske og norske Kancelli, 1819 overtog han Afviklingen 
af det saakaldte Tabelkontors Forretninger, 1821 blev han Assessor 
i Statsgjældsdirektionen, 1831 Medlem af samme, 1839 Medlem af 
Pensionskassedirektionen og 1848 Departementschef i Finansministeriet, 
hvad han vedblev at være til 1872, da han efter 65 Aars 
Embedsvirksomhed, søgte sin Afsked. J. hørte til den gamle Tids 
punktlige og nidkjære Statstjenere, men han forenede tillige med 
stor Dygtighed -- Forordningerne af 8. Juli 1840 ere væsentlig 
hans Arbejde -- en usædvanlig human Karakter, og det er derfor 
naturligt, at der i stor Maalestok blev lagt Beslag paa ham ogsaa 
uden for hans Embedsvirksomhed. Staten benyttede
ham i en Række Kommissioner, af hvilke her skal
nævnes Kommissionen om nogle offentlige Fabrikkers
og Manufakturinstitutters Ophævelse (1817), om
de paa Landet hvilende Kommunebyrder (1819), om
Statsbalancen (1820), om den danske Gejstligheds Kaar
(1822), om Øbjærggaard og Kjøngs Fabrik (1831), om det
statistiske Tabelværk (1833) osv. Og hvad der saaledes
var begyndt før 1848, fortsattes efter dette Aar
under de nye Forhold, som han med Loyalitet sluttede
sig til. Under dem blev han ikke mindre benyttet;
han stod som den faste Tradition, der bl. a. stille og
sikkert hjalp de skiftende Finansministre med at finde
sig til rette i Finansforvaltnirigens Detailler. Men
mange andre end Ministrene henvendte sig til ham,
og den Tillidsfuldhed, hvormed alle gik til ham, blev
ingen Sinde skuffet, snarere overtruffet, hvad navnlig
Danmarks industridrivende levende paaskjønnede, naar
de søgte ham som Direktør ved den Reiersenske Fond,
hvad han var fra 1826 til sin Død eller i over 50
Aar. For Slægt efter Slægt stod «gamle J.» omgiven
af en sjælden Sympathi. Desuden var han fra 1831-39
Præsident i det danske Landhusholdningsselskab og
fra 1850 Meddirektør i Vilhelminestiftelsen. Det
er herefter naturligt, at han, der i 1815 fik
Titelen Sekretær, blev baade Justitsraad (1822),
Etatsraad (1828) og Konferensraad (1841), men det
er Tegn paa særlig Udmærkelse, naar han i 1867 blev
Gehejmekonferensraad; i sin elskelige Beskedenhed var
han for øvrigt nærmest undselig ved den ham herefter
tilkommende Excellencetitel. Kommandør af Danebrog
var han bleven i 1850, og ved sit 50 Aars Jubilæum
som Embedsmand fik han i 1857 Storkorset. Han døde
7. Okt. 1879, noget over 91 Aar gammel, saa godt
som til det sidste rask og rørig samt fuldstændig
aandsfrisk. -- I Okt. 1828 havde han ægtet Anne Johanne
Thuesen (f. 18. Nov. 1801 d. 7. Febr. 1875), Datter
af Møller Christen T. og Anne Marie f. Pedersen.

Erslew, Forf. Lex.

C. Nyrop.



Johnsonius, s. Jónsson. 



Johnsson, s. Jónsson.



Johnstrup, Johannes Frederik, 1818-94, Geolog. 
J. er født paa Christianshavn 12. Marts 1818. Hans Forældre
vare. Brænderiejer Ulrik Frederik J. (f. 30. Jan. 1779
d. 7. Sept. 1834) og Elisabeth Johansine f. Petri
(f. 1793 d. 1839). Efter at have nydt privat 
Undervisning blev J. Student 1837 og tog 1844 Examen i
anvendt Naturvidenskab ved Polyteknisk Læreanstalt. I
sine Studieaar havde J. været Assistent hos Professor
Zeise, Møntguardein Hinnerup og til Slutning
(1842-46) hos Forchhammer i Læreanstaltens kemiske
Laboratorium. Efter at have taget Examen blev han
tillige Forchhammers Assistent i det mineralogiske
Musæum. Samtidig hermed holdt han (1844-45) Foredrag
over Kemi og Fysik i et Kursus for videre studerende
Søofficerer, og i 1846 afsluttede han Forchhammers
Forelæsninger over analytisk Kemi ved Læreanstalten,
medens Forchhammer var fraværende paa en Rejse. I
1846 flyttede J. til Sorø, hvor han var bleven Docent
i Fysik (efter C. Hauch) og i Mineralogi og Geognosi
(efter Jap. Steenstrup). Opholdet her var kun af kort
Varighed, da J. i 1848 blev Adjunkt (1850 Overlærer)
ved Kolding lærde Skole. 1851 søgte han dog tilbage
til Sorø som Overlærer. Her virkede han nu i 15
Aar og vandt sig et godt Navn som Lærer. Fra denne
Periode skriver sig hans «De kemiske Grundstoffer
og deres vigtigste Forbindelser i den uorganiske
Natur», en klar og kortfattet Vejledning i Kemiens
Begyndelsesgrunde, der vandt en meget stor Udbredelse
(udkom i 3 Oplag 1855, 58, 63) og tjente som Lærebog
i de lærde Skoler, næsten lige til Kemien blev
strøget som Skolefag i Begyndelsen af Firserne,
J.s Ordenssans og ejendommelige, stærkt udprægede
administrative Egenskaber, der i den senere Del
af hans Liv have spillet en saa indgribende Rolle
paa alle Forhold, der vedrøre dansk Geologi,
kom ogsaa til Anvendelse under hans Virksomhed
som Skolemand. Han var saaledes Medlem af flere
ministerielle Kommissioner om Skoleforhold og
bragte Sorø Akademis i sin Tid berømte Samling af
fysiske Instrumenter igjen i Orden, forfattede en
Katalog og gav en Oversigt over Samlingens Historie
(Skoleprogram for 1853). Ligeledes haves flere anonyme
og med Navn forsynede Artikler af ham om Skoleforhold
fra dette Tidsrum. Under J.s første Ophold i Sorø fik
han udgivet nogle tidligere foretagne Undersøgelser
af Drikkevand (i Triers «Arkiv f. Farmaci og teknisk
Kemi» 1847) og «Om Jordlagenes Forhold til det deri
ansamlede Vand med specielt Hensyn til Kjøbenhavns
Jordbundsforhold» (i Schouws «Dansk Tidsskr.»
1848). Man kan i den af J. i Forening med Ch. Ambt
og Chr. Steenbuch 40 Aar efter udgivne «Grundluften,
Grundvandet og Jordbunden i Kjøbenhavn» (1888) se en
Fortsættelse af J.s Ungdomsarbejder. Under J.s senere
Liv i Sorø gik hans Studier mere bort fra den kemiske
og mere ind paa den rent geologiske Side
af Geognosien. Særlig beskæftigede han sig med
Aldersordenen af de forskjellige Lag henhørende til
den danske Kridtformation. Faa det skandinaviske
Naturforskermøde i 1860 holdt han Foredrag om
Faxekalk, og i 1864 fik han i det kgl. danske
Videnskabernes Selskabs Skrifter optaget sin
Afhandling om «Faxekalkens Dannelse», hvorfor
Selskabets Sølvmedaille var ham tildelt (1863). 1864
blev han udnævnt til Medlem af Selskabet, og i 1866
fik han en ligeledes (i 1863) prisbelønnet Afhandling:
«Om Fugtighedens Bevægelse i Jordbunden» optaget i
samme Selskabs Skrifter. Foruden sin Stilling som
Lærer havde J. altsaa erhvervet sig en betydelig
Anseelse som Geolog i Danmark, og da Forchhammer 
i Dec. 1865 døde, blev J. i 1866 udnævnt til hans Efterfølger
som Professor i Mineralogi og Bestyrer af det
mineralogiske Musæum ved Kjøbenhavns Universitet
og foretog altsaa i en Alder (48 Aar), hvori det
kun falder i de færrestes Lod paa en gjennemgribende
Maade at forandre Livsstilling, det sjældne Spring fra
Skolemand til en Universitetslærers frie Stilling.

Som Professor kom J. i Berøring med et gjennem Aarene
stedse stigende stort Antal naturvidenskabelige
og polytekniske studerende, der gjennem
hans Forelæsninger indviedes i Geologiens og
Jordbundslærens Begyndelsesgrunde. Fra alle disse
mange vil lyde en enstemmig Anerkjendelse af hans
rolige Form og det efter det tilsigtede Maal af
Kundskaber fortræffelig afpassede Indhold og af den
store personlige Elskværdighed, hvormed J. forstod
at tage sig af hver enkelt. Disse Forelæsninger vare
ledsagede af aarlige geologiske Exkursioner, i Regelen
til Bornholm, Faxe og Stævns Klint, og enhver, der saa
J. paa Exkursionerne forklare et eller andet Fænomen,
omringet af en Flok ivrig interesserede studerende,
eller selv har hørt til disses Skare, kunde ikke
andet end faa Sympathi for og Kjærlighed til denne
Mand, der, skjønt selv højt op i Aarene, ikke skyede
nogen personlig Anstrængelse for at vise sine Elever
ethvert seværdigt Punkt eller fremhæve alt, hvad der
kunde vække deres Interesse. Et synligt Bevis paa
hans Elevers taknemmelige Erindring fremkom ogsaa
ved hans 25 Aars Jubilæum som Universitetsprofessor
i 1891. I 1878 blev J. Medlem af Konsistorium, og i
1881-82 var han Universitetets Rektor. I 1894 blev
han udnævnt til Æresdoktor i sit Fakultet.

Som Videnskabmand har J. beskæftiget sig med en stor
Del forskjellige Spørgsmaal vedrørende Danmarks og
dets nordlige Bilandes Geologi. Hans Hovedværk maa
siges at være nedlagt i en
Række af Arbejder vedrørende den danske Kridtformation. Hans 
Arbejde over Kalken ved Faxe fra 1864 fik i 1866 en meget 
væsentlig, om end i Omfang kun lille, Tilføjelse ved Opdagelsen af 
Faxekalk ved Annetorp i Skaane («Vidsk. Selsk. Oversigter» 1866). 
Til denne Klasse Arbejder maa ogsaa henregnes «Grønsandslagene 
i Danmark» (1872) og «Grønsandet i Sjælland)) (1876), maaske J.s 
smukkeste Arbejde. Heri viste han, støttet paa en Række Boringer
ved Lellinge Aa, at det sjællandske Grønsand ligger oven paa 
Saltholmskalken og Skrivekridtet, ikke, som tidligere antaget, under 
disse Dannelser, og tillige, støttet paa Palæontologen Mørchs 
Bestemmelser af indsamlede Forsteninger, at Grønsandet i Sjælland er
i Tiden langt adskilt fra det meget ældre bornholmske Grønsand. 
Foruden disse Arbejder har J. beskæftiget sig meget med Studier 
af de kvartære Dannelser i Danmark. Særlig kan i denne 
Henseende nævnes «Om Hævningsfænomenerne i Møens Klint» (1874), 
der senere med en Tilføjelse om Rygens Klinter er udgivet i
«Zeitschrift d. deutsch. geolog. Gesellschafb) 1874. Ligeledes hans 
tvende Afhandlinger i Universitetsprogrammerne for 1882: «Om de 
geologiske Forhold i den nordlige Del af Vendsyssel» og «Nogle 
Iagttagelser over Glacialfænomenerne». Han tager i alle disse 
Arbejder bestemt Standpunkt som «Glacialist», for saa vidt som han 
afgjort slutter sig til Theorien om Nordevropas Nedisning og selv
fremdrager smukke og tydelige Beviser (Skurstriber, Flytblokke m. m.) 
fra Danmarks Jordbund paa disse Anskuelsers Rigtighed; men paa 
den anden Side er han ikke nogen Tilhænger af den i nyere Tid 
fremsatte Theori om 2 adskilte Istider og synes nærmest at ville 
tilskrive Drivis i Slutningen af Istiden de Virkninger, som af andre 
menes at kunne henføres til en senere (den anden) Istid. End 
videre foreligger der fra J.s Haand en Række Afhandlinger om 
specielle Æmner, hvoriblandt kan nævnes: «Om Kullagene paa
Færøerne» (1873), «Om de i 1875 forefaldne vulkanske Udbrud paa 
Island» (1877), «Kryolithen i Grønland» (1880), «Om de vulkanske 
Udbrud og Solfatarerne i den nordøstlige Del af Island» (1886), 
«Abriss der Geologie von Bornholm» (1889-90), og han har udgivet
Forchhammers Biografi og et Udvalg af hans Skrifter (1869) samt 
Gieseckes Dagbog paa hans mineralogiske Rejse i Grønland og 
hans Biografi (1878).

Som Bestyrer af det mineralogiske Musæum bragte J. det i 
en fortræffelig Orden trods de i højeste Grad indskrænkede og 
uheldige Lokaler, dette Musæum indtil for et Par Aar siden var 
henvist til. Nu har J. foretaget Flytningen og
Opstillingen i en smuk, ny Musæumsbygning. Hele
Opstillingen og Planen for Anlægget ere udelukkende
hans Værk. I 1876 fremvoxede en anden for Geologien
overmaade vigtig Institution under J.s Ledelse, i
det Indenrigsministeriet overdrog ham at iværksætte
og lede de geografisk-geologiske Undersøgelser
i Grønland, de 2 første Aar alene, senere i
Forening med Marineminister Ravn og Justitsraad
Rink. (I 1891 afløstes Ravn af Kommandør Wandal,
i 1893 døde Rink.) J. har haft Hovedparten i
Ledelsen og hele Tiden været Redaktør af det
betydningsfulde Værk: «Meddelelser om Grønland»,
der er fortrinlig udstyret med Kort og Afbildninger
og indeholder saa vel systematiske Beskrivelser
af Grønlands forskjellige Egne som Monografier i
alle Naturhistoriens forskjellige Grene over Forhold
vedrørende Grønland. J. forstod at knytte fortrinlige
Kræfter hertil. Selv har J. foretaget flere geologiske
Undersøgelsesrejser, nemlig 1871 og 1876 paa Island,
1872 paa Færøerne og 1874 i Grønland. -- I 1888
overdrog Kultusministeren J. Ledelsen af «Danmarks
geologiske Undersøgelse», hvorved der blev paabegyndt
et længe savnet Kortarbejde over Danmarks geologiske
Forhold. Der er af dette Værk hidtil udkommet 4
Hæfter, ledsagede af geologiske Kort, Profiltavler
osv.

J. er Medlem af en Del lærde Selskaber i Indland
og Udland og blev 1892 Kommandør af Danebrog af
1. Grad. -- 2. Jan. 1850 ægtede han Marie Louise Dahl
(f. 29. Maj 1821), Datter af Koffardikapitajn Hans
Jacobsen D. -- J. døde 31. Dec. 1894.

Erslew, Forf. Lex.
Voigt, Den polytekn. Læreanstalts Kandd. S. 22 f. 139.

K. Rørdam.



Jomtou, s. Jørgensen Jomtou.



Jonas, Emil Jacob, f. 1824, Litterat. J., en Søn af
Lærer David Theodor J. (f. 1785 d. 1836) og Louise
f. Friedländer (f. 1792 d. 1839), er født 14. Juli
1824 i Schwerin, fra hvis Domskole han dimitteredes
1843. Efter 2 Aars Studier i Bonn og Heidelberg kom
han til Flensborg, hvor han i flere Aar ernærede sig
som Lærer og Medarbejder ved «Flensburger Zeitung»,
skrev ogsaa i «Danevirke» og kom 1847 til Kjøbenhavn,
hvor han ved Oprørets Udbrud skrev «Et alvorligt
Ord til den danske Nation», hvorved Regeringens
Opmærksomhed henlededes paa ham. Han lod sig engagere
som rejsende Presseagent og opholdt sig under Krigen
mest i Tyskland. Grevinde Danner antog ham efter sit
Giftermaal til en Slags Almisseuddeler. Det var hende
om at gjøre at vinde 
Popularitet hos de fattige for ad den Vej at komme til at staa i 
et gunstigere Lys, og J. hjalp hende trolig, ligesom han ogsaa gik 
Grevinden til Haande ved Opkjøbet af diverse Smædeskrifter imod 
hende af Schaldemose, Barnewitz o. fl., en Virksomhed, der strakte 
sig til Tyskland og Frankrig. 1851 fik han Indfødsret, 1852 Titel 
af Kammerassessor og Ansættelse som Assistent i det holstenske 
Ministerium, men gik allerede 1854 af med Kammerraads Titel. Han
ledsagede Grevinden paa hendes første Rejse med Kongen i 
Hertugdømmerne og søgte overalt at berede hende en gunstig Modtagelse. 
Men da han i sin Iver gik saa vidt, at han i Flensborg lod trykke 
en yderst svulstig Panegyrik over hende under Titelen: «Dies Büchlein
gehört der Gemählin Sr. Majestat. Eine Volkstimme aus den 
Herzogthümern in Veranlassung der Reise des hohen Herrscherpaares 
im Oct.-Nov. 1854», lod Carl Moltke Piecen beslaglægge. 
J. blev dømt til 40 Rdl.s Mulkt, men Kongen betalte Mulkten. 
Han vedblev at staa i Grevinde Banners Tjeneste lige til Kong 
Frederik VII's Død, vistnok med urette beskyldt for at have taget
imod Gaver for at udvirke kongelige Gunstbevisninger gjennem 
Grevinden. 1867 forlod han Landet og bosatte sig 1868 i Berlin, 
hvor han siden har udfoldet en meget betydelig Virksomhed, navnlig 
som Oversætter af nyere skandinavisk, især dansk, Litteratur, som 
Udgiver af tyske Rejsebøger om Danmark og som Korrespondent 
til en Mængde tyske Blade. Han ægtede 1. Marts 1848 Hertha 
Adele Wadskiær (f. 15. Juli 1807 d. 10. Febr. 1894), Datter af Major 
Thøger Løvenbalk W. og Marie f. de Jeanty. 

H. R. Hiort-Lorenzen.



Jónassen, Jónas, f. 1840, Læge. 
J. J., Søn af nedennævnte Th. Jónasson (Jonassen), fødtes i Reykjavik 18. Avg. 1840, blev Student fra den derværende lærde Skole 1860 og tog ved Kjøbenhavns 
Universitet lægevidenskabelig Examen 1866. 1868 
konstitueredes  han som Læge i en Del af det den islandske Landfysikus 
underlagte Distrikt og adjungeredes denne som Medhjælper ved 
Lægeundervisningen i Reykjavik. 1876 fik han i Henhold til en 
stedfunden Omordning af det islandske Læge væsen kgl. Udnævnelse 
som Distriktslæge i 1. Lægedistrikt (Reykjavik og Omegn) med 
Forpligtelse til at meddele Undervisning ved Lægeskolen. 1881-82
var han konstit. Landfysikus og Forstander for Lægeskolen. 1882 
erhvervede han den medicinske Doktorgrad for en Afhandling: 
«Ekinokoksygdommen» (paa Island). Ægtede 30. Nov. 1871 Thórunn 
Havstein, Datter af den VII, 171 anførte Jørgen Peter H. -- J. 
har ved Siden af nævnte Afhandling udfoldet en ret betydelig 
Virksomhed som populær-videnskabelig Forfatter inden for sit Fag. 
Fremhæves kan en populær Fysiologi («Um eðli og heilbrigði mannlegs 
líkama», 1879), en udførlig -- og under islandske Forhold særdeles 
nyttig -- Lægebog («Lækningabók», 1884) samt en Anvisning 
til spæde Børns Pleje («Barnfóstran», 1888). Til Forebyggelse af 
den farlige, paa Island saa udbredte Blæreormslidelse (det i hans 
Disputats behandlede Æmne) skrev han 1884 om «Sullaveikin». 
En Udsigt over Lægevæsenets Udvikling paa Island har han givet 
i «Timarit» XI (1890).

Indbydelsesskrift til Univers. Reformationsfest 1882.
Timarit XI (1890).

Kr. Kaalund.



Jónasson (Jonassen), Thórður, 1800-80, Justitiarius,
fødtes 26. Febr. 1800 paa Nes i Aðalreykjadalur i det nordlige Island 
som Søn af Præsten Jónas Jónsson og dennes Hustru, Thórdis Jónsdatter. 
Efter nogle Aars Privatvirksomhed som Student indskreves 
han ved Universitetet 1824 og tog her latinsk-juridisk Examen 1830. 
1835 beskikkedes han til Sysselmand paa Island, men udnævntes 
allerede 1836 til 1. Assessor i Overretten i Reykjavik, hvor han 
1856 forfremmedes til Justitiarius, fra hvilket Embede han erholdt 
Afsked med fuld Løn 1877. 1865 udnævntes han til Kommandør 
af Danebrogs 1. Grad. Foruden flere mindre Konstitutioner 
bestyrede han flere Gange Stiftamtmandsembedet, særlig 1860-65, 
og var i en længere Aarrække kongevalgt Altingsmand og adskillige 
Gange kgl. Kommissarius under Tingets Forhandlinger. Th. J., 
der døde 25. Avg. 1880, ægtede 25. Juni 1838 Sophia Dorothea
Lynge, Datter af Kjøbmand Rasmus L. paa Akureyri. Som 
Forfatter er han, bortset fra en mindre betydelig redaktionel Virksomhed, 
kun optraadt med en Afhandling om Forligsvæsen («Um sættamál», 
Rkv. 1847).

Erslew, Forf. Lex.
Timarit III (1882).

Kr. Kaalund.



Jonge, Nicolai, 1727-89, Præst, Forfatter,
blev født i Kjøbenhavn 29. Avg. 1727. Slægten stammede fra Amsterdam og havde 
derefter været bosiddende i Skaane. Hans Fader, Peder Nielsen,
var Revisor i Rentekammeret og Skibsmaaler ved Børsen; Moderen 
hed Anna Sophie f. Einhaus. Han blev Student fra Kjøbenhavns 
Skole 1745 og tog 2 Aar efter Attestats. 1754 blev han Kateket 
ved Holmen og var samtidig en meget benyttet theologisk Manuduktør, 
foruden at han dimitterede til Artium. Han præsteviedes 
først 1762, da han var kaldet til Sognepræst i Alleslev ved Præstø, 
i hvilket Embede han døde 24. April 1789. Aaret efter, at han 
var bleven Præst, ægtede han i Kjøbenhavn Geske Fischer, Datter 
af en Konsumtionsskriver.

J. var en meget frugtbar Forfatter og dyrkede særlig 
Geografien. De fattige Kaar, hvori han levede, nødsagede ham til at 
søge forøget Fortjeneste ved Pennen. En Række Skolebøger udgik 
fra hans Haand. Saaledes allerede 1753 en Oversættelse af en 
tysk Skolegeografi; Aaret efter leverede han et latinsk Kompendium 
af Geografien, senere forbedret og forøget med Landkort. Saa 
følger en Skoleudgave af Phædrus og for studerende en Bibelhistorie 
paa Latin («Collegium biblicum», 1760), affattet i Spørgsmaal og 
Svar og med rige Litteraturhenvisninger. Holbergs «Synopsis 
historiæ universalis» bearbejdede han paa Dansk og udvidede og 
fortsatte den betydelig (1757). Til Forbillede for sin Bearbejdelse 
har han taget en engelsk Udgave af Dr. Sharpe i London. Men
kunde der være Mening i at bruge Holbergs Navn ved denne 
Lærebog i Historien, var det utilbørligt, naar J. tillod sig at bruge 
samme Navn paa en udførlig Geografi, som han paabegyndte 1759;
det var kun et Lokkemiddel for at skaffe Skriftet Afsætning. J. 
undlader derfor heller ikke at gjøre Undskyldning derfor i Fortalen; 
men «flere lærde Mænd» havde udtalt sig for, at det nok kunde 
gaa an. Den saaledes «med falsk Skilt» -- som Nyerup siger --
udsendte «Holbergs Geografi» er et meget stort anlagt Arbejde, 
der i Aarenes Løb naaede 7 stærke Kvartbind; det sidste (1791), 
der udkom efter J.s Død, er ikke udarbejdet af J., men af N. Prahl 
og omfatter de fremmede Verdensdele. De bedste og nyeste 
Hjælpemidler bleve benyttede, og Arbejdet vidnede om sin Forfatters 
alvorlige Flid og Belæsthed. Men han havde overordentlige 
økonomiske Gjenvordigheder for at faa Udgivelsen fremmet, og dette var 
saa meget uheldigere, som der var prænummereret af en Mængde
Subskribenter. 5. Bind udgjør «Danmarks korografiske Beskrivelse» 
og 6. Bind en lignende Beskrivelse over Norge og de nordiske 
Bilande. Senere udgav han en udførlig Beskrivelse af Kjøbenhavn 
(1783), som var beregnet paa 2 Dele; men han naaede kun at faa
trykt 1. Del. Etatsraad Erik Torm, som var Politi- og Borgmester 
i Kjøbenhavn, var den, som opfordrede ham til Udarbejdelsen, 
stod ham bi med sine egne rige Samlinger og skaffede ham 
Adgang til Arkiverne. Det er et grundigt Arbejde, der ved sit 
betydelige Stof endnu har Værd. 2. Del, som foreligger fuldstændig 
udarbejdet, opbevares paa det store kgl. Bibliothek (Ny kgl. Saml., 
4°, Nr. 669); Fr. Thaarup har meddelt noget deraf i forskjellige 
Tidsskrifter. Blandt J.s Skrifter kan end videre nævnes 3 homiletiske
Hjælpemidler, indeholdende Dispositioner til Prædikener over 
Søndagsevangelierne samt til Brude- og Ligtaler, foruden nogle 
mindre Arbejder af personalhistorisk Art. J. frembyder i det hele
taget Billedet af en flittig og dygtig Præstemand, som dog hele 
sit Liv igjennem maatte kæmpe med tunge Næringssorger.

Worm, Lex. ov. lærde Mænd. 
Nyerup, Lit. Lex. 
Nyeste Skilderi af Kbhvn. 1829, Nr. 70.

A. Jantzen.



de Jonquiéres, Henri Alexandre Antoine de Dompierre, 1816-79, Officer, 
var en Søn af Frédéric Anne de D. de J. (f. i 
Haag 1777, d. 1820) og Anna Hedevig f. Høyer og fødtes 13. Avg. 
1816 paa Folehavegaard, som hans Fader efter at være udvandret 
fra Holland havde kjøbt. Han blev Søkadet 1831, men paa Grund
af Nærsynethed opgav han Søen i 1833 og kom Aaret efter ind 
paa den kgl. militære Højskole. Efter Afgangen her fra 1838 blev 
han Sekondlieutenant i Artilleriet og ansattes ved 1. Artilleriregiment,
men havde allerede vist saa fremragende Evner, at han i 1842 
valgtes til J. S. Fibigers Efterfølger som Lærer i Artilleri ved 
Højskolen; 2 Aar forinden var han bleven Premierlieutenant. Hans 
Virksomhed som Lærer var dog kun kortvarig, i det baade han 
og Læssøe uden videre afskedigedes i 1845, samtidig med at ældste 
Klasse midlertidig lukkedes. Man vilde dog gjærne ansætte J. paa 
ny, men denne, som med god Grund følte sig meget forurettet, 
vilde ikke skille sin Sag fra Læssøes og nægtede at efterkomme 
Opfordringen, indtil Artilleriet omsider bevægede ham til endnu at 
læse et Kursus, imod at en yngre Officer (Reich) designeredes til 
Posten og sendtes udenlands for at uddanne sig. J. benyttede 
derimod sit ufrivillige Otium til paa egen Bekostning at berejse 
Sverige, Tyskland, Schweits, Italien, Frankrig, Belgien og Holland 
fra Juni 1845 til Juni 1846.

I 1848 forlod J. Højskolen, blev Kapitajn og tilsynshavende 
ved Fabrikationen af forskjelligt Artillerimateriel, men kom heldigvis 
i April til Tjeneste ved 7. Batteri, ved hvilket han i Kampene ved 
Nybøl og Dybbøl lagde megen praktisk Dygtighed og et ualmindeligt 
Mod for Dagen. I de følgende 2 Krigsaar virkede han selvstændig 
som Kommandør for 9. Batteris ene Halvbatteri saa vel 
ved Fredericia som ved Isted og udmærkede sig paa ny. Efter 
Krigen blev J. Medlem af Artilleri- og Konstruktionskommissionen 
og af flere andre Kommissioner, ligesom han ogsaa i Vinteren 
1851-52 holdt Foredrag i Artilleri for Artilleriets Officerer, men 
det var først, da han i Slutningen af 1853 afløste Lundbye som 
Konstruktør ved Artilleriet, at hans rige Evner fuldt kunde udvikle 
sig, i det mange forskjellige Opgaver forelaa. Han havde allerede 
s. A. offentliggjort «Undersøgelser betræffende Skydning, især med 
Hensyn til det svære Skyts», og i 1855 begyndte han paa 
Udarbejdelsen af «Ballistiske Tabeller for de danske Projektiler»,
hvilket omhyggelige Arbejde udkom 1857, ledsaget af en Forklaring 
samt Bemærkninger til Skydetabellerne. Hans nøje Kjendskab til 
Skydningens Theori fremgaar ogsaa af andre Arbejder, optagne i 
«Tidsskrift f. Krigsvæsen», bl. a. «Om Projektilers Bevægelse i
Vindbøssen» (1857) og «Om nogle nyere Forslag til at forøge 
Skudsikkerheden » (1858), medens han, efter i Vinteren 1855-56 at være 
sendt til de allieredes Hovedkvarter ved Sebastopol for at gjøre 
sig bekjendt med Belejringsarbejderne, skrev «Betragtninger over
Sebastopol Belejring». «Tidsskrift f. Søvæsen» 1858 bragte «Nogle 
Ord om Flaaden», der gav Anledning til en Polemik i Tidsskriftet 
og i Pressen. Den vigtigste Opgave, som forelaa, var 
Tilvejebringelsen af riflet Skyts, hvormed der allerede i 1853 var anstillet
Forsøg, men navnlig efter at Franskmændene i Felttoget 1859 vare 
optraadte med en riflet Feltkanon, gjaldt det om snarest at 
tilvejebringe en saadan. Som det mest virksomme Medlem af 
Riffelskytskommissionen konstruerede J. en riflet 4pds. Feltkanon efter fransk
System, først ved at udbore 3pdige Broncekanoner, senere af 
Støbejærn; ligeledes konstruerede J. 12pds. Fæstningskanoner, dels af 
Støbejærn, dels af Bronce, og andet riflet Skyts, saaledes at det
skyldes ham, naar vi under Krigen 1864 havde et ikke ringe Antal 
riflede Felt- og Fæstningskanoner. Ved Siden af denne betydelige 
Virksomhed benyttedes J., der i 1860 fik Majors Karakter, som 
Konsulent i Søbefæstningssagen, i det Kjøbenhavns Søbefæstning
ved Lov af 1858 betydelig udvidedes, ligesom han ogsaa blev 
Medlem af Søbefæstningskommissionen til at afgive Betænkning over 
den approberede Plan. Marinen benyttede ligeledes hans Tjeneste, 
i det han 1860 var Medlem af en Kommission til Bedømmelse af 
den Whitworthske Kanon og fra 1863-65 var Medlem af en 
Kommission, der skulde anstille Forsøgsskydninger mod Panserplader. 
J., som 1863 blev virkelig Major, udsendtes desuden paa flere 
Tjenesterejser, saaledes i 1861 til England og i 1863 til Sverige, 
hvor vore nye Riffelkanoner fabrikeredes.

Krigen 1864 bragte ham en hel ny Virksomhed, i det han blev 
ansat i den højstbefalende Artilleriofricers, General Lüttichaus, Stab 
og som saadan var med ved Danevirke; i Febr. blev han Stabschef 
ved Artillerikommandoen i Dybbølstillingen, og 22. Marts,
efter Oberst Haxthausens Afgang paa Grund af Sygdom, stilledes 
han i Spidsen for Artilleriforsvaret. I denne Stilling vandt 
han sig et Navn, som sent vil glemmes. Han besad en Pligttroskab og en 
brændende Fædrelandskjærlighed, som aldrig fornægtede sig, og 
fremfor alt et aldeles ubøjeligt, roligt Mod, der intet Øjeblik 
svigtede ham. Hans Uforfærdethed var af en Art, som er sjælden selv 
blandt tapre Mænd, thi han var rolig i Fjendens Ild, ikke alene 
naar andres Øjne vogtede paa ham, men ogsaa naar han daglig 
gik sin ensomme Vandring fra Skanse til Skanse for at træffe 
Bestemmelse om, hvad der paa hvert Sted skulde foretages, og for at 
opmuntre sine Artillerister, som snart lærte at skatte den stille, 
tilbageholdne, fordringsløse foresatte, der først tænkte paa andre,
sidst paa sig selv. Han var saaledes aldrig til at formaa til at 
tage en Adjudant eller blot en Ordonnans med paa disse Vandringer, 
fordi han ikke unødvendig vilde udsætte dem for Fare, skjønt han
derved udsatte sig for at blive liggende hjælpeløs paa Marken, 
hvis en af Fjendens Projektiler havde ramt ham. Som alvorlig 
Kristen lagde han imidlertid sit Liv i Guds Haand, og en 
Konstabel udbrød ogsaa en Dag, da J. uforfærdet passede sin Dont 
under Fjendens voldsomste Ild: «Han ser ud som en Mand, der er 
i Kirke og vil gaa til Alters». Efter Stormen paa Dybbøl var J. 
ogsaa blandt dem, som forlod Sundevedssiden med det sidste Broled. 
Det Exempel paa Mod og Uforfærdethed, som J. gav sine 
underordnede, har sikkert bidraget meget til, at «Artilleriet ved
Dybbøl gjorde sin Pligt til det yderste», saaledes som Dommen 
lyder i Generalstabsværket om Krigen 1864, uagtet navnlig 
Fæstningsartilleriet var svagt udrustet med faste Befalingsmænd og 
Mandskabet lidet uddannet. Allerede 17. April, Dagen førend Stormen,
benaadedes J. med Kommandørkorset af Danebrog af 1. Grad. 
Hvad han havde udrettet, fremgaar i øvrigt bedst af hans Skrift: 
«Bemærkninger om det danske Artilleri samt om dets Deltagelse i 
Krigen 1864» (1865), hvilket er fremkommet for «at berigtige
fejlagtige Bedømmelser om det Standpunkt, hvorpaa Artilleriet i 
Danmark befinder sig, og den deraf udledte Underlegenhed, Armeen 
skulde have befundet sig i under den sidste Krig». Det lille Skrift 
giver tillige en god Oversigt over Forfatterens egen Virksomhed 
som Konstruktør inden Krigen.

Efter Dybbøls Fald var J. en kort Tid Artillerikommandør 
paa Als, men kaldtes derefter, til Trods for Overkommandoens 
Indsigelse, af Ministeriet til Kjøbenhavn for atter at overtage
Kon-struktionsvirksomheden. Det følgende Aar blev han imidlertid 
Oberstlieutenant, Kommandør for Artilleristaben og strax efter Oberst 
samt Chef for det kgl. Artilleri, fungerende Overtøjmester m. m. 
I 1866 forfremmedes han til Generalmajor og var Medlem af den 
Forsvarskommission, hvis Forslag dannede Grundlaget for Hærloven 
af 1867, ved hvis Gjennemførelse J. blev General, Generalinspektør
for Artilleriet m. m. samt i 1868 Generalinspektør for Søartilleriet. 
Som saadan udøvede J. atter en betydelig Indflydelse, om end 
hans Stilling ingenlunde var let, da man i Artilleriet var noget 
misfornøjet med den beskedne Stilling, som Hærloven af 1867 
anviste Vaabenet. Denne Misnøje kom til Orde, da J., efter at Krigen 
1870-71 havde vist Bagladekanonens Overlegenhed over Forladekanonen, 
ikke strax vilde søge den erstattet. Det maa dog regnes 
ham til Fortjeneste, at han ventede med Indførelsen af en 9 Cm.s 
Kruppsk Bagladekanon til 1876, da Spørgsmaalet først var modent 
til Afgjørelse. I øvrigt fremmede han Tilvejebringelsen af riflet 
Panserskyts af Støbejærn, saa vel Forlade- som Bagladekanoner. 
I 1870 valgtes J. til Landstingsmand for Kjøbenhavn, et Hverv, 
som han omfattede med sjælden Interesse og Samvittighedsfuldhed; 
han opnaaede derved og paa Grund af sin faste Karakter og liberale 
Anskuelser en betydelig Indflydelse.

J. benaadedes i 1878 med Storkorset af Danebrog, og ligesom 
Krigsbestyrelsen paaskjønnede hans Fortjenester, erhvervede han sig 
ogsaa sine undergivnes Agtelse og Hengivenhed, uden at bejle til 
den, ved en høj Grad af Retfærdighedsfølelse i sin Styrelse. For 
at søge Lindring mod en langsomt forløbende Sygdom tog han i 
1879 til Badestedet Oeyenhausen i Westfalen, men døde her 21. Sept. 
Senere opstillede Artilleriets Officerer og Underofficerer hans Buste 
i Marmor paa Kjøbenhavns Tøjhus som Sidestykke til Busten af 
General Fibiger. Til Nationalmusæet paa Frederiksborg Slot maledes 
hans Billede af Vermehren. -- J. var en stille, noget tilbageholden 
og tungsindig Natur, og han forblev ogsaa ugift.

Illustr. Tid. Nr. 1045.
Erslew, Forf. Lex.
Vort Forsvar Nr. 153.

P. N. Nieuwenhuis.



de Jonquieres, Jean André Frederik, 1815-90,
Kontorchef, Broder til foregaaende, blev født paa
Folehavegaard 26. April 1815. Han blev Student 1832
fra Borgerdydskolen i Kjøbenhavn og juridisk Kandidat
1837. Snart efter (1840) kom han som Volontær ind i
Kancelliet og blev ansat i Kontoret for de kirkelige
Sager. I dette Kontor forblev han da under dets
forskjellige Omordninger til sin høje Alderdom. 1844
blev han Kancellist, 1848 Fuldmægtig og en Maaned
efter ved Kultusministeriets administrative Ordning
Departementssekretær og Chef for Ministeriets
1. Departements Kontor. 1888 overdroges det ham
tillige at udføre Departementschefsforretningerne for
Ministeriets gejstlige Sekretariats Vedkommende. 1851
blev han Kancelliraad, 1852 Justitsraad. 1878 modtog
han Danebrogsordenens Kommandørkors af 2. Grad,
1887 sammes 1. Grad. Han døde i Kjøbenhavn ugift
23. Dec. 1890 efter Dagen i Forvejen at være ramt
af et apoplektisk Tilfælde. I de sidste Aar var hans
Helbred stærkt nedbrudt.

J. var en elskelig, fintfølende, gjennem dannet
Karakter med udbredt Læsning og varm Interesse for
Aandslivets Frembringelser og Udvikling. Med sjælden
Flid og Omhu varetog han sit betydningsfulde Embede;
under 20 forskjellige Ministerier beklædte han sin
Post som den erfarne Raadgiver og Traditionens Bærer;
og uden at træde nogen for nær tør det nok siges, at
hans Erklæring har haft overvejende Indflydelse paa de
kirkelige Sagers Behandling i Ministeriet i mere end
40 Aar. Dertil kom endnu den store Hensynsfuldhed og
levende Deltagelse, hvormed han kom enhver i Møde, der
i Embedssager henvendte sig til ham. -- I Direktionen
for Bibelselskabet for Danmark havde J. i mange Aar
Sæde, og siden 1845 var nan Ældste i Kirkeraadet for
den fransk-reformerte Menighed i Kjøbenhavn.

Dagbladet 1890, Nr. 354.

A. Jantzen.



Jonsen, Aage, --1317, Drost, hørte til Erik Menveds
nærmeste Raadgivere i Kongens første Tid, da
Forholdene vare saa vanskelige under Kampene mod
de fredløsdømte Kongemordere og Stridighederne med
Jens Grand. Særlig under de sidste spillede A. J. en
fremragende Rolle, da han i Aarene 1294-95 beklædte
det vigtige Embede som Kongens Drost; paa et Danehof
blev han endog bandlyst af Ærkebispen, og det var
ogsaa ham, der for Jens Grand som Fange paa Søborg
forelagde Kongens Forligstilbud, hvilke Ærkebispen
dog med Grund afviste som gaaende ud over 
al Ret og Billighed. Endnu i 1299 hørte han til de Mænd, som 
Kongen beskikkede til at føre Underhandlinger med Jens Grand i 
Kjøbenhavn, og i 1303 var han en af de Voldgiftsmænd, der 
mæglede Udsoningen mellem Kongen og Jens Grands Efterfølger,
Isarnus. Siden træder han mere tilbage, men døde først 2. April 1317. 

Suhm, Hist. af Danmark XI, 133. 164. 330. 436. 801.

Kr. Erslev.



Jonsen, Laurids, --1340, Drost, 
tilhørte en Slægt, der i sit Vaaben førte en Panter; det beror paa Misforstaaelse, 
naar man ofte har gjort ham til en Eberstein. Han fremtræder i Erik Menveds 
senere Aar, første Gang 1307, da Kongen forlenede sin Broder
Christoffer med Halland. I Aaret 1315 var han Ridder og 
overværede i Nyborg Forliget med Hertug Erik af Jylland; mærkelig 
nok modtog han i samme Aar Lensbrev af Markgrev Valdemar af 
Brandenborg paa dennes danske Arvegods Ærø, skjønt Erik Menved 
i det Øjeblik var paa den mest spændte Fod med Valdemar. 
I den følgende Tid omtales L. J. oftere i Kongens Omgivelse, og 
1318 var han endog en af de 4 danske, der gjordes til Opmænd i 
Stridighederne med Sverige. Efter Eriks Død maa han vistnok 
have virket ivrig for Christoffers Valg; thi denne gjorde som Konge 
ham strax til sin Drost. Denne høje Stilling indtog han ogsaa et 
Par Aar, men maa saa være falden i Unaade; han mistede Drostembedet,
maaske ogsaa sine Forleninger. Under disse Forhold 
greb han den første Lejlighed til at vende sig imod Christoffer, 
og da denne efter den sønderjyske Hertug Eriks Død (1325) 
krævede Formynderskabet for hans Søn Valdemar, sluttede baade L. J. 
og den tidligere Marsk Ludvig Albertsen (Eberstein, s. IV, 401) 
sig til Valdemar og hans Morbroder Grev Gerhard; 30. Marts 1326 
lovede den lille Hertug af al sin Magt at hjælpe de 2 danske 
Stormænd til et Forlig med Christoffer efter deres Vilje og overlod 
dem til Sikkerhed Slottene Haderslev og Tranekjær paa Langeland. 
Det sidste tildeltes L. J. som hans Part og blev fra nu af stadig i 
hans Besiddelse. Saaledes indlededes Kampen imod Christoffer, 
der førte til hans Fordrivelse og Valget af Valdemar til Danmarks 
Konge; som saadan gjorde han atter L. J. til Drost. I Rigets
Styrelse synes denne dog kun at have taget ringe Del; derimod 
sørgede han for at holde fast paa sine Len, Langeland og Ærø, 
hvortil ogsaa kom Skam Herred paa Fyn, som han fik i Pant for 
en betydelig Sum. Opgaven var dog ikke let; Gerhard, der nu 
var blevet Hertug i Sønderjylland, ligesom siden Valdemar, der 
efter sin korte Kongetid atter overtog sit Hertugdømme, attraaede 
begge at fordrive den mægtige Vasal. I 1331 maatte L. J. ogsaa 
søge Forlig med dem; Spørgsmaalet om Langeland blev henvist til 
Afgjørelse ved Voldgift, og Ærø synes han ved den Lejlighed at
have overladt Grev Gerhard mod en Panteforskrivning paa 1000 Mk. 
Sølv. Voldgiften kom dog ikke i Stand, men 1339 forberedte 
Hertug Valdemar et Angreb paa Langeland, hvortil Gerhard lovede 
ham sin Bistand. Kort efter, 6. April 1340, døde imidlertid L. J. 
og blev jordfæstet paa den Ø, paa hvilken han saa længe havde 
siddet som en i Virkeligheden uafhængig Fyrste. Han var 2 Gange 
gift; hans anden Hustru var en tysk Grevinde, Margrethe Gutzkow, 
med hvem han skal have faaet Grevskabet Strey paa Rygen.

Kr. Erslev.



Jonsen, Niels, --o.1362, Biskop i Odense,
var Munk af Minoriterordenen og blev valgt af Knudsbrødrene til Biskop, da 
Peder Pag var død 1339, medens Provsten i Odense og Prioren i 
Dalum søgte at sætte en anden igjennem. Paa en Synode, som 
N. J. afholdt i 1348, blev det derfor for at forebygge lignende 
Stridigheder fastslaaet, at hverken Provsten eller Dalum Kloster 
havde nogen Ret til at gjøre Indflydelse gjældende ved Bispevalget. 
For øvrigt deltog N. J. i den Kirkeforsamling, som 1345 afholdtes 
i Helsingborg, ligesom han ogsaa overværede de store Rigsmøder, 
som Valdemar Atterdag afholdt 1349, 1354, 1357 og 1360, uden at 
der dog vides noget om, hvilken Rolle han spillede herved. Han
nævnes sidste Gang som levende i Okt. 1362, men er vistnok død 
endnu samme Aar eller kort efter. 

Kr. Erslev.



Jonsen, Niels, --1379, Ærkebiskop, 
hørte til den Bild-Strangesenske Slægt og var født i Jylland. Efter at have været 
Kapellan hos Kong Valdemar Atterdag optoges han i Roskilde 
Domkapitel og var endnu kun Kannik i Roskilde og, som det 
synes, ogsaa i Lund, da han 14. Marts 1361, vistnok efter Kongens 
Anbefaling, valgtes til Ærkebiskop. Dagen efter modtog han 
Valget -- «nolens volens», tilføjer en yngre Krønnike -- og begav 
sig derpaa til Avignon for at bispevies. Det følgende Aar kom 
han hjem igjen og fik sig af Kongen Bornholm med Hammershus 
overdraget, rigtignok paa Vilkaar, der viste, at den kloge og 
forsynlige Konge ikke ganske vilde slippe sit Tag i denne 
tidligere meget omstridte Besiddelse. Næppe var dette Anliggende
bragt i Orden (Dec. 1362), før der blev Lejlighed for ham til at 
vise Kongen en Gjentjeneste. Elisabeth af Holsten, der om Sommeren 
var bleven viet «per procurationem» til Kong Hakon af Norge 
og Sverige, var den Gang paa Rejsen til Sverige, da hendes Skib 
drev ind paa Skaanes eller Bornholms Kyster. For at forebygge
dette hendes Ægteskab, der vilde komme i Strid med Kirkelovene -- 
og med den danske Konges politiske Planer --, holdt N. J. hende 
derefter i flere Maaneder fast paa et af sine Slotte, og da hun 
omsider blev fri, var Hakon i Kjøbenhavn (9. April 1363) bleven 
viet til Kong Valdemars Datter Margrethe i Overværelse bl. a. af 
N. J., som ved den Lejlighed læste sin første Messe. I de følgende 
urolige Aar blev N. J. flere Gange kaldet til Deltagelse i forskjellige
Fredsforhandlinger. At Stiftet ved Saadanne Lejligheder maatte 
være sin øverste Tilsynsmand foruden, fik Kirkens Personer og 
Ejendom paa mange Maader at undgjælde for, og N. J. havde 
senere, da der fra 1373 igjen for en Tid blev Ered i Riget, nok 
at gjøre med Foranstaltninger mod den i Stiftet herskende Retløshed. 
Han lod bl. a. 1374 forfatte en Fortegnelse over alt Kannike- 
og Vikargodset, den saakaldte «Paltebog», og udvirkede noget efter
af Paven et Konservatorium, som det hed, for sit Stift. Han døde 
5. Febr. 1379 efter 2 Dage forud at have gjort Testamente og 
blev begravet i Lund. Den Krønnike om de lundske Bisper, der 
bærer hans Navn, antages han at have begyndt; den blev senere 
fortsat under et Par af hans Efterfølgere.

Helveg, Den danske Kirkes Hist. til Reform. II, 148 ff. 180 ff. 
Danmarks Adels Aarbog 1888, S. 73; 1891, S. 485.

C. Weeke.



Jonsen, Rane, --1294. 
Væbneren R. J., der ved Slægtskab og Svogerskab var nøje knyttet til 
Hvide-Slægten, havde en høj Embedsstilling - som «Camerarius» - hos Kong Erik Glipping. 
Han var Kongens eneste Ledsager i Blodnatten 22. Nov. 1286, da 
de sammensvorne brøde ind i Finderup Lade. «Skjønt nøgen og 
vaabenløs, stred han mod Morderne», siger et Partiskrift fra den
Tid, men i Følge Folkevisen havde han i Steden for at laase 
Døren kun «sat derfor to Straa», «han hug i Borde (Bræder) og 
Balk» og værged sin Herre som en Skalk. Den offentlige Mening 
var da ogsaa forvisset om, at R. var de sammensvornes Medhjælper, 
og paa Danehoffet i Nyborg ved Pinsetid 1287 blev R. dømt fredløs 
som de andre Kongemordere. Formodentlig er han sammen 
med disse flygtet til Norge -- han var i alt Fald blandt dem, 
som Kong Erik Præstehader tog i Beskyttelse (1287) -- og har 
deltaget i de fredløses Togter imod Danmark. 1294 kom han uforsigtig 
til Roskilde og blev grebet her; han blev stejlet uden for 
Byen. Folkeviserne beskæftige sig meget med R. Saaledes fortæller 
en Vise om, hvorledes han som fredløs Mand tiltvinger sig 
en Brud, en anden i Middelalderen meget udbredt Vise synger om 
hans Tilfangetagelse og Henrettelse. 

Johannes C. H. R. Steenstrup.



Jonsius (eller Jonsenius), Johannes, 
1624-59, Skolemand, filosofisk Forfatter, 
er født 20. Okt 1624 i Rensborg, hvor hans 
Fader var Borgmester. Han studerede ved Universitetet i Rostock, 
fik 1647 Magisterværdigheden og blev det følgende Aar Adjunkt
ved det filosofiske Fakultet her. Allerede 1649 gik nan dog som 
Konrektor tilbage til sin Fødeby, hvor han imidlertid heller ikke 
længe følte sig tilfreds. 1650 blev han Assessor ved det filosofiske
Fakultet ved Universitetet i Kønigsberg, 1652 gik han atter som 
Rektor tilbage til Rensborg. 1656 blev han Rektor ved Kathedralskolen 
i Slesvig og Aaret efter Prorektor ved Gymnasiet i Frankfurt 
a. M. Her døde han i April 1659, 35 Aar gammel. J. har 
skrevet flere filosofihistoriske Arbejder og blev navnlig berømt 
ved sit om megen Belæsthed vidnende Værk: «De scriptoribus 
historiæ philosophiae» (1659), der udkom i en ny, forøget Udgave ved 
J. C. Dorn 1716.

Moller, Cimbria lit. I. 
Jöcher, Allg. Gelehrten-Lex. II. 
Allg. Deutsche Biographie XIV.

K. Kroman.



Jónsson, Arngrímur, 1568-1648, Præst, Lærd. 
A. J., hvis Fader, Jón Jónsson, var Bonde, er født paa Gaarden Auðunarstaðir 
i Viðidalur i det nordlige Island og kaldte sig undertiden efter 
sin Hjemstavn Vidalin, hvilket Navn af hans Efterslægt optoges; 
Moderen hed Ingibjörg Loptsdatter. Han opdroges hos sin Slægtning, 
den bekjendte Biskop paa Holar Guðbrandur Thorláksson, og 
sendtes, 17 Aar gammel, til Kjøbenhavns Universitet. Efter et 
4aarigt Studium her vendte A. J. med fortrinlige Vidnesbyrd tilbage 
til Island, blev Rektor paa Holar og biskoppelig Kapellan 
(Domkirkepræst) sammesteds. Rektoratet beholdt han til 1598, men ogsaa 
i den følgende Tid var han nøje knyttet til Bispestolen, i det han 
1596-1628 var biskoppelig Vikar (officialis) og i de sidste Aar af 
denne Periode, under den gamle Biskops langvarige Sygdom og 
paafølgende Død (1627), fuldstændig styrede Stiftets Anliggender. 
Ved Siden heraf fik han dog en selvstændig gejstlig Virksomhed 
som Præst til Melstaður i Hunavatns Syssel, der blev hans egentlige 
Hjem, men hvortil føjedes et andet Kald, Miklibær i Blönduhlið.

A. J., som i sin litterære Virksomhed væsentlig havde et 
udenlandsk Publikum for Øje, tildrog sig paa Island navnlig Opmærksomhed 
som Biskop G. Thorlákssons betroede Mand og trofaste 
Støtte under de voldsomme Retstrætter, hvori denne indvikledes. 
I saadan Anledning var han 1592-93 i Danmark, hvortil han kom
over Hamborg, en Rejse, der fik stor Betydning for ham ved de 
videnskabelige Forbindelser, han knyttede; senere (1602) gjæstede 
han paa ny Danmark og tillige Udlandet. A. J. gjaldt paa Island 
for en hovmodig og stivsindet Mand; hans ufolkelige Væsen 
frastødte, og den stridbare Biskops personlige Fjender bleve let tillige 
hans. Saa vel hans personlige Anseelse som hans fleraarige 
Forvaltning af Bispestolens Anliggender medførte dog, at han ansaas 
for selvskreven til Biskop Gudbrands Efterfølger, men da han 
tøvede med at modtage den tilbudte Værdighed, valgte Stiftets 
Gejstlighed hurtig en anden. -- A. J. var 2 Gange gift: 1. (1598) med 
Solveig Gunnarsdatter, med hvem han havde 3 Børn, 2. (1628) med 
Sigriður Bjarnadatter, med hvem han havde 9 Børn, af hvilke det 
sidste fødtes i Faderens 79. Aar. Som man allerede heraf kan 
slutte, var A. J. en kraftig Mand, af godt Helbred, hvilket han i 
det væsentlige bevarede til sin Død, 27. Juni 1648. Hans Portræt
viser ham som en smuk og anselig Mand. For sit Landbrug skal 
han kun have næret ringe Interesse. 

Medens paa Island Samtiden i A. J. nærmest saa den myndige 
Prælat, anerkjendte Eftertiden snart hans store nationale 
Betydning som den, der -- før nogen anden Islænder -- optraadte 
som jævnbyrdig med Udlandets lærde, og som en Mand, der dels
ved at henlede Udlandets Opmærksomhed paa Islands Fortid og 
den nordiske Oldlitteratur overhovedet, dels ved paa selve Island 
at fremdrage Oldskrifterne til fornyet Behandling med rette fortjener 
Navnet af denne Litteraturs «restaurator» eller, som man ogsaa
har udtrykt sig, Grundlæggeren af den islandske Renæssance. A. J. 
er, som antydet, saa godt som udelukkende «lærd» Forfatter, der 
skrev for Udlandet paa Latin. Anledningen til hans Forfattervirksomhed
var en dobbelt. Dels overdrog den danske Regering ham 
at opspore og til Brug for den kgl. Historiograf at oversætte 
historiske Oldskrifter, hvorfor han lønnedes med Afgiften af nogle 
islandske Kongsjorder; dels førtes han ved udenlandske Skribenters 
vildledende Fremstilling af islandske Forhold til at berigtige de
gængse Forestillinger om Landet og dets Indbyggere. Til Brug for 
danske Historieskrivere fremkom saaledes latinske Gjengivelser eller
Uddrag af adskillige Sagaer (bl. a. «Jómsvíkinga  saga», danske og 
norske Kongesagaer), der delvis endnu have Betydning ved at 
gjengive senere tabte Kilder. Dette affødte en flittig Brevvexling 
med danske lærde (O. Worm, Stephanius), hvem han gav velkomne 
antikvariske Meddelelser. Sin egentlige Forfatterbane betraadte A. J. 
ved sit Skrift «Brevis commentarius de Islandia» (Hafn. 1593), der
er anlagt som en Kritik af alle hidtil fremkomne Beretninger om 
Island; den nærmeste Anledning var dog Hamborgeren Gories 
Peerses plattyske Digt om Island, der ved den nedsættende og 
foragtelige Tone, hvori det omtaler Befolkningens Sædvaner, var 
vel skikket til at fremkalde islandske Læseres Harme, men i øvrigt, 
som grundet paa Selvsyn, ingenlunde savner Interesse. Denne 
versificerede Beretning blev Hovedkilden for en følgende, i alle 
Henseender upaalidelig og delvis opdigtet Islandsbeskrivelse, D. Blefkens 
1607 i Leiden udgivne «Islandia», der som skreven paa Latin 
henvendte sig til et langt større Publikum end de plattyske Rim. 
Altsaa maatte A. J. paa ny rykke i Marken, og hans Gjensvar blev 
«Anatome Blefkeniana» (Hol. 1612, Hamb. 1613). Trods dette fandt 
dog Blefken fremdeles Tiltro, saa at A. J. i et nyt Skrift, «Epistola 
pro patria defensoria» (Hamb. 1618), maatte gjentage sine Indsigelser 
i Anledning af et tysk, paa Blefkens Beretning støttet Arbejde.

Som Polemiker er A. J. -- særlig i «Commentarius» -- efter 
vor Tids Smag ikke heldig. Sætning for Sætning afhandles de 
paagjældende Forfatteres Udtalelser uden Forskjel paa væsentligt 
og uvæsentligt og med forbitret Kamp selv mod Ubetydeligheder,
men uden afgjørende Modbeviser eller positive, af Naturiagttagelse 
fremgaaede Oplysninger, derimod med trættende Paralleler fra græske 
og latinske Forfattere, en klassisk Lærdom, der dog sikkert paa
Samtiden har gjort sin Virkning. Ogsaa i «Anatome» lider 
Kritikken af samme golde Polemik, om end her mere berettiget. Uden 
for Stridsskrifternes Række staar A. J.s Hovedværk: «Crymogæa» 
*dvs: Island (Hamb. 1609 og oftere), der udarbejdedes som Følge af
talrige til Forfatteren rettede Opfordringer fra Mænd, der, 
utilfredsstillede ved «Commentarius», ønskede en udførligere Islandsbeskrivelse; 
men ogsaa her viste det sig, hvor langt nærmere historisk 
Skildring laa A. J. end geografisk eller naturvidenskabelig Fremstilling, 
i det Nutidsforholdene kun flygtig berøres, og altsaa Bogen
som Lands- og Folkebeskrivelse blev mindre fyldestgjørende. 
Derimod gives her for første Gang en Udsigt over Oldtidens Sprog, 
Litteratur og Samfundsforhold, kort sagt en Ledetraad i nordisk 
Oldkyndighed, vel skikket til at vække Interesse for den uden for
Island ukjendte og i Island halv eller helt forglemte Oldlitteratur. 
Nærmest «Crymogæa» staar A. J.s sidste (af Forfatterens Portræt 
ledsagede) Skrift «Specimen Islandiæ historicum» (Amst. 1643), der 
gaar ud paa at vise, at Island ikke kan være Oldtidens Thule,
men som Indledning giver en udførlig Fremstilling af Landets 
Kolonisation (landnám). Af mere personlig Natur er endelig det i 
Hamborg 1622 udgivne «Apotribe calumniæ».

A. J. forsøgte sig ogsaa som islandsk og latinsk Digter samt 
som opbyggelig og juridisk Forfatter paa Modersmaalet, ligesom 
Fortegnelsen over hans latinske Skrifter ingenlunde med ovenanførte
er udtømt.

F. Johannæus, Hist. eccles. Islandiæ III, 443 ff. 
J. Thorkelsson, Digtningen på Island S. 471 ff. 
Th. Thoroddsen, Landfræðissaga Islands I, 217 ff.

Kr. Kaalund.



Jónsson, Bjørn, 1574-1655, historisk Forfatter,
maaske Islands mærkeligste Avtodidakt, er født paa Bondegaarden Ingveldarstaðir 
i det nordlige Island (Skagafjarðar Syssel), hvor hans Forældre, 
Jón Jónsson og Guðrun Ketilsdatter, boede. Faderen, en flink og
dygtig Mand, døde, da B. J. var kun 8 Aar gammel, og Drengen 
opdroges da hos Egnens Sysselmand, hvor han synes at have faaet 
sin litterære Interesse vakt og vel ogsaa modtog en forberedende 
Undervisning, hvorimod han aldrig fik Lejlighed til at besøge
Latinskolen. Som voxen giftede han sig og overtog den 
nærliggende Gaard Skarðsá, efter hvilken han i Almindelighed 
benævnes; i en Aarrække fungerede han som Meddomsmand. Med 
Aarene svækkedes hans Syn stærkt, men han fortsatte dog til det 
sidste sin boglige Virksomhed og døde først i en Alder af 81 Aar 
28. Juni 1655.

B. J.s Forfatterskab omfatter Historie, Retsvæsen, Oldkyndighed, 
og desuden optræder han som Digter. Af de forskjellige Arbejder 
ere hans Annaler («Annálar») ubetinget det vigtigste. Disse, der
i 2 Kvartbind, med vedføjet latinsk Oversættelse, udgaves paa 
Island 1774-75, naa fra 1400-1645 og omfatte hovedsagelig Island, 
delvis dog ogsaa Udlandet. De fremtræde som en Fortsættelse af 
de ældre Annalsamlinger, der netop standse med det 14. Aarhundredes 
Slutning, og udarbejdedes efter Tilskyndelse  af Biskoppen 
paa Holar Thorlákur Skúlason, der stillede Bispestolens 
Haandskrifter, Diplomer m. v. til Forfatterens
Raadighed. Ligesom disse Annaler vare det første
islandske historiske Arbejde af nogen Betydning,
der i de sidste 200 Aar var fremkommet, ere de
nærmeste Forbillede for Espolins o. 200 Aar senere
skrevne Aarbøger. De have, særlig for den ældre
Tids Vedkommende, kronologiske Mangler, men give i
en troskyldig Fremstilling i det hele paalidelige
Meddelelser, der ikke mindst som Gjengivelse af
samtidig Tradition have betydelig Interesse. -- Mærkes
maa end videre hans «Grønlands Annaler» ved deri
indeholdte Excerpter af nu tabte Skrifter. Tyrkernes
Overfald paa Vestmanøerne 1627 har han beskrevet i
en særlig Beretning.

Den islandske Lovbog «Jónsbók» var som Grundvolden for
islandsk Lovgivning og Retspleje i det 17. Aarhundrede
Gjenstand for en livlig Meningsudvexling af læg og
lærd, og heri deltog B. J. ved Affattelsen af talrige
Kommentarer til tvivlsomme Spørgsmaal, Fortolkning
af Lovens forældede Ord m. v. Ogsaa Oldlitteraturen,
særlig Digtningen, har han forsøgt at fortolke,
og som Digter har han frembragt saa vel Rimer som
enkelte Digte og spredte Vers.

Worm, Lex. ov. lærde Mænd III, 717. 
F. Johannæus, Hist. eccles. Islandiæ III, 583. 
Grønlands hist. Mindesmærker I, 79 ff. 
Timarit VIII (1887), S. 34 ff.

Kr. Kaalund.



Jónsson, Eiríkur, 1822-99, nordisk Filolog. 
E. J., Søn af Jón Bergsson (senere Præst) og Sigríður
Eiríksdatter, er født paa Hoffell i det
sydostlige Island (Øster Skaptafells Syssel)
18. Marts 1822. Efter i Aarene 1841-46 at have
besøgt Latinskolen paa Bessastaðir indskreves
E. J. ved Kjøbenhavns Universitet, hvor han i
Studenteraarene under Ledelse af K. Gíslason
(VI, 24) deltog i Forarbejderne til Cleasbys
islandsk-engelske Ordbog. Hans Hovedarbejde er den
for det kgl. nordiske Oldskriftselskab med Bistand
af G. Thórðarson udførte «Oldnordisk Ordbog» (1863),
der er anlagt som en det prosaiske Sprog omfattende
Haandordbog uden Kildehenvisninger, men væsentlig
grundet paa foreliggende Materiale af forskjellig
Art. Som eneste Nøgle til Sagasproget i dets Helhed
af hjalp den ved sin Fremkomst et længe følt Savn
og er endnu ved sin lette Tilgængelighed for videre
Kredse ikke lidet benyttet. I Forening med K. Gislason
har han besørget Textredaktionen af «Njáls saga»
(1875), og i Forening med Docent F. Jónsson udgiver
han «Hauksbók» (1892 ff.). Paa Islandsk har han
skrevet en Række historiske Aarsoversigter («Skirnir»
1863-73, 1875-8?) og Korrespondancer 
til islandske Blade. Han ansattes 1872 som
Arnamagnæansk Stipendiar, 1874 blev han Viceinspector
(Viceprovst) paa Regensen. Gift 27. Okt. 1868 med
Jensine Petrine Jensen. J. døde 30. April 1899.

Kr. Kaalund.



Jónsson (Johannæus), Finnur, 1704-89, Biskop, Historiker, 
er Søn af den VI, 513 nævnte Præst og
Historiker Jón Halldórsson og fødtes paa Præstegaarden
Hítardalur 16. Jan. 1704. Efter 2 Aars Undervisning
i Skalholt Skole dimitteredes han i sit 19. Aar,
men rejste først efter et 2aarigt Ophold i Hjemmet
over Holsten til Kjøbenhavn, ved hvis Universitet han
indskreves 1725 og 1728 tog theologisk Examen. Som
Alumnus paa Elers' Kollegium var han Nabo til
sin ældre Landsmand Professor Arne Magnusson, den
bekjendte Bogsamler og nordiske Filolog, i hvis Hus
han daglig kom, og hvis lærerige Omgang han højlig
berømmer, ligesom han ogsaa nød Historikeren Grams
Yndest og Vejledning. Under Kjøbenhavns Brand 1728
viste hans Hengivenhed for Arne Magnusson og hans
Kjærlighed til den nationale Litteratur sig paa en
smuk Maade, i det han for at redde dennes Bibliothek
med dets uerstattelige Skatte af oldnordiske
Haandskrifter, med hvis Flytning han til sidste
Øjeblik var beskæftiget, forsømte at frelse sine
egne Ejendele. Næste Aar vendte han, da ogsaa Elers'
Kollegium laa i Aske, tilbage til sin Fader paa
Island. Hans oprindelige Plan var at uddanne sig
til administrativ Embedsmand, men Familiehensyn
bevægede ham til 1732 at modtage Præstekaldet
Reykholt, der var som et Arvegods i hans Familie,
og hvor uforsørgede Slægtninge trængte til hans
Omsorg. F. J., hvis Hæderlighed og Dygtighed snart
anerkjendtes, styrede gjentagne Gange Skalholt Stift
som Officialis og var 1753 udset til Biskop paa Holar;
da imidlertid Skalholt Stift samtidig blev ledigt,
overdroges dette Embede ham 1754. Saaledes tilbragte
han Vinteren 1753-54 i Kjøbenhavn.

F. J. var en anselig Mand, samvittighedsfuld i
sit Kald, karakterfast og bestemt i sin Optræden,
tillige en dygtig Forretningsmand og nøjeregnende
Økonom. Ilde tilfreds med den hidtilværende Ordning af
det lærde Skolevæsen paa Island, hvor Biskoppen mod at
oppebære Bispestolens samlede Indtægter afholdt alle
Udgifter ved den til Bispesædet knyttede Latinskole,
deri indbefattet Læreres og Elevers Forplejning,
arbejdede han paa en Adskillelse af Skolens Okonomi
fra Bispestolen, som under de ugunstige Tidsforhold
syntes ham paatrængende nødvendig. I Henhold til
vidtløftige Kommissionsforhandlinger søgtes ogsaa
en saadan gjennemført, men endnu 
inden en endelig Ordning var fastslaaet, paafulgte nye Nationalulykker 
(Jordskjælv m. v.), der 1785 medførte Skolens Flytning til 
Reykjavik, hvortil ogsaa det biskoppelige Sæde skulde forlægges, 
og Kirkegodsets Salg.

1734 ægtede F. J. Guðriður Gisladatter, Søster til den VI, 27 
anførte Amtmand M. Gislason, og fik med hende 6 Børn, hvoriblandt 
Hans Finsen (V, 158), der blev Faderens Medhjælper og 
Efterfølger. Med ham som Stedfortræder i det biskoppelige 
Embede syslede han i sine sidste Aar udelukkende med litterære 
Arbejder, indtil han efter en Maaneds Sygeleje døde 23. Juli 1789. 
I Anledning af Arveprinsens Formæling 1774 var han bleven 
udnævnt til Æresdoktor i Theologi.

F. J.s Navn er fremfor alt knyttet til hans klassiske Værk 
«Historia ecclesiastica Islandiæ», som i 4 anselige Kvartbind 
udgaves med offentlig Understøttelse 1772-78. Skriftet, der udarbejdedes 
efter Opfordring af General-Kirkeinspektionskollegiet (Aar 1746) 
-- paa Biskop L. Harboes Tilskyndelse, som under sin fleraarige 
islandske Visitation havde lært F. J. at kjende --, nedsendtes 
stykkevis til Kjøbenhavn, hvor Forfatteren i sin Landsmand J. Erichsen 
(IV, 535) havde en vigtig Støtte; men navnlig blev det af største 
Betydning for Arbejdets Form og hele Udvikling, at Forfatterens
ovennævnte Søn, Hans Finsen, under sit Ophold her kunde give 
dette den endelige Redaktion, hvormed fulgte Tilføjelse af en stor 
Del af det videnskabelige Apparat, ligesom det havde været en 
nødvendig Forudsætning for Arbejdets Udførelse overhovedet, at 
Forfatteren havde kunnet arbejde paa Grundlag af sin Faders rige 
personalhistoriske Samlinger. Som Værket nu foreligger, giver det
langt mere, end Titelen lover. Det er egentlig en fuldstændig 
Islandshistorie, ikke alene omfattende Landets politiske og 
administrative Forhold, men lige saa fuldt de litterære og kulturhistoriske. 
De første 3 Bind ere inddelte i 7 Perioder, der i kronologisk Orden 
omhandle Begivenhederne fra Landets Bebyggelse 874 til 1740; hver 
Periode falder i 4, af et forskjelligt Antal Kapitler bestaaende
Sektioner, der omhandle den verdslige Administration, de kirkelige og 
litterære Forhold samt Biskopperne henholdsvis i Skalholt og Holar. 
At inden for denne Ramme Indholdet for en stor Del maa blive 
biografisk, ligger i Forholdenes Natur; dog gives der udførlige
Oversigter over Statsvæsenets og Litteraturens almindelige Udvikling, 
Skolevæsenet og navnlig Middelalderens katholske Kirkevæsen med 
de dertil knyttede Sædvaner og Skikke, der er overordentlig 
indgaaende behandlet. I Noter under Texten rummes en Mængde 
Enkeltundersøgelser af kronologisk, filologisk og antikvarisk Natur, 
og hvor Lejlighed gives, aftrykkes efter hvert Kapitel in extenso
de vigtigste paaberaabte Aktstykker eller andre litterære 
Monumenter, for de islandskes Vedkommende med tilføjet latinsk 
Oversættelse. Man maa i høj Grad beundre, at et saadant, fuldt ud 
videnskabeligt Arbejde -- selv under Forudsætning af, at det for
mange Enkeltheders Vedkommende er blevet berigtiget og suppleret 
i Kjøbenhavn -- har kunnet udføres paa Island paa en Tid, da 
kun faa Oldskrifter vare trykte, og da allerede alle gamle 
Haandskrifter og de fleste originale Diplomer bevaredes i Kjøbenhavn,
saa at indenlandske Forskere maatte nøjes med unge, ofte 
upaalidelige Afskrifter, for saa vidt Saadanne overhovedet vare at 
erholde. -- 4. Bind danner et Tillæg til de 3 foregaaende, 
indeholdende dels de islandske Klostres Historie, dels ikke uvæsentlige
Tilføjelser og Berigtigelser samt endelig Registre, hvoraf Værkets 
omfattende Indhold og navnlig dets Rigdom paa aftrykte Aktstykker 
vil fremgaa. Af det meget ud over egentlige Diplomer meddelte 
kan fremhæves, at 2. Bind indeholder den ældste Udgave af det 
bekjendte Digt «Lilja», 4. Bind, der er ledsaget af Forfatterens 
Portræt», «Skríptaboð Þorláks biskups». -- Det hele Arbejde, i lige 
Grad udmærket ved Klarhed, Nøjagtighed og Stofrigdom, blev ved
sin Fremkomst Hovedkilden til Kundskab om islandske Forhold og 
vil ogsaa i Fremtiden bevare sin Betydning, ihvorvel meget af 
det heri indeholdte Materiale efterhaanden vil findes udgivet i 
Særsamlinger.

Ved Siden af «Hist. ecclesiast. Islandiæ» med dens mange 
Enkeltundersøgelser er det af F. J. særlig udgivne eller andensteds 
trykte af mindre Betydning. Med Understøttelse af det Arnamagnæanske
Legat fremkom «De noctis præ die prærogativa» (1782); i 
«Heimskringla» I (1777) skyldes ham «Vita Snorronis Sturlæi»; 
i «Rímbegla» (1780) er af ham optaget en Afhandling om Døgnets 
Inddeling paa Island («Sciagraphia horologii Islandici»); til 
Belysning af Kronologien i Gunnlaugs Saga har han udgivet «Responsio 
apologetica» (1780). I Giessings «Jubellærere» (hvor ogsaa biografiske
Oplysninger om ham selv findes) har han meddelt adskillige 
islandske Levnedsbeskrivelser. Utrykte ere forskjellige islandske 
Afhandlinger, mest af historisk-statistisk Natur.

Acta academica ob nuptias princ. reg. Friderici (1774). 
Ættartal og Æfisaga Finns Jonssonar (1792). 
P. Pétursson, Hist. eccles. Islandiæ S. 47 ff. 

Kr. Kaalund.



Jónsson, Finnur, f. 1858, nordisk Filolog. 
F. J., Søn af Jón Jónsson Borgfirðingur og Anna Guðrún Eiríksdatter, fødtes 29. Maj 
1858 i Kjøbstaden Akureyri (Øfjord) i det nordlige Island, hvor 
Faderen var Bogbinder; 1865 flyttede han med Forældrene til 
Reykjavik, da hans Fader, der her kom til at tjene sit Brød som 
Politibetjent, men som i øvrigt er en ivrig Bogsamler og ikke 
ubekjendt avtodidaktisk Litterat, vilde lade sine Sønner nyde godt 
af den frie Latinskoleundervisning med tilhørende Stipendier. Fra
Reykjavik Skole blev F. J. Student 1878, tog ved Kjøbenhavns 
Universitet filologisk Embedsexamen 1883 og kastede sig derefter 
udelukkende over Studiet af Islands gamle Sprog og Litteratur, 
hvormed han allerede som Student havde syslet. 1884 vandt han
den filosofiske Doktorgrad for sin Afhandling: «Kritiske Studier over 
en Del af de ældste norske og islandske Skjaldekvad». Efter en 
foreløbig Udnævnelse paa 3 Aar har han fra 1890 været ansat som
midlertidig Docent ved Universitetet i nordisk Sprog og Litteratur. 
7. Nov. 1885 ægtede han Emma Herazcek, Datter af Hofsværdfeger 
H. i Kjøbenhavn.

F. J., der producerer hurtig og energisk og tillige er i 
Besiddelse af en ualmindelig Arbejdskraft, har allerede en forholdsvis 
rig Forfattervirksomhed at se tilbage paa. Han er en fremragende 
Haandskriftlæser, hvem adskillige Textudgaver skyldes; fremhæves 
kan «Egils saga Skallagrimssonar» (1886-88) -- ogsaa udkommen 
i en tysk, kommenteret Udgave --, «Codex Regius af den ældre 
Edda» i fototypisk og diplomatisk Gjengivelse, i Forening med 
Professor L. Wimmer (1891), «Hauksbók» (fra 1892), «Heimskringla» 
(fra 1893); af den ældre Edda er desuden udkommet en Haandudgave 
paa tysk Forlag (1888-90). En udførlig Behandling af 
Oldlitteraturen  har han paabegyndt i det omfattende Værk: «Den 
oldnorske og oldislandske Litteraturs Historie», hvoraf 1. Bind 
udkom 1894; men allerede 1887, ved den fortjenstlige Afslutning af 
den Arnamagnæanske Udgave af Snorra Edda, havde han gjennem 
de heri indeholdte latinske Skjaldebiografier behandlet et enkelt 
Afsnit af denne. Hans Specialstudium er Skjaldedigtningen
vedbleven at være, hvorom saa vel de hans Textudgaver (særlig Egils 
Saga) ledsagende Berigtigelser af og Kommentarer til Kvadene 
som hans, særlig i «Arkiv for nord. Filol.» og «Aarb. for nord. 
Oldkynd.» optagne Afhandlinger af versfortolkende og metrisk 
Indhold vidne.

Universitetsprogr. til Reformationsfesten  1885.

Kr. Kaalund.



Jónsson, Gísli, 1513-87, Biskop, 
er Søn af en katholsk Præst, Jón Gíslason, og Vilborg Thórðardatter og fødtes paa Gaarden Hraungerði i det sydlige Island (Árness Syssel). Efter en foreløbig 
Undervisning hos en Præst i Nabolaget kom han til Biskop Øgmund
i Skalholt, hvis Kapellan han blev. Hans Kundskaber vare vistnok 
temmelig tarvelige; dog roses han for Færdighed i Tysk, hvorved 
han kunde følge med Reformationslitteraturen; og i Skalholt 
forbandt han sig med den lille Kreds af Biskop Øgmund nærstaaende
Mænd paa selve Bispegaarden, der -- denne uafvidende -- havde 
sluttet sig til Luthers Lære. En af disse, Biskop Øgmunds 
Efterfølger, den første lutherske Biskop i Skalholt, Gissur Einarsson, 
ansatte ham 1546 som Præst i Selárdalur paa Vestlandet; og under 
de paafølgende Religionsstridigheder i Island støttede han ivrig 
Biskop Gissurs luthersksindede Efterfølger, Marteinn Einarsson, men 
paadrog sig derved den katholske nordlandske Biskop Jón Arasons 
Had og maatte 1550 forlade Landet. Under sit nødtvungne Ophold
i Kjøbenhavn i Vinteren 1550-51 vandt han Biskop P. Palladius' 
Bevaagenhed og udpegedes allerede den Gang til Biskop. Da 
Skalholt Bispestol ved Biskop Martins Frasigelse blev ledig 1556, 
valgtes han af Stiftets Gejstlighed til hans Efterfølger; den følgende 
Vinter, 1557-58, modtog han Indvielsen i Kjøbenhavn, hvor han 
benyttede Lejligheden til at lade nogle gudelige Skrifter trykke, 
og styrede derefter Stiftet til sin Død, som indtraf paa en
Visitationsrejse 30. Avg. 1587.

G. J.s litterære Virksomhed er ikke betydelig, men som den 
Tids islandske Biskopper overhovedet havde han et besværligt 
Arbejde med at udrydde papistiske Skikke, skaffe taalelig uddannede 
lutherske Præster osv. Over for Gejstligheden skal han undertiden 
have vist nogen Vilkaarlighed; i øvrigt skildres han som en 
Fredens Mand, hvis Eftergivenhed over for den verdslige Øvrighed 
kunde nærme sig til Svaghed. Dette sidste havde imidlertid 
sine særlige Grunde. G. J., hvis Opfattelse sandsynligvis ikke 
har været upaavirket af Samtidens forbavsende slappe Sædelighedsbegreber, 
var i Skalholt bleven forelsket i en af den groveste 
Blodskam plettet Kvinde, som han levede sammen med, og 
hvem han under sit første Kjøbenhavnsophold skaffede Oprejsning, 
saa at han kunde gifte sig med hende. Men da dette kun 
var sket ved en unøjagtig Fremstilling af Sagens Sammenhæng, 
følte han sig herigjennem bestandig usikker. Efter at denne hans 
første Hustru, Kristín  Eyjólfsdatter, var død, ægtede han Enken 
Thórdis Jónsdatter.

F. Johannæus, Hist. eccles. Islandiæ III, 277 ff. 
J. Thorkelsson, Digtningen på Island S. 419 ff.

Kr. Kaalund.



Jónsson (Johnsson), Grimur, 1785-1849, Amtmand,
fødtes 12. Okt. 1785 i Garðar paa Akranes i det sydvestlige Island som 
Søn af Præsten Jón Grímsson  og dennes Hustru, Kristín Eiriksdatter. 
Efter at være indskrevet ved Universitetet 1805 tog han 1808 
latinsk-juridisk Examen, men udnævntes derefter til Lieutenant i Armeen, 
underkastede sig 1810 Officersexamen, blev 1811 Avditør og havde 
faaet Titel af Overavditør, da han 1819 udnævntes til By- og 
Herredsfoged i Skjelskør. 1824 befordredes han til Amtmand over Islands 
Nord- og Østamt, men lod sig 1833 paa Grund af Familieforhold 
forflytte som By- og Herredsfoged til Middelfart, hvorfra han dog 
1842 vendte tilbage til sin tidligere Post paa Island. Her døde 
han 7. Juni 1849. -- G. J. blev 30. Maj 1812 gift med Birgitte 
Cecilie Breum, Datter af Sognepræst Jens B. 1833 fik han Etatsraads 
Titel, og i Aarene 1840 og 1842 var han kongevalgt Medlem 
for Island og Færøerne af Østifternes Stænderforsamling. Nekrologen
omtaler ham som «en meget nidkjær Embedsmand, maaske 
alt for Stræng og nidkjær, hvilket undertiden voldte ham 
Ubehageligheder og paralyserede hans Virksomhed».

Selmer, Nekrolog. Saml. II, 115 ff. 
Tímarit III (1882). 
Erslew, Forf. Lex.

Kr. Kaalund.



Jónsson, Guðmundur, 1763-1836, Ordsprogssamler,
er født paa Sólheimar i det sydlige Island (Árness Syssel) 10. Juli 1763. 
Forældrene, der tilhørte Bondestanden, vare Jón Stefánsson og 
dennes senere Hustru, Vilborg Árnadatter. Han dimitteredes fra
Skalholt Skole 1781 og var i Biskop H. Finsens Tjeneste, til han 
præsteviedes 1790; fra 1797 til sin Død, 1. Dec. 1836, indehavde han 
Kaldet Staðarstaður  i det vestlige Island. Foruden Oversættelse 
eller Bearbejdelse af opbyggelig Litteratur skyldes ham en Samling 
af o. 12000 Ordsprog, Tankesprog og Mundheld, som under Titel 
af «Safn af íslenzkum orðskviðum» osv. 1830 udgaves af det islandske
litterære Selskab. Den grunder sig væsentlig paa ældre haandskrevne 
islandske Samlinger, fra hvilke -- ved Siden af det egentlig herhen 
hørende Stof -- ogsaa en Del vilkaarlig dannede Sentenser ere 
optagne. En Søn af ham og Hustru, Thorbjørg Jónsdatter, er den 
VI, 283 anførte Th. Guðmundsson.

Erslew, Forf. Lex.

Kr. Kaalund.



Jónsson, Halldór, 1810-81, Præst, 
Søn af Præsten Jón Pétursson og Hustru, Elízabet Bjarnardatter, fødtes 25. Febr. 1810 paa Ytri-Hóll paa Skagastrond i det nordlige Island. Efter privat 
Dimission 1831 og nogle Aars Kontorvirksomhed indskreves han 1835
ved Kjøbenhavns Universitet, hvor han 1840 tog theologisk Embedsexamen. 
S. A. udnævntes han til Præst paa Glaumbær i Skagafjord 
i det nordlige Island, hvorfra han 1849 forflyttedes til Hof i
Vopnatjord paa Østlandet, hvilket Kald han indehavde til sin Død, 
17. Juli 1881. Ægtede 1. (6. Juni 1841)  Gunnthórunn Oddsen, 2. 
(23. Avg. 1859) Valgerður Finsen. -- H. J. var en af sin Tids 
anseteste og mest afholdte islandske Præster, der med rette nød 
Ry saa vel for sin Almensans og nationale Følelse som for 
Godgjørenhed og Retsindighed. Han var opfyldt af Interesse for sit 
Kald og skildres som paa samme Gang velvillig og karakterfast. Paa 
sit Hjem Hof, der var bekjendt for Gjæstfrihed, førte han et efter
islandske Forhold stort Hus og opdrog talrige fattige Plejebørn. 
I Politikken deltog H. J. oprindelig som konge valgt Medlem af 
Altinget, men sluttede sig under den vigtige Samling 1851 til 
Oppositionen. Derefter var han folkevalgt Altingsmand 1859-71, da en
Benskade forhindrede ham i oftere at stille sig.

Andvari XII (1886).

Kr. Kaalund.



Jónsson (Johnsonius), Jón, 1749-1826, Udgiver, 
Søn af Bonden Jón Sigurðsson paa Urðir i det nordlige Island, indskreves ved 
Kjøbenhavns Universitet 1770 og var fra 1779-96 Arnamagnæansk 
Stipendiar. Som saadan deltog han i Arbejdet paa 1.-2. Bind af
Sæmundar Edda og forberedte desuden til Udgivelse den fortjenstlige 
latinske Oversættelse af «Nials Saga» (1809), der udfylder 
Udgaven af 1772 ved tilføjet Haandskriftbeskrivelse, Variantapparat og 
navnlig et udførligt og paalideligt Glossar. 1796 udnævntes han til 
Sysselmand paa Island (Isafjardar Syssel), fra hvilket Embede han 
søgte Afsked 1810. Død 19. Juli 1826.

P. Pétursson, Historia eccles. Islandiæ S. 403. 
J. Pétursson, Sýslumannaæfir II, 242 f.

Kr. Kaalund.



Jónsson, Jón, 1759-1846, Præst, 
fødtes 4. Avg. 1759 i det nordlige Island, hvor Faderen af samme Navn var Præst til Grund 
i Øfjord Syssel. Efter fra 1783 at have været Faderens Medhjælper 
blev han 1795 hans Efterfølger med Bolig paa Gaarden Möðrufell; 
1839 forflyttedes han til Möðruvalla Kloster i samme Syssel, hvor 
han døde 4. Sept. 1846. Støttet af Englænderen E. Henderson 
(VII, 338), der paa det britiske Bibelselskabs Vegne
1814-15 berejste Island, stiftede han en Forening
til Udgivelse af evangeliske Smaaskrifter («hið
íslenzka evangeliska smábókafélag»), som fra 1816
aarlig udsendte opbyggelige Smaastykker, hovedsagelig
oversatte, af hvilke der ved hans Død var udkommet 67
Numre, og har ogsaa ellers lejlighedsvis virket som
Bearbejder eller Forfatter i samfundsnyttige Øjemed.

Erslew, Forf. Lex.

Kr. Kaalund.



Jónsson, Kristján, 1842-69, Digter, 
Søn af Jón Kristjánsson og Guðny Sveinsdatter, fødtes paa Gaarden
Krossdalur i det nordlige Island (Thingeyjar Syssel)
13. Juni 1842, voxede op som en fattig Bondedreng
og tjente fra Konfirmationsalderen som Arbejdskarl
paa forskjellige af Omegnens Gaarde, men forstod
dog at skaffe sig nogen boglig Dannelse. Efter at
forskjellige i de islandske Blade under hans Navn
fremkomne Digte havde henledet Opmærksomheden paa
ham, forenede nogle Mænd i Reykjavik sig om at
skaffe ham regelmæssig Undervisning, og ved deres
Hjælp fik han Adgang til den derværende lærde Skole
1864. Efter nogle Aars Skolegang opgav han, der
tidlig var hengiven til stærke Drikke, Studeringerne
og tog en Plads som Huslærer i det østlige Island
(Vopnafjörður), hvor han 9. April 1869 døde.

K. J. havde ved sin Digtning, der fortsattes
i Skoleaarene, vakt Opsigt og navnlig paa sine
samtidige Studiefæller gjort et stærkt Indtryk. Dette
er ogsaa let forstaaeligt. Udrustet med digterisk
Evne repræsenterede han inden for den islandske
Litteratur noget nyt: Fritænkeren, den sønderrevne
Drømmer, tynget af trøstesløs Fatalisme. Dog undgaar
man næppe ved Gjennemlæsningen af det efter hans Død
udgivne Bind Digte -- hvor Rub og Stub er medtaget --
en vis Skuffelse; alt for stor Plads optages af
lidet karakteristiske Lejlighedsdigte, navnlig de
alle islandske Digtsamlinger tyngende Mindedigte
over afdøde, eller Frembringelser fra en ufin og
begrænset Forestillingskreds. En ublid Skæbne lod
ham ikke indfri de Løfter, han havde givet, men
blandt hans Frembringelser findes Ting, der baade
fra Tankens og Stemningens Side staa højt og vise,
at man her har en virkelig Digter for sig.

Rit Kristjáns Jónssonar (Rkv. 1872; sml. Ljódmæli 1890). 
Nord. Månedskr. f. folkelig og kristl. Oplysn. 1879, I, 118 ff.

Kr. Kaalund.



Jónsson, Runólfur, --1654, Sprogmand, 
er født, sandsynligvis o. 1620, paa Skeggjastaðir i det
nordostlige Island, hvor 
Faderen, Jón Runólfsson (d. 102 Aar gammel), paa den Tid var 
Præst. Han dimitteredes fra Latinskolen paa Holar 1640 og 
indskreves s. A. ved Kjøbenhavns Universitet. Fra senest 1644 var 
han Lektor paa Holar, men opgav 1649 dette Embede -- paa 
Grund af fejlslagne Forhaabninger over for en Datter af Biskoppen, 
siges der -- og begav sig paa ny til Kjøbenhavn, hvor han 1651 
erhvervede Magistergraden og, sandsynligvis det følgende Aar, 
udnævntes til Rektor i Christiansstad i Skaane, i hvilken Stilling han 
døde under Pesten 1654. -- R. J. er bleven bekjendt som Forfatter 
af den første islandske Grammatik, «Grammaticæ Islandicæ rudimenta», 
der, affattet paa Latin, udkom 1651 og indtil Rasks 
Arbejder i Begyndelsen af det 19. Aarhundrede var den eneste trykte 
Vejledning i det islandske Sprog, og som ved at optages i 2 af 
Englænderen Hickes udgivne sproglige Værker tillige blev 
bekjendt i videre Kredse. Arbejdet, der indskrænker sig til en 
skematisk Formlære, er i øvrigt temmelig ubehjælpsomt og Ordningen 
lidet tilfredsstillende. En akademisk Afhandling af ham fra samme 
Aar, «Lingvæ septentrionalis elementa», der søger at hævde det 
islandske Sprog som oldnordisk, behandler tillige det bekjendte 
norske Runerim med tilsvarende islandsk Runeremse. Et af ham 
paatænkt islandsk-latinsk Lexikon vides ikke at være kommet til 
Udførelse.

F. Johannæus, Hist. eccles. Islandiæ III, 548. 
Annaler f. nord. Oldkynd. 1853, S. 344 f. 

Kr. Kaalund.



Jónsson (Johnsen), Steingrímur, 1769-1845, Biskop,
Søn af Præsten Jón Jónsson og Hustru, Helga Steingrímsdatter, fødtes 
14. Avg. 1769 paa Gaarden Myrar i det sydlige Island, hvor 
Faderen indehavde Kaldet Thykkvabæjarkloster. S. J. begyndte sin
Skolegang paa Skalholt, men denne afbrødes ved de af 
Vulkanudbruddene 1783 følgende Forstyrrelser, og først 1786, da Skolen 
efter dens Forflyttelse til Reykjavik gjenaabnedes, kunde en 
regelmæssig Latinskoleundervisning fortsættes. 1788 dimitteredes S. J., 
var 1790-96 Amanuensis hos Biskop Hans Finsen og efter dennes 
Død de 4 paafølgende Aar Huslærer hos Enken, indtil han 1800 
drog til Kjøbenhavn for efter aflagt Prøve at lade sig indskrive 
ved Universitetet. Efter 1803 at have underkastet sig theologisk 
Embedsexamen virkede han 1803-5 som Arnamagnæansk Stipendiar 
og uddannede sig desuden som Volontær i Kancelliets gejstlige 
Afdeling. Da Latinskolen 1805 flyttedes fra Reykjavik til Bessastaðir, 
blev S. J. Forstander (Lektor) ved denne, det følgende Aar ægtede 
han Biskop H. Finsens Enke, Valgerður Jónsdatter, og 1810 
udnævntes han til Præst paa Oddi i det sydlige Island. Da Embedet 
som Biskop over Island blev ledigt, kaldtes S. J. til dette og 
modtog 1824 i Kjøbenhavn Indvielsen. Ved denne Lejlighed satte han
igjennem, at en biskoppelig Residens med betydelig Bekostning 
opførtes paa Gaarden Laugarnes, kort fra Reykjavik; her boede 
han, men efter hans Tid er den ikke bleven benyttet. S. J., der 
Livet igjennem kunde glæde sig ved godt Helbred og usvækkede 
Kræfter, døde efter faa Dages Sygeleje 14. Juni 1845. -- S. J. 
blev ved sin personlige Elskværdighed og sit vindende Væsen 
almindelig afholdt. Ogsaa over for besøgende fra fremmede Lande 
forstod han at gjøre sig gjældende, hvorom bl. a. flere Udmærkelser 
fra den franske Regering bære Vidne. Fra dansk Side udnævntes
han til Kommandør af Danebrog (1841). Foruden at være en dygtig 
Administrator og i det hele en praktisk Natur havde han tillige 
boglige, særlig genealogiske, Interesser, men er dog saa godt som 
ikke optraadt som Forfatter.

Æfiminning Steingríms biskups Jonssonar (1880). 
Fr. Münters Programma til hans Bispevielse. 
Erslew, Forf. Lex.

Ktr. Kaalund.



Jónsson, Steinn, 1660-1739, Biskop, 
født paa Hjaltabakki i Húnavatns Syssel i det nordlige Island 30. Aug. 1660, er Søn af 
den derværende Præst Jón Thorgeirsson -- bekjendt af sine talrige
Børn i forskjellige Ægteskaber -- og dennes sidste Hustru, Guðrun 
Steingrímsdatter. Han kom forholdsvis sent til Studeringerne, og 
først nogle Aar efter Dimissionen fra Skolen paa Holar indskreves 
han ved Kjøbenhavns Universitet (1687), hvorfra han efter aflagt 
theologisk Examen 1688 vendte tilbage til Island og præsteviedes. 
Fra Aar 1700 var han Præst til Setberg i det vestlige Island; men 
da Bispestolen paa Holar 1710 blev ledig, medens samtidig den 
truende Krigsfare for mange gjorde en Sørejse betænkelig, benyttede 
han Lejligheden til ved personlig Henvendelse hos Regeringen i 
Kjøbenhavn 1711 at opnaa Udnævnelse til det ledige Embede. Som
Biskop blev han tillige Bestyrer af Bogtrykkeriet paa Holar, som 
det lykkedes ham fra Privatbesiddelse atter at hævde for Bispestolen; 
blandt de Bøger, han her fra lod udgaa, er en af ham efter 
den danske Waisenhusudgave forfattet Bibeloversættelse den 
bekjendteste. Denne, der udkom 1728, var imidlertid saa vel ved 
sin typografiske Udstyrelse som ved sit Sprog saa utilfredsstillende, 
at den faa Aar efter erstattedes ved et nyt Oplag af den nærmest 
foregaaende. - S. J., der var en sagtmodig og velvillig Mand, 
gjorde sig som Biskop ikke meget gjældende; han var af kraftig 
Legemsbygning, men kun lidet virksom eller forretningsdygtig. Han 
døde 2. Dec. 1739. Aar 1694 havde han ægtet Præstedatteren
Valgerður Jónsdatter.

F. Johannæus, Hist. eccles. Islandiæ III, 744 ff.
Nyerup, Lit. Lex.

Kr. Kaalund.



Jonæ, Volqvardus, d. o. 1591, s. Jensen (ovfr. S. 431).



Jonæsen, Søren, 1656-1717, Præst og Salmedigter,
fødtes i Aarhus 14. April 1656 som Søn af den senere Hospitalsforstander 
i Kjøbenhavn Jonas Sørensen og Christine Leegaard. Han blev 
Student fra Aarhus 1675, lagde sig efter Theologi (Attestats 1678) 
og Poesi og skrev 1680 et bibelsk Epos, «Den Profete Jonas», i 
ganske letflydende Alexandrinere. 1680-82 rejste han udenlands 
med den bekjendte Jurist Etatsraad Rasmus Vindings Sønner og 
var derefter Hovmester for en Søstersøn af Gehejmeraad og 
Oversekretær Matthias Moth. Disse fornemme Forbindelser skaffede ham 
i en forholdsvis ung Alder Embede som Præst og Kannik ved 
Roskilde Domkirke 1691. S. A. ægtede han Anne Pedersdatter 
(d. 1692) og blev Aaret efter Magister. 1694 indgik han andet 
Ægteskab, med Ellen Fleischer, Datter af Præsten Esaias F. (V, 194),
og efterlod ikke mindre end 12 Børn. S. J. døde som Provst i 
Sømme Herred 27. Maj 1717. 

Da Kingos Forsøg paa at rette vore gamle Salmebøger efter 
Kunstdigtningens og den modernere Smags Fordringer ikke vandt 
Bifald, og det ham meddelte Salmebogsprivilegium var tilbagekaldt 
1690, blev Arbejdet overdraget til S. J., der jo ogsaa var optraadt 
som Digter i opbyggelig Aand. Hans Forgænger var strandet paa den 
religiøse Konservativisme; man fandt hans Ændringer for 
gjennemgribende og dristige. S. J. stræbte at undgaa dette Skjær ved at 
holde sig til «den gode, gamle Enfoldighed i at paakalde og takke 
Gud» og vilde hellere bevare noget, hvorpaa man i Formen kunde 
støde sig, end forandre Meningen og forfalske Guds Ord. Hans 
Rettelser og Omdigtninger ere nærmest knyttede til den af 
Boghandleren Cassube udgivne Salmebog og vidne ligesom hans egne 
Oversættelser fra Tysk om Smag og digterisk Evne («I Døden Jesus 
blunded», «Gud Helligaand, i Tro os lær»). Men han var dog 
ikke heldigere end Kingo. Der foreligger fra hans Haand flere 
Omarbejdelser af Salmebogen mellem Aarene 1691-97, men af 
ubekjendte Grunde blev ingen af dem antagen, og «Den forordnede 
nye Kirkesalmebog» (1699), der dog optog nogle af S. J.s Salmer, 
blev samlet af en Kommission, hvori han lige saa lidt som Kingo 
fik Sæde. Men ligesom Kingo til Trøst for sine fejlslagne 
Forhaabninger fik Justitsraads Rang, tillagdes der formodentlig af 
samme Grund 1695 S. J. Rang med Kjøbenhavns Sognepræster.

Hundrup, Præster ved Roeskilde Domkirke S. 23 f. 
Brandt og Helveg, Den dsk. Psalmedigtn. I. 
Paludan,  Renaissancebevægelsen i Danm. Litt. S. 276.

J. Paludan.



Jorden, Marcus, --1595? Geograf, 
var født i Krempe i Holsten og kaldte sig paa Latin Jordanus. Han var Magister og «velforfaren Mathematicus», da han efter Christian III's Ønske 1550 
kaldtes til Professor i Mathematik ved Kjøbenhavns Universitet. 
Han gav sig mest af med Geografi og Korttegning. 1552 sendte 
han Universitetet et af ham udgivet Danmarkskort. Han holdt 
Forelæsning over Ptolomæus' Skrift «De situ orbis» og over 
Apostelen Paulus' Rejser. I Følge kgl. Befaling berejste han fra 1553 
af de danske Provinser for at optage Kort over dem. Til 
Universitetet kom han ikke mere tilbage; derimod blev han senere 
(1568) Borgmester i sin Fødeby og levede der til sin Død 1595, 
lige til det sidste sysselsat med sine Yndlingsstudier, vel anset og 
æret i sin Kreds. Han efterlod Samlinger af historisk og geografisk 
Art. Hans Kort over Slesvig og Holsten ere endnu bevarede.

Rørdam, Kbhvns Universitets Hist. 1537-1621 I, 637 ff. 
E. Erslev, Jylland. 

H. F. Rørdam.



Judichær, Ole, 1661-1729, Søofficer, 
var Søn af Præsten Niels Olufsen J. til Vamlingbo paa Gulland; Moderen hed Anne 
Nielsdatter Gardea; Navnet J. stammer fra en latinsk Tillempelse af 
Slægtens Ejendom Dommerarv paa Gulland. J. er født paa denne 
Ø 20. Marts (ell. 20. Febr.) 1661 og rejste, efter at Niels Juel 1676 
havde erobret den, til Kjøbenhavn, hvor han, som 1683 blev 
Student og 1684 Baccalaureus, studerede Theologi. Han kom 
senere i Forbindelse med den ansete Videnskabmand Ole Rømer, 
der underviste ham i Mathematik og anbefalede ham til Niels Juel
og Holmens daværende Fabrikmester, Admiral Henrik Spån. Hos 
denne blev han antaget som Huslærer og skal have prædiket nogle 
Gange i Holmens Kirke; da Spån imidlertid snart fik Øjet aabnet 
for hans mathematiske Anlæg, skaffede han ham 1690 Ansættelse 
paa Bremerholm som Viceekvipagemester, og kort efter antoges 
han som Skibskonstruktør og Leder af Skibsbygningsskolen. 
Skibsbyggeriet havde før hans Tid ikke været synderlig udviklet, man 
byggede mest efter Modeller, men uden noget videnskabeligt 
Grundlag. J. har indlagt sig Fortjeneste som den første, der indførte et 
saadant. Da det nybyggede Linjeskib «Danebrog», ved hvis 
Tilblivelse han havde vigtig Del, 1692 løb af Stabelen, fik han som 
Anerkjendelse for sin Virksomhed Udnævnelse til virkelig Ekvipagemester 
og Fabrikmester. Som saadan vedblev han at virke lige 
indtil 1727 og konstruerede i den Tid ikke færre end 23 Linjeskibe 
og 9 Fregatter, der vel vare temmelig langsomt sejlende og fyldige
i Linjerne, men dog anerkjendte som særdeles gode Kampskibe; 
kun med ét, det store «Fredericus Qvartus» paa 110 Kanoner (sat 
i Vandet 1699), var han absolut uheldig, da det var saa rankt, at 
det ikke kunde bruge sine underste Batterikanoner.

J. var for øvrigt en meget brugt og betroet Mand. Han 
udnævntes 1698 til Kommandørkapitajn, 1703 til Kommandør, blev 
1708 Schoutbynacht, 1714 Viceadmiral og 1718 endog virkelig
Admiral. 1705 fik han Sæde i Admiralitetet; allerede 5 Aar forinden 
førte han personlig en mindre Styrke til Flaaden som Eskadrechef, 
uagtet han jo egentlig ikke oprindelig var uddannet som Sømand. 
Ved den nævnte Lejlighed deltog han under U. C. Gyldenløve i 
Forsvaret af Hovedstaden mod den allierede svensk-engelsk-hollandske 
Flaades Bombardement. 1706 rejste han udenlands for at studere
Skibsbyggeriet. Strax efter sin Hjemkomst 1708 drog han til Lithauen 
for at modtage Tømmer, herefter sendtes han til Fæstningen 
Christiansø for at besørge denne istandsat. Ved Admiral v. Støckens 
Afgang som Holmens Chef 1710 udvidedes hans Forretningsomfang
paa Værftet betydelig, indtil man 4 Aar efter betroede ham Posten 
som Holmens Admiral. 1710 førte han under Gyldenløve en Eskadre 
i Slaget paa Kjøge Bugt, hvor Ivar Huitfeldt sprang i Luften. 1711 
sattes han i Spidsen for Forsvaret, som skulde dække Sjællands
Kyster; det paafølgende Aar havde han samme Kommando og 
anlagde samtidig ved Sænkning af nogle gamle Krigsskibe det første 
Batterifundament for Batteriet Tre Kroner. 1715 var det J., der 
som den sagkyndige udsendtes til Admiral Rabens Flaade efter 
Slaget 13. Avg. for at istandsætte denne, næste Aar fik han
Overkommandoen over Kjøbenhavns Batterier og ledede Troppeoverførsler, 
1718 udsendtes han med en anselig Styrke for at beskytte 
Handelen, fik derefter det Hverv at optage de af Tordenskjold i 
Marstrand sænkede Skibe; senere satte man ham i Spidsen for
Karantæneforanstaltningerne mod Pesten og 1721
tillige i en Kommission, der havde til Formaal
at ordne Flaadens Regnskabsvæsen. Ved alle disse
højst forskjellige Hverv gjorde J. god Fyldest og
nød megen Paaskjønnelse, men da den store nordiske
Krig var endt og Landets Finanser til Dels ødelagte,
forandrede Forholdet sig ganske. Det synes, som om
der da er opstaaet et daarligt Forhold hos de ledende
Mænd i Marinen, og at disse hos den arbejdsomme, men
ogsaa meget mistænksomme Frederik IV fandt villigt
Øre for Angiveri. Et Parti, i Spidsen for hvilket
Admiralerne P. Raben og F. Trojel stode, arbejdede
paa at styrte den i mange Henseender fortjenstfulde
Gabel (V, 508) fra Stillingen som Marinens øverste
Chef. Det lykkedes dem ogsaa at faa ham fjærnet 1725,
men ikke tilfredse hermed fortsatte de Anklagerne
videre ; herunder blev J. ogsaa indviklet i Processen,
hans stridige Karakter og hvasse Tilsvar forøgede
Misstemningen mod ham, han beskyldtes for at have
taget mod Bestikkelser, for uøkonomisk Tømmerindkjøb,
for slet Administration paa Værftet og for Mangel paa
Indsigt ved Anlægget af Batteriet paa Refshalen. De
fleste af disse Beskyldninger vare overdrevne;
men det kan paa den anden Side ikke nægtes,
at Forholdene paa Holmen ikke vare, som de burde
være. J. paastod, at Aarsagen til disse væsentligst
laa deri, at Pengemidlerne vare for knappe; han havde
imidlertid faaet Stemningen imod sig, væsentlig ved
sin umedgjørlige Karakter, og medens Gabel gik fri,
blev J. som Syndebuk for et uheldigt System dømt
til at have sin Stilling forbrudt. Sagnet om, at han
maatte lide den Krænkelse at forlade Holmen ad den 
«uærlige» Port, Slaveporten, er ganske ubeføjet. I
Følge paalidelige Efterretninger blev han simpelthen
«dimitteret» af Tjenesten 10. Nov. 1727, hvorefter
han trak sig tilbage til Næstved. Han døde her
29. Sept. 1729. -- J. blev 16. Sept. 1696 gift med
Veronica Scavenia Foss (f. 1672 d. 1745).

Tidsskr. f. Søvæsen 1862; Ny Række XV. 
Kirkehist. Saml. 3. R. III, 137. 
Holm, Danmark-Norges Hist 1720-1814 I. 
Nyerup, Lit. Lex. 
Danske Saml. IV, 104 f.

C. With.



Judichær (Gullænder), Søren Poulsen, 
1599-1668, Præst og Sprogmand, 
bar sit Tilnavn efter sin 
Fædrenegaard Dommerarv paa Gulland, hvor han blev født
15. Maj 1599. Faderen, Poul Sørensen, blev senere
Præst paa Øen; Moderen var Søster til den bekjendte
Kryptokalvinist Professor Iver Stub. S. P. synes Livet 
igjennem at have bevaret Ungdomsindtrykkene af Natur- og 
Menneskeliv paa det skjønne Gulland, hvor han indtil sit 17. Aar gik 
i Visby Skole. Derpaa kom han til Roskilde, men dimitteredes 
først 1621 fra Frue Skole i Kjøbenhavn. Efter et Aars Studier i 
Nordtyskland, især i Kønigsberg, blev han 1624 Hører ved Frue 
Skole og kort efter Inspector ved Valkendorfs Kollegium og 
Kommunitetsprovst. 1627 befordredes han til Rektor i Vordingborg og 
blev 1631 Magister. Sit Embede, et af de tarveligere i Landet,
synes han at have passet med Omhu, indtil han 1635 nedlagde det 
og vendte tilbage til Universitetet for at drive theologiske og 
mathematiske Studier. 1637 blev han kaldet til Præst i Slangerup og 
ægtede s. A. Formandens Enke, Kirstine Nielsdatter. Ogsaa dette 
Embede var ringe og blev endnu daarligere ved Svenskekrigens 
Hærgninger. Hr. S. synes at have været en noget trættekjær Mand, 
der laa i jævnlige Processer med sine Kapellaner, Degne og Naboer. 
Alligevel finde vi ham senere udnævnt til Provst i Lynge Herred. 
I sin høje Alder indgik han 1665 andet Ægteskab med en Præsteenke, 
Sophie Olufsdatter, men vides ikke at have efterladt Børn ved 
sin Død i Avg. 1668.

Litterær Betydning har S. P. som et Led i den Række af 
danske Sprogmænd, der i det 17. Aarhundrede under Paavirkning 
af tysk Efterrenæssance stræbte at uddanne Modersmaalet theoretisk 
og hæve det til Højde med de evropæiske Kultursprog. Bevægelsen 
begyndte i Digtekunsten med Anders Arrebo, der som Præst i 
Vordingborg arbejdede paa sit «Hexaëmeron» netop i de samme Aar, 
da S. P. var Rektor ved Skolen. Uden at der vides noget om et 
nærmere Forhold mellem de to Mænd, tør man vel forudsætte, at 
Arrebos modernere poetiske Syn ikke har været uden Indflydelse 
paa den yngre Værkfælle. Men S. P.s Opmærksomhed for 
Modersmaalets Brøst var dog vakt allerede tidligere af hans Fader, der i 
hans Barndom sang tyske Sange og fandt dem «nettere efter 
Melodien gjorte» end Tidens danske, hvilket Sønnen siden sandede under 
sit Ophold i Tyskland, hvor han maa have lagt sig efter tysk og 
hollandsk Metrik. Da nu Kirkesang og Sang for Dørene vare en 
af Latinskolens og dens Disciples vigtigste Indtægtskilder, fandt 
S. P. sig som Rektor foranlediget til selv at skrive Vers og rette 
Salmerne efter Metrikkens Regler samt at begynde Arbejdet paa en 
Prosodi, hvortil han opmuntredes af sin Biskop, H. P. Resen. 
Salmedigtning var den eneste Gren af Poesien, den Tid tillagde alvorlig 
Betydning, og det var ogsaa i dens Tjeneste, at Resens Efterfølger,
Biskop Brochmand, for Alvor tog S. P.s Evner i Brug. Efter at 
være forflyttet til Slangerup fik han nemlig 1641 fra Biskoppen 
sendt en Salmebog til Gjennemsyn og Rettelse med Hensyn til 
Rim, Stavelsetal og Ordmaal samt Melodier, for saa vidt disse vare 
laante fra «ufine Sange» &#596;: verdslige og Gadeviser. Meningen var, 
at den saaledes forbedrede Salmebog skulde sættes i Musik af den 
kgl. Kapelmester Jacob Ørn og udkomne i Trykken. Men som 
saa mange større litterære Foretagender paa den Tid strandede
ogsaa dette paa Pengemangel og blev liggende i Haandskrift tillige 
med den store Prosodi, hvori S. P. havde udviklet de ved Arbejdet 
fulgte metriske Regler. Foreløbig udkom kun et Uddrag af denne 
under Titel «Synopsis prosodiæ Danicæ eller kort Extrakt af 
Rimekunsten» (1650).

Bestræbelserne for at føre Fortidens Naturdigtning over i 
Kunstpoesi maatte først og fremmest rettes paa det ydre: i Steden for 
at skrive Vers blot efter Øret maatte man lære at danne dem 
regelmæssig; man maatte se at faa Poesiens tekniske Apparat i
Orden. I saa Henseende var Banen brudt allerede i det 16. 
Aarhundrede af Niels Halveg og 1627 af P. Jensen Roskilde. Disses 
utrykte Arbejder kjendte J. P. dog næppe; derimod var hans 
samtidige, Rektor Hans Ravn i Slagelse, kommen ham i Forkjøbet 
med Udgivelsen af en Metrik 1649, der er nok saa klar og vidner 
om større Belæsthed, ogsaa i fremmede Litteraturer. Paa det 
afgjørende Punkt, Forstaaelsen af, at Versifikationen i de moderne 
Sprog maa bygges paa Betoning og ikke kan støttes til de antike 
Kvantitetsregler, staar S. P. snarest tilbage for sine Forgængere, 
og da hans Enke endelig efter hans Død fik udgivet hans store 
«Prosodia Danica» (1671), viste dennes Indhold sig ikke at svare 
til dens Omfang, i det den større Udførlighed til Dels beror paa 
en vis forvirret Bredde og Snakkesalighed. Men det Fortrin har 
S. P. fremfor vore tidligere Metrikere, at han behandler sit Æmne
paa Dansk, ligesom han overalt udtaler sig med stor Varme og 
Kjærlighed om Modersmaalet: «Hvo sit eget Modersmaal ikke højt 
agter, han burde med raadne Æg af hans Fædreland at udjages, 
og aldrig burde han saa værdig at agtes, at han en dansk skulde 
kaldes.»

S. P.s egne Forsøg i Digtekunsten indskrænke sig til nogle 
Lejlighedsvers og rimede Exempler i Metrikken samt enkelte 
bevarede Salmer, der ikke hæve sig over Tidens almindelige Rimerier 
eller give Anledning til at beklage Tabet af hans forbedrede 
bog. Men ligesom han ved sine første Skridt i metrisk Retning 
mulig er vejledet af den danske Kunstdigtnings Fader, Anders 
Arrebo, saaledes er det sandsynligt, at han selv ikke har været 
uden Indflydelse paa den Mand, der siden hævede Modersmaalet 
saa højt, som det overhovedet naaede i det 17. Aarhundrede,
Thomas Kingo, som var født i Slangerup, gik i Skole der, medens 
S. P. var Byens Præst, og endelig blev hans Efterfølger i Embedet.

Kirkehist. Saml. 3. R. III. 
Nyerup og Rahbek, Den dsk. Digtekunst II, xxxii ff. 
Paludan, Renaissancebevægelsen i Danm. Litt. S. 376. 378. 420 ff.

J. Paludan.

 jvfr. Juul.">

Juel, jvfr. JuulI Overensstemmelse med den tidligere 
af Genealoger og nu i den sidste Tid af Familierne selv gjennemførte
Skrivemaade ere Medlemmerne af den adelige Slægt, der har en Stjærne 
i Vaabenet, her opførte under Juel, Medlemmerne af Slægten med Liljen 
i Vaabenet under Juul..



Juel, Axel, 1655-1720, Gouvernør i Trankebar, 
Søn af Claus Eriksen J. og Sophie Gyldenstjerne til Nørre Vosborg og altsaa 
Brodersøn af Niels J. og Jens J., oplærtes til Søen, men afskedigedes 
1679 fra Flaaden som Kapitajn. 1681 udnævntes han til Kommandant
paa Dansborg og blev herved Gouvernør i Trankebar, da 
Forgængeren kort efter rejste hjem. A. J. førte en heldig Krig 
med Portonovo, men var for Resten uheldig, saa at de undergivne 
klagede, og 12 af dem planlagde et Mytteri for at afsætte ham. 
Aftalen udførtes ikke, men røbedes bagefter for A. J., der lod 2 
af de sammensvorne henrette, 4 brændemærke osv. Ogsaa hjemme 
var man misfornøjet, og i Okt. 1685 beskikkedes Oberstlieutenant 
Wolf Henr. v. Kalnein til som «Obercommissarius» at afgaa til 
Trankebar. Af ham opnaaede dog A. J. baade Kvittering og en 
berømmelig Afsked, da han i Nov. 1686 drog til Madras. Her fra 
lokkedes han svigagtig tilbage, stilledes for en Krigsret og dømtes 
i Jan. 1687 til at føres til Danmark for der at staa til Rette. Som 
Fange kom han i Kalneins Følge til Kjøbenhavn, hvor de 
forskjellige Sager imod ham henvistes til 2 Domstole. Disses
Kjendelser gik herefter til Højesteret for der at behandles under ét. 
I 37 paa hinanden følgende Møder varede den lidenskabelige 
Kamp, under hvilken A. J. endog arresteredes i Retten i Henhold 
til rejste Beskyldninger. Da disse siden underkjendtes, hævede
Retten Arresten paa Marcus Gjøes Tilskyndelse og frigav den 
anklagede, inden Dommen endnu var afsagt, og førend Kongen havde 
faaet Underretning i Sagen. Kong Christian V's Vrede
derover gav sig fyndige Udtryk; men den endelige
Dom af 23. Dec. 1690 frikjendte virkelig A. J. mod
Betaling af Bøder til Beløb af nogle faa Tusend
Rdl. Resten af sit Liv tilbragte han i en Bondegaard,
som hans Farbroder Niels overlod ham, i Strammelse
paa Taasinge. Her døde han 1720, og hans Enke, Sophie
Amalie f. Parsberg, fulgte ham og deres 2 Sønner i
Graven 1740.

Museum 1894, I.

Fr. Krarup.



Juel, Carl, 1706-67, Hofembedsmand, Stiftamtmand,
var en Søn af ndfr. nævnte Etatsraad Knud J. (d. 1709)
og fødtes 22. Juni 1706. 1731
blev han tjenstgjørende Kammerjunker hos Dronning
Sophie Magdalene, 1735 tillige Assessor i Højesteret
og 1738 Stiftamtmand i Christianssand Stift og Amtmand
i Nedenæs og Raabygdelagets Amter. 1742 kaldtes han
tilbage for at overtage Stillingen som Hofmester
for Prinsesse Louise og udnævntes s. A. til Ridder
af Danebrog. Ved Kronprinsens Giftermaal næste
Aar blev han Hofmester hos Kronprinsessen og ved
Tronskiftet 1746 Overhofmester hos Dronningen. 1747
udnævntes han til Ridder af l'union parfaite og 1749
til Gehejmeraad. 1751 sendtes J. til Sverige som
overordentlig Ambassadør for at lykønske Kong Adolf
Frederik til Tronbestigelsen og tillige undersøge
den politiske Situation der. Han udnævntes ved
denne Lejlighed til Serafimerridder. Ved Kongens
Giftermaal 1752 med Juliane Marie af Brunsvig overtog
J. Stillingen som Overhofmester hos hende, men 1754
fjærnedes han helt fra Hoffet tillige med sin Hustru,
der var Overhofmesterinde hos Dronningen. Den
preussiske Gesandt Häseler, der roser J. stærkt
og kalder ham et af de bedste Hoveder i Landet,
tilskriver Bernstorff Skylden for denne Fjærnelse,
da han var bange for J.s Indflydelse hos Dronningen
og saa en Medbejler i ham. J. var nu Overhofmester
for det ridderlige Akademi i Sorø og Amtmand i Sorø
og Ringsted Amter fra 1754 -60, Stiftamtmand i Fyn
og Amtmand i Odense, Dalum, St. Knuds og Rugaards
Amter fra 1760-67. 1762 udnævntes han tillige med
Cai Rantzau til at repræsentere Danmark paa den
Kongres, der skulde træde sammen i Berlin for at
mægle mellem Danmark og Rusland, men da Kejser
Peter III blev myrdet inden Kongressens Aabning,
kaldtes Afsendingerne strax tilbage. 1763 blev
J. Gehejmekonferensraad, og 1766 arvede han efter sin
ældre Broder Niels J. (s. ndfr.) Stamhuset Taasinge. --
Han blev 3 
Gange gift: 1. (15. Avg. 1738) med Hofdame Christiane Henriette 
v. Schleinitz (f. 24. Sept. 1709 d. 12. Avg. 1756); 2. (24. Marts 1759) 
med Anna Margrethe Juel (f. 18. Sept. 1741 d. 1. Maj 1761), Søster 
til nedennævnte Gregers Christian J.; 3. (24. Marts 1762) med Amalie 
Christiane v. Raben (f. 4. Avg. 1736 d. 1. Avg. 1803), Datter af
Gehejmeraad Frederik Christian v. R. (f. 1693 d. 1773) og Bertha 
f. v. Plessen (f. 1707 d. 1786). Han døde 1. Sept. 1767. 

L. Laursen.



Juel, Christian, 1668-1717, Officer, 
var Søn af Oberst Peder J. til Vrejlevkloster og Helvig Krabbe. Han mistede tidlig sin Fader og modtog af Kongen en aarlig Pension paa 200 Rdl. til 
sin Opdragelse. Formodentlig har han i sine unge Aar forsøgt sig 
i fremmed Krigstjeneste, i det han først findes i de danske Etater, 
da han 1699 bliver Major i Garden til Hest. 1706 fik han Obersts 
Karakter; 1709 blev han efter Johan Rantzau Chef for 2. sjællandske
Rytterregiment ved Hjælpetropperne i Flandern. Han blev dog 
allerede Aaret efter kommanderet hjem og efter Slaget ved Helsingborg 
sendt til Skaane for at overtage en af de mange ledige Pladser. 
S. A. blev han Brigader og Chef for 1. fynske Rytterregiment, med
hvilket han deltog i Felttogene i Nordtyskland. Særlig udmærkede 
han sig ved Wismar (5. Dec. 1711) og Gadebusch (20. Dec. 1712) 
og blev efter førstnævnte Affære Generalmajor. Alligevel nød han 
ingen rigtig Tillid hos Kongen, der endnu i sit Testamente 1723
beskyldte ham og Broderen Gregers (s. ndfr.) for at have været «af 
den gamle Adel og Surdej i deres Hjærter, om de end godt vide 
at forstille sig». -- C. J., der skrives til Strandet (Fjends Herred),
døde pludselig 14. Juni 1717. Han havde 1702 ægtet Anne 
Margrethe Krag (f. 1683 d. 1757), Datter af Gehejmeraad Niels K. og 
Sophie Juel. Med hende fik han Totterupholm (nu Rosendal, 
Faxe Herred), hvortil han kjøbte Strandegaard. Paa den herunder 
hørende sandede Halvø Fed forsøgte han, dog uden Held, at drive
Faareavl i det store. Enken solgte 1730 Strandegaard.

H. W. Harbou.



Juel, Christian Julius Halfdan Berg, f. 1828, Politiker. 
J., født 7. Nov. 1828 i Svaneke, Søn af Byskriver Søren J. (f. 1788 
d. 1860) og Frederikke Bolette f. Petersen (f. 1797 d. 1848), fulgte 
1840 med Faderen ved dennes Forflyttelse til Ribe og blev 1847 
Student fra Ribe Skole. 1848 gjorde han frivillig Krigstjeneste, og 
1852 tog han i Flensborg slesvigsk-juridisk Examen (1857 
examen i kongerigsk Ret); blev strax efter Kancellist, 1853 
Fuldmægtig og 1857 Bureauchef i det slesvigske Ministerium. Han holdt 
1862-63 Forelæsninger ved Universitetet over slesvigsk Ret og 
udgav i de samme Aar tillige med Fr. Knudsen «Slesvigske 
Provinsialefterretninger». Selv skrev han i dette Tidsskrift en længere 
Afhandling om «Fremmede Loves Indflydelse paa Retsudviklingen 
i Slesvig». I Sommeren 1863 blev J. Overappellationsretsraad i 
Flensborg og valgtes i Sept. s. A. af Landstinget til Rigsraadet, hvor 
han stemte for Novemberforfatningen, dog kun efter et bestemt 
Tilsagn fra Ministeriet Hall om, at Slesvigs Selvstændighed ikke 
skulde udvides. I Marts 1864 blev han afskediget af de tyske 
Magthavere og vendte tilbage til Kjøbenhavn, hvor han 1865 blev 
Overretsprokurator. Tillige var han 1866-77 Medlem af Bestyrelsen 
for den nystiftede «Kreditkasse for Landejendomme i Østifterne». 
1871 fik J. sammen med L. C. Nyholm Koncession paa en 
Jærnbane fra Kjøbenhavn til Kalundborg, men afstod s. A. imod en stor 
Affindelsessum Retten til det sjællandske Jærnbaneselskab. 1868-76 
var han i Forretningsforbindelse med N. C. Frederiksen, men 
tilsatte ved denne og andre Spekulationer sin Formue. J. var 1864-66 
Medlem af Rigsdagens Folketing (for Maribo Amts 1. Kreds), 
tog ivrig Del i Forhandlingerne om den nye Straffelov (talte imod 
Dødsstraf og andre Legemsstraffe) og var i Dec. 1865 sammen med 
C. Krabbe Talsmand for Forslaget om at overføre Fællessagerne ved 
Lov fra Rigsraadet til Rigsdagen. I April 1876 valgtes J. igjen til 
Folketinget (for Aalborg Amts 1. Kreds) og gjenvalgtes indtil 
Udgangen af 1886; han hørte i de første 2 1/2 Aar til Venstre, men stod 
siden uden for Partierne og indtog jævnlig en mæglende Holdning 
(foreslog i Jan. 1886 en Grundlovsændring om Fællesafstemning af 
begge Ting over Finansloven som endelig Løsning af Tvistespørgsmaal). 
Under Mærket «Vidar» har J. skrevet nogle politiske Flyve-skrifter:
«Fremtiden» (1866, i afgjort skandinavisk Aand), «Kronen 
og Rigsdagen» med tilhørende «Svar til Fædrelandet» (1873, om 
parlamentarisk Styrelse). -- J. ægtede 1858 Anna Marie Poulsen 
(f. 1837), Datter af Cand. phil. Hans Frederik P. (f. 1815 d. 1869). 

Wulff, Den danske Rigsdag S. 204.

Emil Elberling.



Juel, Christian Sophus, f. 1855, Mathematiker. 
C. J., Søn af Avditør Theodor J. (d. 1856) og Augusta f. Jürgensen, født i 
Randers 25. Jan. 1855, begyndte i 1871 at studere paa den 
polytekniske Læreanstalt, hvor dog snart Mathematikken og de den 
nærliggende Fag optoge ham saaledes, at han skiftede
Plan og, efter i 1876 at være bleven Student, tog
Magisterkonferens i Mathematik 1879. Allerede i sit
19. Aar leverede han et selvstændigt Arbejde («Om
Fodpunktskurver») til «Tidsskrift f. Mathematik»,
hvoraf han derefter har været en stadig Medarbejder,
og hvis Redaktion han i 1890 har overtaget sammen
med Cand. mag. Foldberg. J. har mest behandlet
geometriske Æmner, over for hvilke han besidder stor
Opfindsomhed. For Behandlingen af et saadant vandt han
i 1881 Universitetets Guldmedaille. Han har i øvrigt
med meget Held givet sig af med Spørgsmaal ogsaa fra
andre Dele af Mathematikken, som kræve en fin logisk
Behandling. Begge disse Retninger har han forenet
i sin Doktorafhandling («Bidrag til den imaginære
Linjes og den imaginære Plans Geometri», 1885),
hvis Hovedindhold han senere (1890) har behandlet i
«Acta mathematica». I 1890 udgav han «Elementerne af
Infinitesimalregningen», et Æmne, hvorover han ogsaa
har holdt godt besøgte private Forelæsninger, og som
han fra 1. Sept. 1894 er sat til at foredrage for
Fabrikingeniørerne paa Polyteknisk Læreanstalt. Indtil
da havde han ernæret sig som Manuduktør.

Universitetsprogr. til Reformationsfesten  1886.

H. G. Zeuthen.



Juel, Christiern Nielsen, 1533-96, Præst, Annalist. 
Han var født 31. Okt. 1533 i Egnen mellem
Viborg og Aalborg. Kom 1545 i Aalborg Skole, gik
der fra 1547 til Vitskøl Kloster, hvor der var
en Skole. Efter ogsaa at have besøgt Latinskolen i
Viborg vendte han 1554 tilbage til Vitskøl, hvorfra
han s. A. drog til Sorø. 1556 blev han Klosterskriver
her og Aaret efter Præst. 1559 forflyttedes han
til Strandby under Vitskøl Kloster, hvor han en Tid
tillige fungerede som Skolemester. 1560 byggede han
sig en Præstegaard paa Frisborg Banke, men flyttede
1564 til Vadgaard, hvor Præstegaarden i Strandby 
var til langt ind i det 19. Aarhundrede. 1573 
blev han Provst i Gislum Herred og døde
1596. Han roses som en gudfrygtig, duelig og lærd
Mand. En Aarbog, han har samlet, er endnu bevaret
og indeholder værdifulde Notitser, særlig vedrørende
Viborg Stift. Han var gift: 1. med Agnete Vitusdatter
(d. 1574), 2. med Anne Svendsdatter.

Rørdam, Historieskrivn. i Danm. eft. Reform. S. 43 f. 
Ny kirkehist. Saml. V, 342 ff. 
Wiberg, Alm. Præstehist. III, 204.

H. F. Rørdam.



Juel, Erik, --1657, til Hundsbæk og Alsted, Rigsraad,
Søn af Peder J. og Margrethe Ulfstand, blev 1610
ansat som Sekretær i 
det danske Kancelli, men fratraadte denne Stilling i Krigsaarene 
1611-13 og gjorde da Tjeneste som Hofjunker; under Belejringen 
af Kalmar fik han en Hest skudt under sig. Fra 1613-16 var 
han atter Kancellisekretær og fik som saadan Brev paa et Kanonikat 
ved Ribe Domkirke. 4. Okt. 1618 ægtede han Sophie 
Clausdatter Sehested. 1623 udnævntes han til Landsdommer i Jylland, 
fik Gudum Kloster (til 1651) og havde i den følgende Tid flere 
Hverv, der vare knyttede til denne Provins; saaledes var han 1624 
Medlem af en Kommission til Undersøgelse af Limfjordens Gjennembrud 
mod Vest. Under Kejserkrigen fordreves han 1627 fra sine 
Godser; hans Hustru flygtede med de smaa Børn til Norge, han 
selv gik til Sjælland og underskrev i Nov. i Slagelse Klagen over 
de hvervede Rytteres Vold. Efter Freden var han en Række Aar 
befuldmægtiget for den jyske Adel paa Provinsmøderne, blev 1638 
og atter 1646 Landkommissær, var 1640-46 forlenet med Pandumgaard, 
1646-48 med Lundenæs og endelig 1648-57 med Aalborghus. 
Under Krigen med Svenskerne 1643-45 deltog han i den øverste 
Inspektion i Jylland, var ivrig for at faa Hertug Frederik til en 
kraftig Optræden og for at skaffe Geværer til Almuen og paasaa 
efter Freden Fjendens Rømning af Landet. I Juli 1651 valgtes han
til Medlem af Rigsraadet og sendtes som saadan til norske Herredage 
1652 og 1656. I Anledning af en Klage over ham fra nogle 
Bønder skrev han 1655 til Oversekretæren Erik Krag: «Mig sker 
efter gammelt Ordsprog: hvem Bonden klapper, den napper ham, 
og hvem han napper, den klapper ham». Han døde 13. Febr. 1657,
efterladende sin Enke i temmelig daarlige Kaar og uden at have 
faaet set den Storhed og Berømmelse, hans Sønner Jens og Niels J. 
opnaaede. Hans Billed gjør et ret fint og meget alvorligt Indtryk. 

O. Nielsen, Malt Herred S. 92 ff. 180.

J. A. Fridericia.



Juel, Erik, o.1662-1742, Officer, 
var Broder til ovfr. nævnte Axel J. Som ganske ung tjente han 1679 med Lieutenants Traktement om Bord paa sin Farbroder Niels J.s Skib, men forlod siden 
Søen og var 1684-85 Fændrik i Fodgarden. 1688 blev han Kapitajn 
ved jyske Infanteriregiment, Aaret efter ved Marineregimentet, 
hvor han 1697 steg til Major og 1701 til Oberstlieutenant. 1705 
blev han Oberst for et Nationalregiment, der bestod af en Bataillon 
fra Viborg Stift (hvorefter Regimentet bar Navn) og en fra Laaland-Falster. 
Denne sidste førte han 1710 til Skaane og deltog i Slaget 
ved Helsingborg. S. A. blev han Brigader, fik 1711 Kommandoen 
paa Laaland og Falster og var siden med i
Nordtyskland. Hans Regiment var i Regelen splittet
og opløstes 1717, hvorimod J. blev Chef for det
samtidig dannede Sydsjællands, Laalands og Falsters
Regiment og forfremmedes til Generalmajor. 1724 blev
han Kommandant i Gluckstadt, 1734 Generallieutenant
og døde ugift 7. Maj 1742.

H. W. Harbou.



Juel, Frederik, 1761-1827, Stamhusbesidder, Officer,
er født paa Odense Slot 29. Jan. 1761 og Søn af
ovfr. nævnte Gehejme-konferensraad Carl J. (d.
1767) og dennes 2. Hustru. 6 Aar gammel kom den
forældreløse Dreng i Huset hos Morfaderen, Peder
Juel til Hverringe, og blev her privat undervist
indtil sit 15. Aar; derpaa var han i 4 Aar ved
Universitetet i Kiel for at studere Lovkyndighed,
Nationaløkonomi og Sprog, og 1780 afsluttede han sine
Studier med en længere Rejse i Evropa. Forinden denne
tiltraadtes, havde han ægtet Louise Charlotte Rumohr
(f. 1761 d. 7. Juni 1817), Datter af Gehejmeraad
Henning Bendix R. og Adelheid Benedicte f. Blome,
et Ægteskab, der imidlertid hævedes ved Skilsmisse
1813, hvorpaa J. 1816 giftede sig med Louise Theodata
f. v. Warnstedt (f. 21. Okt. 1777 d. 20. Febr. 1835),
en Datter af Gehejmekonferensraad Frederik Carl
v. W. til Løjtmark og Johanne Vilhelmine f. Rumohr og
separeret 1813 efter 1. Ægteskab med Vilhelm Hannibal
Greve Wedell-Wedellsborg (f. 1780 d. 1828). Efter
Hjemkomsten 1781 udnævntes J. til Kammerherre og
overtog Styrelsen af Taasinge. Som Jorddrot indlagde
han sig stor Fortjeneste, og hans Navn nævnes blandt
de fremmeligste af Datidens Landmænd. Det vakte
Opsigt, da han i sit Landbrug indførte Vexeldrift,
Brakfrugtavl og Staldfodring, og Taasinges Pryd,
Stamhusets nu saa skjønne Skove, skyldes for
en væsentlig Del hans kyndige Kultur. Ogsaa paa
det kommunale Omraade var han Fremskridtsmand og
hørte til den Række af store Jordegodsbesiddere,
der paa Grænsen af det 18. og 19. Hundredaar med
Iver tog sig af Husmænds og Indersters Tarv og i
Tale og Skrift virkede for at hidføre bedre Ordning
af Almueskolevæsenet, Fattig- og Fæstevæsen. 1794
foretog han atter en længere Udenlandsrejse, der blev
mærkelig derved, at han lod sig optage som Volontær
i den preussiske General Bliichers Rytterregiment og
med dette deltog i Rhinfelttoget. Han var Patron for
Roskilde adelige Jomfrukloster.

Under Rustningerne i 1801 for at skjærme Landet mod
Englænderne indtraadte J. i Hærens Rækker som Chef
for fynske 
Landeværnsregiment med Obersts Karakter. Denne Udnævnelse 
kom efter hans eget Sigende uventet for ham, men det var ikke 
ualmindeligt, at Overbefalingsmændene ved Landeværnet og 
Kystmilicen valgtes af Godsejerklassen, og Kronprinsen har maaske 
ogsaa taget hans erhvervede Krigserfaring i Betragtning. Han 
stilledes meget frit i sin Kommandopost og bemyndigedes til at
korrespondere direkte med Kronprinsen om Regimentets Organisation. 
Han roses senere paa Aaret for den fortrinlige Fremgang, 
hans Officerer og Underofficerer have gjort i Exercits og Kommandoføring, 
og nød i det hele vedvarende Frederik VI's Velvilje. 1803 
udnævntes han til hvid Ridder, 1809 til Generalmajor, 1815 til
Generallieutenant. I 1807 førte han Kommandoen over et kombineret 
Troppekorps paa Fyns Ostkyst, og i 1812, da den kommanderende 
General, Prins Christian af Hessen, kaldtes til Sjælland, 
fik han Overbefalingen paa Fyn, hvilken Stilling han ogsaa beklædte 
største Delen af det følgende Aar. Efter Krigen ophørte hans 
praktiske Tjeneste i Hæren, men han vedblev at staa i dens Rækker 
indtil sin Død, der indtraf 15. Marts 1827. 

Thaarup, Fædrenelandsk Nekrolog 1827. 
Erslew, Forf. Lex. 
Berl. Tid. 1845, Nr. 280. 
Medd. fra Krigsark. I og V.

S. A. Sørensen.



Juel, Gregers, 1667-1731, Officer, 
Broder til ovennævnte Generalmajor Chr. J., var født i Viborg 26. Jan. 1667. Han blev 
1688 Fændrik i Marineregimentet og steg i Løbet af et Par Aar
til Kapitajn. 1696 kom han til Fodgarden, blev 1700 Oberstlieutenant 
ved Dragonerne i Norge, 1701 Oberst og Chef for Hertugen 
af Glücksborgs forrige Dragonregiment og gik med dette til Italien 
i kejserlig Tjeneste. Allerede 1703 blev dog Regimentet indlemmet 
i et andet, og J. vendte hjem. Efter Helsingborgslaget 1710 blev 
han sendt til Skaane og blev s. A. Generalmajor til Hest. De 
paafølgende Aar var han med i Nordtyskland, men muligvis som 
Følge af den Mistillid, Kongen nærede til hans politiske Stade 
ligesom til Broderen Christians, blev han 1716 forbigaaet ved 
Udnævnelsen til Generallieutenant og tog krænket herover sin Afsked. 
Først mange Aar efter blev han atter tagen til Naade, i det Frederik
IV 1730 gjorde ham til Generallieutenant og Christian VI s. A. 
til hvid Ridder. -- G. J. havde 8. April 1701 ægtet Vibeke f. Juel 
(f. 1672 d. 1735), Datter af hans Frænde, den berømte Niels J., efter 
hvem hun havde arvet Eriksholm ved Holbæk. Desuden medbragte 
hun fra sit 1. Ægteskab med Admiral Christian Bielke (II, 324) 
Basnæs ved Skjelskør. Denne sidste Gaard solgte G. J., hvorimod 
han kjøbte en Del store Gaarde i Holbækegnen: Holbæk Ladegaard, 
Trudsholm, Aastrup og Kongsdal og omtales som en rig Mand. 
-- Som nærmeste Slægtning af Stifterne blev han 1731 
beskikket til Skoleherre for Herlufsholm, som ved hans Forgængeres
Forsømmelighed var i en ynkelig Forfatning. J. tog med Iver og 
Kraft fat paa at ophjælpe denne og gav baade for Økonomien og 
for Undervisningen en Række Bestemmelser, der «syntes at love 
Skolen en virksom, selvtænkende og for dens bedste aarvaagen 
Patron», da han pludselig døde 26. Dec. 1731.

Melchior, Herlufsholm.

H. W. Harbou.



Juel, Gregers Christian, 1738-76, Rentekammerdeputeret, 
var Søn af Gehejmeraad, Ceremonimester Peder J. til Hverringe 
(f. 1708 d. 8. Jan. 1779) og Birthe Cathrine f. Levetzau (f. 1714
d. 13. Avg. 1784) og fødtes 11. Nov. 1738. Han blev Student 1753, 
udnævntes til Kammerjunker 1757 og deltog fra 1763 af i tyske 
Kancellis Sessioner for at uddanne sig til den diplomatiske 
Løbebane. Han har sikkert været en meget dygtig Mand, thi allerede
1765 bestemtes han til at afløse Schack-Rathlou som Gesandt i 
Sverige, og efter at have tilbragt et Par Aar der ovre for paa Stedet 
at sætte sig ind i de svenske Partiforhold udnævntes han til Envoyé 
extraordinaire i Marts 1767. Han forblev der til April 1771, da 
han, der var en bestemt Tilhænger af Bernstorff og en fuldblods 
Aristokrat, hjemkaldtes af Struensee; han stod heller ikke paa 
nogen god Fod med det da raadende Parti i Sverige og var selv
meget kjed af sit Ophold der ovre og af alle de Intriger, han i 
Følge sin Stilling maatte indlade sig paa. Under Struensees 
Styrelse var der ingen Plads for J., men i Maj 1773 udnævntes han 
til 1. Deputeret i Rentekammeret, Deputeret i Finanskollegiet og 
Bjærgværksdirektoriet, Medlem af Overskattedirektionen og Direktør 
for Fonden ad usus publicos og tillige til Deputeret i Økonomi- 
og Kommercekollegiet. Han roses i denne Stilling for sin store 
Arbejdsiver, men han var i høj Grad myndig og reaktionær, og 
med Landboreformerne var det forbi, saa længe han ledede 
Rentekammeret. Han døde imidlertid allerede 4. Nov. 1776 i Hamborg.
1766 var han bleven Kammerherre, 1770 Ridder af l'union parfaite, 
1773 Ridder af Danebrog og 1775 Gehejmeraad. Han ægtede 28. Sept. 
1770 Amalie Christiane Juel, f. v. Raben (f. 4. Avg. 1736 d. 1. Avg. 
1803), Enke efter ovennævnte Gehejmeraad Carl J.

L. Laursen.



Juel, Hans Adolph 1789-1874, Officer, 
f. 28. Okt. 1789 som Søn af ovfr. nævnte Generallieutenant Frederik J.(d.
1827), fik uden forudgaaende militær Uddannelse
1807 Udnævnelse til Sekondlieutenant i Landeværnet
og 1808 til Premierlieutenant ved 3. Bataillon af
Kronprinsens (Kongens) Regiment til Fods, men deltog
fra Dec. 1808 i Undervisningen paa Danske militære
Institut og underkastede sig her Officersexamen efter
et Aars Forløb. 1810 blev han forsat til langelandske
ridende Jægerkorps og ved Korpsets Ophævelse 1814
til fynske Regiment lette Dragoner, hvor han 1816
forfremmedes til Ritmester. 1818 overgik han til Prins
Frederik Ferdinands Regiment lette Dragoner (1842
3. Dragonregiment) og blev her Eskadronschef 1830,
Major 1833. Han nød megen Anseelse i Regimentet som
en kyndig Rytterofficer og blev 1840 Medlem af den
store Hærlovkommission, der udarbejdede Hærplanen
1842, ved hvilken Lejlighed han avancerede til
Oberstlieutenant og Chef for Regimentet. Ved
Krigens Udbrud 1848 udnævntes J. til Oberst og
var saaledes i Følge sin Fortid og Tjenestealder
selvskreven til de højeste Rytterchefsposter. I Maj
fik han ogsaa Kommandoen over Kavalleribrigaden,
der udgjorde Hovedmassen af Hærens Rytteri, til
hvis Reorganisation han fremsatte Forslag, som vandt
Bifald, og ved Maanedens Slutning betroedes der ham
Overbefalingen over det saakaldte højre Flankekorps,
hvor Kavalleribrigaden optraadte i Forening
med Afdelinger af de andre Vaaben. Forskjellige
Uheld, saaledes Affæren ved Hoptrup 6.-7. Juni,
bevirkede imidlertid, at Korpsets Bevægelser og
hans Kommandoføring kom til at staa i ugunstigt Lys,
maaske mere end forskyldt, og at de overordnedes,
fornemmelig Krigsminister Hansens, Tillid til ham
blev stærkt rystet. I Felttoget 1849 kommanderede
han den ene af Hærens 2 Kavalleribrigader, i 1850 sit
Regiment. 1851 blev han Kommandør af Danebrog. 1853
fik han Afsked af Krigstjenesten og 1862 Afskedspatent
som Generalmajor.

J. blev 1820 gift med Charlotte Amalia Hviid, Datter
af Borgmester i Aarhus, Justitsraad Niels H. Ved
Kjøb kom han 1836 i Besiddelse af Hovedgaarden
Villestrup, der var stærkt i Forfald, men som
han med stor Bekostning og ved omhyggelig Drift
bragte i overraskende Opkomst. Død 21. Avg. 1874.

S. A. Sørensen.



Juel, Hartvig, --1500, Biskop i Ribe, var Søn af Iver
J. til Ugelstrup, Forstander for Ørslev Kloster, og
Mette Kaas. Omtr. fra 1461-83 var han Domprovst i
Viborg, derpaa Biskop i Ribe 
indtil 1498, da han resignerede til Fordel for sin Søstersøn Iver
Munk. I begge disse Embedsstillinger synes han at have vist
Virkelyst, hvilket medførte en Del Stridigheder med Ribe Kapitel.
Ellers har han næppe haft  synderlig Betydning. Han døde 17. Marts 1500.

Heise, Diplom. Vibergense. 
Kinch, Ribe Bys Hist. I.

A. Heise. 



Juel, Herman, 1548-1607, til Aabjærg, 
Søn af Niels J. til Aabjærg og Christence Lunge, blev
født paa Aabjærg. Han gik i Viborg latinske Skole,
tjente saa for Dreng hos forskjellige Adelsmænd og
opholdt sig derefter 8 Aar udenlands, i Frankrig,
Ungarn og Tyskland, hvor han senest tjente Greven
af Gleichen. Forældrenes Død kaldte ham hjem for at
overtage Fædrenegaarden, og 23. Juni 1577 holdt han
derefter paa Alsted Bryllup med Maren Jensdatter
Juel til Refstrup. Efter at han 1580 havde maattet
ledsage Kongen til Hertug Hans' Jordefærd, fik han
det følgende Aar Kalundborg i Forlening, hvilket
Len han 1587 ombyttede med Dragsholm. 1590 var
han med i Enkedronningens Følge paa Rejsen til
Wolfenbiittel. 1595 forflyttedes han til Gulland,
hvor han 16. Okt. 1607 døde paa Visborg Slot. Fru
Maren overlevede ham i mange Aar, hvorimod af deres
8 Børn kun de 3 bleve voxne.

L. N. Skaaning, Ligpræd. ov. H. J. 

Thiset.



Juel, Iver Kjeldsen, 1494-1556, 
til Astrup, Stubbergaard og Rybjærg, 
var Søn af Kjeld Iversen J. til Astrup og Karen Lange og 
blev født paa Bøvling 16. Nov. 1494. Han gik i Skole først 
i Ribe, siden i Aarhus, studerede derefter i Kjøbenhavn og i Udlandet
og tog 1519 Magistergraden i Køln. Efter at have rejst
en Del, en Tid i Følge med den senere Kansler Johan
Friis, og efter et Ophold paa 3 Aar i Rom kom han hjem
og ansattes 1524 som Sekretær, hvorhos han lønnedes
med Bergens Provsti. Da Oslo Bispestol snart efter
blev ledig ved Hans Mules Død, skal han være bleven
valgt til dennes Eftermand, men paa Grund af den
herskesyge Hr. Vincents Lunges Modstand have frafaldt
Valget, hvorimod han 1526 kaldedes til Domprovst i
Ribe (Harsyssels Provsti). Ved Grevefejdens Udbrud
sluttede han sig strax til Hertug Christian, der 1535
sendte ham og Hr. Ove Lunge til Norge og til Kong
Gustav, ligesom han ogsaa brugtes som Proviantmester i
det sydlige Jylland. Efter Reformationens Indførelse
traadte han helt over i den verdslige Stand, ægtede
Mette 
datter Munk (d. 12. Marts 1589 paa Stubbergaard) og forlenedes 1537 
med Lønborggaard og 1538 med Stubber Kloster, som han 1547 
afkjøbte Kronen og omdannede til en Herregaard. Her døde han 
24. Avg. 1556, kort Tid efter at han var bleven forlenet med 
Holmgaard i Bølling Herred, som Enken beholdt og 1580 
tilskiftede sig af Kronen.

Danske Saml. I, 47 ff.

Thiset.



Juel, Jacob, 1744-- , Zahlkasserer, 
Søn af Hans J., Justitsraad og Assessor i Overhofretten i Christiania (d. 1765) og Else Sophie Dorothea f. Rasch (d. 1807), fødtes 1744 (døbt 23. Juni) i 
Christiania, hvor han ligesom Faderen drev en stor Tømmerhandel. 
Han blev o. 1767 Assessor auscultans i Overhofretten, 1770 virkelig 
Assessor, 1774 Zahlkasserer og 1776 virkelig Justitsraad. Han ejede 
flere Skibe i Søen, en Mængde Jordegods og Skove m. m. og var 
anset ikke alene for en rig Mand, men ogsaa som en paalidelig 
Embedsmand, da det 1783 opdagedes, at han havde en Underbalance
paa o. 550000 Rdl., hvoraf næsten Halvparten for det sidste 
Aar. Han blev nu suspenderet, men da hans Formue antoges at 
ville dække Underbalancen, beholdt han foreløbig Friheden; da 
dette imidlertid snart viste sig ikke at slaa til, sattes han om
Sommeren 1784 i Arrest paa Akershus, hvorfra han ved Hjælp af 
sine formaaende Slægtninge og Venner i Christianiapatriciatet sattes 
i Stand til at flygte Natten mellem 15. og 16. Sept. og ved færdigstaaende
Heste at naa over den svenske Grænse, skjønt Flugten
strax opdagedes, og Arrestanten forfulgtes. Uagtet en udsat Præmie 
lykkedes det ikke at opdage, hvem der havde skaffet ham de 
nødvendige Sager til Flugtens Iværksættelse. Højesteret dømte ham 
1785 til at betale 535000 Rdl. eller til Fæstningsstraf. Ved 
Realisation af hans Bo opnaaede man dog at dække o. 324000 Rdl. --
J. var gift med en Datter af Mag. Jac. P. Hersleb (VII, 394), Sophie 
Dorothea H., der med Børnene siden fulgte efter Manden til 
Sverige, hvor han bosatte sig som Brugspatron, og hvor han af 
Gustav III benyttedes som hemmelig Agent under hans Forsøg paa 
at vinde et Parti i Norge. J. døde formentlig i 1790-Aarene, thi 
hans Hustru var Enke i 1800. 

L. Daae, Det gamle Christiania, 2. Udg., S. 224 ff.

H. J. Huitfeldt-Kaas.

 --1563, til Alsted">

Juel, Jens, --1563, til Alsted, 
var Søn af Mogens J. til Udstrup og Dorthe Krabbe. Fra 1554 til sin Død var han 
Lensmand paa Aarhusgaard og fra 1557 tillige paa Kalø. Desuden fik 
han kort før sin Død sammen med Erik Lange Hvolgaard som 
Pantelen. Alt 1557 var han udset til at gjøre Tjeneste til Søs, 
nemlig som Lieutenant hos Admiralen Børge Trolle, og da Krigen 
med Sverige udbrød, fungerede han først en Tid som Proviantmester
i Aarhus Stift, men kaldtes saa til Skibschef i den af Hr. 
Peder Skram førte Flaade. Allerede 20. Sept. 1563 døde han 
imidlertid under Karlsø om Bord  paa Skibet «Fortuna». Med sin 
Hustru, Anne Pedersdatter Skram (d. 1581), havde han tilgiftet sig 
Hovedgaarden Alsted.

Thiset.



Juel, Jens, 1580-1634, til Kjeldgaard, Statholder i Norge, 
Søn af ovennævnte Herman J. (d. 1607), fødtes 8. Nov. 1580 paa 
Refstrup, opdroges til sit 12. Aar hjemme, kom derefter i Sorø 
Skole og tiltraadte 1596 en Udenlandsrejse, der med en kortere 
Afbrydelse varede til 1603. Efter sin Hjemkomst blev han Sekretær
i Kancelliet, hvilken Stilling han 1609 ombyttede med 
Rentemesterembedet. Under Kalmarkrigen fungerede han som Krigs- og 
Zahlkommissarius. I Dec. 1616 udnævntes han til Rigsraad, fik 
1617 Tranekjær Len, var s. A. Hofmester for Hertug Frederik paa 
dennes Rejse til Bremen og Verden, blev i April 1618 udnævnt til 
Statholder i Norge og fik derved Akershus Len i Steden for Tranekjær. 
Hans Virksomhed i hans nye store Stilling er navnlig knyttet 
til Omordningen af det norske Hærvæsen, i hvilken Anledning han
1628 udstedte en Krigsordinans, samt til de norske Bjærgværker, 
for hvilke Fundet af Sølvet i Kongsberg netop da aabnede en ny 
Æra. Selv stillede han sig i Spidsen for et Kompagni, der 1627 
fik Sølvværket overdraget til Ejendom af Kongen. Derimod synes
han at have staaet i et mindre godt Forhold til den norske Kansler 
Jens Bielke. I Marts 1629 tilbød Kongen ham Embedet som Rigsadmiral, 
hvilket han dog vægrede sig ved at modtage- men umiddelbart 
derefter fratraadte han Stillingen som norsk Statholder og gik
tilbage til Danmark, hvor han 1629-31 var forlenet med Aalborghus 
og derefter med Bøvling. Som Medlem af Rigsraadet traadte 
han i disse Aar ved flere Lejligheder i Opposition til Kongen, 
hævdede saaledes bestemt Adelens Toldfrihed 1630 og udtalte sig 
1631 mod Planen om, at Rigsraaderne skulde afgive deres Vota 
enkeltvis og ikke i Fællesskab. 1631 og 1632 benyttedes han til 
Sendelser til Gottorp. Han døde 26. Marts 1634. 13. Maj 1610 
havde han i Viborg ægtet Ide Hansdatter Lange (d. 1649).

H. Wandal, Ligpræd. ov. J. J. (1634).

J. A. Fridericia.



Juel, Jens, 1594-1636, til Lindbjærggaard,
var Broder til ovfr. nævnte Erik J. (d. 1657) og Sønnesøn af Ovenstaaende Jens 
J. til Alsted (d. 1563). Han blev 1624 Lieutenant ved 2. Aarhusfane 
af Adelens Rostjeneste og havde derefter flere større 
Forleninger, nemlig 1626-27 Lund paa Mors, 1627-29 Throndhjemsgaard 
og 1629-33 Bergenhus, men døde allerede 1636 paa 
Lind-bjærggaard. 14. Avg. 1625 havde han ægtet Ide Henriksdatter Gjøe
(f. 7. Jan. 1606), der da var i Huset hos den lærde Holger Rosenkrantz. 
Hun blev Moder til 8 Børn og døde 31. Okt. 1654 paa Vrejlevkloster.

Thiset.



Juel, Jens Baron, 1631-1700, Statsmand, 
Søn af den ovfr. nævnte Erik J. (d. 1657), blev født 15. Juli 1631 paa Gaarden 
Nørtorp i Thy. Efter at have studeret i Sorø tiltraadte han 1651 en 
4aarig Udenlandsrejse med den senere Professor Jacob Bircherod 
som Præceptor; han traf paa denne Rejse 1652 Grev Christian
Rantzau i Wien og fulgte med ham til Rigsdagen i Regensburg. 
Hjemkommen blev han i Jan. 1655 ansat som Sekretær i danske 
Kancelli, hvilken Stilling han beklædte til Avg. 1657; han blev i 
denne Tid gjentagne Gange sendt til Sverige; men den egentlige 
Indvielse til sin diplomatiske Livsgjerning fik han først, da han i 
Avg. 1657 udnævntes til Resident hos Kongen af Polen. Han 
havde dog ikke Held med sig i sine Bestræbelser for efter den 
anden Svenskekrigs Udbrud at forhindre Separatforhandlinger mellem 
Sverige og Johan Casimir; i Sommeren 1659 vendte han over Hamborg
tilbage til Danmark. Man havde her faaet saa megen Tillid 
til hans Evner, at han i Sept. s. A. udnævntes til Gehejmesekretær, 
og i Marts 1660 forhandlede han med den kejserlige Gesandt 
v. Goes; men størst Betydning for hans Fremtid fik vistnok 
Udsoningen mellem hans Morbroder Hannibal Sehested og Frederik III. 
Som Sehesteds Stedfortræder forhandlede han med Carl Gustav om 
den endelige Afslutning af Freden i Kjøbenhavn; uden Opposition 
sluttede han sig ligesom hans Broder Niels J. til den nye Forfatning,
blev i Nov. 1660 Sekretær i Statskollegiet for de udenlandske Sagers 
Vedkommende og i Febr. 1662 Medlem af Kancellikollegiet. Det 
var ogsaa paa Hannibal Sehesteds Anbefaling, at han i April 1662 
afgik som Resident til Stockholm, hvilken Stilling han beklædte til 
Dec. 1670. Der overdroges ham i denne Tid forskjellige særlige 
Hverv, saaledes at forsvare den danske Regerings Adfærd mod 
Corfits Ulfeldt og at forhindre, at dennes Børn fik Tilladelse til at 
opholde sig i Sverige, end videre at holde et vaagent Øje med 
Forbindelser mellem misfornøjede danske adelige og den svenske 
Regering, Hverv, som han gjorde sig megen Umage for at udføre, 
uden at han dog altid kunde afvæbne en vis Mistænksomhed imod
sig i Kjøbenhavn. Hvad de større politiske Spørgsmaal angaar, 
greb han, i Hannibal Sehesteds Aand, navnlig i Begyndelsen med 
en vis Begjærlighed Antydninger fra svensk Side om Venskab med 
Danmark, men efterhaanden kølnedes vistnok mere og mere hans 
Tro paa, at der kunde udrettes noget i denne Henseende. Derimod 
var det allerede nu hans bestemte Ønske, at man ikke skulde overile 
sig med noget Brud med Sverige. «Den, som vil Sverige ilde,» 
skrev han i Marts 1670, «skal ønske det 10 Aars Fred, thi da slaar 
dets Ungdom sig paa Luxus og Øverdaadighed, og Militsen tager 
af, om ikke i Antal saa dog i Tapperhed og god Kommando.» 

Allerede før sin Hjemkomst fra Stockholm var J., 24. Sept. 
1670, bleven udnævnt til Vicepræsident i Kommercekollegiet, fra 
1671 fungerede han som Assessor i Statskollegiet og som Direktør 
for det vestindisk-guineiske Kompagni, fik Danebrogsordenen i Okt., 
blev udnævnt til Etatsraad i Nov. s. A., Friherre i Dec. 1672, 
Medlem af Højesteret og Gehejmeraad 1675, 1679 Elefantridder 
og senest fra 1680 Medlem af Konseillet. Han anvendtes i det 
hele i de forskjelligste Grene af Statsstyreisen, og der er derfor 
Grund til i Skildringen af hans Liv at forlade den kronologiske 
Rækkefølge for at samle den om visse Hovedpunkter. Først skal 
hans egentlige diplomatiske Virksomhed betragtes.

Der vides intet om, hvornaar J. er traadt i et nærmere 
Forhold til Griffenfeld; sikkert er det  derimod, at dette Forhold antog 
Karakteren af et nøje Venskab, og en Frugt heraf var det, at J. 
i April 1673 sendtes til Stockholm som extraordinær Gesandt for 
at samvirke med den derværende Resident, Christoffer Lindenov. 
Instruxen for ham havde som Hovedpunkt at virke for en nærmere 
Forbindelse mellem de to nordiske Riger for at sikre Nederlandene
en gunstig Fred med Frankrig og tilvejebringe en fælles Optræden 
til Gunst for Handelens Frihed. Men Gesandternes aktive Optræden 
var i høj Grad bunden; i Virkeligheden var det vistnok kun 
Meningen at trække Tiden ud. J. sympathiserede med denne 
Tanke, men det var meget vanskeligt for ham under disse Forhold,
hvor han ikke turde gaa for vidt i sine Løfter, at holde 
den svenske Regering hen, og i sine Skrivelser hjem beklagede 
han ofte sin mislige Stilling. Med en vis Tilfredsstillelse modtog 
han derfor et svensk Udkast til en Traktat, som han i Dec. 1673 
overbragte til Kjøbenhavn. Her fik han, sikkert efter personlige 
Forhandlinger med Griffenfeld, en ny Instrux af Febr. 1674, der
tydelig viste, at dennes Tanke med hans fornyede Rejse til Stockholm 
i alt Fald nu kun var den at iagttage Sveriges Handlemaade 
og opvække en Frygt hos Frankrig og hos Nederlandene, som 
kunde bevæge disse Magter til hver paa sin Maade at stille sig 
imødekommende over for Danmark. Hans Breve fra den følgende 
Tid vise tydelig hans Standpunkt. Ikke paa nogen Maade tænkte 
han sig nu en virkelig Udsoning med Sverige som ønskelig eller 
blot som mulig. Tydelig og bestemt saa han Danmarks Interesse 
i Sveriges størst mulige Skade; det var en Grundsætning for ham, 
at den Magt- og Territorialfordeling, som de sidste nordiske
Fredslutninger havde skabt, ikke burde bestaa, og at intet stadigt 
Venskab kunde grundes imellem Danmark og Sverige, «inden Lykken 
sætter mellem os nogen Billighed». Men paa den anden Side havde 
han en kraftig Overbevisning om Danmarks Svaghed -- «tro vi,
at vi ere dem bastante, ere vi skammelige bedragne», skrev han i 
Juli 1674 -- og om, at under en Krig en ulykkelig Hændelse kunde 
blive Danmarks fuldkomne Ruin; som Følge heraf frygtede han i 
høj Grad et Fredsbrud. Han var derfor en bestemt Modstander 
af det Krigsparti i Kjøbenhavn, der drev paa et saadant, og han 
beklagede, at han ikke havde Lov til at gaa videre i sine Tilbud 
til Sverige. Han vilde ved disse ganske vist ikke opnaa noget 
virkeligt Forbund, men han vilde under «et simuleret Venskab» 
holde den farlige Nabo tilbage fra at bryde løs. I Dec. 1674
vendte han tilbage til Kjøbenhavn og benyttedes derpaa i 
Forhandlingerne dels med den svenske Ambassadør Nils Brahe, dels 
med den brandenborgske Gesandt v. Brandt. 

Under den Skaanske Krig kaldtes J. til anden Virksomhed end 
den diplomatiske. Men da det atter stundede til Fred, blev han 
Kommissær ved Underhandlingerne i Lund fra Slutningen af Juni
1679. Vei var han ikke Chef for de befuldmægtigede -- denne 
Stilling var overdragen til Grev Anton af Aldenburg --, men han 
spillede ubetinget en fremragende Rolle. Han var overbevist om 
Fredens Nødvendighed og ansaa under de forhaandenværende 
Omstændigheder Venskab med Sverige som hensigtsmæssigt, «indtil sig 
bedre anlader». Derfor sluttede han sig, skjønt oprindelig frastødt 
af den svenske Gesandt Johan Gyllenstjernas Trusler, snart til 
dennes Tanker, der gik ud paa ikke alene at koncentrere 
Fredsunderhandlingerne i Lund og ikke overlade dem
til Ludvig XIV's Omsorg, men ogsaa at knytte
Danmark og Sverige til hinanden ved Fred, et
offentligt Forsvarsforbund og hemmelige Aftaler. En
Hovedopgave var det at skille Sverige fra Gottorp,
og vel lykkedes dette langtfra fuldkomment, men
J. var dog stolt af at have opnaaet, at Sverige
lovede ikke at blande sig i Kongen af Danmarks
«domestique Affærer». 26. Sept. undertegnedes Freden
og de andre Overenskomster. Iblandt disse t var
ogsaa Aftalen om Carl XI's Ægteskab med Christian
V's Søster Ulrikke Eleonora, og J. overbragte
denne hendes tilkommende Gemals Portræt. Derefter
fortsatte han som ene befuldmægtiget fra Okt. til
Dec. Forhandlingerne i Lund med Johan Gyllenstjerna
dels om Ægteskabskontrakten, dels om Hjælp af Sverige
mod Hamborg. Og disse Forhandlinger optoges atter,
da Gyllenstjerna snart efter kom til Kjøbenhavn med
vidtgaaende Forslag til at befæste Venskabet mellem
de nordiske Magter ved Handelstraktater. Disse
Sager kom i dobbelt Forstand til at berøre J.,
dels som Præsident for Kommercekollegiet, hvad
han nu var bleven, dels som Underhandler med
Gyllenstjerna. Vel var han nu langtfra saa ivrig
som denne, og Kommercekollegiet indtog en temmelig
kølig Holdning over for de svenske Forslag; men paa
den anden Side mødtes han atter med Gyllenstjerna
i flere Punkter, dels om Handelsforhold, dels om at
søge at formaa Frankrig til at tiltræde det nordiske
Forsvarsforbund. 28. April 1680 undertegnedes i
Kjøbenhavn en Supplementtraktat, hvis ejendommeligste
Punkt var Ordningen af en fælles Møntfod. Kort derpaa
førte J. sammen med Grev Anton Ulrikke Eleonora til
Sverige, hvor hendes Bryllup med Carl XI fejredes
6. Maj paa Herregaarden Skottorp ved Halmstad, og gik
derefter ene som Ambassadør til Stockholm. Hans Opgave
var dels at forhandle om Forbundet med Frankrig, dels
at forhindre Ratifikationen af den Handelstraktat
med Nederlandene, som var sluttet mellem disse
og Sverige 1679. J. havde de bedste Hensigter om
at befæste Venskabet og ytrede endog til en af de
svenske Statsmænd, at han havde mistet Mindet om alt,
hvad der havde tildraget sig før Freden i Lund; hans
væsentligste Formaal var at drage Østersøhandelen
hen til Danmark og Sverige; men under hans Ophold i
Stockholm indtraf i Juni 1680 Johan Gyllenstjernas
Død, der havde en fuldstændig Forandring til Følge i
Sveriges Politik. Imod Danmarks Onske knyttede Carl XI
sig nu til Nederlandene, og J. vendte med uforrettet
Sag tilbage til Danmark i Dec. 1680. Skuffet i sine
Planer stod han i de 
nærmest følgende Aar atter som Sveriges bestemte Modstander, ilde 
set af denne Magts Gesandt i Kjøbenhavn. I Febr. 1684 sendtes 
han til Nederlandene og søgte her at skille disse fra Sverige. Hans
Hovedopgave var Afslutningen af en Handelstraktat, og trods mange 
Besværligheder lykkedes det ham ogsaa at faa en saadan undertegnet 
i Sept.; men der rejste sig stor Modstand mod dens Ratifikation, 
navnlig fra Amsterdam, hvilken By ønskede Indrømmelser 
med Hensyn til Sundtolden, og han vendte tilbage til Danmark i 
Maj 1685 uden at have opnaaet Ratifikationen. I Avg. og Sept. 
1686 træffe vi ham anvendt til Forhandlinger med Gesandter fra de 
tyske Fyrster, der mæglede i Christian V's Strid med Hamborg. 
Nogle Aar efter blev det imidlertid atter J.s Sag at virke for en 
Tilnærmelse til Sverige. Under den pfalziske Arvefølgekrig skadedes 
baade den danske og svenske Handel meget af de krigførende 
Magter, særlig af England og Nederlandene, og Nevtralitetsakter, 
der sluttedes i Kjøbenhavn 1691 baade med disse Stater og med 
Frankrig, og som J. var med at undertegne, førte ikke til nogen 
afgjørende Bedring, lige saa lidt som en ny Sendelse af ham til 
Haag 1692. J. afgik derfor i Jan. 1693 til Stockholm, og det 
lykkedes ham her i Marts at afslutte en Traktat til Sikring af den
nordiske Handels Frihed ved Udrustning. af en fælles Flaade. 
Endnu i sit Livs sidste Dage, i Dec. 1697, sendtes J. paa ny som 
Gesandt til Sverige, overværede Carl XII's Kroning og afsluttede i 
Dec. 1698 et nyt Forsvarsforbund; i Jan. 1699 kom han tilbage til
Danmark.

Vi have fulgt J.s diplomatiske Virksomhed i det  enkelte og set 
hans med Tiderne vexlende Standpunkter; vi ville et Øjeblik 
betragte det karakteristiske i hans Evner som Diplomat. Selv en 
Mand af faa Ord, uden Tilbøjelighed til som hans Ven Griffenfeld 
at male med rige Farver, var han en bestemt Fjende af smukke 
Fraser og store Talemaader, hvor de mødte ham i hans Forhandlinger; 
selv da han i Sept. 1679 stod venskabeligst med Johan Gyllenstjerna, 
spottede han dennes Lyst til at tale om Gud og Redelighed. Naar
hans Modpart vilde lokke ham ud paa Veje, han ikke ønskede at 
følge, lod han, som han overhørte, hvad der blev sagt. Paa 
Danmarks politiske Stilling saa han hele sit Liv med et absolut 
pessimistisk Blik; særlig saa han det som et Offer for Stormagterne,
der benyttede dets Hjælp, men ikke gave noget til Gjengjæld. 
Hvad han betragtede som det eneste Redningsmiddel i den ydre 
Politik, var den raadsnare Benyttelse af Øjeblikket. Det bedste var 
for ham det godes Fjende; den Sætning, han skrev i et Brev af 
Avg. 1684: «Vi bør ville, hvad vi kan», kan gjælde som hans 
Valgsprog og som den Tanke, han paa alle de Poster, paa hvilke 
han stilledes, gjorde sig til Talsmand for. Hans Talent laa ikke i
store, fremskuende Planer, men i den klare, usminkede Forstaaelse 
af en Situation og i den kraftige Vilje til at udbytte den.

Det var imidlertid ikke alene som Diplomat, at J. kom til at 
træde i Forhold til Udlandet, det var ogsaa som militær. Da det 
trak op til Krig med Sverige i Sommeren 1675, sendtes han til
Norge, og her medvirkede han i den følgende Tid ved Statholderen 
Gyldenløves Side til Organisationen af Krigstilberedelserne, dog 
ogsaa nu i Modsætning til det egentlige Militærparti. I Juni 1676 
deltog han i Indfaldet i Sverige og udmærkede sig navnlig ved
Vænersborgs Erobring- hans Tapperhed indbragte ham Lovtaler saa 
vel af Gyldenløve som af andre. Vendt tilbage til Danmark kom 
han det næste Aar til at spille en Rolle ved Flaadens Operationer. 
Da hans Broder Niels J., der i de sidste Dage af Juni havde lagt 
sig mellem Falsterbo og Stævns og havde Fjenden i Sigte under 
Møen, ved Ilbud forespurgte i Kjøbenhavn, om han skulde angribe 
eller ej, sendtes J. J. til ham med Forbud mod Angreb. Imidlertid 
angrebe Svenskerne, med J. J.s Samtykke optog Niels J. Kampen 
1. Juli, der førte til den berømmelige Sejer i Kjøge Bugt. Under
Slaget ilede J. J. opmuntrende og befalende fra Skib til Skib, og 
efter det blev han paa Flaaden med Stemme i Krigsraadet og kom 
derved i adskillig Strid med den hollandske Admiral Tromp. I 
Sept. 1678 deltog han atter med sin Broder Niels i det Togt, der 
førte til Rygens Erobring, og blev Gouvernør paa Øen; dog vendte 
han allerede i Okt. tilbage til Kjøbenhavn. Men ogsaa senere 
blev han knyttet til Forsvarsvæsenet og særlig til Flaaden, i det 
han 31. Marts 1683 blev Præsident for det da oprettede fælles 
Generalkommissariat for Land- og Søetaten, 6. Febr. 1694 fik 
Bestalling som 1. Deputeret ved Kommissariatets Gjenoprettelse og 
21. Okt. 1699 blev udnævnt til Generaladmiral og Chef for Admiralitetet.

Men ogsaa i den civile Administration indtog J. en fremragende 
Plads, navnlig ved sine Stillinger i Statskollegiet og Kommercekollegiet 
og fra 1690 tillige som Medlem af de saakaldte Kommissioner 
i Raadstuen. I visse Henseender forsvarede han her et 
frisindet Standpunkt, som da han 1672 var stemt for at tilstaa 
Religionsfrihed til Kalvinister og Jøder paa visse Pladser; i andre 
Punkter var han stemt for Tvang, saaledes skilte han sig fra 
Griffenfeld i Spørgsmaalet om at nedlægge en Del mindre Kjøbstæder, 
hvad han vilde have gjennemført for at samle Handelen i 
de større. I det hele var han en bestemt Tilhænger af de 
merkantilistiske Principper og ivrig for Industriens Fremme, i Danmark 
især for Uldmanufakturerne, i Norge for Bjærgværkerne, i hvis 
Bestyrelse han ogsaa en Tid havde Del. Folkemængdens Forøgelse 
og Pengenes Bevarelse i Landet stode for ham som Hovedmaalet. 
Men ogsaa i sit Syn paa Landets økonomiske Forhold var han
gjennemgaaende Pessimist. Stærkest kommer dette frem i et 
Forslag fra ham af 1697. Den tredje Del af Landet, skrev han her, 
maa regnes for ukultiveret, og det, der dyrkes, dyrkes saa ilde, at 
Jorden ikke giver nær den tredje Del af, hvad den gav i forrige 
Tider. Han advarer mod at bygge sit Haab paa fremmede Alliancer,
naar der ikke er «en inderlig Kraft» hos os selv, og tro 
imod sin almindelige Tankegang anbefaler han visse Foranstaltninger, 
for at, «om det ikke i alt kan hjælpes, da dog noget, lidet efter lidet,» 
kan opnaas. Men hvad Landboforholdene angaar, da savnede han, 
trods sin Forstaaelse af Agerbrugets Slethed, ganske et større Blik 
for, hvad der tiltrængtes med Hensyn til Bondestandens Frigjørelse 
og Omsætningens Lettelse, kun smaa Reformer tilraadede han her, 
men lededes ellers af rene Adelsgodsejersynspunkter. Ikke alene 
var han 1699 enig med de andre Gehejmeraader om, at ved 
Udskrivning til en national Milits Herremændene skulde have Ret til 
at udtage til Soldater de Bønder, de vilde, men 1681 kæmpede
han, om end forgjæves, for at det ikke skulde tillades alle og 
enhver at kjøbe Landgods, hvad han erklærede for stridende mod 
den gamle og nye Lov og mod Adelens og Kjøbenhavns Privilegier, 
og for at hindre, at Hovedgaarde mistede deres Frihed ved at
synke ned under 200 Tdr. Hartkorn; inden kort Tid vilde Godsejerne 
derved blive til Bønder. -- Det kan for øvrigt mærkes, at 
han var Medlem af flere Kommissioner med særlige Hverv, saaledes 
af den, der fra 1683 skulde gjennemføre ens Maal og Vægt i Riget;
misfornøjet over de store Vanskeligheder fratraadte han dog denne 
Virksomhed 1690.

J. var ubetinget den af den gamle danske Adel, der hædredes 
mest og benyttedes mest i Statsstyreisen under Christian V. Der 
findes heller ikke Spor hos ham til Opposition mod Enevælden og 
dens almindelige Principper, tvært imod lod han sig, som allerede 
sagt, ophøje i den nye Adel som Baron, og som Medlem af den 
tredje Lovrevisionskommission, hvad han var bleven 1680, var han 
ivrig for at værge om Friherrernes særlige Rettigheder, ligesom han 
var stemt for Retten til at oprette Stamhuse. Men alt dette 
hindrede ikke, at han stod som Danskhedens Repræsentant ved Hoffet,
og at han bestemt turde træde i Skranken for sin Overbevisning 
om det retfærdige, selv om den kom i Strid med, hvad der var 
Kongens Ønske eller de herskende Stemninger. Til sin store 
Hæder fornægtede han ikke sin ulykkelige Ven Griffenfeld efter 
dennes Fald. Da Christoffer Lindenov døde 1697, udbad han sig 
Ret til af hans Dødsbo at udtage Griffenfelds Breve og ytrede saa: 
«Jeg har faaet det bedste», og han vedblev at arbejde paa hans 
Frigivelse, ligesom hans tidligere Svigersøn, Baron Frederik Krag, 
rimeligvis ved hans Forbøn 1690 fik Tilladelse til at ægte 
Statsfangens Datter. Af fuld saa stor Interesse er hans Optræden under 
den bekjendte Proces mod Oluf Rosenkrantz i Anledning af dennes 
Skrift: «Apologia nobilitatis Danicæ». Han var Medlem af den 
Kommission, der skulde kjende i hans Sag, men i sit Votum af 
Jan. 1682 optraadte han bestemt imod Fiskalens Paastande, udtalte, 
at disse beroede paa en urigtig Fortolkning af Skriftet, og at man 
ikke havde glemt at udlægge alt til det værste- han mente vel, 
at den anklagede havde handlet ubetænksomt og ufornuftig og 
derfor burde miste sin Charge som Gehejmeraad, men kunde ikke 
indse, at han havde forbrudt sig imod Souveræniteten; om hans 
Bog skulde forbydes, eller Rosenkrantz skulde forklare sin Mening 
tydeligere, henstillede han til Kongen, men han tilføjede med en
for hin Tid sjælden Klarsynethed: «Det er bekjendt, at slige 
forbudne Bøger siden søges allermest, i det Sted de ellers med Tiden 
foragtes». Hans Votum gjorde megen Opsigt, og Rygtet vilde 
vide, at han var falden i Unaade hos Kongen. Dennes Misstemning 
maa trods hans  Frygt for den gamle Adels Tilbøjeligheder 
dog hurtig have tabt sig; ikke alene vedblev J. som hidtil i rigt 
Maal at anvendes i Statsstyreisen, men fulgte ogsaa Christian V 
paa hans Rejser til Norge 1685 og til Holsten 1693.

J. var 3 Gange gift. 4. Okt. 1660 ægtede han Vibeke 
Ottesdatter Skeel; hun døde 23. Jan. 1685, medens han var Ambassadør 
i Holland. Aaret efter, 12. Febr. 1686, havde han Bryllup med Fru 
Regitse Sophie Vind, Datter af Skatmesteren Holger V. og Enke efter 
Baron Vilhelm Giildencrone (VI, 333), og da hun var død 10. April
1692, giftede han sig igjen n. April 1694, 63 Aar gammel, med den 
18aarige, smukke Dorthe Mogensdatter Krag. Dels ved sine 
Giftermaal, dels ved Kjøb erhvervede han sig store Godsbesiddelser, som 
ved hans Sparsommelighed indbragte ham en betydelig Formue. 
Med Vibeke Skeel fik han Valbygaard i Sjælland; af denne Gaard
oprettede han 1672 sit Baroni, der med Gaarden fik Navnet Juellinge; 
i italiensk Stil opførte han der en ny Hovedgaard. Ikke langt 
der fra kjøbte han 1694 de 2 Gaarde Herlufstrup og Jonstrup, 
forenede dem til én Gaard, kaldet Juellund, thvor han ogsaa byggede 
en ny Hovedgaard; dens Tilliggende forøgede han ved Nedbrydelse 
af Bøndergaarde. Ved Regitse Sophie Vinds Fordringer paa 
Admiralitetsraaden Poul Klingenberg fik han 1686 Tostrup (det nuværende 
Christianssæde) og Aalstrup paa Laaland. Af andre Gaarde ejede 
han Vórgaard og Urup i Jylland. Med Sognepræsten til Juellinge 
Peder Syv stod han i nær Berøring og synes at have delt hans 
antikvariske Interesser; en anden Repræsentant for de nationale 
Bestræbelser, Digteren og Præsten Jørgen Sorterup, var en Tid 
lang Huslærer hos ham.

Under sit sidste Gesandtskab til Sverige var han svagelig af 
Podagra, dog trak han sig ikke tilbage fra Forretningerne. Endnu 
21. Maj 1700, da Frederik IV var i Færd med at begive sig til 
Hertugdømmerne i Anledning af Angrebet paa Hertugen af Gottorp, 
udnævntes han til Medlem af den saakaldte Slotslov, der skulde 
lede Styrelsen i Kongens Fraværelse. Men 2 Dage efter, 23. Maj, 
afgik han ved Døden. 17. Jan. 1701 førtes hans Lig i en højtidelig 
Procession fra Kjøbenhavn til Bisættelse i Hellested Kirke. Almindelig 
Sorg fulgte ham. Peder Syv priste ham i et Digt som «en Mand 
i Raad og Daad saa mægtig, en Fyrst' i Israel, til alle Sager 
drægtig, en modig Admiral, i Nød et Ankerhold, i Vilderede vis, 
i Modgang Værn og Skjold», og Aalborgbispen Jens Bircherod kaldte 
ham i sin Dagbog «en fortræffelig Minister og umistelig Herre for 
Riget i disse Tider».

J. var en høj og rank Mand trods sin Sværhed, høflig, om 
end tilbageholden, i sin Optræden. Hans Ansigt stod i Harmoni 
med hans Karakter. Den tætsluttende Mund vidnede om hans 
Tavshed, Øjnene om hans skarpe Blik, hele Udtrykket om 
Foreningen af Beherskethed og Kraft.

Fryxell, Handlingar rör. Sverges hist. I, 106 ff. 386 ff. 
Danske Herregaarde VII: Juellund. 
Hist. Tidsskr. 5. R. IV, 463 ff. 
Medd. fra det kgl. Gehejmearkiv 1886-88, S. 72. 
A. D. Jørgensen, Peter Schumacher Griffenfeld II, 82 ff. o. fl. St.

J. A. Fridericia.



Juel, Jens, 1745--1802, Maler, 
var uægte Søn af Vilhelmine Elisabeth Juel, Husjomfru paa Wedellsborg, og «en velfornemme Herre», en Wedell eller Kammerherre Jens Juel (f. 1707 d. 1775). 
Moderen, som var født i Jan. 1725 og døde i Marts 1799, var 
Søster til Degnen Johan Jørgensen J. i Balslev paa Fyen, og det 
var uden Tvivl i dennes Degnebolig (derimod ikke i Gamborg), at 
J. J. fødtes til Verden 12. Maj 1745. Moderen ægtede det følgende 
Aar «Studiosus» Jørgen Jørgensen (f. 1724 d. 4. Juni 1796), som var 
bleven Degn og Skoleholder i Gamborg, en Mils Vej fra Balslev, 
og det staar derfor vel til at antage, at han har modtaget ikke 
alene Kald og Brød, men ogsaa Kone og Barn af hin «velfornemme 
Herres» Haand. I Gamborg Degnebolig henrandt J.s Barndom 
sorgfrit og rolig. Han ytrede tidlig Lyst til Malerkunsten, og 
Forældrene satte ham efter hans Konfirmation i Lære hos Maleren 
Gehrmann i Hamborg, hvor J. i 5--6 Aar mellem Stolper og 
Paneler sled sig frem til Malersvend, medens han samtidig dermed 
gjorde saa stor Fremgang i Malerkunsten, at han snart overfløjede 
sin ikke ganske uhabile Læremester og var godt paa Veje til at 
vinde sig et Navn som Kunstmaler (Portrætter, smaa Genrebilleder, 
Natstykker, Landskaber, af hvilke 2 bevares i Hamborgs Musæum, 
osv.). Noget over en Snes Aar gammel kom han til Kjøbenhavn, 
hvor han strax med ungdommelig Suffisance optraadte som 
Portrætmaler og virkelig ogsaa opnaaede baade Sysselsættelse og
Anerkjendelse. Denne Medbør synes at have gjort den unge Mand 
meget selvtillidsfuld, og der fortælles, at da Als (I, 191) tilbød ham 
sin Vejledning i Kunsten, modtog han ikke dette velvillige Tilbud 
«af Mangel paa Tid». Et og andet kunde han dog den Gang 
nok have lært af Als, om han end snart overfløjede denne langt. 

Han slap for at konkurrere om Sølvmedaillerne og vandt 1767 
med Lethed Akademiets lille Guldmedaille. Nogen mere Møje 
kostede det ham at opnaa den store: i 1770 tilstodes den hverken 
ham eller nogen anden af de konkurrerende «Artister»; dog 
opnaaede han den det følgende Aar. Med at komme til Udlandet 
syntes det derimod at have lange Udsigter, Abildgaard kom først 
afsted, saa Almer, endelig dog ogsaa J.; en Del fornemme Damer 
havde interesseret sig for ham og sammenskudt de nødvendige 
Pengemidler. I 1772 forlod han Kjøbenhavn og var borte i 8 Aar. 
Først gik han til Rom, hvor han opholdt sig i 4 Aar i fortroligt
Samliv med andre danske Kunstnere, som dels allerede vare i den 
evige Stad, dels efterhaanden kom dertil, som Abildgaard, Beeken, 
Almer, Dajon, Rüde, Malcho. I Rom studerede og arbejdede han 
flittig; flere mindre Billeder skrive sig fra hans Ophold i denne 
By, bekjendt er navnlig Portrættet af en vanskabt Dværg, som den 
Gang tiggede paa Roms Gader (nu i den kgl. Samling); dets 
tekniske Udførelse er fortræffelig, men æsthetisk set er det uskjønt. 
Fra Rom drog J. til Paris, som den Gang var og i lang Tid havde 
været Portrætmaleriets fornemste Højskole. Hvor var der ikke her 
meget for ham at se og lære, mange fremragende Kunstnere at 
studere: Mignard, Vanloo, Rigaud, Seb. Bourdon, de Troy, og af
yngre samtidige: le Toqué, Natoire, Greuze, Fragonard o. a. Disses 
og mange andres Værker havde han her for Øje -- skjønt ikke 
samlede i noget Musæum --, og at han flittig har studeret disse 
Malere og deres Kunst, fremgaar tydelig af hans senere Produktion: 
den franske Portrætkunsts gode Egenskaber, dens aandrige 
Opfattelse og Karakteriseren, dens smagfulde Anordning af Figuren 
i Rummet, dens fine, om end noget sirlige og blødagtige, Gratie, 
dens delikate Udførelse, kunne uden Vanskelighed gjenfindes i 
mangfoldige af J.s Billeder, og uden Tvivl er det ligeledes de franske 
Mestre, han skylder den noble og tiltalende Kunst, hvormed han 
lader mange af sine Portrætfigurer fremtræde i en hel lille, kvikt 
komponeret Situation, optræde i et diskret behandlet Landskab, 
i en Have, ved Arbejdsbordet, i Atelieret, foran Staffeliet, ved 
Bordet med den opslagne Bibel, bringende friske Blomster fra Mark 
og Skov osv. Fra hans Pariserophold stammer et af hans i nævnte 
og i andre Henseender fortrinligste og interessanteste Billeder, 
Clemens ved Arbejdsbordet (nu i den kgl. Samling).

I 1777 forlod J. Paris og drog til Genf, hvor han hurtig kom 
i nær Forbindelse med Naturforskeren Bonnet (d. 1793), der den 
Gang paa sit Landsted i Nærheden af den nævnte By samlede et 
helt lille Hof af danske Kunstnere om sig -- foruden J. 
Kobberstikkeren Clemens, Emaillemaleren Pløtz, ovenomtalte Maler Simon 
Malcho o. a. --, og som kort efter blev Æresmedlem af det danske 
Kunstakademi. I Genf fik J. hurtig et vel fortjent Ry som 
fremragende Kunstner og malede en Hoben Portrætter, blandt dem 
ogsaa det fortræffelige Billede af Bonnet, hvilket Clemens stak lige 
saa fortræffelig i Kobber. At Bonnet, efter at være bleven 
Æresmedlem af Akademiet i Kjøbenhavn, i Breve til dette udtalte sig 
paa det fordelagtigste om sine 2 unge danske Venner, Maleren, 
der havde gjort hans Billede, og Kobberstikkeren, der havde 
overført det paa Pladen, forstaar sig af sig selv, og dette bidrog ikke 
lidet til at skaffe J. og Clemens et i øvrigt vel fortjent Ry her 
hjemme. J. blev godt og vel 2 Aar i Genf, stærkt sysselsat og 
med rette anset for en betydelig Mester, og maaske var han bleven 
der endnu længere, hvis ikke en, som det synes, meget flygtig 
Forelskelse i en Jomfru Holm, Datter af en senere Inspektør ved 
Fødselsstiftelsen i Kjøbenhavn, havde slaaet sig til der nede. Den 
i Kjærlighedssager ganske uerfarne Maler, som maaske kun havde 
fundet et rent kunstnerisk, æsthetlsk Behag i den nævnte unge 
Piges sympathetiske Ansigtstræk, dem det for en Kunstner som 
ham lønnede sig Umagen at fængsle paa Lærredet, blev, som der 
siges, under Pigebarnets kyndige og erfarne Moders Paavirkning 
forlovet med Jfr. Holm, en Forbindelse, som dog hurtig opløste
sig af sig selv, men som dog uden Tvivl væsentlig har bidraget til 
at drive ham bort fra Genf. (Hele dette Forhold og de nærmere 
Omstændigheder ved det ere endnu ikke tilstrækkelig opklarede.) 
Som det synes, har Familien Holm ladet sig det være magtpaaliggende 
at faa den brudte Trolovelse fornyet, i det mindste forlod 
den Genf kort efter J. og fulgte efter ham lige til Holsten, hvor 
den unge Pige temmelig pludselig bortreves af Døden, og J. 
saaledes udløstes af et Baand, han maaske i sin Uerfarenhed noget 
uoverlagt havde paalagt sig -- eller ladet sig paalægge. J. slog 
sig foreløbig ned i Hamborg, hvor han blev et Aars Tid, og hvor 
han, som der meldes, malede en Del Portrætter af den rige Hansestads 
store Matadorer. Han kom her i nøje Bekjendtskab med 
Klopstock, som den Gang, efter at have vendt Danmark Ryggen, 
fra 1774 til sin Død boede i sit endnu existerende Hus i 
Königsstrasse; det var her, J. malede sit bekjendte Billede af «Messiadens»
Digter.

Endelig, efter 8 Aars Fraværelse, kom J. tilbage til Kjøbenhavn 
1780. Først i April s. A. agreerede Akademiet ham paa et 
Par Portrætter og nogle romerske Studier og paalagde ham for 
Receptionen at gjøre et Portræt i hel Figur og naturlig Størrelse 
af Arveprins Frederik. Det var den Gang Skik ved Akademiet,
at Aspiranterne til Medlemsværdigheden udbade sig, at nogle af 
Akademiprofessorerne som «Kommissærer» vilde syne og vurdere 
deres Receptionsarbejder; saaledes havde Wiedewelt og Mandelberg 
synet Abildgaards Medlemsstykke, og den gamle Mandelberg,
Weidenhaupt og Abildgaard synede nu J.s. Det blev godkjendt 
og J. 4. April 1782 enstemmig valgt til Akademiets Medlem. 
Allerede tidligere var han bleven kongelig Hofportrætmaler. Efter 
gjentagne Gange forgjæves at have søgt om at blive Professor ved 
Akademiets Modelskole blev han fra April 1784 ansat som 
«adjungerende»  Professor med Tilsagn om den første reglementerede 
Professorplads, der blev ledig, og da Mandelberg 2 Aar efter afgik 
ved Døden, fik J. den saaledes ledigblevne Plads. Men hvor 
lidet sikker en Kunstners, en Akademiprofessors Stilling i det hele 
den Gang var -- man kunde fristes til at tilføje: hvor lidet agtet 
og æret, og det gjaldt selv en saa fremragende og udmærket 
Mester som J. --, hvor værgeløse Kunstnerne og hele deres 
Akademi stode over for en anmassende Stormands naadige eller unaadige
Forgodtbefindende og vilkaarlige Overgreb, ses klart af 
Overhofmarskal Numsens Fremfærd mod J. i 1790: Numsen, der ogsaa fra 
Theatrets Historie er kjendt som en myndig og hovmodig Herre, 
fratog i Juni nævnte Aar uden videre J. hans Atelier paa 
Charlottenborg og henviste den forurettede Kunstner -- ret som for at 
haane ham og hele Akademiet -- til dette, som i Følelsen af sin 
Afmagt lige over for den overmodige Stormand «maatte nøjes med 
at beklage ham, J.». Og Numsen var endda Akademiets 
Æresmedlem, og det nævnte Overgreb fandt Sted, medens den energiske 
Abildgaard, den eneste af alle Akademikerne, der i Ny og Næ 
vovede at vise Tænder, var Direktør.

I «Salonen» (&#596;: Kunstudstillingen) 1794 havde det store Publikum 
rig Lejlighed til at beundre J.s fortrinlige Billeder, og hans 
Ry som en af Evropas største Portrætmalere var fra den Tid grundfæstet. 
Aaret før, under Wiedewelts 8. Direktorat, var han 
enstemmig valgt til Akademiets Kasserer for Tidsrummet 1793-95; 
ved Direktørvalget 23. Febr. 1795 -- der var kun 5 
stemmeberettigede tilstede -- opnaaede J. og Bygmesteren Meyn hver 2 
Stemmer, hvorfor Valget indstilledes til Præses', Arveprinsens, 
Afgjørelse; denne erklærede sig for J., der saaledes blev Akademiets
Direktør. Hans Direktorat var kun lidet glædeligt: Byens Brand 
medførte en Invasion paa Charlottenborg af Politiretten og 
Politivagtmesteren og af brandlidte og reddet Gods -- og af Lotteriet, 
som man end ikke under den almindelige Nød og Elendighed 
kunde undvære --, og det var endog paa højeste Steder under 
Overvejelse rent at fratage Akademiet Charlottenborg Slot. J. som
Direktør stod selvfølgelig ganske magtesløs over for alle disse 
Kunstens Trivsel saa lidet fremmende Forhold. Hans Direktorat 
udløb i Marts 1797; 2 Aar efter blev J. for anden Gang Direktør. 
Da Harsdorff snart efter afgik ved Døden, fik J. hans Bolig paa 
Charlottenborg, som han, des værre for den danske Kunst, saa 
hurtig maatte forlade.

Tallet paa J.s Arbejder er overmaade stort, hvorved dog 
maa bemærkes, at adskillige Portrætter fra den Tid udgives for 
Værker af J. uden at være det. Ved hans rige Produktion er det 
let forstaaelige at der ved flere af hans Billeder nok kunde være 
et og andet at udsætte, thi ikke ethvert Aasyn, Kunstneren 
skal overføre paa Lærredet, virker sympathetisk, end sige æggende 
eller inspirerende, og deraf er jo dog grumme meget afhængigt. 
Men som Regel ere Billederne fra hans Haand i høj Grad 
aandfuldt opfattede, habilt indstillede i Rummet og udførte med 
virtuosmæssig Dygtighed og med sand og dyb Kjærlighed til Opgaven,
om han end ikke sidder inde med de store Hollænderes dybe og 
mættede Farver og brede, kraftige, marvfulde Pensel, ja maaske 
undertiden ikke hæver sig op til enkelte af deres ham nærmest 
forudgaaende Epigoner her hjemme (som f. Ex. Pilo i hans Billede 
af Æmilius Biehl). Men om det end maaske ikke kan nægtes, at 
Rokokotidens Portrætkunst, navnlig den franske, som J. jo havde 
staaet paa nært Hold ved, har kunnet brede ligesom et let Stænk 
af mild Sødlighed over en Del af hans Billeder, saa rager han 
desuagtet langt op over største Delen af hans samtidige Medbrødre 
i Portrætfaget og fører en fin, delikat, elegant og dog naturtro 
Pensel, som i enkelte Værker, f. Ex. det herlige Portræt af ham 
selv, siddende ved sin Hustrus Side i Atelieret med Paletten i 
Haand foran Staffeliet, i Adel og Ynde overgaar alt, hvad man af
Portrætkunst hidtil havde set her hjemme. De talrigste af J.s 
Arbejder ere Brystbilleder, og det er ogsaa i dem, han naar sit 
højeste Mesterskab; hans Knæstykker og endnu mere hans hele 
Figurer og Grupper ere ikke aldeles dadelløse: man mærker 
undertiden i dem, at han ikke var Figurmaler, end mindre Historiemaler,
skjønt han ganske vist havde vundet den store Guldmedaille 
som saadan (for «Mardochais Triumf»). -- Foruden Portrætter og 
Portrætgrupper, af hvilke adskillige, som tidligere antydet, ved 
Anordning og Staffage nærme sig Genrestykkernes Kategori, leverede 
J. ogsaa Landskabsbilleder, ligesom han da ogsaa hyppig lod sine 
Portrætfigurer fremtræde paa en diskret holdt landskabelig Baggrund. 
Hans egentlige Landskabsbilleder -- de romerske Studier undtagne 
-- sysselsætte sig mest med dansk Natur, men skjønt det ingenlunde 
mangler dem paa poesifuld Stemning og Opfattelse eller paa 
naturtro Udførelse, lide de dog af en vis Tunghed i Farvetonerne, 
og hans Landskabsbilleder staa ikke fuldt i Højde med hans øvrige 
Produktion. I sine ældre Aar gjorde han ogsaa ikke faa 
Pastelbilleder, mest let henkastede og udførte, men derfor ikke mindre 
gratiøse og karakteristiske.

At give en Fortegnelse over J.s talrige Arbejder kan ikke ske 
her. Vi nøjes med, foruden de foran nævnte Værker af ham, 
i Flæng at nævne nogle enkelte: hans Portræt af Caroline Mathilde, 
af Kronprins Frederik som 14aarigt Barn, af Arveprins Frederik,
af Christian VII i Kroningsdragt med Regalierne, hel Figur, naturlig 
Størrelse (Rosenborg), det nydelige Raben-Levetzauske Familiestykke 
(1796), det Tuteinske Familiebillede, flere Portrætter af Familien 
Tuteins Medlemmer, Portræt af Joachim Godske Moltke (1796), af
Suhm, Bastholm (1781), Tode (1787), Ryberg, Billederne af 2 unge 
ostindiske Piger (Døtre af Generalkonsul Pingel, 1792-94), Portrætterne 
af Kunstnerens Moder og Stiffader, begge i Bondedragt, o. fl. Den 
kongelige Samling ejer en Del Billeder af J., men langtfra nok af 
en saa stor og udmærket Kunstner som han. 

J. blev, som det af alt foranstaaende vil fremgaa, stærkt sysselsat 
og lod sig ræsonnabelt betale for sine Arbejder. Foruden hvad 
hans Pensel indbragte ham, havde han ellers kun grumme lidt at 
leve af, og hans Løn af Staten oversteg aldrig 400 Rdl. K. aarlig
(Balletmester Galeottis Løn var 5 Gange saa stor). Økonomi i 
Husførelsen havde derfor nok været nødvendig for J., men baade 
han og hans Hustru kjendte næppe Økonomi af Navn, de vare 
glade, muntre, elskværdige Mennesker, som ikke brøde sig om den
Dag i Morgen, som selv vilde leve og lade andre leve med sig, 
og Kunstnerens Kaar vare derfor bestandig alt andet end glimrende. 
Ved sin Død efterlod han kun Gjæld, og hans Enke solgte rask 
væk af Boets Ejendele og vilde uden Tvivl være nedsunken i 
Armod og Elendighed, hvis hun ikke havde opnaaet en lille 
Pension af Kongens Chatolkasse. Hun havde i sin Tid været en af 
Kjøbenhavns største Skjønheder, hed Rosine f. Dørschel, var Datter 
af den afdøde Slotsgartner ved Rosenborg Christoffer D. (f. 1719 
d. 1782) og Catharine f. Køhne og havde ægtet J. 9. Febr. 1790. 
De fik i deres Ægteskab en Hoben Børn, baade Sønner og Døtre, 
af hvilke de fleste dog døde i en meget ung Alder. 2 af Døtrene 
bleve efter hinanden gifte med C. V. Eckersberg (IV, 408). -- J.s 
og hans Hustrus Hjem var muntert, gjæstfrit og «vennehuldt», 
som man den Gang sagde, og baade han og hun elskede og 
afholdte af alle, som kjendte dem eller kom i Berøring med dem. 
Til deres stadige Omgangskreds hørte først og fremmest
Hustruens ældre Søster Charite Elisabeth og hendes
Ægtefælle, kongelig Gartner C. E. Døllner, dernæst
de andre Damer af det Dørschelske Hus, Ungdomsvennen
Abildgaard, Cornelius Høyer og Harsdorff og den
disse 2 nærstaaende Fortlingske Familie, endelig
Wiedewelt, Weidenhaupt, Clemens o. a. af den
Tids mest fremragende Kunstnere. Og baade de unge
Lærlinger og de gamle Lærere ved Akademiet og hele
det dannede Selskab i Hovedstaden elskede og ærede
den ypperlige Kunstner, og derfor var der stor Sorg,
ikke alene i Akademiets Læresale og Professorboliger,
men i alle dannede Kredse, da J. brat bortkaldtes af
Døden, noget over 57 Aar gammel, 27. Dec. 1802, 
efter at man havde fundet hans gamle og trofaste Ven
Wiedewelts Lig i Sortedamssøen d. 21. Dec. J. efterlod sin Hustru
frugtsommelig med deres 7. Barn. Hun overlevede ham
i mange Aar og døde først 1831.

J. blev jordfæstet paa Assistens Kirkegaard. Paa
hans sidste Hvilested lagde hans Ven Weidenhaupt
en Gravsten med en kort Indskrift. Da Stenen i
Tidernes Løb var stærkt medtaget og forvitret, blev
den for henved en Snes Aar siden fornyet «af Venner
og Beundrere af den afdødes Kunst».

A. Lowzow, Mindeskrift over Maleren J. Juel (1891). 
Hennings, Musaget 1798, III, 21 ff. 
Weilbach, Konstnerlex. 
Meier, Wiedewelt. 

F. J. Meier.



Juel, Just, 1664-1715, Søofficer, 
Søn af Henrik J. til Lindbjærg (f. 1628 d. 1707) og Sophie Høg, er født
14. Okt. 1664 i Viborg; han studerede 1680-82 i Kiel,
hvorefter han med sin Fader rejste til Kjøbenhavn for
at erholde en Ansættelse i det tyske Kancelli. Til
Trods for sine formaaende Venners og Slægtninges
Anstrængelser, og uagtet han vilde have ladet sig
nøje med en Stilling uden Løn, lykkedes det ham
dog ikke at komme i Virksomhed, og han besluttede
sig derfor til at søge Lykken i Udlandet som saa
mange andre af Datidens unge Adelsmænd. Til den
Ende rejste han til Nederlandene og stiftede i
Briissel Bekjendtskab med en Hvervingskommissær,
der lovede ham en Fændriksplads ved et Regiment,
som skulde hverves til Danmark; men ogsaa denne
Udsigt glippede, han blev tilmed uskyldig indviklet
i den omtalte Kommissærs mislige Forhold, maatte
flygte og kom efter en Del Æventyr til den danske
Gesandt i Haag. Her fik han det Raad at begive sig
til Ungarn, hvor man just paa dette Tidspunkt trængte
til Krigsfolk; han erholdt tillige nogle 
Anbefalingsskrivelser og havde allerede lavet sig til at rejse,
da han tilfældig kom i Forbindelse med en Nordmand,
som i Steden for overtalte ham til at søge Ansættelse
paa den hollandske Orlogsflaade (1684). Paa denne
Maade kom J. til Søs; han gjorde 2 lange Konvoirejser
til Middelhavet som Adelborst (Kadet), den ene Gang i
Selskab med den senere fra «Danebrog» i 1710 bekjendte
Kommandør Ivar Huitfeldt, og kom hjem til Danmark i
Slutningen af Aaret 1688, fast bestemt paa at ville
vedblive Sømandslivet. Ved sin Hjemkomst erfarede
han, at hans Slægtning Generaladmiral-Lieutenant
Niels Juel allerede 1 1/2 Aar forinden havde ladet
ham indskrive som Lærling i den danske Marine; ved
denne formaaende Mands Protektion i Forbindelse med
sit raske, modige og vindende Væsen opnaaede han
allerede i Foraaret derefter at blive forfremmet
til Lieutenant. Som saadan gjorde han Tjeneste
paa Flaaden under Admiral H. Span, deltog senere i
Admiral v. Støckens Troppeoverførsel til England og
kom ved Nytaar 1690 tilbage, syg og overanstrængt af
denne besværlige Tur, hvor en Mængde Mennesker var
død om Bord af Sygdom og daarlig Forplejning. Efter
en farefuld Rejse 1690 med en Lastdrager til Norge
blev han det følgende Foraar forfremmet til Kapitajn,
rejste derefter til Holland og deltog her i Flaadens
Kryds i Nordsøen; ved Hjemkomsten fik han Kommandoen
over Fregatten «Hvide Falk», med hvilken han gik paa
Konvoi til Frankrig, hvor han i Storm og Tykning nær
havde sat baade Skib og Livet til. 1693 førte han
Orlogsskibet «Lindormen» i Troppetransport, Aaret
efter den kgl. Jagt «Elefanten», med hvilken han
overførte Hertuginde Charlotte Louise af Sønderborg
til Pillau; paa Hjemrejsen viste han sig som en
ualmindelig dygtig Sømand, da et Uvejr overfaldt
det sletsejlende Skib. S. A. (1694) førte han atter
Orlogsskibet «Lindormen», denne Gang paa Konvoi til
Frankrig. Det blev af forskjellige Grunde en lang og
besværlig Rejse, og paa Hjemvejen havde han tilmed i
Maj 1695 en Kamp at bestaa mod en engelsk Orlogsmand,
der fordrede, at J. skulde stryge sin Vimpel for
ham; efter 5 Timers heftig Kanonade, og efter at
«Lindormen» havde faaet en Snes døde og Saarede,
lod Englænderen ham endelig i Fred, hvornæst J. slap
hjem uden flere Hændelser og afgav mundtlig Rapport
til Kong Christian V, som «over Kampens Udfald tog
sær kongelig Fornøjelse». Efter et kort Togt med
den hollandske Flaade foretog han et Besøg i London
og Paris 1697-98 og udnævntes imidlertid (1697) til
Kommandørkapitajn. Da Flaaden ved Krigens Udbrud 1700
udrustedes under U. C.
Gyldenløve, blev J. først dennes Flagkapitajn, senere, da Kjøbenhavn 
skulde forsvares mod en engelsk-hollandsk-svensk Flaades 
Bombardement, betroede man ham Kommandoen over en Del 
Skytpramme og mindre Fartøjer, med hvilke han udfoldede saa
megen Aktivitet, at Bombardementet i Hovedsagen blev resultatløst. 
Det paafølgende Aar forlovede J. sig med Admiral Chr. Bielkes 
Datter Edele. Deres Bryllup stod 29. Dec. 1702, men Ægteskabet 
var kun kortvarigt, saasom Hustruen allerede døde 15. Juni 1706. 
Da Frederik IV 1704 skulde rejse til Norge, førte J. ham derop som 
Chef for Kongejagten . han erhvervede sig paa denne Rejse Kongens 
særlige Gunst, saa at han endogsaa ved Ankomsten til Frederiksstad
blev forfremmet til Kommandør. Da Kongen i Slutningen 
af Avg. var bleven landsat ved Fladstrand, tog J. i Land paa 
Besøg og havde sat en Skildvagt til at passe paa, naar Vinden blev 
føjelig til Hjemrejse. Manden sov imidlertid ind paa sin Post, og 
da J. op ad Formiddagen vaagnede, var hans Skib afsejlet; han
tog dog en rask Beslutning, sejlede bag efter i sin aabne Chalup 
og ankom i god Behold til Kjøbenhavn. 

Med Aaret 1709 begynder et nyt Afsnit i J.s Liv. Medens 
Frederik IV var udenlands, fik han Ordre til at begive sig til 
Rusland som Gesandt ved Zar Peters Hof. Over denne interessante 
Rejse har han omhyggelig ladet føre en Dagbog, hvori han livlig
og naturlig skildrer alle de vexlende Indtryk, som Opholdet i det 
fremmede, endnu halv barbariske Land gav ham Lejlighed til at 
opleve. Under den virksomme og allestedsnærværende Zars 
omflakkende Liv i sit uhyre Rige fulgte J. ham næsten bestandig; 
saaledes deltog han i Zarens farefulde Undsætningstogt til Viborg. 
Medens han ofte havde formelle Vanskeligheder at bestaa over 
for Kejserens raa og overmodige Hofmænd, vandt han ved sit 
Kjendskab til Søvæsenet, sit belevne Væsen og sin frimodige Karakter 
Peter den stores Venskab i høj Grad, samtidig med at han paa en
værdig og loyal Maade varetog Danmarks Interesser. Den omtalte 
Dagbog er 1893 bleven udgivet af G. L. Grove under Titel: «En 
Rejse til Rusland under Zar Peter». 

Ved sin Udrejse til Narva blev han forulempet af en svensk 
Orlogsmand, og ihvorvel der ikke tilføjedes ham eller hans Skib 
nogen ligefrem Overlast, saa benyttede Regeringen dog senere bl. a. 
ogsaa denne Omstændighed som Paaskud til at erklære Sverige Krig. 
Ved sin Tilbagekomst fra Ruslandsrejsen 1712 forfremmedes J. 
til Viceadmiral, ligesom baade den danske og russiske Monark paa 
forskjellige andre Maader tilkjendegave ham deres Tilfredshed med 
hans Virksomhed som Diplomat. Kort Tid efter udkommanderedes 
han med U. C. Gyldenløves Flaade, der efter at have konvoieret 
Viceadmiral Sehesteds Eskadre til Farvandene for Stralsund havde 
nogle løbende Fægtninger at bestaa med den svenske Hovedflaade, 
men ikkun opnaaede at tage en Del Transportfartøjer under Rygen. 
De 2 paafølgende Aar var J. ligeledes ude med Flaaden, som dog 
ej heller disse Gange udrettede noget væsentligt. I Efteraaret 1714 
tilbød Kongen ham paa ny Ansættelse som Ambassadør ved Zar 
Peters Hof; da hans Helbred imidlertid allerede da var noget 
nedbrudt, frabad han sig Hvervet. 1715 var det Admiral P. Raben,
der førte den danske Flaade-, under ham var J. den øverste. 
8. Avg. mødte Raben ud for Jasmund paa  Rygen den svenske 
Flaade under Claes Sparre; en langvarig og meget blodig Fægtning 
paafulgte, efter hvilken de svenske, ilde tilredte, maatte gaa tilbage
til Carlskrona, efterladende deres Modstandere som Herrer i 
Østersøen. I dette Slag faldt J. som Fører af Avantgarden. Hans Lig 
blev senere ført til Land og bisat i Roskilde Domkirke med stor Pragt.

N. Jonge, J. Juels Liv og Levnets-Beskrivelse (1755). 
J. Juel, En Reise til Rusland under Tsar Peter, ved G. L. Grove (1893). 
Garde, Den dansk-norske Sømagts Hist. 1535-1700. 

C. With.



Juel, Kjeld, --1571, Biskop, 
hørte ikke til den adelige Familie Juel, men var født af fattige Forældre, muligvis i Skive; han gik i Viborg Skole og var, efter at være bleven Student, 1540-42
Universitetspedel, samtidig med at han med Flid dyrkede sine 
Studeringer. Om han i nogen Tid har været Rektor i Viborg, er 
tvivlsomt, men 1544 blev han Lektor og 1549 af Stiftets Provster 
valgt til Biskop i Viborg. Han var Magister, men om han blev 
det ved Kjøbenhavns Universitet eller muligvis under et Ophold i 
Udlandet, vides ikke. Han tog sig med Iver af Skolerne i sit 
Stift, især Viborg Skole, for hvilken han gav Love, ligesom han 
sørgede for, at en ny Bygning opførtes, og at Lærere og Disciple
fik bedre Indkomster; ogsaa værgede han strafværdige Disciple 
over for den verdslige Rets Overgreb. Med Kraft arbejdede han 
paa at befæste Reformationen og holdt Præsterne til strængt at 
følge Kirkeordinansens Bestemmelser; de ugifte Præster tvang han 
til at gifte sig med deres Husholdersker. I hans Embedstid, 1554, 
blev Aalborg By lagt fra Viborg Stift ind under Vendelbo Stift; 
1567 brændte Bispegaarden, men han fik af Kongen Tømmer og 
anden Hjælp til Gjenopbyggelsen. -- K. J. har vist været en dygtig 
Mand; han stod paa en meget venskabelig Fod med sin sjællandske 
Kollega Peder Palladius. Trykte Værker har han ikke efterladt sig, 
men et Par af hans skrevne Bøger, der vare paa Universitetsbibliotheket, 
gik til Grunde ved dettes Brand 1728; en skreven Postil af 
ham fandtes i 16. Aarhundrede hist og her i Præstegaardene. -- 
K. J. var muligvis 2 Gange gift; den Hustru, der overlevede ham, 
og som senere giftede sig med Borgmester Morten Hvas, hed Anne 
og var Datter af Mag. Jens Hansen, Præst ved Viborg Domkirke; 
hun døde først 1592. K. J., der endnu 1570 havde været i 
Kjøbenhavn for at raadslaa om at skaffe Midler til Rigets Fornødenheder, 
døde 2. Marts 1571. 

Krog, Efterretn. om Viborg. 
Molbech, Hist. Aarbøger III. 
Hundrup, Lærerstanden ved Viborg Kathedralskole. 
Rørdam, Kbhvns Universitets Hist. 1537-1621 I, 666. 
Kirkehist. Saml. 3. R. IV, 521 ff. 
Saml. t. Jydsk Hist. og Topogr. VI, 223. 
Heise, Diplomat. Vibergense.

Vilh. Bang.



Juel, Knud, 1665-1709, Amtmand, 
Søn af ndfr. anf. Generaladmiral Niels J. (d. 1697), var født i. Nov. 1665, blev 1690 Kammerjunker, 1699 Amtmand over Kjøbenhavns Amt og s. A. Etatsraad. 
Efter sin Fader arvede han Valdemars Slot paa Taasinge; uagtet 
hans Embedsstilling nødsagede ham til at bo i Hovedstaden, 
hvorfor han kun kunde aflægge korte Besøg paa sit Gods, omfattede 
han dette med stor Interesse og gik i sin Faders Spor ved at 
forøge det ved Kjøb, ligesom han ved Inddæmning og paa anden
Maade forbedrede Gaard og Gods. Intet Under da, at J. sikrede 
det for sin Slægt ved i sit kort før sin Død, 10. Jan. 1709, 
underskrevne Testamente at oprette det til et Stamhus. Han havde 
18. Febr. 1695 ægtet Elisabeth v. Knuth (f. 1676 d. 26. Febr. 1738), 
Datter af Joachim Friedrich v. K. til Leitzen i Meklenborg og 
Christine v. Wancken. Efter J.s Død giftede hun sig 19. Jan. 1714 
med Oberst Alexander Frederik v. Møsting (d. 1737), hvilket opbragte 
den Juelske Slægt og gav Anledning til Proces med hendes Børns 
Formynder, der ikke uden Grund frygtede, at disse skulde blive
forurettede ved deres Moders Giftermaal.

Danske Herregaarde VI: Valdemars Slot.

G. L. Wad.



Juel, Knud Frederik, 1766-1847, Officer og Diplomat,
blev født i Odense 7. Dec. 1766 og var Søn af ovfr. nævnte Gehejmeraad 
Carl J. (d. 1767) og dennes 3. Hustru. J. blev indskrevet ved 
Universitetet 1784 og tog juridisk Embedsexamen 2 Aar senere, hvorpaa 
han efter en længere Udenlandsrejse 1795-97 ansattes som 
Volontær i Udenrigsdepartementet; men han synes kort efter at 
være slaaet ind paa den militære Vej, i det han i 1801 udnævntes 
til Major, samme Aar, som han blev Kammerherre. Efter en 
Rejse til Frankrig tiltræder J. 1803 det af Moderen oprettede 
Stamhus Juelsberg, men forbliver desuagtet i Hæren, hvor han i 1808 
avancerer til Chef for 4. Bataillon af Kongens Regiment, i 1809 til
Oberstlieutenant og i 1814 til Generaladjudant. I 1821 beordres J. 
til Tjeneste hos Tronfølgeren, Prins Christian, hvem han ledsager 
paa den sidste Del af dennes Udenlandsrejse, hvorpaa han Aaret
efter udnævnes til Gesandt i Paris, en Stilling, han beklæder lige 
til 1836, da han entlediges af Statens Tjeneste og samtidig udnævnes 
til Generallieutenant (efter at have været Generalmajor siden 1828). 
J., der døde paa Juelsberg 21. Nov. 1847, synes, efter hans
Forfattervirksomhed at dømme, i de senere Aar af sit Liv at have haft en 
levende Interesse for Landbruget; hans Hustru, Frederikke Christiane 
f. Komtesse Knuth, hvem han ægtede 3. Dec. 1797, var født paa
Gyldensten 13. Dec. 1777 og Datter af Johan Henrik Greve K. og 
Constance Alexandrine f. Rigsgrevinde Cosell. Hun opholdt sig som 
Enke ofte i Kjøbenhavn, hvor Arveprinsesse Caroline satte megen 
Pris paa hende, og døde i Odense 19. Avg. 1861. J. blev 1821
Kommandør og 1823 Storkors af Danebrog. Da hans Ægteskab 
var barnløst, tilfaldt Stamhuset efter hans Død en Halvbroder, 
Kammerherre Hans Rudolf Juel, og dennes Descendens.

Erslew, Forf. Lex.

C. Zytphen-Adeler.



Juel, Niels, 1629-97, Søhelt, 
Søn af ovennævnte Erik J. (d. 1657), er født 8. Maj 1629 i Christiania, hvorhen Moderen 
var rejst, medens Fjenden havde gjort Indfald i Jylland. 1643 ansattes 
han som Edelknabe hos Hertug Frederik, Ærkebiskoppen af Bremen, 
hos hvem han forblev indtil 1648; i det paafølgende Aar studerede 
han i Sorø, men bestemtes derefter for Søkrigerstanden og drog 
1650 til Holland, hvor han først tjente under Martin Tromp og 
senere, efter dennes Død, under Ruijter. I den korte, men blodige 
Krig, som Holland førte mod England 1652-54, deltog han i største 
Parten af de Søslag, som Tromp og Englænderne Blake og Monk 
leverede hinanden, bl. a. i det store Slag mellem Scheveningen og 
Maas, hvor Tromp faldt (1653). Af dennes Efterfølger i 
Overkommandoen, Michiel Adriaanszoon de Ruijter, var han meget yndet, 
han fulgte ham først i Slutningen af Krigen mod Englænderne, 
senere som Chef for en Fregat til Middelhavet, hvor han kæmpede 
mod Sørøverne og endogsaa skal have erobret et Sørøverskib, hvis
Anfører blev hængt. Efter dette Togt kom J. tilbage til Amsterdam, 
og under en længere Upasselighed, der forhindrede hans 
Hjemrejse, lagde han sig efter Skibsbygningskunsten. Da han 
endelig 1656 kom tilbage til Danmark, var der imidlertid strax 
ingen passende Virksomhed for ham, og han maatte et Aars Tid 
nøjes med at gjøre Tjeneste som Hofjunker, hvilken Tjeneste dog 
næppe tiltalte den praktisk anlagte unge Mand. S. A. kom han dog 
i en mere passende Virksomhed, i det han ansattes som Chef 
for Fregatten «den sorte Rytter», der i en Eskadre under Admiral 
Lindenov i Forening med en hollandsk Hjælpeflaade krydsede under 
Danzig for at spærre Svenskerne Adgang til deres pommerske 
Provinser. 1657 overdrog Kongen ham den betroede Post som Chef 
for Holmen, hvilken Stilling han med Dygtighed og Ære beholdt 
lige indtil 1690. Allerede s. A. blev han Chef for en Eskadre paa 
11 Skibe, der forenede sig med Rigsviceadmiralen Henrik Bielke 
og 13.-14. Sept. leverede Svenskerne under Bjelkenstjerna et Slag 
under Falsterbo. Ihvorvel denne Kamp nærmest forblev uafgjørende,
forhindrede den dog Fjenden fra at gjøre Landgang paa 
Øerne. Under Kjøbenhavns Belejring 1658-60 traf han forskjellige 
Foranstaltninger til Havnens Afspærring; han var ikke om Bord 
paa den Flaade, som under Henrik Bielke forenede sig med 
Admiral Obdam og indesluttede Svenskerne ved Landskrone, men 
havde senere med Skibet «Johannes» og nogle hollandske Hjælpeskibe 
et selvstændigt Hverv, at jage efter nogle undslupne svenske 
Skibe i Østersøen. Under Stormen paa Kjøbenhavn 11. Febr. 1659 
kommanderede han i Forening med Selius Marselis en Afdeling 
Søfolk, der havde Station i Citadellet. Derefter stak han i Søen 
med Fregatten «Svanen» og en Eskadre, forenede sig med Bielke, 
undsatte Admiral Nicolai Helt, der var bleven indesluttet paa 
Flensborg Fjord, kæmpede senere med Svenskerne 30. April ved 
Rødsand og drev dem tilbage til Wismar.

Vi høre herefter i nogen Tid ikke om J.s Virksomhed, men 
vide, at han i de paafølgende Fredsaar vedblev at bestyre Holmen, 
hvor han med Iver arbejdede paa Flaadens Udvikling i Egenskab 
af Admiral. Dog havde han i denne Periode den Krænkelse 1663 
at se den fra Krigen mellem Tyrkerne og den venetianske Republik 
bekjendte Cort Sivertsen Adeler ansat som øverste Anfører for 
Flaaden og Medlem af Admiralitetet med Anciennitet over sig og 
Helt. Det er blevet sagt om Adeler, at han i Tidsrummet 1663-75 
udviklede Flaaden særdeles meget, men nyere Undersøgelser 
have atter afkræftet Paastanden en Del, i alt Fald er det kun 
billigt, at han deler Æren for, hvad der i saa Henseende blev
udført, med Rigsadmiralen Bielke og J. Det har ikke været nogen 
let Sag for J. at indordne sig under den anmassende Adeler, saa 
meget mindre, som denne holdt stærkt paa at hæve det hollandske 
Element i Flaaden, noget, der stred ganske mod J.s Anskuelser;
det synes endogsaa, som om der til Tider har været en Del Rivninger 
mellem disse to; hvis saa er, da har det i alt Fald ikke 
haft betydeligere Følger, takket være Niels J.s loyale og beskedne 
Karakter. Det var ogsaa i denne Periode, at J. giftede sig; han 
indgik 1661 Ægteskab med Margrethe Ulfeldt (f. 17. Juni 1641
d. 1. Maj 1703), der senere (1699) sammen med Niels Rosenkrantz' 
Enke, Berte Skeel, stiftede Roskilde Frøkenkloster, og som var 
Datter af Knud U. til Svendstrup (d. 1657) og Vibeke Podebusk. I 
dette Ægteskab havde han 3 Døtre og 2 Sønner.

Henimod Udbruddet af den Skaanske Krig blev Flaadens 
Overkommando 1675 betroet Adeler, som i Juli modtog sin Instrux; 
Styrken, han havde under sig, var 16 danske og hollandske 
Orlogsskibe foruden en Del mindre Fartøjer, den inddeltes i 3 Eskadrer, 
hvoraf J. kommanderede den ene, den hollandske Kommandør 
Binches den anden. Foreløbig holdt Flaaden sig i Kjøge Bugt, 
medens Svenskerne med en stor Flaade under Grev Gustaf Stenbock 
opererede under Gulland; da nu hertil slog sig, at Vejret blev 
stormende, hvorved Svenskerne lede en Del Skade, og at der i 
begge Flaader forefaldt saa megen Sygelighed, at Stenbock havde 
2600 Mand, de danske næsten 1000 paa Sygelisten, blev der intet
af Krigsforetagendet til Søs dette Aar; i Nov. blev endogsaa Cort 
Adeler selv angreben og maatte gaa i Land; faa Dage derefter 
døde han, og J. fik da Ordre at overtage Kommandoen. 28. Febr. 
1676 blev Krigserklæringen formelig udstedt, og for J. bleve de 
paafølgende Aar af den største Betydning, i det han efterhaanden 
vandt sig et evropæisk Navn som Søhelt og hævede den danske 
Sømagt til en Højde, den ingen Sinde tilforn eller senere har 
naaet. Den udmærkede Skole, hvori han i sin Ungdom var bleven
oplært, kom ham ved denne Lejlighed meget til gode; han indførte 
i denne Krig Søtaktikken som en vigtig Faktor i Slagene, særlig 
den Taktik, der bestaar i at afskære en Del af Fjendens Skibe og
med hele sin Magt at kaste sig over disse. Kneb det end i 
Begyndelsen med at faa Skibscheferne til at gaa ind paa disse nye 
Ideer, saa lykkedes det dog efterhaanden, særlig efter at han var 
bleven de allierede Hollændere kvit, takket være hans udmærkede 
Evne til at gjøre sig afholdt og agtet af de undergivne. Baade 
som Menneske, som Sømand, som modig Kriger og sindig Anfører 
straaler hans Skikkelse fra denne Krig med en Glans, der i 
Modsætning til adskillige andre berømte Admiralers ikke bedugges af
den ringeste Plet. Han har haft den sjældne Lykke, Nationen 
den Ære, at ikke en eneste af hans Handlinger kan udlægges til 
hans Skade; med rette bærer han derfor sit Navn som Landets 
baade ypperste og ædleste Helt.

Tidlig i Foraaret 1676 løb J. ud i Spidsen for en Eskadre paa 
8 Linjeskibe, 5 Fregatter og en Del Smaafartøjer. Hans første 
Anfald gjaldt Rygen, hvor et Landgangsforsøg imidlertid blev 
afslaaet af den svenske Gouvernør, Grev Kønigsmark, dog først efter
at J. havde opbrændt nogle Smaaskibe samt bemestret sig en Del 
Kvæg. Derefter vendte han sig mod de blekingske Kyster og 
erobrede ved denne Lejlighed 2 svenske Fregatter, hvoraf den ene, 
«Charitas», blev indlemmet i den danske Flaade, medens den anden
opbrændtes. Allerede i Slutningen af April var han ud for Gulland, 
hvor 2000 Mand bleve satte i Land; faa Dage efter var hele 
Øen i hans Besiddelse, til Glæde for Indbyggerne, der kun højst 
nødtvungent havde fundet sig i Svenskernes Regimente. Efter at 
have organiseret Forholdene her paa Øen, forsynet Visby med 
Besætning og skaffet manglende Levnedsmidler til Befolkningen 
afsejlede han allerede 4. Maj og forenede sig under Bornholm med 
en hollandsk Hjælpestyrke under Schoutbynacht Philip Almonde, 
som tilførte ham 8 Skibe, samt med Admiral Jens Rodsteen, der 
havde 4 temmelig store Orlogsskibe under sig. 23. Maj fik hans 
Forposter Fjenden i Sigte og kunde melde ham, at den svenske 
Flaade bestod af 25 Linjeskibe, 9 Fregatter m. m. Over for en saa 
anselig Overmagt maatte det være de danske magtpaaliggende at 
sikre sig en Retrætelinje, hvorfor J. holdt over imod Øresund uden 
dog at blotte Kysterne eller ligefrem flygte. D. 25. mødtes Flaaderne 
ud for Jasmund paa Rygen. J. brugte her den foran nævnte Taktik 
at bryde gjennem den fjendtlige Linje i sluttet Række; han afskar 
herved 5 Skibe, men kunde paa Grund af det Indtrædende Mørke 
ikke forfølge dem. Den paafølgende Dag fortsattes Slaget vesten 
for Bornholm med stor Heftighed, uden at nogen af Parterne vandt 
nogen synderlig Fordel, ikkun en lille svensk Skude erobredes. Da 
J. imidlertid havde opnaaet at indgyde Fjenden Respekt, trak han 
sig atter nordvest paa, sendte Brandere ind i den svenske Flaade 
og gik i den bedste Orden til Ankers inden for Falsterbo. Begge
Parter tilskreve sig Sejeren, i Sverige anstilledes endogsaa 
Takkefester for Udfaldet, Resultatet var imidlertid gunstigst for os, i det 
den overlegne svenske Flaade ikke efter denne Dyst vovede sig til
at angribe paa ny eller nærme sig de danske Kyster.

Et temmelig uhyggeligt Efterspil fik denne Kamp dog, i det 
Almonde bag efter anklagede Jens Rodsteen for at have vist Fejhed 
under Slaget. En Undersøgelseskommission blev nedsat, Sigtelsens
Ubeføjethed bevist, og Hollænderen maatte gjøre den danske 
Admiral en Undskyldning. Desuagtet hjemsendte han til den 
hollandske Regering en Rapport over Slaget, hvori han klager stærkt 
over de danske Chefers Uduelighed og tilskriver sig selv og sin 
Afdeling hele Æren. Dette Træk af Almonde er for øvrigt kun 
et Led i en hel Kjæde, som fortsætter sig gjennem alle Krigens 
Faser: Overmod og Foragt fra Hollændernes Side, Utilfredshed og 
Skinsyge fra de danskes. Som det senere skal vises, var der dog 
for vore allierede ingen Anledning til at se ned paa den danske 
Marine hverken som Søkrigere eller Sømænd, i det N. J. paa et 
noget senere Tidspunkt praktisk viste, at han var Mand for at slaa 
Svenskerne uden fremmed Hjælp. Forinden det kom hertil, hændte 
imidlertid meget, som først maa berettes.

Allerede Dagen efter den nævnte Kamp stødte Hollænderen 
Cornelius Tromp (den yngre, f. 1629 d. 1691) med en Styrke paa 
17 danske og hollandske Orlogsskibe foruden en Del mindre til 
og overtog Kommandoen over den samlede Flaade. At denne 
Post ikke blev givet J., der altsaa her for anden Gang saa sig 
forbigaaet, skyldtes forskjellige Aarsager, først dog Kongens Frygt 
for ikke at have en fuldt ud paalidelig Anfører til Søs i sin danske 
Admiral, men ogsaa en Pression fra hans allierede, Kurfyrsten af
Brandenborg, som synes at have været stærkt indtaget i Tromp. 
Denne havde i sit Hjemland vundet Navn som dygtig Søkriger og 
havde under Ruijter kæmpet med Hæder mod Englænderne, men 
var en temmelig raa og usleben Person, dertil overordentlig 
hovmodig; han saa ned paa de danske med stor Foragt og egnede
sig desaarsag ikke til Anfører for en kombineret dansk-hollandsk 
Styrke. Hans Hovmod antog efterhaanden Saadanne Dimensioner, 
at Kong Christian V, der paa Krigens senere Stadium kun havde 
ringe Fordel af den hollandske Alliance, efterhaanden trættedes 
ved hans overdrevne Fordringer og til sidst afskedigede ham af 
den danske Søtjeneste. Kongen havde i et Brev til J. forsikret 
denne om sin Bevaagenhed, men samtidig underrettet ham om, at 
Tromp vilde blive stillet over ham; herpaa gav J. et meget værdigt 
Svar, men i et Brev til Rigsadmiralen Bielke beklager han sig 
stærkt over den Tilsidesættelse, han har lidt, og giver sin Uvilje 
mod Hollænderne Udtryk. Forholdet mellem ham og Tromp blev 
heller aldrig mere end taaleligt, og om end J. med sin loyale 
Karakter aldrig forløb sig over for sin Chef, spores der dog tydelig 
gjennem hele hans Korrespondance fra denne Krig en Uvilje mod 
de fremmede, der naaede sit Højdepunkt Aaret efter og formodentlig 
ogsaa har været medvirkende til, at Tromp omsider fjærnedes.

Den svenske Flaade, anført af den usøkyndige Rigsraad,
Friherre Lorentz Creutz, traf ikke sammen med de allierede førend i 
Slutningen af Maaneden. da de endelig mødtes, var Tromps Flaade 
allerede bleven en Del forstærket, saa at Styrkeforholdet mellem dem 
var nogenlunde lige; dog havde Svenskerne, hvis Skibe gjennemgaaende 
vare større, o. 450 Kanoner flere til Raadighed. Creutz 
havde Ordre at sikre sig Retræten til Skjærgaarden norden for 
Øland, og det blev altsaa denne Gang de allieredes Tur at jage. 
1. Juni traf disse i stiv Kuling Fjenden, der styrede rumskjøds øst paa. 
Ved Middagstid vare de dansk-hollandske Skibe deres Modstandere 
saa nær, at de mente at kunne bryde gjennem Linjen og afskære
deres agterste Skibe. For at forhindre dette vilde Creutz dreje til 
Vinden og gjorde med sit Admiralskib, «Stora Kronan», selv 
Begyndelsen; men han undlod ved denne Lejlighed at mindske Sejl, 
hvilket under saadanne Forhold er nødvendigt, og da hans Skib 
tilmed var meget rankt og laa let paa Vandet, krængede det under 
Luvningen saa meget over, at underste Batteris Læporte kom i 
Vandet. Faa Øjeblikke efter var det stolte Linjeskib, der førte 
126 Kanoner og havde over 800 Mands Besætning, sunket tværs 
for Hultersta Kirke paa Øland, 1 Mil af Land, saa at kun den 
ene Side ragede op over Vandet. Her udbrød tilmed Ild, denne 
naaede Krudtmagasinet, og «Stora Kronan» sprang i Luften. 
Af Besætningen reddedes kun et halvt Hundrede, Admiral Creutz 
og hans Søn druknede begge. Ved denne uventede Begivenhed 
bleve Svenskerne naturligvis meget bestyrtede, Ordenen opløstes, 
og de fleste søgte at frelse sig ved Flugten. Af de faa, der holdt 
Stand, bør nævnes den udmærket duelige Admiral Uggla paa Skibet 
«Svärdet». Han blev angreben baade af Tromp og J.; efter 1 1/2 
Times tapper Modstand faldt Stormasten, og Skibet maatte stryge. 
Uheldigvis lagde i det samme en hollandsk Brander til; Ilden 
fængede, saa at ogsaa dette stolte Skib, med 650 Mands Besætning,
gik op i Luer, og Uggla selv mistede Livet. Under Flugten bleve 
i Orlogsskib og 3 Brigger erobrede; «Äplet», et Orlogsskib paa 
80 Kanoner, forliste ved Indsejlingen til Skjærgaarden og andre 
paa Ølands Kyster. Svenskerne mistede ved denne Lejlighed 7-12
Skibe, o. 2500 Mand og 400 Kanoner, de allierede gjorde 600 Fanger, 
men tabte selv ikke et eneste Skib. Ved Efterretningen om Sejeren 
afholdtes Landet over kirkelige Takkefester, og Kongen lod præge 
en Skuepenge. Følgen af dette Slag var for Danmark den ikke 
uvæsentlige Fordel, at der herefter kunde overføres Tropper til 
Skaane, Ystad erobredes, Svenskerne kunde ikke undsætte deres 
tyske Provinser, og den dansk-hollandske Handelsflaade kunde
uforstyrret besejle Østersøen. I Nov. s. A. vendte Hollænderne 
hjem, o. 3000 Mand af Flaadens Mandskab afgaves til Hæren i 
Skaane og deltoge i Slaget ved Lund 4. Dec., medens J. med en 
mindre Afdeling gik til Gulland og forsynede Øen. Tromp erholdt 
for sin Virksomhed Elefantordenen og ophøjedes i den danske
Grevestand.

Det omtalte Slag ved Øland var vel en afgjort Sejer for de 
allierede, men tillige en let vunden Sejer, hvor Begivenhederne 
kom dem til Hjælp lige saa meget som deres egen Tapperhed og 
Dygtighed. At udskille, hvor megen Del af Æren der bør tilfalde 
de danske og hvor megen de hollandske, falder vanskeligt; i Tromps 
Rapporter nævnes N. J. og de danske saa at sige ikke, J.s 
egenhændige Indberetning giver ej heller mange Bidrag til Oplysningen. 
Tromp klagede senere over flere Skibschefer, men kunde ikke 
bevise sine Klager. J. paa sin Side har paastaaet, at Hollænderne
i Kampen havde holdt sig tilbage for ikke at faa deres Skibe for 
stærkt ramponerede. Den omtalte Spænding mellem begge Parter 
har uden Tvivl været stærkt udviklet; Sandheden er dog vist den, 
at hver Nation har kæmpet bravt, men at der ogsaa paa begge 
Sider har været Chefer, der ikke fuldt ud gjorde deres Pligt.

I Febr. det paafølgende Aar (1677) sendtes Tromp til Holland 
for at paaskynde Udrustningen af den Hjælpeflaade, der ved 
Farvandenes Aabning skulde sendes her til. I dette Hverv var han 
dog ikke videre heldig, dels fordi han i sit eget Land ingenlunde 
var afholdt, dels ogsaa fordi det laa i Generalstaternes Interesse,
at den ene af de stridende Parter -- her altsaa de
danske -- ikke blev den anden alt for overlegen. Han
naaede først tilbage her til 2. Juli, længe efter
at Felttoget til Søs var paabegyndt. I Vinterens
Løb arbejdede J. imidlertid kraftig paa Flaadens
Forbedring og Udrustning, hvorved han blev ihærdig
understøttet af Viceadmiral Henrik Span, 
der var født i Oldendorp i Grevskabet Schaumburg.

Søen blev i 1677 tilgængelig i Slutningen af
Marts. Kort efter afgik fra Gøteborg den svenske
Admiral Erik Sjøblad med en Styrke paa 7 Orlogsskibe
og 4 mindre gjennem Store Bælt til Østersøen for at
forhindre danske Troppeoverførsler fra Holsten til
Skaane. Ved Efterretningen herom løb N. J. ud med 10
Orlogsskibe og 3 Fregatter. Han traf i Slutningen af
Maj Sjøblad ud for Møen, men kunde paa Grund af Stille
ej naa op til ham; først 1. Juni lykkedes det ham at
indhente sine Modstandere, og et nyt Slag leveredes,
hvori især foruden ham selv Kapitajn Andreas Dreyer
og Viceadmiral Chr. Bielke udmærkede sig. Sejeren
blev hans og Udfaldet glimrende. De danske erobrede
4 Orlogsskibe og 3 mindre, medens i Orlogsskib blev
ødelagt, som man paastod, derved at dets Chef havde
ladet skyde ned gjennem Lasten; Sjøblad selv blev
fangen, de faa svenske Skibe, der undkom, vare alle
stærkt medtagne. Samme Dags Eftermiddag ankrede J. paa
Kjøge Bugt og indgav strax Klage over nogle af sine
Skibschefer, der havde vist sig uefterrettelige. Af
disse idømtes flere Pengebøder, en kasseredes,
medens en, som skulde have mistet Ære og Liv, kun ved
Flugt undgik sin Straf. Af J.s 10 Linjeskibschefer
vare de 5 danske; af de 5 Hollændere holdt de 2 sig
fuldstændig tilbage, saa at der egentlig kun optraadte
3 hollandske Chefer i Slaglinjen. Sejeren havde for
den danske Marine og særlig for J. den betydelige
Fordel at styrke deres Bevidsthed og Mod til at binde
an med den større Opgave, som endnu forestod, nemlig
at kæmpe mod den svenske Hovedflaade.

I Sverige var man netop dette Foraar særlig ivrig
for at faa denne ud saa tidlig som muligt og lade
den komme i Lag med den danske, om muligt inden
Hollændernes Ankomst, hvorimod den danske Regerings
Opgave foreløbig nærmest gik ud paa at forhale
Tiden, indtil Hjælpen indløb. Fra Kjøbenhavn sendte
man J. det ene Skib efter det andet, medens han
benyttede Tiden paa det bedste til at indøve taktiske
Evolutioner paa Kjøge Bugt. Da han nu desuden havde
faaet Forstærkning i de af Admiralerne Marqvard og
Jens Rodsteen kommanderede Eskadrer, havde han i
Slutningen af Juni en Flaade under sig paa 25 Skibe med 1267 
Kanoner og mente nok at turde indlade sig med Fjenden. I sine 
Skrivelser til Kongen beder han om at maatte tage imod et Slag, 
saa meget mere, som en Udsættelse blot vilde have til Følge, at 
Svenskerne erholdt en Forstærkning, der i Styrke omtrent vilde
være den hollandske lig. Christian V vaklede; det vilde være 
skæbnesvangert for den danske Hær i Skaane, om N. J.s Flaade 
blev ødelagt, paa den anden Side maatte han tage Hensyn til J.s 
Indstilling og give ham et vist Spillerum. I sin Instrux paabød han 
ham Forsigtighed, at sørge for en sikker Retrætelinje til Kjøbenhavn 
og for øvrigt at bruge sin Konduite, endelig sendte han 
Admiralens Broder Baron Jens J. om Bord til ham som Raadgiver. 
Flaaderne kom hinanden i Sigte 30. Juni, og Svenskerne, anførte 
af Feltmarskal, Baron Evert Horn, viste sig at være de stærkeste; 
deres Flaade bestod af 36 Sejlere med 1800 Kanoner. De havde 
Ordre at opsøge den danske Flaade, tvinge den til Slag og -- da man 
var sikker paa Sejeren -- derefter bombardere Kjøbenhavn. Den 
nævnte Dag manøvrerede Flaaderne for, hver især, at hævde Luven,
og dette fortsattes Natten over; tidlig paa Morgenen 1. Juli vare de 
hinanden jævnsides med en Fjerdingvejs Afstand, styrende ind mod 
Stævns Klint. Klokken 5-6 kom de forreste Skibe hinanden paa 
Skud. J. holdt da lidt fra Vinden ind paa Kjøge Bugt saa nær 
Land, som han mente tilraadeligt. Svenskerne fulgte efter; men for 
ikke at miste Luven vilde de knibe endnu tættere til Land, herved 
kom det 64 Kanoners Skib «Draken» paa Grund, hvilket fik en meget 
skæbnesvanger Følge for dem. Horn blev bange for at fortsætte 
Kursen, sendte 6 af sine større Skibe til Hjælp for det grundstødte 
og vendte med Resten ud efter for at faa friere Rum til at slaas 
i. Meget resolut modtog J. den saaledes skabte Situation. Under 
Admiralerne M. Rodsteen og Span lod han den Del af sin Flaade,
der befandt sig mest i Læ, optage Kampen om «Draken», medens 
han med sine øvrige Skibe stod ud efter Svenskerne. Hans erfarne 
Sømandsblik havde overtydet ham om, at Vinden i Dagens Løb 
vilde gaa fra Sydvest op til Vest, saaledes at hans detacherede 
Afdeling uden Vanskelighed maatte kunne naa ham senere, og 
heri bedrog han sig ej heller. Efter en kjæk Modstand maatte 
«Draken» stryge, de svenske Sekundanter holdt da ud efter, men 
forfulgtes af Rodsteens og Spans Afdeling. Under denne Flugt 
lykkedes det den tapre Viceadmiral Chr. Bielke med sit Skib 
«Kurprinsen» at erobre Linjeskibet «Cæsar», medens den ikke mindre
modige Schoutbynacht Floris Carstensen paa «Tre Løver» tvang 
«Mars» til at stryge Flaget. Det svenske Linjeskib «Flygande 
Vargen» løb paa Falsterbo Rev og blev den paafølgende Dag 
taget af en Hjælpestyrke, som fra Kjøbenhavn udsendtes; advaret 
af denne Skæbne holdt de 3 andre Svenskere, «Mercurius», 
«Hieronimus» og «Kalmar», af, stode op mod Malmø Red, men bleve den 
næste Dag dels ødelagte, dels erobrede af den hollandske 
Hjælpeflaade, som netop nu -- altsaa Dagen  efter Slaget -- var ankommen 
paa Kjøbenhavns Red.

Medens det altsaa gik den til «Drakens» Hjælp udsendte 
Styrke saa ilde som vel muligt, kæmpede N. J. og Horn med 
deres Hovedstyrker ude i den aabne Sø, hvor de danske nu 
imidlertid havde Luven. Atter her brød J. gjennem Fjendens Række 
og afskar 16 Skibe, der skyndsomst maatte tage Flugten. Da nu 
hermed den svenske Linje og Orden var sprængt, samlede de 
tiloversblevne sig omkring det danske Admiralskib, «Christianus 
Qvintus», med dets Sekundanter, «Enigheden» og «Neptunus»; førstnævnte 
Skib blev herunder saa forskudt, at J. maatte flytte sit Flag til et 
andet; ogsaa dette led megen Skade, og for anden Gang maatte J. 
bestige et nyt Skib, med hvilket han saa forfulgte Fjenden. Under 
dette Afsnit i Slaget lykkedes det Kapitajn Andr. Dreyer at erobre 
Linjeskibet «Svenska Lejonet», i lige Maade toges nogle Smaaskibe. 
Jagten fortsattes til den paafølgende Morgen, nogle Fregatter 
posteredes derefter for at iagttage Fjendens Bevægelser, og med sin 
sejerrige Flaade kom J. derefter 4. Juli tilbage til Dragør, hvorfra 
han indsendte sin Rapport. 

Aldrig har stoltere Sejer været vundet. Vore Modstanderes 
Tab var meget betydeligt, saa stort, at de overhovedet ikke oftere 
i denne Krig turde maale sig med de danske i aaben Sø. Tabet 
i den danske Flaade var 76 døde og 211 Saarede; en Del af 
Skibene vare saa forskudte, at de maatte til Kjøbenhavn for at 
repareres, men Hovedstyrken forblev dog i Kjøge Bugt og blev der 
istandsat. At Glæden i Danmark var stor, er let forstaaeligt, og 
den tapre N. J.s Navn var paa alles Læber. Kongen udnævnte 
ham til Generaladmiral-Lieutenant og Gehejmeraad, og en stor
Skuepenge prægedes til Erindring om Slaget; alle Cheferne og en 
Del af de subalterne fik Medailler med J.s Brystbillede, ligesom 
der faldt en Del Forfremmelser af ved det kort efter af Christian V
aflagte Besøg paa Flaaden. Hvad der imidlertid var af langt 
større Betydning for Flaaden, var dette, at Besætningernes 
Selvfølelse hævedes, og navnlig, at den hollandske Indflydelse blev 
langt mindre.

Midt i Juli afgik J. paa ny, fulgt af den hollandske Hjælpeflaade 
under Admiral Willem Bastianszoon. Han tog Station ud for 
Kalmar Sund og hærgede i Følge sin Ordre de smaalandske Kyster 
med Ild og Sværd. I Avg. indtraf Tromp og overtog igjen Kommandoen,
Tropper landsattes, og forskjellige Plyndringstog foretoges, 
hvorved man endogsaa naaede til Kalmars Forstad; ligeledes blev 
Øland besat, hvorimod Anfaldene mod den i Kalmar Sund 
indesluttede svenske Flaade forbleve uden Resultat. I Slutningen af
Avg. gik en Del af Flaaden til Rygen medhavende en Del Tropper 
og gjorde forgjæves et Forsøg paa at erobre Øen. J. forblev 
imidlertid ved Kalmar Sund; 1. Sept. gjordes et kraftigt Angreb, hvorved 
selve Byen tillige med 2 paa Stabelen staaende Krigsskibe ødelagdes. 
Senere forsynede han Gulland med nye Tilførsler, foruroligede de 
svenske Kyster lige op til Stockholm og vendte hjem sent ud paa 
Efteraaret, hvorefter Flaaden oplagdes.

I den paafølgende Vinter slappedes Forholdet mellem Generalstaterne 
og Danmark kjendelig, væsentlig paa Grund af de danskes 
alt for store Held paa Søen. Ogsaa Kongens Forhold til den 
hovmodige og fordringsfulde Tromp forværredes, saa at han endelig 
den paafølgende Sommer afskedigedes og drog til Brandenborg. 
J. overtog derefter selv Overkommandoen tillige med Vicepræsidentskabet 
i Admiralitetet.

I Foraaret 1678 gik han i Søen med Flaaden, som ved hans, 
Spans og Bielkes ihærdige Anstrængelser i Vinterens Løb var 
voxet til 84 Skibe med 2400 Kanoner. Med Flaaden fulgte atter 
hans Broder Jens J. som Raadgiver og tilforordnet ved Krigsraadene. 
Vel havde Tromp endnu af Navn den øverste Kommando, 
men hvor lidet man i Regeringen stolede paa ham, fremgaar bedst 
af den Omstændighed, at Jens J., medens Operationerne gjenoptoges 
ud for Kalmar Sund, havde en hemmelig Ordre -- som dog  ikke 
benyttedes -- til i fornødent Fald at afsætte ham. Den svenske 
Flaade turde ikke komme ud, og man anvendte derfor Styrken 
dels til at blokere Kalmar og dels til at overføre et større Troppekorps 
til Rygen, som denne Gang endelig maatte overgive sig til 
de allierede danske og Brandenborgere. Hertil indskrænkede sig 
i det væsentlige dette Aars Bedrifter, og allerede i Slutningen af 
Sept. lagdes Flaaden op. Da Fredsunderhandlingerne i Nimwegen 
i Vinteren 1678-79 trak i Langdrag, og Christian V, der havde
haft saa meget Held med sig, at den svenske Magt kunde siges 
at være knækket, ikke kunde bekvemme sig til at efterkomme 
Ludvig XIV's Forlangende om at tilbagegive Sverige alle de erobrede 
Provinser, udrustedes imidlertid Flaaden paa ny 1679, og Krigen
begyndte atter. Flaadens Virksomhed indskrænkede sig væsentligst 
til at blokere Kalmar Sund. Her kom det i Juni til en heftig 
Kamp, hvor et svensk Linjeskib, «Laxen», erobredes; atter i Juli 
indtraf en blodig Episode, og ved denne Lejlighed lykkedes det 
Viceadmiral Span at ødelægge det store svenske «Regalieskib» 
«Nyckelen», der sprang i Luften, medens et andet svensk Linjeskib, 
«Victoria», kun med Nød og næppe undgik at dele dets Skæbne. 
Dette var da den sidste Bedrift i denne mindeværdige Krig, som 
afsluttedes ved Freden i Lund, og som endte uden nogen som 
helst Fordel for Landet.

Det gik ikke J. som saa mange bekjendte Krigshelte, at han 
kun egnede sig til at leve under urolige Forhold og i Fredens 
Dage faldt sammen. Tvært imod kan det siges til hans Ros, at 
han efter Fredslutningen viste sig som en lige saa duelig 
Administrator, som han i Krigen havde været en dygtig Anfører. Som
Holmens Chef vedblev han at udvikle Flaaden, der efterhaanden 
naaede en imponerende Størrelse; 1683, da den gamle 
Rigsadmiral Bielke døde, overtog han Præsidentskabet i Admiralitetet. 
Ved hans Initiativ indførtes adskillige værdifulde Reformer, hvoriblandt
kan nævnes, at Havnen uddybedes, at Begyndelsen til det 
nuværende Værft paa Nyholm anlagdes, Flaadens Leje, den Gang 
kaldet «Hokken», indrettedes og blev afpælet. 1681 begyndte 
man paa Bremerholm Anlægget af den saakaldte gamle Dok, hvilket 
Arbejde dog aldrig fuldførtes. Skibsbyggeriet forbedredes væsentlig 
ved Antagelse af Ole Judichær til Fabrikmester; ogsaa Nyboder 
erholdt en Udvidelse, medens til Gjengjæld de gamle Skipperboder 
lige over for Holmens Kirke bleve nedlagte. Fra denne Periode 
skriver sig ogsaa Ordningen af Indrulleringsvæsenet i Sørullen; det
blev rigtignok senere igjen opgivet, da Marinen bag efter gik i 
Forfald, men blev nogen Tid efter paa ny indført. 1683 udgaves 
nye Krigsartikler for Flaaden, efter at en Kommission derom var 
bleven nedsat, tillige oprettedes der en Admiralitetsret og 
Underadmiralitetsret. Det skyldes ogsaa N. J.s Medvirkning, at man paa 
dette Tidspunkt indførte et Slags Opdragelsessystem for vordende 
Søofficerer, i det der antoges saakaldte Lærlinger, som ganske vist
mest uddannedes praktisk, men dog tillige erholdt nogen theoretisk
Vejledning. 1683, samtidig med at Navigationsvæsenet
forbedredes ved Oprettelse af en Navigationsskole i
Stege, udvidede han ogsaa Lærlingernes Uddannelse;
dog blev det senere Søkadetakademi først indstiftet i
Aaret 1701. Af Farvandenes Opmaaling har J. ligeledes
Fortjeneste, Søkortarkivet blev oprettet, og ved
den fortrinlige Mathematiker Ole Rømers Bistand
forbedredes Flaadens Kompasser. Endelig bør det
nævnes, at J. medvirkede til Anlægget af Fæstningen
Christiansø, der først nedlagdes 1856.

Under de urolige Forhold i 1683 og 89, hvor det
imidlertid ikke kom til Krig, var det selvfølgelig J.,
som anførte de anselige Flaader, der i den Anledning
bleve udrustede. Om disse Udrustninger er der dog
intet særligt at meddele, i det Uvejret atter fordelte
sig; men det kan alligevel anføres som et Bevis paa
den Anseelse, J. nød, at Admiralen for en fransk
Hjælpeflaade, Marquis de Preville, i 1683 erklærede
at ville betragte det som en Ære at underlægge sig
hans Kommando.

Hvad J.s personlige Forhold angik, var han
allerede 1674 bleven Ridder af Danebrog, 1679 fik han
Elefantordenen; men i sit Væsen var han beskeden,
tarvelig og nøjsom. For sine Prisepenge kjøbte han
1678 Kongens Del af Taasinge, og desuden ejede han
de sjællandske Gaarde Eriksholm og Totterupholm og
i Kjøbenhavn det senere Thottske Palais paa Kongens
Nytorv, hvor han boede om Vinteren. Med sit milde,
fordringsløse Væsen indvirkede han paa alle, med hvem
han kom i Berøring, og var i Marinen lige saa elsket
som agtet; blandt Hovedstadens Befolkning gik han
under Navnet den gode, gamle Ridder. I 1693 havde
han det Uheld ved et Fald at brække Armen; uagtet
han aldrig ganske forvandt dette, fortsatte han dog
sine Forretninger indtil Udgangen af Aaret 1696, men
maatte derefter gaa til Sengs. Han døde 8. April 1697
og bisattes med stor Højtidelighed i Holmens Kirke,
hvor hans Kiste endnu findes. 1881 rejstes til Minde
om denne Danmarks ædle Søn en Statue i Kjøbenhavn
(modelleret af Th. Stein) i Nærheden af det Sted,
hvor det gamle Bremerholm havde ligget.

M. Giøe, Liig-Tale ov. N. J. (1753). 
Garde, Niels Juel (1842). 
Garde, Den dansk-norske Sømagts Hist. 1535-1700. 
Archiv f. Søvæsen II. 
Nye danske Mag. IV. 
Tuxen, Den danske og norske Sømagt. 
Tornquist, Utkast t. svenska Flottans Sjö-Tåg. 
Hofman, Dsk. Adelsmænd II, 44 ff. 
Danske Saml. 2. R. I.

C. With.



Juel, Niels, 1696-1766, Godsejer, 
Broder til ovenanførte Carl J. (d. 1767), er født i Kjøbenhavn
1696 (døbt 19. Nov.). 1714 
tiltraadte han Stamhuset Taasinge, blev 1717 Kammerjunker
og karakt. Ritmester, 1718 virkelig Ritmester ved
1. fynske Rytterregiment, men tog allerede 1723
sin Afsked med Oberstlieutenants Karakter, hvorpaa
han tog Bopæl paa Valdemars Slot, hvor han holdt
et lille Hof, og hvor han, der var en ivrig Ven af
Videnskaber og Kunst, samlede en Kreds af Sangere,
Musikere og Skuespillere om sig; Ambrosius Stub
opholdt sig saaledes en Tid her i hans Hus. Han var
tillige en dygtig og efter sin Tid sjælden fremsynet
Godsejer. 1746 blev han Kammerherre og døde 7. April
1766. Han var 26. Sept. 1720 bleven gift med Sophie
Amalie Parsberg (d. 1788), Datter af Verner P. til
Eskjær, men Ægteskabet var barnløst. 

Museum 1893, II, 123. 
Danske Herregaarde VI: Valdemars Slot.

C. E. A. Schøller.



Juel, Niels Kjeldsen, 1498-1573, til Astrup,
Broder til ovennævnte Iver Kjeldsen J., blev født
23. Okt. 1498. Han var 1525 Hofsinde og fik da
Øland og Vig i Thy i Pant, hvilket Len han beholdt
til sin Død og siden Enken efter ham. Desuden fik
han efterhaanden en hel Række andre Forleninger:
Vilstedgaard 1528-71, Bøvling 1536-58, Bispegaarden i
Thisted 1540-41 og Grinderslev Kloster 1542-61. 1535
var han Proviantmester i Aalborg, og da hans Navn
forekommer i et Utal af Granskningsforretninger
og deslige, maa han have været en ganske
anset Mand. 1. Febr. 1535 ægtede han Margrethe
Christensdatter Sandberg, og kort efter tiltraadte
han ved Faderens Død den fædrene Gaard Astrup. Han
døde 22. Marts 1573 paa Løjstrup. Hans eneste Barn
døde som lille.

Thiset.



Juel, Ove, --1599, til Kjeldgaard, 
var Broder til foran omtalte Herman J. Skjønt han, saa vidt vides,
aldrig traadte i den egentlige Hoftjeneste, nævnes han
dog ligesom Broderen ofte i Kongens Følge paa større
Rejser, f. Ex. 1576 til Meklenborg og 1580 til Hertug
Hans' Begravelse. 1583 blev han Lensmand paa Akershus
og fra 1586 tillige i Hedemarken og Østerdalen. Disse
Len fratraadte han 1588 og fik da Bratsberg,
Gimsø Kloster og Tune Skibrede, som han beholdt til
1597. Han vendte derpaa tilbage til Jylland, hvor han
2 Aar efter døde; hans Begravelse stod i Tirstrup
Kirke 1. Jan. 1600. Hans Enke, Dorthe Clausdatter
Daa, som først havde været gift med Otte Strangesen
til Nørholm, overlevede ham kun i 3 Maaneder.

Thiset.



Juel, Peder, 1623-56, til Hundsbæk, Diplomat,
Søn af den ovfr. nævnte Erik J. (d. 1657), blev født 14. Juli 1623. Han 
opdroges nogen Tid hos sin Morbroder Malte Sehested, kom 1635 
til Sorø Akademi og rejste 1640 til Udlandet. Efter Ophold i Holland,
England, Frankrig og Italien kom han 1644 tilbage til Amsterdam, 
hvorfra han fulgte med Jørgen Bielke til Norge. Her gjorde han 
under Krigen Tjeneste hos Hannibal Sehested, tog 1645 efter 
Fredslutningen til Danmark og kort efter paa ny til Holland, hvorfra 
han i Marts 1647 overbragte Christian IV den af Corfits Ulfeldt 
med Generalstaterne sluttede Traktat. Atter sendtes han til Haag 
med Ratifikationen paa denne, men modtog kort efter Ordre til at 
gaa til Sverige som dansk Resident. Han kom til Stockholm i Juli 
1647, og hermed begyndte den indholdsrigeste Del af hans Liv. 
Den ham stillede Opgave var ikke let. Han skulde holde sin 
Regering underrettet om Sveriges Forhold, navnlig om dets mulige 
Planer mod Danmark, men hertil kom fra 1651 det Hverv at føre 
et nøje Tilsyn med Corfits Ulfeldts og hans Venners Intriger ved 
det svenske Hof. Det er øjensynligt, at J. har sat et meget stort 
Arbejde ind paa at udføre sin Mission paa en tilfredsstillende 
Maade; det lykkedes ham at skaffe sig gode Forbindelser og ved 
Hjælp af disse at oversende til Kjøbenhavn et stort Materiale til
Oplysning om Sveriges Tilstand; hans Korrespondance var meget 
stort anlagt; til hans officielle Indberetninger kom private Breve til 
forskjellige danske Statsmænd og Diplomater af et forbavsende
Omfang og med rigt Indhold. Men han var næppe noget betydeligt 
Talent, og hans Opfarenhed kunde til sine Tider bringe ham 
Ydmygelser og Nederlag, saaledes især 1654 over for Ulfeldt, da der 
mod denne rejstes Beskyldninger for at have understukket de Pengebeløb,
han skulde have betalt -- og i Virkeligheden ogsaa havde 
betalt -- den engelske Konge Carl II's Repræsentant, Marquien af 
Montrose. Træt af sin Stilling erholdt han efter gjentagne Anmodninger
Afsked fra den i Sommeren 1655 og blev udnævnt til Rentemester. 
1652 var han bleven forlenet med Halsnø Kloster og 
Hardanger Len i Norge. Under en Orlov havde han 23. Sept. 1650 
paa Kjøbenhavns Slot fejret sit Bryllup med Margrethe Jensdatter 
Juel; hun døde imidlertid allerede 9. Sept. 1651; 15. Juni 1656
ægtede han Kansleren Christian Thomesen Sehesteds Datter Dorthe. 
Han døde 9. Dec. 1656 i Kjøbenhavn; hans Enke døde 21. Okt. 1664.

Joh. Barsker, Ligpræd. ov. P. J.  
Hist.Tidsskr. V, 296 ff.

J. A. Fridericia.



Juel, Poul, o.1675-1723, Amtmand, 
er uden Tvivl  født i Throndhjem, hvor Faderen, Thomas Jensen J., var Borger og Nordlandshandler; denne døde o. 1702 og hans Hustru, Maren Knudsdatter, 
o. 1698. Naar Sønnen omtaler sin adelige Herkomst og 
grevelige Slægt paa Fædrene- og Mødreneside, er dette aabenbart 
grebet helt ud af Luften og kun Udtryk for det Praleri og den 
Upaalidelighed, der præge hans hele Liv og de fleste af hans 
Beretninger. Tidlig synes han at være bleven sendt til Nordlandene, 
hvor hans Faders Handelssted var Svinvær i Rødø Præstegjæld paa
Helgeland. Foruden Handelsaffærer maa han her ogsaa have drevet 
juridiske Forretninger, men naar det hedder, at han var Foged, 
forholder dette sig næppe rigtigt; muligens kan han have været 
Fuldmægtig og paa denne Maade være kommen ind i den juridiske 
Virksomhed, hvorom han med utrolig Dristighed beretter, at han 
har ført «nogle Tusende Processer» uden at tabe en eneste og 
expederet en halv Snes Stykker om Dagen. Hans Hang til 
Fantasteri og Løgn aabenbarede sig ogsaa som Overtro og Fatalisme,
han studerede Kiromanti og Drømmetydning, dyrkede Guldmagerkunsten 
og Mysticismen og troede sig bestemt til at indtage en 
betydelig Stilling i Samfundet, mod hvilket Maal han arbejdede 
med ikke ringe Udholdenhed, men med saa lidet Hensyn til de 
anvendte Midler, at man oftere faar et Indtryk af Højhedsvanvid. 
Tilliden til hans Karakter i disse hans tidligste Omgivelser belyses 
bedst af de Rygter, der gik om, at han foraarsagede Sorenskrivergaarden 
Harstads Brand (i Throndenæs), hvorved en af ham 
besvangret Kvinde indebrændte, samt om hans Forhold til hans egen
Faders Død. At de lovløse Tilstande i disse nordlige Egne have 
hindret Undersøgelser angaaende Rygternes Sandhed, er let 
forstaaeligt, men maaske have de dog bevæget ham til at forlægge 
sin Virksomhed til Bergen, hvor han atter drev Prokuratorforretninger,
og hvor han under Byfogdens Suspension opnaaede at 
konstitueres i dennes Plads 1708-9, men paa Grund af sin 
anmassende og uforskammede Optræden mod Byens Øvrighed blev 
ogsaa han en Tid suspenderet. Ved at indsende en Del Finansprojekter 
til Kongen lykkedes det ham at vække Opmærksomhed 
og i Efteraaret 1710 at blive kaldt til Kjøbenhavn, hvor han kort 
forud havde drømt, at Kongen gjorde ham til Storkansler. Han
optraadte her som en rig og fornem Mand, men paa Grund af 
den herskende Krig og Pest varede det en Tid, før den til 
Undersøgelse af hans Forslag nedsatte Kommission kom i Stand, og 
denne synes ogsaa fra første Færd med rette at have stillet sig 
tvivlende lige over for baade ham og hans Planer, hvilket fra hans 
Side besvaredes med en højst overlegen Opførsel, da han troede 
sig sikker paa Kongens Gunst, i det denne, der i høj Grad 
tiltrængte Penge, har ladet sig blænde af Projektmagerens Sikkerhed. 
Hans Forslag, der angik Fisketiende, stemplet Papir og Toldvæsen, 
skulde nemlig angivelig indbringe Kronen en Del større Indtægter, 
rigtignok ved utaalelige Paalæg paa Norges Indvaanere. Selv 
ansøgte han om Charge som Rigs- eller General- eller Oberinspektør 
i Norge, hvorefter han vilde fremkomme med endnu flere Planer, 
hvilke han derpaa indsendte direkte til Kongen, saaledes om 
Tvangslaan, Beslag paa Dødsboers Formue, ja endog om Indførelse
af Stavnsbaand i Norge.

Da alle, der kunde, under Pesten forlode Kjøbenhavn, har 
det formodentlig været P. J. kjærkomment, efter Udnævnelse til 
Oberbergamtsforvalter, at kunne foretage en Udenlandsrejse til 
Tyskland, Ungarn og Bøhmen for at studere Bjærgvæsen, hvori 
han før næppe havde nogen som helst Indsigt. Under Rejsen, 
hvorfra han ogsaa hjemsendte forskjellige Projekter, blev han i 
Sept. 1711, mærkelig nok, maaske ved Protektion af Baron Vald. 
Løvendal, udnævnt til Amtmand i Lister og Mandals Amt. Som 
saadan kom han strax i Uenighed med Stiftamtmanden i Christianssand 
Henrik Adeler og misbrugte i den Grad sin Myndighed lige 
over for en engelsk Skipper, at han endog en Tid (1713-14) var 
suspenderet fra sit Embede. Ikke desto mindre havde han i 1715 
den Dristighed at ansøge om Karakter af Etatsraad «eller noget 
andet anseligt Raad», dels for at forsikres om Kongens Gunst, 
dels for at kunne gjøre «et fornemt og bemidlet Parti». Hvis han 
hermed sigter til Cæcilie Cathrine Schreuder, til hvem han blev 
viet i Fane Kirke ved Bergen 6. Nov. 1716, har han imidlertid 
forregnet sig, thi Faderen, Kammerraad Hans S., der var 
Toldforvalter i Bergen, var allerede da i mislig økonomisk Forfatning.

Til Trods for den Advarsel, hans Suspension maatte have givet 
ham, vedblev J. i sin Embedsførsel at vise en saadan Egenraadighed, 
Hensynsløshed og taabelig Forfængelighed, at han allerede i 
April 1718 blev afsat fra sit Embede, hvorpaa han i Begyndelsen
af 1720 igjen drog til Kjøbenhavn, hvor han atter bestormede 
Kongen med Tilbud og Ansøgninger, hvori hans Praleri og 
Overvurdering af sig selv spille samme Rolle som før, men Tilliden til 
ham var nu borte. Da han intet kunde opnaa, drog han, efter 
at hans Hustru var død i Kjøbenhavn i Sept. 1720, til
Sverige for at optage de Forhandlinger, der allerede
i 1716, næppe uden hans eget Initiativ, vare drevne
med den da i Norge fangne Baron Axel Løwen angaaende
hans Ansættelse i svensk Tjeneste. Da ogsaa dette
mislykkedes, vendte han tilbage til Danmark, hvor
han nu forsøgte sig som Forfatter, i det han 1721
udgav et tidligere skrevet, større didaktisk Digt:
«Et lyksaligt Liv», delvis af opbyggeligt Indhold,
samt 1722 et Skrift i Prosa: «En god Bonde, hans Avl
og Bjæring», der er en Anvisning til et fornuftigt
Landbrug. Begge Skrifter vandt Samtidens Bifald, og
selv en senere Tid har rost Digtet i stærke Udtryk,
der dog synes lidet berettigede, medens Haandbogen
for Landmænd er udkommen i flere Oplag. Samtidig
indgav han Forslag angaaende Grønlands Kolonisation,
da Hans Egede i 1721 som Missionær drog der hen,
uden at dog Regeringen reflekterede derpaa. I 1722
kom han i Bekjendtskab med den svenske Kommissær,
Baron G. W. Coyet, med hvem han lagde en Plan til
Grønlands Erobring for Sverige, hvad dog den svenske
Regering ikke vilde indlade sig paa. I Forening med
en holstensk Major J. Hørling udkastede de nu en hel
Del landsforræderske Planer om Grønlands Erhvervelse
for Rusland, hvortil endnu skulde komme Island,
Færøerne og Norge, det sidste for Zar Peters vordende
Svigersøn, Hertug Carl Frederik af Holsten, men paa
Grund af deres Uforsigtighed og Løsmundethed blev
Sagen snart røbet. J. arresteredes 5. Febr. 1723, og
efter Anvendelse af Tortur faldt Dødsdommen 5. Marts
og exekveredes 8. s. M. paa Nytorv i Kjøbenhavn med
Anvendelse af hele Tidens barbariske Apparat.

Hist. Arkiv XIX. 
Personalhist. Tidsskr. 3. R. II, 146 f. 
Holm, Danmark-Norges Hist. 1720-1814 I, 286 ff.

H. J. Huitfeldt-Kaas.



Juel, Teckla Violanta, 1834-1904, Forfatterinde. 
Fru J., Datter af Kapitajn Johan Fedder Carsten Suenssen
(f. 1795 d. 1840) og Margrethe f. Juel, er født i
Tønning 20. Maj 1834. Sine første Leveaar tilbragte
hun i Sønderjylland, hvorfra hun efter sin Faders Død
flyttede med sin Moder til Kjøbenhavn. Fra Efteraaret
1848 til Foraaret 1850 opholdt hun sig i Norge og
tilbragte de følgende Aar vexelvis i Kjøbenhavn,
Jylland, paa Langeland og i Christiania, indtil
hun 4. Avg. 1867 ægtede Adjunkt ved Aalborg Skole,
senere Justitsraad, Axel Georg Juel (f. 9. Sept. 1822)
og nu tog Ophold i den By, hvor hendes Mand havde sin
Virksomhed. Da han i 1876 tog Afsked, blev Kjøbenhavn
Familiens faste Opholdssted. Siden 
1883 har hun nydt livsvarig Statsunderstøttelse. 
J. døde 26. Okt. 1904. -- 
Under Mærkerne «J. Fedder», «Karl Krone»
og med sit eget Navn har hun offentliggjort:
«Den sorte Ravn», et Digt i 31 Sange, udg. af
F. Barfod (1861), Fortællingerne «Planterens Datter»
(1864), «I Jylland» (1865), «Hans Lindberg og Jeppa»
(1866), «Blankogade Nr. 7» (1867), «To Fortællinger»
(1868), «Zigeunerbarnet» (1871), «Karen» (1874),
«Paa Skraaplanet» (1891) og desuden en stor
Mængde Fortællinger og Digte i Tidsskrifter og
Dagblade; flere af hendes Arbejder ere oversatte paa
Tysk. Under Mærket «Teckla» har hun udgivet flere
Musikkompositioner, hvortil hun selv har skrevet
Texten.

Erslew, Forf. Lex.
Hundrup, Lærerstanden ved Aalborg Kathedralskole II, 86 f.

Nic. Bøgh.



Juel, Vincents, --1579, til Hesselmed, 
var Søn af Jens J. til Hesselmed og Vibeke Lunge. Ved sit
Ægteskab 5. Febr. 1559 med den rige Enke Elline Gjøe
til Clausholm osv. (VI, 63) blev han Lensmand paa
Skjoldnæsholm, som hun havde i Pant af Kronen, men
som indløstes 1561. Et andet Pantelen, Bøvling, havde
han fra 1564-69. I Begyndelsen af Krigen med Sverige
gjorde han Tjeneste som Skibschef -- han nævnes i denne
Egenskab alt 1560 --, men da Baahuses kjække Forsvarer
Jens Holgersen Ulfstand døde, kaldtes V. J. 1566 til
hans Eftermand og var saa Høvedsmand paa dette vigtige
Slot omtrent til Krigens Slutning. Derefter fik han
1571 Bergenhus og Lyse Kloster, 1572 tillige Jæderen
og Ryfylke, 1574-77 Koldinghus og 1574-78 Brunlag
og St. Olafs Kloster. 1579 forlenedes han endelig
med Senjen Len og skulde efter en gammel Beretning
have haft Arnsberg Len, men druknede paa Vejen her
til 28. Sept. s. A. under Bornholm. Da hans første
Hustru døde barnløs 20. Febr. 1563, gik han glip af
Nydelsen af hendes store Besiddelser, men tilgiftede
sig i Steden Gjorslev ved sit Ægteskab 4. Nov. 1571
med Elsebe Pedersdatter Svave, der endnu levede 1612.

Thiset.



Juel-Hansen, s. Hansen, Juel- (VII, 54). 

 s. Vind, Juel-.">

Juel-Vind, s. Vind, Juel-.



Juhl, Christen Hansen, 1806-73, slesvigsk Stænderdeputeret, 
Søn af Gaardejer i Hjerndrup Nis Christian J. (f. 30. Nov. 1765 
d. 19. April 1835) og Inger Kirstine f. Petersen (d. 30. April 1845),
var født 22. Okt. 1806 i Hjerndrup. I sin Ungdom drev han, 
ligesom Faderen havde gjort, Handel med hjemmegjorte
uldne Varer paa Halvøen, i Meklenborg og Hannover,
indtil han 1832 overtog Faderens anselige Gaard,
en af de største og smukkeste Bøndergaarde i
Nordslesvig. Han deltog tidlig i den nationale
Bevægelse, valgtes 1844 af den slesvigske Forening
til Medlem af et Udvalg, der skulde forberede en
Regulering af Tiende- og Kirkevæsenet i Haderslev
Provsti, var Medbestyrer i Højskamling Aktieselskab
og indtraadte 1847 i den slesvigske Forening. 1853
valgtes han til Stænderdeputeret for 2. slesvigske
Landvalgsdistrikt, gjenvalgtes 1854 og 1860 og
sad i alle Stænderforsamlingerne i Flensborg fra
1853-63 som Medlem af det danske Mindretal. Han
udnævntes 1859 til Kammerraad, var fra 1859 Medlem
af Haderslev Amtsraad (senere Kredsdag), fra 1865-68
Formand i Haderslev Amts Landboforening, fra 1870
Kirkeældste i Hjerndrup Sogn. Han ægtede 5. Okt. 1843
Marie Cathrine Elisabeth Lorenzen (f. 24. April 1823
d. 22. Jan. 1868), Datter af Heinrich Nicolai L. til
Refsø, og døde 25. Jan. 1873 barnløs.

Barfod,  Dansk Rigsdagskal. S. 218.

H. R. Hiort-Lorenzen.



Juliane Louise Amalie, Prinsesse af Hessen, 1773-1860, 
var den næstældste Datter af Landgrev
Carl af Hessen (III, 360) og fødtes 10. Jan. 1773 i
Kjøbenhavn. Medens hun, efter at hendes ældre Søster,
Marie, 1790 var ble ven formælet med Kronprins
Frederik (Frederik VI), levede hos sine Forældre
paa Louisenlund, ønskede man en Tid i Sverige at se
hende som den unge Kong Gustav IV Adolfs tilkommende
Dronning, og nogle svenske Herrer vare ogsaa i Besøg
paa Louisenlund, ved hvilken Lejlighed Prinsessen
mod sin Vilje maatte klæde sig i de svenske Farver;
men Planen blev atter Opgiven, uvist af hvilken
Grund. 23. Maj 1810 blev Prinsessen, faa Maaneder
efter at hendes yngre Søster, Louise, var bleven
formælet med Hertug Vilhelm af Holsten-Sønderborg-Beck
(senere Glücksborg), Kong Christian IX's Fader, efter
Frederik VI's Ønske valgt til Abbedisse i Itzeho,
hvor hun, der var besjælet af en levende Kjærlighed
til sit Fødeland, døde 12. Marts 1860.

H. R. Hiort-Lorenzen.



Juliane Marie, 1729-96, Dronning, 
var en Datter af Hertug Ferdinand Albert af Brunsvig-Wolfenbüttel
og Antoinette Amalie af Blankenburg, og hun var
født 4. Sept. 1729. Da Frederik V's første Dronning,
Louise, var død 19. Dec. 1751, holdt hans Omgivelser,
særlig hans trofaste Ven Adam Gottlob Moltke, det for 
ønskeligt at faa ham gift saa hurtig som muligt, og skjønt han 
først gjorde Modstand, lykkedes det dog at faa ham overtalt. Han 
vilde helst have ægtet en engelsk Prinsesse, men der var ingen 
saadan i en passende Alder, og Moltke henledede da hans 
Opmærksomhed paa J. M. Hendes Portræt, der blev skaffet til Veje, 
fandt hans Bifald, og da Baron F. L. Dehn, Medlem af Konseillet, 
var bleven sendt til Brunsvig, hvor han nøje kjendte Personligheder
og Forhold, for at skaffe nærmere Oplysninger om hende, og disse 
fandtes heldige, kom Ægteskabet snart i Stand. Hun viedes til 
Kongen 8. Juli 1752 paa Frederiksborg Slot og kronedes samme 
Dag. Moltke fortæller, at hun vandt almindeligt Bifald; men andre
Beretninger, der have Sandsynlighedens Præg, gaa ud paa, at uagtet 
hun saa godt ud og var vel begavet, syntes Folk ikke ret om dette 
Ægteskab, der kom saa hurtig efter den almindelig elskede Dronning 
Louises Død. Hun blev ved sit Giftermaal Stifmoder til 4 
Børn, selv fødte hun Kongen en Søn, den bekjendte Arveprins Frederik (V, 325).

Den vanskelige Opgave at følge efter en saa folkeyndet 
Forgængerinde som Dronning Louise søgte J. M. at løse ved at slutte 
sig nøje til det Land og den Nationalitet, hun nu skulde tilhøre, 
og man har Grund til at tro, at hun havde væsentlig Del i, at 
saa ægte danske og fremragende Videnskabsmænd som først J. 
Schielderup Sneedorff og derefter Guldberg bleve Lærere for hendes 
Søn. Denne blev derfor den første Prins her i Landet i lange 
Tider, for hvem Dansk fuldt ud kom til at indtage Modersmaalets Plads; 
og skjønt J. M. aldrig selv naaede at kunne skrive Dansk 
uden slemme Germanismer, brugte hun dog gjærne dette Sprog 
baade i Tale og Skrift. Samtidig opfyldte hun samvittighedsfuldt 
sine Pligter imod Kongen, uagtet denne var hende saa utro, som 
en Ægtemand kunde være; selv bitre Fjender af hende have maattet 
erkjende, at hun plejede Frederik V under hans Sygdomstilfælde
som en brav Hustru. Ikke mindre viste hun Takt ved helt at 
holde sig borte fra Regeringssagerne. Hendes Svoger Frederik den 
store havde med Glæde set hende blive Dronning; men hvor ivrig 
han end var for at faa den ham forhadte J. H. E. Bernstorff 
fortrængt, hvor villig han end i saa Henseende havde taget imod en
Haandsrækning fra hendes Side, er der ikke Spor til, at hun har 
indladt sig paa nogen som helst Intrige imod Bernstorff. Trods 
sin hæderlige Færd og sine forskjellige gode Egenskaber manglede 
hun imidlertid uheldigvis i høj Grad sin Forgængerindes Evne til 
at vinde Hjærterne; den almindelige Stemning hos Folket var og 
blev i Frederik V's Tid ligegyldig imod hende.

Snart efter at Christian VII havde besteget Tronen (1766), 
begyndte en Tilsidesættelsernes Tid for hende. Den Kjærlighed, 
hun søgte at vise den unge Konge, besvarede han med Kulde, 
og endnu værre blev det, da Struensee kom til Magten. Caroline 
Mathilde kunde ikke lide hende, og Kongen og hans Yndlinger 
kappedes om at behandle hende hensynsløst. Der var, fortæller 
Reverdil, aldrig Tale om, at Kongen eller Dronningen om Sommeren 
vilde besøge hende, uagtet hendes Opholdssted Fredensborg kun laa 
2 Mile fra Hirschholm Slot, og naar man en Gang imellem for 
Skams Skyld indbød hende til Taffel paa dette Slot, blev hun 
saaledes overset, at hun maatte ønske sig langt borte. Til Drillerierne 
og Tilsidesættelserne kom nu ogsaa, som det med rette er blevet 
bemærket, at hun, naar hun saa Struensees Forhold til Caroline
Mathilde, maatte føle Harme ved den Tanke, at en i Virkeligheden 
illegitim, men efter Navnet kongelig yngre Slægt kunde opstaa, der 
traadte i Vejen for, at hendes egne Efterkommere nogen Sinde 
kunde komme paa Tronen. Man kan tænke sig, med hvilke 
Følelser hun -- saa at sige ex officio -- har holdt den lille Louise 
Augusta over Daaben. Hun var imidlertid for ængstelig -- eller 
for flegmatisk -- til at ville tage Initiativet til kraftig Optræden 
imod Magthaverne; men da Sammensværgelsen imod disse var ved 
at danne sig, var hendes Forbitrelse for stærk til, at hun kunde 
modstaa at tage imod den Rolle, de sammensvorne, særlig Guldberg, 
kaldte hende til. De forstode at gjøre gjældende for hende, 
at der var de farligste Planer i Gjærde fra Struensees Side, og at 
Staten gik sin Undergang i Møde, hvis hun ikke traadte til. 
Saaledes blev hun paa en Maade Midtpunktet for den Sammensværgelse, 
der bevirkede Katastrofen 17. Jan. 1772 og de Ulykker, der 
ramte Caroline Mathilde, Struensee og Brandt. 

Med ét Slag kaldtes hun herved fra sin ubemærkede Stilling 
frem til at blive Gjenstand for alles Opmærksomhed, og under den 
almindelige Jubel, som Hofrevolutionen vakte, overøstes hun med 
de utroligste Smigrerier, baade i Flyveskrifter, i Prædikener og 
Digte; man kaldte hende Esther, der havde styrtet Haman, 
Tvillingrigernes glorværdige Debora, eller man lignede hende med Judith; 
selv Suhm skrev: «Saa længe danske og norske Helte ere til, 
skulle Julianes, Friderichs (*c: Arveprinsens) Ros vedvare, men ej 
forøges, thi det er umuligt. Verden vil altsaa før blive til intet, 
end deres Ære forgaa.» Men samtidig lød dog som en enkelt, 
skarpt skurrende Mislyd et Forbitrelsesskrig imod hende fra de 
slagnes Lejr igjennem et tysk Flyveskrift, der fingeredes at være 
skrevet af en tidligere dansk Embedsmand Rothes. Hun skildredes
her som en sand Djævel, der havde fremkaldt alle den senere Tids 
Ulykker i Danmark. Foreløbig druknede denne Forbandelse dog 
i alle de Velsignelser, som Folk havde travlt med at lyse over 
hende. Hun blev aabenbart beruset ved alt dette, saa hun endog 
fandt Behag i, at den sindssyge Konge hver 17. Jan. afskrev og 
sendte hende et ham forelagt dansk eller fransk Brev, hvori han 
den ene Gang efter den anden som den ydmyge Søn i en mere 
eller mindre sødlig Stil takkede hende, fordi hun med Fare for sit 
Liv havde frelst ham hin Dag i Aaret 1772. «Allerkjæreste, søde 
Mama», hedder det i et af dem, «var jeg i dette Øjeblik paaklædt, 
saa løb jeg vist op til dig og kyssede dine søde Hænder tusende Gange.»

Den Ordning af Styrelsen, der fandt Sted efter 17. Jan. 1772, 
gav hende ikke formelt nogen ny Stilling. Hun var og blev kun 
Arveprinsens Moder; men paa Grund af Kongens Sindssvaghed og 
hendes betydelige Overlegenhed over Arveprinsen blev hun afgjort 
Kongefamiliens vigtigste Medlem. Skjønt det vistnok kun var i 
den første Tid, at hun tiltog sig at overvære Statsraadets 
Forhandlinger, fulgte hun dog aabenbart nøje i det mindste en Del af de 
vigtige Statssager. Man ser hende endog, ret som om hun var 
Rigernes Overhoved, føre en livlig Brevvexling om Statens Forhold 
udad til med sin Svoger Frederik den store, der synes at have sat 
virkelig Pris paa hende og var galant nok til at behandle hende, 
som om hun var den eneraadende i Regeringen. Men hvilket 
Kjendskab  hun end kan have haft til adskilligt  af, hvad der skete, 
var hun dog ingenlunde den ledende. Dertil havde hun trods sin 
gode Forstand ikke tilstrækkelig Overlegenhed. Størst politisk
Betydning havde hun vistnok som Støtte for Guldbergs efterhaanden 
stærkt voxende Indflydelse. 

Imidlertid var det ogsaa ved en kongelig Skrivelse blevet 
overdraget hende at have det øverste Tilsyn med Kronprinsens og hans 
Søsters Opdragelse. Skjønt Valget af General Eickstedt til 
Overhofmester for Prinsen ikke var heldigt, maa hans Opdragelse og 
Undervisning i det hele siges at have været forsvarlig. Derimod
led J. M. ganske Skibbrud i sit personlige Forhold til ham. Han 
har tidlig vidst Besked om, hvordan Forholdet havde været imellem 
hende og hans Moder, og selv efter dennes Død (1775) kan dette 
have gjort det vanskeligt for Enkedronningen at vinde hans Tillid; 
men hun synes ogsaa helt at have manglet den naturlige Venlighed, 
der behøvedes i dette Forhold. Dette var ikke blot til stor Skade
for ham, men blev ogsaa uheldigt for hende selv, og det saa meget 
mere som hun havde ondt ved at give Afkald paa at faa noget 
at sige hos Kronprinsen, ogsaa naar han blev voxen. Det var 
aabenbart med Tanken herom, at hun paa en lidet klædelig Maade 
søgte at faa bestemt, hvem han skulde giftes med; hun havde sikkert 
troet at kunne udøve Indflydelse ved Hjælp af den fremmede 
Prinsesse, der paa en Maade kom til at skylde hende, at hun kaldtes 
til at blive dansk-norsk Dronning. Frederik den store var ogsaa i 
denne Sag hendes Raadgiver, og efter at det var slaaet fejl med 
at finde en Brud i en württembergsk Prinsesse, der var Søster til 
den russiske Storfyrsttronfølger Pouls Hustru, tog J. M. med Iver 
imod det Forslag, som den preussiske Konge gjorde, at Prinsen 
skulde forloves med en Datter af hans Brodersøn, den senere 
Frederik Vilhelm II. Det var selvfølgelig ikke svært at faa den 13aarige 
Kronprins til at give sit Samtykke. Senere, da denne skulde 
konfirmeres (April 1784) for derefter at indtage en Plads i Statsraadet,
overrakte J. M. ham en Række, med hendes egen Haand 
nedskrevne Regeringsregler. Lige saa sikkert det er, at hun var ude 
af Stand til at skrive et saa godt dansk Sprog som det, hvori de 
ere affattede, og at hun altsaa har brugt en andens, rimeligvis 
Guldbergs, Hjælp dertil, lige saa lidt er der Grund til at tvivle om, at 
de, hvad Tanker og Meninger angaar, i Hovedsagen ere hendes 
eget Arbejde. De indeholde adskilligt forstandigt og velment; men 
de ere tillige karakteristiske, ikke blot ved det stokkonservative
Præg, de have, men tillige ved den taktløse Formaning, de indeholde 
til Tronarvingen, at han for Fremtiden skulde hjælpe hende og Arveprinsen.

Men denne Tanke om «Hjælp» fra hans Side, den gik ikke 
mindre i Lyset end Planen om Ægteskabet med den preussiske 
Prinsesse. Da Kronprinsen 14. April 1784 styrtede det tidligere 
Statsraad, var det forbi med J. M.s Indflydelse, hun faldt lige saa 
pludselig, som hun 12 Aar i Forvejen var kommen til Vejrs. Skjønt
hendes gode Ven Frederik den store alvorlig havde advaret hende, 
blev hun fuldstændig overrumplet herved. I den Tid, hun paa en 
Maade havde indtaget den ypperste Plads i Staten, havde hun uden 
for en snæver Kreds ikke forstaaet at vække enten Beundring 
eller Sympathi, og man har ved alt, hvad man ser af
hende, Indtryk snarere af en forfængelig Nydelse af
Magten end af Ærgjerrighed i større Stil, man stødes
ved noget vist smaatskaaret og beregnende. Hendes
Ødselhed var ej heller heldig.

Efter sit Fald tog hun snart sit Parti med Forstand
og trak sig helt tilbage i Stilhed; det var ganske
forgjæves, at Gustav III af Sverige i sin Iver
for at gjøre den dansk-norske Stat det onde,
han kunde, søgte at bringe hende til at faa en
Revolution imod Kronprinsen i Stand (1785); hun
var for fornuftig og loyal til sligt. Hun døde
paa Fredensborg 10. Okt. 1796. Hvilke Mangler end
hendes Personlighed har haft, har man ikke Ret til at
frakjende hende, at der var adskilligt godt ved hende,
og at hun følte for Land og Folk. De modbydelige
Bagvaskelser, hvormed hendes Minde en Tid lang blev
besudlet, tror intet fornuftigt Menneske mere paa.

E. Holm.



Juliane Sophie, 1788-1850, Prinsesse, 
Datter af Arveprins Frederik (V, 325) og Prinsesse Sophie
Frederikke af Meklenborg-Schwerin, blev født
paa Amalienborg 18. Febr. 1788. Prinsessen, hvis
Undervisning lededes af Informator Sommer, blev
1803 sammen med sine 2 Søskende, Prins Christian og
Prinsesse Charlotte, konfirmeret i Frederiksbergs
Slotskapel. Hun ægtede 22. Avg. 1812 Prins Frederik
Vilhelm Carl Ludvig af Hessen-Philippsthal-Barchfeldt
(V, 362). Ægteparret fik Bolig i den Rybergske
Gaard i Store Kongensgade, hvor Prinsessen,
som blev Enke 30. Nov. 1834, døde 9. Maj 1850.

A. Thorsøe.



Julius, Prins af Glücksborg, f. 1824-1903. 
Prins J., Søn af Hertug Vilhelm af Holsten-Sønderborg-Glücksborg
og Prinsesse Louise af Hessen-Kassel, blev født
paa Gottorp 14. Okt. 1824. Her henrandt Prinsens
Barndom indtil Morfaderens, Landgrev Carl af Hessens,
Død 1836. Paa Glücksborg Slot, Moderens Enkesæde,
fortsattes og afsluttedes hans Undervisning. 1842
traadte Prinsen efter Kong Christian VIII's Ønske
i preussisk Militærtjeneste som Lieutenant. Hans
militære Løbebane afbrødes midlertidig 1844-46, i det
han i dette Tidsrum gjennemgik et akademisk Kursus
ved Universitetet i Bonn, hvorefter han gjenoptog den
militære Virksomhed og avancerede til Major. Efter
sin Broders Tronbestigelse som Kong Christian IX og
Udbruddet af den dansk-tyske Krig tog Prins J. Afsked
fra preussisk Tjeneste. 1864 udnævntes han til 
Oberstlieutenant à la suite i den danske Hær og
Elefantridder; 1865 forfremmedes han til Oberst
og 1868 til Generalmajor á la suite. Blandt
Prinsens Udenlandsrejser maa fremhæves et Besøg
hos Brodersønnen Kong Georg I, Hellenernes Konge, i
Efteraaret 1865. Prinsen gjorde ved denne Lejlighed
et frugtesløst Forsøg paa at mægle mellem de
græske Partiførere, mellem hvilke Striden netop
paa det Tidspunkt havde antaget en særdeles bitter
Karakter. 2. Juli 1883 indgik Prins J. et morganatisk
Ægteskab, i det han paa Slottet Ballenstedt blev
viet til Elisabeth v. Ziegesar, Grevinde af Roest
(f. 1856), Datter af den sachsiske Ritmester
Alaric de Z. Grevinden døde 20. Nov. 1887. Prins
J. opholder sig skiftevis paa sine Villaer i Itzeho
og Glücksborg. -- J. døde 1. Juni 1903.

A. Thorsøe.



Jung, Carl August Christoph, 1815-83, Organist,
Søn af Godsforvalter Johannes J. og Louise Auguste
f. Rundberg, blev født paa Møen 28. Dec. 1815. Et
halvt Aar efter Sønnens Fødsel kjøbte Faderen
Holtegaard ved Kjøbenhavn og flyttede der til. Som
Elev af Kuhlau og Weyse var J. en Række af Aar en søgt
Klaverlærer i Kjøbenhavn, ogsaa nogle Aar Meddirigent
i Studentersangforeningen. Han var en almindelig
afholdt Person, for hvem Dronning Caroline Amalie
særlig interesserede sig. 18. April 1845 ægtede han
Cathrine Holm, Datter af Kjøbmand Per H. i Randers. I
1847 blev han ansat som Organist ved Domkirken i
Aarhus. Ogsaa her blev han snart almindelig afholdt
og virkede som dygtig Orgelspiller og ivrig Musiker i
en lang Række Aar for Musiklivets Udvikling i Aarhus,
af hvis gamle Musikforening han blev Medstifter. Flere
større Kompositioner af ham ere blevne udførte der,
saaledes Koncertouverture i D-Dur, Fantasi for Orgel
og Orkester, Kantaterne «Mødet i Fredshjemmet»
og «Synd og Naade» for Soli, Kor og Orgel og en
Sextet for blandede Stemmer med Akkompagnement
af Orgel. Udkomne ere nogle Orgelkompositioner,
Salmemelodier og et Par Sange. J. døde 1. Juli 1883.

Schytte, Musiklex.

G. St. Bricka.



Jungclausen, Jacob Philipp Albrecht, 1788-1860, Skolemand, 
fødtes 2. Nov. 1788 i Oldenburg i
Vagrien. J. studerede i Kiel, Gøttingen og Berlin og
blev 1814 Rektor ved den lærde Skole i Glückstadt,
1837 ved Domskolen i Slesvig, 1847 Professor; 1855
fik han sin Afsked som Etatsraad. Han var gift med
Dorothea 
Elisabeth f. Bay (d. 10. April 1839). J. har forfattet adskillige 
Skoleskrifter. Han døde 13. Dec. 1860 i Ottensen.

Lübker u. Schrøder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

S. B. Thrige.



Junge, Joachim, 1760-1823, Præst, Forfatter,
blev født i Odense 28. Okt. 1760 og var Søn af Glarmester Christian J. og 
Magdalene Juliane f. From. Hans første Barndomslærer var den
joviale Præst Hans Bunkeflod (III, 253), og ved hans senere 
Undervisning fik Professor Poul Holm (VII, 592) stor Indflydelse paa hans 
Udvikling. Han dimitteredes 1778 til Universitetet fra Gymnasiet 
i sin Fødeby og tog filologisk Examen 1781. Derefter var han i 
flere Aar Alumn paa Borchs Kollegium, tog theologisk Attestats 
1786 og blev Sognepræst i Blovstrød og Lillerød i Nordsjælland 
1791. I dette Embede døde han ugift 8. Juni 1823. Medens han 
laa ved Universitetet, var han hyppig Gjæst i Luxdorphs Hus og 
kom ogsaa meget hos Temler og Suhm. Han udarbejdede Katalogen 
over Luxdorphs Bogsamling (2 Dele, 1789) og indledede 
Fortegnelsen med en biografisk Skildring af denne sin afdøde Velgjører 
(«patronus et fautor»). 1798 overraskede han Læseverdenen med 
et højst karakteristisk og interessant Skrift: «Den nordsjællandske 
Landalmues Karakter, Skikke, Meninger og Sprog» (udkom med 
nyt Titelblad 1824 og 1844). Bogen vakte stor Opsigt saa vel ved 
sine livlige og underholdende Skildringer af den sjællandske Bonde 
som ved Forfatterens overordentlige Belæsthed, hvorom den vidnede 
paa hver Side. Jac. Baden skrev en lang og rosende Anmeldelse
i «Universitetsjournalen» af denne «sjældne» Bog, og Rektor O. 
Worm i Horsens er i Brev til Nyerup helt begejstret over den. 
Naar senere G. L. Baden omtaler Skriftet, ytrer han, at Forfatteren 
havde fortjent en Bispestav for det. Bogen kan endnu læses med 
Fornøjelse og godt Udbytte; den giver ypperlige Bidrag til Oplysning 
om forrige Aarhundredes Landboforhold og bevarer tillige sit 
Værd ved sine sproglige Iagttagelser. Men overraskede J.s Stil 
ved hans første Skrifts Udgivelse, virker den senere noget trættende, 
i det den bliver maniereret. Fortæller han saaledes i «Økonomiske 
Annaler» om Pæretræerne og Kartoflerne eller Bierne i sin Præstegaard,
maa Læseren ved hver anden Linje gjøre Sidespring til de 
vilde i Amerika eller Negrene i Afrika eller Oldtidens Digtere o. 
dsl.; og det Bifald, hans første større Arbejde havde vundet, 
forøgede i ikke ringe Grad hans Selvtillid. J. var ivrig optaget af 
Kants Filosofi og skrev flere Afhandlinger og en
kortfattet «Kristendomslære» (1808) med denne
som Grundlag. Men vovede saa nogen at fremsætte
Kritik imod ham, kom hans koleriske Temperament i
Affekt, og han blev ingen blid Modstander. Dette fik
bl. a. Professor N. Treschow at føle. Hans sidste
litterære Arbejde er en Afhandling «Om Manglerne
i Oplysningsvæsenet, samt hvorledes de kan og bør
afhjælpes», indrykket i 2. Bind af «Sjællands Stifts
Landemodes videnskabelige Forhandlinger» (1816).

Erslew, Forf. Lex.
J. Møller, Nyt theol. Bibl. XIX, 186.

A. Jantzen.



Junge, Nicolai, --1614, gottorpsk Kansler, 
Søn af Carsten J. fra Schlichten i Ditmarsken. Han blev
Dr. jur. i Heidelberg og derefter 1597 Vicekansler og
senere Kansler hos Hertug Johan Adolf af Gottorp. Der
er opbevaret et i flere Henseender interessant Indlæg
fra ham til Hertugen, hvori han navnlig anbefaler
Sparsomhed ved Hofholdningen; for øvrigt antoges han
at have kalvinske Sympathier. Han var gift 1. med en
Datter af den gottorpske Raad Johan Kulemann (d. 1598),
2. med en Datter af Ocke Harsens fra Nordstrand. Han
døde 1614 i Hamborg.

Lackmann,  Einleit. z. Schlesw.-Holst. Historie II, 161.

J. A. Fridericia.

 1680-1757, Deputeret i Generalkommissariatet">

de Junge, Severin, 1680-1757, Deputeret i Generalkommissariatet, 
Søn af Krigsraad og Krigskommissær Emanuel J. (f. 1644 d. 1692) og
Bodil Sørensdatter Hjort, blev 1701 Hofjunker,
1710 Kancelliraad og 1713 Justitsraad, men det
synes, mærkelig nok, ikke, at han har beklædt
noget Embede eller paa anden Maade været anvendt i
Statens Tjeneste, før han i 1720 blev udnævnt til den
vigtige Post som Deputeret i Generalkommissariatet,
i hvilken Stilling han forblev til sin Død. I
1724 blev han Etatsraad, i 1731 Konferensraad
og i 1736 Tilforordnet i Højesteret. 6. April
1731 blev han efter Ansøgning adlet med Navnet de
Junge. Han ejede en Tid Hovedgaardene Sonnerup og
Skullerupholm, men solgte dem efterhaanden begge,
rimeligvis tvungen dertil, da han, medens han
var i Generalkommissariatet, ses stadig at have
kæmpet med pekuniære Vanskeligheder. 1723 valgtes
han til Hovedparticipant i det vestindisk-guineiske
Kompagni og 1727 til Direktør i samme. S. de J. døde
1757. Han var 2 Gange gift: 1. med Cathrine f. de
Wissing (f. 1693 d. 1724), 2. med Else f. Bartholin
(f. 26. Marts 1701 d. 22. April 1757). Med den sidste
Hustru havde han Sønnen Caspar de J., med hvem Slægten
uddøde 1759.

A. Leigh-Smith.



Jungersen, Frederik Olfert, f. 1836, Præst, 
er en Søn af Sognepræst Jørgen Holger Andreas J. og Charlotte Marie f. Mørch. 
Han blev født 2. April 1836 i Harridslev Præstegaard i Aarhus 
Stift og kom i Roskilde Skole, hvorfra han blev dimitteret 1853. 
Efter 1861 at være bleven theologisk Kandidat bestyrede han en 
Privatskole i Troense, indtil Krigen kaldte ham. Han var med ved 
Danevirke, Dybbøl og Als og avancerede i April 1864 til Lieutenant. 
Da Freden var sluttet, aabnede han (1865) i Forening med 
Chr. Bredsdorff (III, 42) i Kjøbenhavn «Nørrebros Latin- og Realskole», 
af hvilken han var Medbestyrer, indtil han (1870) af Dr. 
G. Rode blev opfordret til at tage Del i Ledelsen af Højskolen 
paa Skovgaard i Ordrup. 1877 blev han Sognepræst for Blære og 
Ejdrup i Viborg Stift, men der fra blev han 1881 forflyttet til Vig 
og Asmindrup paa Sjælland. 1890 blev han af den Valgmenighed, 
der efter Pastor C. J. Brandts Død havde udskilt sig af Vartovkredsen, 
kaldet til Kjøbenhavn, og 28. Dec. s. A. holdt han for 
første Gang Gudstjeneste med sin frie Menighed i den Bedesal, 
der var bleven indrettet paa Chr. Winthers Vej. 29. Okt. 1893 
ombyttede Valgmenigheden denne Bedesal med den for frivillige 
Gaver opførte Immanuelskirke.

I Foraaret 1873 holdt J. paa Borchs Kollegium en Række 
Foredrag over S. Kierkegaard, Grundtvig og R. Nielsen. I disse 
Foredrag, der s. A. bleve udgivne under Titelen «Dansk 
Protestantisme», gjorde han Rede for den Forening af Grundtvigs kirkelige 
Anskuelse og R. Nielsens filosofiske Dualisme, i hvilken han 
havde fundet Hvile, og ogsaa paa anden Maade tog han Del i den 
Strid, der førtes om R. Nielsens Filosofi. I de senere Aar er han 
ved et Par Skrifter («Hvad er Sandhed?», 1885; «Den frie Tanke, 
Theologien og den levende Gud», 1889) optraadt imod det moderne
Fritænkeri, og som Medudgiver af Maanedsskriftet «Danskeren» har 
han af og til taget Ordet om Tidens brændende Spørgsmaal. -- 
13. Dec. 1871 ægtede han Regitze Sophie Zinn, Datter af Grosserer 
L. M. Z. og Regitze Sophie f. Gjødvad.

Elvins, Danmarks Præstehist. 1869-84 S. 584.

Fr. Nielsen.



Jungersen, Hector Frederik Estrup, f. 1854, Zoolog. 
Han er Søn af Provst Anders Chr. J., Sognepræst til Skjellerup og 
Ellinge paa Fyen, og Hedevig Ingeborg f. Bang og fødtes i 
Dejbjærg i Jylland 13. Jan. 1854, blev 1871 Student med Udmærkelse 
fra Odense Kathedralskole og tog Magisterkonferens i Zoologi 1877. 
I 1879 udnævntes han til Adjunkt ved Metropolitanskolen og holdt 
fra 1883-85 Forelæsninger i Zoologi ved Universitetet for de 
medicinske studerende. I 1886 blev han tillige ansat som Docent i 
Zoologi ved Polyteknisk Læreanstalt og opholdt sig i 1888 med 
offentlig Understøttelse i Udlandet, især ved Würzburger-Universitetet. 
I 1889 disputerede han for Doktorgraden («Bidrag til Kundskaben om 
Kjønsorganernes Udvikling hos Benfiskene»). Ligesom hans første 
videnskabelige Arbejde, «Bidrag til Kundskab om det Jacobsonske
Organ hos Hvirveldyrene» (1881), saaledes omhandle ogsaa de fleste 
af hans senere Arbejder anatomiske Æmner, særlig Urogenitalorganerne 
hos Hvirveldyrene: «Om Udviklingen af den Müllerske 
Gang hos Padderne» (1892), «Om Embryonalnyren hos Støren» (1894). 
Blandt hans øvrige Afhandlinger, der fortrinsvis indeholde 
Undersøgelser over Koraldyrene, maa særlig nævnes «Om Bygningen og 
Udviklingen af Kolonien hos Pennatula phosphorea» (1888). -- Gift 
26. Maj 1887 med Anna Margrethe Volqvartz (f. 29. Juli 1861), Datter 
af Grosserer Otto V. og Veronique Francoise f. Bølling.

Universitetsprogr. til Reformationsfesten 1889.

Jonas Collin.



Junggreen, Jens Peter, 1827-86, slesvigsk Patriot, 
en Søn af Skibsfører Lorenz Hansen J. (f. 16. Sept. 1797 i Aabenraa, d. 1829 
i Riga) og Henriette f. Thomsen (f. 16. April 1800 i Ris, d. 3. Jan. 
1873 i Aabenraa), var født 14. Avg. 1827 i Aabenraa. Hans 
Farfader, Jens Ljunggren fra Kalmar (d. 1839), var ligeledes Sømand. 
L. H. J.s Enke ægtede 3 Aar efter Mandens Død Tobaksfabrikant 
Johan H. Middelheus, i hvis Hus J. voxede op. Han besøgte 
Byens Rektorskole, hvor al Undervisning var tysk, men i et 
patriotisk Hjem og under Paavirkning af Mænd som M. Bahnsen (I, 448)
og Fr. Fischer (V, 167) lærte han trods sin tyske Skoledannelse at 
elske Fædreland og Modersmaal med brændende Lidenskab. Efter 
en kort Soldatertjeneste i Vinteren 1850-51 udvandrede han, efter 
et Par Aar at have arbejdet i sin Stiffaders Tobaksfabrik, i 1853 
til Avstralien, men rejste, misfornøjet med Opholdet der, til 
Kalifornien og der fra til Virginien, hvor han satte sig ind i 
Tobaksdyrkning og Tobaksfabrikation. Efter sin Hjemkomst 1856 nedsatte
han sig s. A. som Tobaksfabrikant i Aabenraa. 

For Offentligheden fremtraadte J. først, da han 1865 
paabegyndte en publicistisk Virksomhed i «Freia», hvilken han fra 
1868 lige til sin Død fortsatte i «Danevirke». Dyb Harme over 
Adskillelsen fra Fædrelandet og over den tiltagende Underkuelse 
af den danske Folkeaand drev ham dertil. Han henvendte sig i 
sine med klare og veltalende Ord skrevne Artikler dels til de 
fremmede Erobrere, hvilke han ved fortræffelig valgte Henvisninger
til deres egen Historie og deres bedste Mænds egne Ord foreholdt 
deres gruelige Uret mod et fremmed, om end beslægtet, Folk, dels 
til sine Landsmænd, hvilke han med indtrængende Varme 
formanede til Enighed og Sammenhold, til med Taalmodighed at finde
sig i deres ufortjente Skæbne, men ikke et Øjeblik at opgive 
Haabet om, at den himmelske Retfærdighed vilde føre dem frelste 
ud af deres pinefulde Udlændighed, og ved en værdig Hævden af 
deres Sprog og Traditioner at bevare Muligheden for en Gjenforening 
med Danmark. Det var en lang Række af Artikler, der i
Løbet af 20 Aar fløde fra J.s Pen med uregelmæssige Mellemrum, 
men naar der forestod vigtige Begivenheder, saasom Valg, vare 
Slesvigerne altid sikre paa at læse manende og opmuntrende Ord 
fra J. Han besad en ikke almindelig Evne til at behandle det 
samme Æmne fra de forskjelligste Sider, og ved sit gode Kjendskab
til Tysklands nyere politiske Historie og Litteratur kunde han 
ofte slaa Tyskerne med deres egne Vaaben fra deres Fornedrelses- 
og Befrielsestid.

Ved Siden af dette ihærdige litterære Arbejde, hvorpaa han 
anvendte megen Flid og megen Tid, deltog han med stor Iver i 
hele den politiske og nationale Bevægelse i Nordslesvig efter 1864, 
og den preussiske Regering, som stadig søger at uskadeliggjøre de
danske Slesvigeres bedste Talsmænd, lod da ogsaa 1875 J. tiltale 
for en af hans Artikler i «Danevirke» og fik ham dømt til 6 
Maaneders Fæstningsstraf i Magdeburg. 1878 henvendte han sig 
direkte til det tyske Folk i en lille Piece: «An das deutsche Volk»,
som han lod omdele i den tyske Rigsdag. Den endte med de for 
J.s hele Tankegang karakteristiske Ord: «Viser os Retfærdighed, 
og for det lidet betydende Tab ville I faa hundredfold Erstatning, 
naar I kunne sige til de andre Nationer: Vi have gjort Ret og
Skjel, ogsaa da vi vare stærke nok til at forsvare Uretten. Retfærd 
højner et Folk.» Kort efter blev Prager-Fredens Artikel 5 hævet, og 
for at samle sine Landsmænd til endnu kraftigere Modstand imod 
de Fortyskningsbestræbelser, der kunde ventes fordoblede, gjenoptog 
J. den oftere fra anden Side fremkomne og flere Gange paa større 
Møder drøftede Plan om en fastere Organisation, og det lykkedes ham 
paa et Møde i Aabenraa 2. Avg. 1881 at faa dannet «Foreningen til 
Bevarelsen af det danske Sprog i Slesvig», hvis Formand han blev. 
Efter H. R. Krügers Død (1881) var der i nogle Aar Uenighed 
mellem de danske Slesvigere om Kampmaaden. Medens 
nogle vilde fortsætte den Krüger-Ahlmannske Edsnægtelse i den 
preussiske Landdag, holdt andre det for rigtigere, at der ogsaa 
der kæmpedes mod Undertrykkelsen. Partierne vare omtrent lige 
stærke, og ved Rigsdagsvalget 27. Okt. 1881 fik Hans Lassen, der 
ikke vilde fortsætte Edsnægtelsen, de fleste Stemmer, saa at han
valgtes ved Omvalget 8. Nov. Men ved det følgende Valg, 28. Okt. 
1884, opnaaede J. et lille Elertal og valgtes ved Omvalget 11. Nov. 
Han mødte nu 3 Aar i den tyske Rigsdag, hvor han navnlig 1885 
stillede Forslag om det danske Sprogs Gjenindførelse i Skole og 
Retspleje, men blev afvist dermed. Han optraadte ikke sjælden 
som Taler, naar han fandt Lejlighed til at gjendrive Modstandernes 
falske Paastande om statsretlige og sproglige Forhold i Slesvig, men
stedse med et Maadehold, der aftvang Modstanderne Agtelse. Den 
trykkende Følelse af at staa ene i den ulige Strid undergravede 
efterhaanden hans i Forvejen ikke stærke Helbred, og han døde 
19. Juli 1886. 

J. var 4 Gange gift: 1. (15. Juli 1856) med Cathrine Marie 
Franziska f. Otte (f. 8. Jan. 1836 d. 21. Jan. 1866), Datter af Maler 
Oskar O.; 2. (7. Febr. 1871) med Thora f. Kliene (f. 21. Febr. 1840 
d. 27. Dec. 1871), Datter af Sognepræst til Sønderho Peter Johan K.; 
3. (25. Maj 1875) med Anna f. Algreen-Ussing (f. 17. Sept. 1841
d. 18. Nov. 1877), Datter af Konferensraad, Generalprokurør Tage 
A.-U.; 4. (21. Febr. 1884) med Anna Cathrine f. Cornett (f. 12. Dec. 
1839), Datter af Sejl- og Kompasmager Jørgen C.

Kal. Danmark 1887, S. 123 ff.
H. Kau, J. P. Junggreen (1894).

H. R. Hiort-Lorenzen.



Just, Anton Frantz, 1766-1829, Forfatter, 
er født 26. Febr. 1766 i Viborg og Søn af Kapellan ved Sortebrødrekirke Ivar Dam J. 
og Ingeborg Cathrine f. Friedenreich. Han blev Student fra Viborg
Skole 1785, tog næste Aar anden Examen og 1789 Landmaalerexamen. 
Derpaa blev han Huslærer paa Gaarden Strandet i Fjends 
Herred og siden Ejer af den ved Giftermaal med Proprietær 
Jørgensens Enke, Regine Christiane f. Lerche (f. 4. Jan. 1749 d. 13. Jan. 
1826). Denne Ejendom solgte han 1797 og nedsatte sig i Viborg 
som Boghandler og Bestyrer af Byens Bogtrykkeri. 1812 fik han 
selv Privilegium som Bogtrykker. Han var desuden Forligelses- 
og Landvæsenskommissær, Stempelpapirsforvalter og i nogle Aar 
Hospitalsforstander, arbejdede ivrig for Træplantning og virkede 
ogsaa som Dyrlæge. Med denne brogede Virksomhed forenede 
han  en lige saa mangeartet Forfattergjerning, ved hvilken han 
baade søgte at gavne i Oplysningstidens Smag og tillige at bøde
paa sine daarlige økonomiske Forhold, der lige til hans Død (6. Maj 
1829) skaffede ham en Mængde Gjenvordigheder, som i Forening 
med periodiske Anfald af Sindssygdom formørkede hans Liv. Han 
debuterede som Forfatter med en Samling Digte (1792), af hvilke de
komiske vandt meget Bifald; men hans senere poetiske Forsøg vare 
mislykkede. Saa slog han sig paa det nyttige. 1797 begyndte han 
Udgivelsen af «Viborger Samler» og fortsatte denne Avis i 30 Aar. 
Tillige udgav han en lang Række Skolebøger og Almueskrifter, 
i hvilke man ikke finder grundige Kundskaber, kritisk Behandling 
eller god Smag, men ofte en ganske livlig Fremstilling, lempet 
efter udannede Læseres Tankegang. Flere af dem bleve meget 
udbredte. Hans «Bondepraktika» (1798), «Naturhistorie om Dyrene»
(1802) og «Haandbog for den læsende Ungdom» (1800) udkom i 
mange Oplag. Den sidste har holdt sig som Læsebog i jyske 
Landsbyskoler indtil den nyeste Tid. 

Erslew, Forf. Lex.
Litteraturtid. 1829, S. 429.

Joakim  Larsen.



Justesen, Heinrich Emil Ferdinand, f. 1845, Forfatter. 
J., født 27. Sept. 1845 i Slagelse, er Søn af Prokurator Peter Theodor 
J. (d. 1863) og Christine Wilhelmine f. Schnegelsberg (d. 1891). Efter 
i 1861 at have taget Præliminærexamen tog J. i 1866 dansk-juridisk 
Examen, var 1867-70 By- og Herredsfuldmægtig i Holstebro, 
nedsatte sig 1870 som Sagfører i Ringkjøbing, blev 1883 Branddirektør
og forflyttedes i denne Egenskab i 1886 til Nykjøbing paa Falster. 
Medens han boede i Ringkjøbing, var han tillige Strandingskommissær 
og fra 1880-81 Redaktør af det lokale Højreblad «Ringkjøbing
Amts Folkeblad». -- J.s Forfattervirksomhed har sin Oprindelse fra 
hans Passion for Jagt, hvortil der var rig Lejlighed i Vestjylland. 
Han debuterede i 1881 med en Samling halv novellistiske 
Skildringer under Titelen «Jægerliv», der fandt en god Modtagelse, 
og denne Samling er senere bleven efterfulgt af flere andre; de 
udmærke sig alle ved en tiltalende frisk Fremstilling af Jagtlivets 
dagligdags Begivenheder, hvorimod de novellistiske Partier ere en 
Del svagere. End videre har han udgivet et Par Haandbøger,
«Haandbog for Jægere» (1889) og «Danmarks Vildt» (1891), samt 
til Stadighed været Medarbejder ved forskjellige Sportstidsskrifter 
o.lgn. J. var særdeles ivrig for Oprettelsen i 1884 af «Dansk 
Jagtforening», i hvilken han i en Aarrække beklædte Stillingen som 
Sekretær (indtil 1893) og som Redaktør af Foreningens Organ, «Dansk 
Jagttidende» (indtil 1891). -- J. blev gift i 1871 med Johanne
Kirstine  Hansen (f. 17. Febr. 1845), Datter af Bagermester H. J.  H. 
og Ane f.  Winther.

A. Leigh-Smith.



Justesen, Hieronymus, d. 1607, s. Ranch.

 d. 1684, s. Bjerre (II, 349).">

Justesen, Jens, d. 1684, s. Bjerre (II, 349).



Justesen, Niels, 1705-98, Bonde, 
fødtes i Hevne i Fosens Fogderi. Faderen hed Justen  Belsvik. N. J. kom som Gaardskarl 
til Hitteren og var i denne Stilling ved Aarhundredets Midte, da 
han overtog den beneficerede Gaard Ejde, der var i en saa elendig 
Tilstand, at han fik den afgiftsfri for sin Livstid. Den var at regne 
for en «øde Gaard», men da han forlod den, var den en af Sognets
betydeligste med en Besætning af 20 Køer og en Avling af 90 Tdr. 
Korn. Dette for hin Tid saa forbavsende Resultat skyldtes hans 
Ingeniørtalent og utrættelige Arbejdsomhed. Ved at bortlede en Elv, 
hvis nye Leje til Dels maatte lægges gjennem Fjæld, fik han tillagt
sin Gaard et betydeligt og frugtbart Agerland, og han brugte aldrig 
dertil anden Hjælp end sin Hustru, 2 Døtre, en Gut og en Tjenestepige. 
Hans Arbejde vakte Opmærksomhed, og det kongl. 
Landhusholdningsselskab skjænkede ham sin mindre Guldmedaille og en 
Sølvpokal, der endnu opbevares i hans Familie. Han blev gift
1745 paa Hitteren med Cornelia Jacobsdatter Jevik. Han døde
1. Jan. 1798.

O. Malling, Store og gode Handlinger S. 529.

D. Thrap.



Jutta, --1250--, Dronning, 
var en Datter af den sachsiske Hertug Albrecht (d. 1260) af det askaniske Hus i hans 1. Ægteskab, med den østerrigske Hertugdatter Agnes, og ægtede 1239 den danske 
Konge Erik Plovpenning. Hun nævnes som Vidne i det Brev,
hvori hendes Ægtefælle faa Maaneder efter Faderen Valdemar 
Sejers Død udtalte sit Ønske om at dø i Minoriternes Dragt og 
blive begravet i denne Ordens Kirke i Roskilde. Ellers haves om 
J. blot den tilfældige Oplysning, at hun, medens hun boede paa
Skanderborg, i høj Grad plagede Munkene i Øm Kloster; hun søgte 
at tage det Korn, de høstede, fra dem og lod deres Gods paa 
Baade føre til sit Slot. J. fødte sin Mand adskillige Børn; det er 
usikkert, om der deriblandt har været Sønner, og hvis saa var, 
døde de i det mindste før Faderen; derimod kjendes 4 af hendes 
Døtre, hvoraf de to bleve Dronninger, Sophie i Sverige og 
Ingeborg i Norge (ovfr. S. 282), medens Jutta (s. ndfr.) og Agnes (I, 119) 
en Tid vare klostergivne. Efter Eriks Drab 1250 er J. vistnok snart 
draget tilbage til sit tyske Hjem, og hun ægtede siden en Grev 
Burchard af Rosenburg, der var Borggreve i Magdeburg; en Datter 
af dette Ægteskab var Sophie, der blev gift med Erik af Langeland 
(IV, 556).

Kr. Erslev.



Jutta, o.1244-1284, en Datter af Erik Plovpenning 
og opkaldt efter sin Moder (s. ovfr.). I Aaret 1266,
da hun var 20 Aar gammel, indtraadte J. i det af hendes Søster Agnes' 
stiftede St. Agnes' Kloster i Roskilde, og snart efter blev hun, da hun ansaas for 
«modnere og klogere» end Søsteren, dennes Efterfølger som 
Klosterets Abbedisse. Hverken hun eller Søsteren fandt dog Behag i 
det strænge og ensomme Klosterliv; i 1272 forlode de deres 
selvvalgte Stand, og kort efter drog J. paa Besøg hos Kong Valdemar 
Birgersen af Sverige, der var gift med hendes Søster Sophie. Hun
«kom som en Engel fra Himmerig», og hendes Skjønhed bedaarede 
den kvindekjære Valdemar; «med Kongen», hedder det i den 
svenske Rimkrønnike, «blev hun da saa kjær, at han kom hende 
alt for nær». Forholdet maa have vakt stor Opsigt; det blev et 
Tønder til Brødrenes Rejsning imod Valdemar, og denne foretog
en Pilegrimsrejse til Rom, vistnok for at sone Brøden. Snart efter 
maa J. være vendt tilbage til Danmark, hvor hun havde Strid om 
sit Jordegods baade med Klosteret i Roskilde, der nægtede hendes 
Ret til at tage tilbage, hvad hun en Gang havde skjænket det, og 
med Kongen, der forholdt baade hende og hendes Søstre, hvad der 
tilkom dem som Arv efter deres Fader. Til sidst bød dog en 
Danehofsdom 1284 Kongen at udlevere Eriks Døtre al deres Arv, 
og i det mindste J. fik virkelig en Del Gods udlagt, men endnu i 
samme Aar døde hun. Naar det ofte siges, at hendes Forhold til 
den svenske Konge førte til Fødselen af en Søn, Erik, beror 
dette paa Misforstaaelse; Erik var  vistnok Valdemars ægtefødte Søn.

Suhm, Hist. af Danmark X.

Kr. Erslev.



Juuel, Andreas Thomas, 1817-68, Landskabs- og Porcellænsmaler. 
J., Søn af Skomagermester Johannes J. og Marie Christine 
f. Berg, blev født 17. Okt. 1817 i Kjøbenhavn og efter sin 
Konfirmation sat i Lære ved den kgl. Porcellænsfabrik for at 
uddannes til Porcellænsmaler. Samtidig gjennemgik han Akademiet, 
dog ikke længere end til Gibsskolen. Fra 1836-55 udstillede han 
som Landskabsmaler og vandt 1847 den Neuhausenske Præmie i 
dette Fag samt solgte et Par Billeder til den kgl. Malerisamling;
men han fik dog ikke noget betydeligt Navn som Maler og 
ernærede sig i længere Tid nærmest som Tegnelærer. Derimod 
uddannede han sig til en dygtig Porcellænsmaler. Allerede 1843 havde 
han vundet den Neuhausenske Præmie for et paa Porcellæn malet
Portræt, Præsten Hornsyld efter Maleri af Vilh. Bendz, og 1845 
samme Præmie for et originalt Landskab, medens han i 1853 fik 
Rejseunderstøttelse af den Reiersenske Fond som Porcellænsmaler. 
Efter at han i 1857 var bleven ansat som Bestyrer ved Bing & 
Grøndals  Porcellænsfabrik, helligede han denne hele sin Kraft og 
udfoldede en saadan Dygtighed i Ledelsen af dens kunstneriske 
Del, at han i 1862 fik Fortjenstmedaillen i Guld. Han havde i 
1843 ægtet Else Alette Møller, men i forholdsvis ung Alder afgik 
han ved Døden 21. Avg. 1868, medens Enken endnu lever.

Weilbach, Konstnerlex.

Ph. Weilbach.



Juul, jvfr. Juel.



Juul, Absalon, 1555-1589, til Mejlgaard, 
var Søn af nedenstaaende Axel J. og blev født paa Villestrup 12. Avg. 1555. 16 Aar 
gammel blev han sendt til Universitetet i Wittenberg, og efter at
have fuldendt sine Studier blev han 1575 Sekretær i Kancelliet og 
tiltraadte ved Faderens Død 2 Aar efter Kantordømmet i Viborg, 
hvorpaa han alt 1572 havde faaet Ventebrev. Efter at han 1580 
var bleven øverste Sekretær, forlenedes han 1582 med Jerpen 
Præbende i Oslo Domkirke, som han dog alt det følgende Aar afstod
til Fordel for Anders Sørensen Vedel- først 1587 fik han en anden 
Forlening, nemlig Rejns Kloster. Desuden var han lønnet med et 
Kanonikat i Aarhus Domkirke, hvilket han endnu besad ved sin 
alt 16. Nov. 1589 indtrufne Død. Han var ugift.

Danmarks Adels Aarbog 1890, S. 266.

Thiset.



Juul, Axel, 1503-77, til Villestrup, 
Søn af Søren J. til Hedegaard og Dorthe Iversdatter Skjernov, fik en lærd Uddannelse, der vistnok blev fuldendt i Udlandet, thi den Magistertitel, han bar 
som yngre -- senere benyttedes den ikke --, maa han utvivlsomt
have erhvervet ved et fremmed Universitet. Tilhørende 
Lilje-Juulernes den Gang lidet anselige Slægt maatte han, hvis en lille 
Landadelsmands tarvelige Kaar ikke tilfredsstillede ham, selv bane 
sig Vej, og dette lykkedes ham ogsaa ved hans Evner og Kundskaber, 
saa at han skaffede sig og sine Efterkommere Plads iblandt 
Højadelen. Sin Virksomhed begyndte han som Sekretær i 
Kancelliet, hvor han tjente i adskillige Aar og henledte Frederik I's 
Opmærksomhed paa sig. I Foraaret 1532 sendte denne Konge ham 
til Stockholm for hos Gustav I at opnaa, at svenske Skibe sluttede 
sig til den Flaade, der skulde angribe Christian II i Norge, og i 
Slutningen af det følgende Aar var han Medlem af det Gesandtskab, 
som drog til Sverige, og hvis Underhandlinger førte til Forbundet 
af 2. Febr. 1534, hvilket imidlertid paa Grund af Begivenhedernes 
Gang ikke blev ratificeret fra dansk Side. Da Johan 
Rantzau 1534 havde knust den jyske Bondestands Rejsningsforsøg, 
blev det Peder Ebbesen Galts og A. J.s Opgave at tinge med 
Bønderne om den «Halsløsning», de maatte betale for at faa deres 
ved Opstanden forbrudte Gods tilbage, et pinligt Hverv, som 
imidlertid synes at være blevet udført af de 2 Kommissærer med al 
den Haardhed, Regeringen ønskede. Ogsaa andre Hverv røgtede 
han samtidig i Jylland: han var 1536 med at opkræve Sølvskatten 
og sad 1537 i det kongelige Retterting.

Denne Virksomhed fortjente sin Løn, som ikke heller udeblev. 
Efter at allerede Frederik I havde betænkt ham med mindre Lens- 
og Ejendomsbreve, blev han 1536 Lensmand paa Aalborghus (til 
1550), og et Par Aar efter fik han tillige Essenbæk Kloster i Pant, 
et talende Vidnesbyrd om, at den faa Aar i Forvejen vistnok 
temmelig ubemidlede Mand allerede var ret velhavende. Herom 
vidnede ogsaa og vel endnu mere det prægtige Herresæde med 4 
Fløje og Taarn, som han i disse Aar (1538-42) opførte paa Villestrup 
(i Hindsted Herred), der som en ubetydelig Ejendom var 
gaaet i Arv til ham fra Faderen, men nu udvidedes. Alt tyder 
paa, at A. J. har haft et ikke almindeligt Greb paa at samle Gods 
-- man fristes til at tro, at han ogsaa selv har bragt noget ud af 
«Halsløsningen» --, og dermed forenede han en sjælden Indsigt i
Loven, saa at han gik sejerrig ud af de Processer, hans Samlerlyst 
paaførte ham. Da hans Fætter Niels Marqvardsen Skjernov 1553 
havde overdraget ham sin Gaard Mejlgaard, men denne Transaktion 
fremkaldte Indsigelser, fik A. J. Fætteren til paa en mærkelig Maade 
at adoptere ham som Søn, saa at han efter Niels Marqvardsens 
Død (1560) tiltraadte Arven, som han forstod at hævde. Ogsaa 
paa denne Gaard opførte han nye Bygninger (1573). 
1551 sendtes A. J. tillige med Christoffer Throndsen Rustung 
og Otte Stigsen til Island i Anledning af de der herskende Uroligheder. 
Expeditionen endte dog hurtig, og A. J. vendte tilbage til 
Jylland, hvor han s. A. fik Stillingen som en af Landsdommerne, 
hvilken han beholdt, saa længe han levede. Med Asmild Kloster
var han forlenet fra 1551 til sin Død. 1557 opnaaede han desuden 
Værdigheden som Kantor ved Domkapitlet i Viborg. Men videre 
naaede han ikke heller: han blev ved at være knyttet til Jylland 
og fik aldrig Sæde i Rigsraadet, hvor man skulde have troet, at 
der var Brug for hans Dygtighed. Under Syvaarskrigen maatte 
han gjentagne Gange forstrække den tomme Statskasse med Pengemidler. 
Han døde 10. Avg. 1577 i Viborg. 30. Juli 1542, samme 
Aar som Byggeriet paa Villestrup afsluttedes, holdt han Bryllup 
med Kirstine Ovesdatter Lunge (f. 1524 d. 28. Nov. 1588). Hun
forøgede hans Godsrigdom og fødte ham en talrig Børneflok.

Danske Herregaarde VI: Villestrup. 
Danske Mag. 4. R. III, 209. 
Tauber og Nielsen, Embedsmænd i Aalborg S. 22 ff. 
Danmarks Adels Aarbog 1890, S. 263. 
Saml. t. Jydsk Hist og Topogr. V, 40 ff.

C. F. Bricka.



Juul, Axel, 1606-71, til Volstrup og Gundetved, 
Søn af ndfr. nævnte Iver J. og Ingeborg Parsberg, blev født paa Villestrup 
13. Okt. 1606. Han tiltraadte 1619 en lang Udenlandsrejse, studerede 
i Giessen, Strasburg, Padua og Genf, opholdt sig i Rom og traf 
endelig 1628 i Paris de danske Gesandter Christian Thomesen 
Sehested og Jørgen Brahe, med hvem han fulgte til London. Her 
fra rejste han i Palle Rosenkrantz' Følge 1629 til Danmark, hvor 
han s. A. blev ansat i det danske Kancelli. I Kongens Ærende 
sendtes han 1632 til Holland og 1633 til Sachsen. 13. April 1634 
ægtede han i Kjøbenhavn Elisabeth Friis, Datter af Kansleren 
Christian F. til Kragerup. Han synes at have haft en Del aandelige 
Interesser; han ejede saaledes et Kunst- og Naturaliekabinet, 
som pristes af hans Skriver, den bekjendte Arent Berntsen, og 
desuden et Bibliothek, som han 1659 sørgede for at bringe i Ly 
af Frygt for Svenskerne. Derimod kom han ikke til at spille nogen 
politisk Rolle; det blev uden Betydning, at Rigsraadet i Sept. 1660 
indstillede ham til Optagelse i det. Han døde 18. Nov. 1671 paa 
Volstrup. Hans Enke døde 23. April 1677.

H. Jensen, Ligpræd. ov. A. J.

J. A. Fridericia.



Juul, Christian Frederik Adrian Baron, f. 1838, Politiker. 
J., der er født 15. Okt. 1838 paa Lundbæk, er en Søn af 
Kammerherre, Kapitajn Niels Baron J. til Substitutionen for Baroniet Rysensten 
(f. 1804 d. 1889) og Philippine f. Kjær. I 1859 blev han 
Student fra Aalborg Kathedralskole og tog i 1866 statsvidenskabelig
Examen. Efter at have kjøbt Mundelstrupgaard kom han 1874 ind 
i Landstinget, hvor han, valgt af Højre, havde Sæde som Repræsentant 
for 9. Kreds indtil 1890 og siden 1893 har været kongevalgt 
Medlem. Han har særlig taget Del i Behandlingen af Sager, der 
stode i Forbindelse med Landbruget, og af finansielle og militære 
Anliggender og jævnlig været Medlem af Landstingets Finansudvalg. 
J. har i en Aarrække været Sogneraadsformand, siden 1886 
Amtsraadsmedlem, fra 1870 Meddirektør for Brandforsikringen «JyIland», 
fra 1889 Direktør for den taarupgaardske Stiftelse. Han arvede 
Substitutionen for Baroniet Rysensten og Hovedgaarden Lundbæk 
1889 og udnævntes til Kammerherre 1890. I 1868 ægtede han 
Elisabeth Hendrine Meinig (f. 1842), Datter af Etatsraad, Herredsfoged 
Carl Did. M. og Elise Ovidia Caroline f. v. Hadeln.

M. P. Friis.



Juul, Christian Sehestedt, 1806-61, Godsejer og Politiker, 
født 26. Marts 1806 paa Herregaarden Ravnholt ved Nyborg, Søn 
af Ove Christen Sehestedt J. (f. 1781 d. 1815) og Sophie Hedevig f. 
Komtesse  Rantzau (f. 1783 d. 1818), arvede 1815 Stamhuset Ravnholt
, men overtog først 1834 Styrelsen deraf og tilbagekjøbte 1836 
Hellerup, som hans Fader havde maattet sælge til Staten. Imidlertid 
var han 1823 bleven Student og var 1824-33 Lieutenant i Hestgarden
(fik 1842 Ritmesters og 1860 Majors Titel). Han var en 
dygtig Godsejer og øvede som praktisk Forretningsmand en meget 
udstrakt Indflydelse samt viste stor Iver for at fremme Fyns 
økonomiske Udvikling. Han var 1838 Stifter af og indtil sin Død 
Formand for Fyns Stifts Brandassuranceselskab; var 1846 Medstifter af 
Fyns Diskontokasse og siden Formand for dens Repræsentantskab 
(gav den væsentlig Støtte under Pengekrisen 1857 og holdt mangt 
et Handelshus oppe ved sin Hjælp); var 1842-45 Medlem af Odense 
og siden 1848 af Svendborg Amtsraad, 1857 Medstifter af 
Privatbanken og siden 1858 Repræsentant for Landbygningernes almindelige 
Brandforsikring. S. J. var Præsident for Landmandsforsamlingerne 
i Kjøbenhavn 1852 og i Flensborg 1854 (hvor han ved Festmaaltidet 
af Hensyn til Tyskerne forbød at spille «Den tapre Landsoldat»). 
1842-44 samt 1848 var han Medlem af Stænderforsamlingen i 
Roskilde, 1848-49 kongevalgt Medlem af den grundlovgivende 
Rigsforsamling og siden 1854 af Rigsraadet, hvor han hørte til 
Helstatsmændene. Siden 1840 var han Kammerherre. Døde 2. Sept. 1861. 
-- S. J. blev 4 Gange gift: 1. (1829) med Amalie Conradine Annette
Sophie v. d. Maase (f. 1809 d. 1830), Datter af Staldmester Anton 
Fred. Adam v. d. M.; 2. (1835) med Anna Beate Frederikke 
Sigfriede Baronesse Reedtz-Thott (f. 1816 d. 1842), Datter af Otto Baron
R.-T.; 3. (1844) med Agnes Frederikke Vilhelmine Charlotte Komtesse 
Platen-Hallermund (f. 1821 d. 1846); 4. (1847) med dennes Tvillingsøster, 
Clara Adolphine Therese Caroline Vilhelmine (f. 1821 d. 1887). 

Barfod, Dansk Rigsdagskal. 
Fyens Stiftstid. 2. Sept. 1861. 
Illustr. Tid. 29. Sept. 1861.

Emil Elberling.



Juul, Esger, --1325, Ærkebisp, 
var en Søn af den jyske Herremand Niels J., der 1285 var en af Dommerne angaaende Als, 
som blev frakjendt Hertug Valdemar. Sønnen blev tidlig Kannik 
i Ribe, og under Erik Menveds Strid med Jens Grand stod han 
paa Kongens Side; han optraadte som hans befuldmægtigede under 
Retsforhandlingerne 1299 med den pavelige Udsending Isarnus og 
rejste siden til Rom, saaledes at det vistnok er ham, der i Forening 
med Jon Litle har Fortjenesten af at have gjennemført den endelige 
Bilæggelse af Ærkebispestriden, hvorved den Bøde, Kongen var 
dømt i, blev nedsat, og Jens Grand forflyttedes fra Danmark. Kongen
lønnede E. J. rigelig; i 1305 forlenedes han med det Præbende i 
Lund, som Kongen oprettede for at fejre sin Udsoning med Kirken, 
og Aaret efter blev han Biskop i Aarhus. Da endelig Lunde Ærkestol 
blev ledig ved Isarnus' Forflyttelse, udnævnte Paven E. J. til
Ærkebisp (1310), og i 1311 rejste han til Vienne, hvor Paven da 
afholdt Koncilium, for at hente sit Pallium; Kongen forstrakte ham 
med de Penge, der vare nødvendige hertil.

Da E. J. var bleven den danske Kirkes Overhoved, forstyrredes 
imidlertid hans gode Forhold til Kongen. I Vienne udvirkede han 
en Del pavelige Buller, der gik ud paa at skaffe ham og andre 
danske Bisper Gods tilbage, der med urette var blevet dem berøvet,
og skjønt Kongen ikke var nævnt, opfattedes disse Befalinger dog 
som rettede imod ham; hans Prokurator ved Kirkeforsamlingen 
protesterede strax imod dem, og da E. J.s Handlemaade rygtedes i 
Danmark, blev Kongen meget opbragt. Landets Bisper maatte 
hver for sig udstede Troskabsforsikringer og love ikke at benytte 
sig af de i Vienne erhvervede Buller, og da E. J. selv kom til 
Danmark, paastod Kongen oven i Kjøbet, at han ligesom saa mange 
andre jyske Stormænd havde ophidset Almuen og voldt den store 
Bondeopstand, der rasede i 1313. E. J. maatte falde fuldstændig 
til Føje; paa et Møde i Helsingborg (April 1314) maatte han love
Kongen at skaffe ham fri for, hvad Gjæld der var stiftet ved 
Pavekurien for hans Skyld, og dertil at betale en Straffebøde af 5000 Mk. 
Sølv, for øvrigt skulde han i alle Maader vise Kongen Troskab, 
og han forpligtede sig til ikke at sætte nogen til Høvedsmand paa 
Hammershus Slot uden Kongens Samtykke, ligesom den udnævnte 
skulde love ikke at yde fredløse Mænd Tilhold paa Slottet.

Som Ærkebisp holdt E. J. et dansk Provinsialkoncilium i 
Kalundborg i Sept. 1314; forskjellige ældre Statutter, sigtende til 
Kirkens Reform, bleve fornyede, og Højtideligholdelsen af de 11000 
Jomfruers Dag blev paabudt. Den gamle Trætte med Upsala Ærkestift 
om den lundske Ærkebisps Stilling som Sveriges Primas fik 
han ordnet til sin Fordel; Paven bød, at den svenske Ærkebisp 
skulde hente sit Pallium hos E. J., og dette synes ogsaa at være
sket paa Bispeslottet Aahus i April 1317. I det hele synes E. J. 
at have varetaget sit Embede med Iver, og han gav store Gaver 
til de forskjellige Domkirker, til hvilke han efterhaanden blev knyttet.

Hans Forhold til Erik Menved blev derimod aldrig godt. 
Kongen var herskelysten og Stræng; han havde  ventet at finde et 
villigt Redskab i denne Mand, der ene skyldte ham sin Ophøjelse, 
og han synes paa adskillige Punkter at have forsøgt at komme bort 
fra de store Indrømmelser, som han havde gjort Ærkestolen for at 
faa Striden med Jens Grand endt. E. J. stod ham dog skarpt imod 
og opfyldte, i det mindste efter Kongens Opfattelse, kun daarlig 
det Forlig, der var sluttet mellem dem. I 1317 kom det til et 
aabent Brud. E. J. flygtede til det næsten uindtagelige Hammershus; 
her fra lyste han Band over Kongen og samlede Lejetropper 
imod ham, ligesom de talrige fredløse samlede sig om ham. Paa 
sin Side undsagde Kongen ham og klagede over ham til Paven; 
frivillig eller tvungen stillede baade Lunde Kapitel og de danske 
Bisper sig paa Kongens Side og understøttede hans Appel til Paven. 
Sidst paa Aaret følte E. J. sig ikke mere sikker paa Bornholm; 
han drog da over til Pommern, men snart aabnede der sig for 
ham bedre Udsigter til at modstaa Erik. I Sverige havde Kong 
Birger kastet sine Brødre, Hertugerne Erik og Valdemar, i det 
Fængsel, hvor de siden døde af Hunger, og Hertugernes 
Tilhængere stode i Vaaben Landet over; medens Birger fik 
Hjælpetropper af sin danske Svoger, sluttede derimod Erik Menveds utro 
Broder Christoffer sig til Hertugernes Parti, og ved hans Side 
stillede nu E. J. sig. Begge vare i April 1318 i Kalmar, hvor de 
indgik et fast Forbund med de svenske Hertugers Hustruer; Ærkebispen
laante Christoffer Penge og fik til Gjengjæld Halmstad Herred 
i Pant. Rimeligvis fulgte de med den svenske Hær, der i Efteraaret 
trængte plyndrende rundt om i Skaane, men da den danske 
Konge viste sig villig til at opgive Birgers Sag, kom det i Nov. 
til et Eorlig mellem ham og Svenskerne, der derved lovede ikke
mere at understøtte Christoffer og E. J. Paa ny drog nu 
Ærkebispen til Tyskland, og Aaret efter lykkedes det Eriks Marsk, Ludvig 
Albertsen (Eberstein, s. IV, 401), at faa Hammershus overgivet.

Da Erik Menveds Død indtraf (13. Nov. 1319), var E. J. vistnok 
undervejs til Paven i Avignon, hvor vi træffe ham i Marts 
1320. Kongeskiftet i Danmark maatte spaa godt for hans Sag; 
Christoffer II var jo hans tidligere Forbundsfælle og havde ogsaa i
sin Haandfæstning maattet love at give Lunde Kirke dens Gods 
tilbage. Paven, der i Eriks Tid havde stillet sig lidet venlig til 
E. J. og bl. a. skarpt forbudt ham at huse fredløse paa sine Borge, 
blev ham nu ogsaa gunstigere og beskikkede i Maj Maaned Mag. 
Bernhard de Monte Valrano til som Nuntius at drage til Danmark 
for at bringe Striden til Ende. I Følge med denne Udsending 
vendte E. J. tilbage 1321, og det kom ogsaa ret hurtig til Udsoning 
mellem ham og Kronen; ved et Forlig, sluttet 26. Avg. s. A. i
Roskilde, fastsattes, at Kongen skulde tilbagegive Ærkestolen alt 
dens Gods, dog at E. J. selv erstattede Ludvig Albertsen, hvad 
Udgifter han havde haft ved Besættelsen af Bornholm; til Gjengjæld 
blev E. J. nu fritaget for at betale Bøden paa de 5000 Mk. 
Sølv fra Erik Menveds Tid. Skjønt Ærkebispen siden kronede 
baade Christoffer og hans Søn Erik (1322 eller 1324), skal hans 
Forhold til Kongen dog ikke have været godt; det voldte ogsaa 
Vanskeligheder at gjennemføre Forliget, i det mindste hvad 
Bornholm angik, som Ludvig Albertsen ikke gjærne vilde slippe. 
Imidlertid døde E. J. allerede 17. Jan. 1325 og blev begraven i
Lunde Domki rke. Som Ærkebisp var han traadt i Jacob Erlandsens 
og Jens Grands Fodspor, men hans Kamp med Kronen savner 
ganske den Storhed, som der var over hine Mænds, og man mærker, 
at den Tid begynder, hvor Gejstligheden blev Kronens villige Støtte.

Helveg, Den danske Kirkes Hist. til Reform. I. 
Kinch, Ribe Bys Hist. I, 132 ff.

Kr. Erslev.



Juul, Frands, --1696--, Officer, 
var ældste Søn af Hans  J. til Staarupgaard og Lisbet Krag og var vistnok født
1647. Han optoges 1664 paa Sorø Akademi, blev derefter Hofjunker og rejste 
senere til Frankrig, hvor han indtraadte i Armeen. Ved den 
skaanske Fejdes Udbrud (1675) vendte han hjem, ansattes ved 
Livregimentet til Fods og avancerede til Major. Efter Krigen kom
han til Norge, hvor han blev Oberstlieutenant ved det smaalenske 
Regiment og Kommandant først paa Frederiksholm, senere paa 
Akershus. 1688 ansattes han som Chef for de norske Marinebatailloner, 
men da disse Aaret efter reduceredes, fik J., der var 
bleven udnævnt til Oberst, ingen ny Ansættelse. Han rejste da 
atter til Frankrig, hvor Ludvig XIV 1690 overdrog ham de Soldater 
af den danske Dronnings Livregiment, som paa Rejsen til England 
vare fangne af franske Kapere. Med disse som Stamme oprettede
J. et Regiment, «Youl-Danois», hvor en Del danske Officerer fik 
Ansættelse. Indtil 1692 deltog han i Krigen mod Spanien, men 
da Regimentet under Navnet «Royal Danois» overdroges til 
Christian Gyldenløve (VI, 335), fulgte han det til Flandern, hvor han 
fik Lejlighed til at udmærke sig i Slaget ved Neerwinden og ved 
Charlerois Belejring. 1694 forlod Gyldenløve Regimentet, vistnok 
til stor Glæde for J., der som Colonel-lieutenant (Kommandør) havde 
haft mange Rivninger med sin ungdommelige Chef. Skjønt J. ikke
var yndet af Christian V, der i ham saa en Type paa Adelsmanden 
af «den gamle Race», modtog han dog som Gyldenløves 
Regimentskommandør mange kongelige Gunstbevisninger. Han fik Haab 
om ny Ansættelse i den danske Hær, og det tillodes ham at hverve 
Rekrutter i Norge, hvorfra der tillige aarlig sendtes ham et Antal 
uddannede Soldater. Da han desuden fik alle Krigsfangerne fra 
det danske Hjælpekorps i engelsk Tjeneste, blev hans Regiment 
efterhaanden helt dansk, og mange af den dansk-norske Hærs 
bedste Officerer have høstet deres første Krigserfaringer under J.s
Vejledning. 1696 kæmpede J. som Brigader i Italien, og Aaret efter 
deltog han i Barcelonas Erobring. Da Regimentet 1698 reduceredes, 
forblev han i fransk Tjeneste, hvor han under den spanske 
Arvefølgekrig forfremmedes til Marechal de camp. Medens J. i 1699
havde bedt sig fritaget for at blive hjemkaldt, søgte han 1711 
forgjæves Ansættelse i den danske Hær. Om hans sidste Aar vides 
intet, dog siges der, at han er død i sit Fædreland. J. var en 
tapper og dygtig Officer, men skal have været stridbar og 
uomgængelig. Som de fleste af hans samtidige Standsfæller maatte han 
stadig kæmpe med økonomiske Vanskeligheder. 1687 maatte han 
sælge Frøstrupgaard, som han havde faaet ved sit Giftermaal med 
Johanne Sophie Kaas, Datter af Jens K. til Krabbesholm og Karen Reedtz.

A. Tuxen, Royal Danois.

A. Tuxen.



Juul, Hans Christensen, 1695-1769, Godsejer, 
er født paa Erholm, hvor hans Fader formodes at have været Forpagter, 22. Marts 
1695. Han oplærtes i Landvæsenet og var en Tid Forpagter paa 
Hindsgavl, ligesom han ejede Provstigaarden ved Assens. 1736 
kjøbte han paa Avktion Hovedgaarden Tyrrestrup ved Horsens, 
hvilken Gaard endnu besiddes af hans Efterkommere paa Spindesiden. 
Han blev en virksom Godsejer paa det forarmede Gods, 
hvor han om Morgenen saas at ride omkring i Byerne og vække 
de sovende; han hjalp Bønderne baade til Besætning og Sædekorn 
og var i det hele en forstandig og omhyggelig Husbonde. En 
Retssag, som nogle af hans Bønder, ophidsede af en skalkagtig
Degn, paaførte ham, navnlig paa Grund af en Jordlod, der blev lagt 
ind under Tyrrestrup, og fordi han havde ødelagt Galternes 
faldefærdige Begravelse i Søvind Kirke, tabte Bønderne; derimod 
fremkaldte en Angivelse af, at hans Søn havde jaget paa Kongens 
Vildtbane, en henved 20aarig Proces. 1749 kjøbte J. Viskum og 
Hemmestrup. 28. Okt. 1716 blev han gift med Elisabeth Clausdatter 
fra Forpagtergaarden ved Billeskov; hun døde 11. Maj 1766, han 
selv 2. Okt. 1769.

Saml. t. jydsk Hist og Topogr. IV, 63 ff.

O. Nielsen.



Juul, Iver, 1563-1627, til Villestrup, Rigsraad,
Søn af ovennævnte Axel J. (d. 1577), blev født 14. Avg. 1563. Efter at have 
gaaet i Viborg Skole foretog han en 7aarig Udenlandsrejse til Tyskland,
Frankrig og Italien og blev ved sin Hjemkomst 1586 ansat i 
Kancelliet. Denne Stilling opgav han 1589, ægtede 25. Juli 1591 
Maren Maltesdatter Sehested og, efter hendes Død (9. Nov. 1600), 
i Dec. 1602 Ingeborg Christoffersdatter Parsberg. Imidlertid var 
han 1598 ble ven udnævnt til Landsdommer i Jylland og var 1608
befuldmægtiget for denne Provinses Adel ved Prins Christians 
Valg til Tronfølger. Af Len havde han i Embeds Medfør Gudum 
Kloster (1598-1617) og Pandumgaard (1610-17); da han i Dec. 
1616 optoges i Rigsraadet, fik han Bøvling Len. Som Rigsraad 
fungerede han i flere Kommissioner og sendtes 1618 til Bornholm 
og Gulland for at holde Retterting; i politisk Henseende hørte 
han bestemt til Fredspartiet. Da saa i 1627 de kejserlige Hære 
brøde ind i Jylland, forhandlede han i Juli med Adelen i Viborg 
Stift om Bevillinger, men flygtede derpaa i Okt. fra sin Gaard 
Villestrup. Han vilde have været til Sjælland, men kom i Steden 
til Marstrand. Her fra tog han til Kongelv, hvor Døden indhentede 
ham 23. Nov. Hans Enke døde først 1665.

H. Skaaning, Ligpræd. ov. I. J. (1629).

J. A. Fridericia.



Juul, Jørgen Christian Grønvald, 1813-54, Forfatter,
er født i Kjøbenhavn 30. Okt. 1813 af Forældrene Major Hans Jørgen 
J. og Marie Kirstine f. Møller. Efter at han var bleven Student 
1834, samme Aar, som hans Fader døde, studerede han i nogle 
Aar Theologi, men lagde sig derpaa efter Æsthetik, Filosofi og 
Sprog, samtidig med at han manuducerede. I 1843 blev han Medlem 
af en Forening, der udgav «Journal for Litteratur og Kunst»,
af hvilket Tidsskrift han senere blev Redaktør (fra Midten af 1843 
til April 1844). 17. Maj 1851 ægtede han Emilie Vilhelmine Holmer 
(f. 21. Dec. 1814). Paa et lille Kvistværelse tilbragte han sine sidste 
Aar i stor Fattigdom med Hustru og Børn. 22. Okt. 1854 døde han 
af Brystbetændelse. Den lille, bevægelige Mand med de 
mørke, urolige Øjne og det melankolske Ansigt, paa hvilket der 
aldrig saas andet Smil end Satirens, havde et indesluttet, ærgjerrigt 
og utilfreds Sind. Han var en Sandhedssøger uden Kjærlighed og 
opnaaede kun at fylde sig selv og alt om ham med Bitterhed, som 
han søgte at drukne i stærke Drikke. Han døde som en ensom 
Mand, paa hvis Kiste der kun laa én Krans, og efter hvilken kun 
et Par Venner fulgte.

I 1844 udgav han «Digte», der mest ere karakteristiske ved 
umoden yderlig Frihedsfølelse. I 1849 udkom «Nogle Digte» (2. Udg. 
1852), der indeholde det bedste af, hvad han har skrevet, men som 
svækkes ved stor Bredde. Af novellistiske Arbejder udgav han
«Skoflikkerens Søn» (1851) og «Tre Nætter» (1852); disse Bøger ere 
ubehjælpsomt og uvirkelig skrevne, og Stoffet er ikke interessant; 
under Læsningen mærker man, at Forfatterens Begavelse udelukkende 
er den lyriske. Det samme gjælder hans Femakts-Drama «En Episode», 
der handler om Johs. Ewald; det opførtes 1852 paa det 
kgl. Theater, men Mangel paa Handling og dygtig Karaktertegning 
gjorde, at det kun opnaaede 3 Forestillinger. I Forening med A. 
Recke oversatte og lokaliserede han en tysk Vaudevillekomedie i 
3 Akter: «Skrædder og Digter», der i 1853 opførtes paa Kasino. -- 
Han har desuden skrevet en stor Mængde Kritikker, der ere meget 
strænge og ensidige. I  Striden om «Trolddom» (1847) deltog han 
med en anonym, uklar og uelskværdig Piecer «Trolddom og dets 
Bedømmere», nærmest rettet mod F. L. Høedts «Aforistiske Bemærkninger».

Erslew, Forf. Lex. 
Af Dagens Krønnike 1889, S. 408 ff. 415 ff. 
Dagbladet 1854, Nr. 250. 
H. R.: Efterklang (1868) S. 176 ff.

Nic. Bøgh.



Juul, Malte, 1594-1648, til Gjessinggaard, Rigsraad,
Søn af den ovfr. nævnte Iver J. i hans første Ægteskab, fødtes paa 
Faderens Gaard Villestrup 23. April 1594. 1608 begyndte han sit 
Ophold i Udlandet, der med kortere Afbrydelser varede til 1619, 
og under hvilket han foruden Studier ved flere Universiteter tog 
Tjeneste hos Hertug Henrik Julius af Sachsen og fulgte ham paa 
et Krigstog til Savoyen. Ved sin Hjemkomst blev han Hofjunker, 
førte 1621 Hoffanen under Hærsamlingen i det pinnebergske og 
blev s. A. Kammerjunker hos Prins Christian; 1625 fratraadte han 
denne Stilling og ægtede 4. Sept. Anne Henriksdatter Rammel. 
Af Len fik han Christianopel 1625-32, Christiansstad 1632-39, 
Bøvling 1639-46 og atter Christiansstad 1644-48. Han benyttedes 
flere Gange som Gesandt, saaledes 1631 til Rusland og 1643 til 
Bajern. Under Krigen med Sverige var han 1645 Krigskommissær 
i Jylland; mest var han dog knyttet til Skaane, hvor han ejede 
Maltesholm, og denne Provinses Adel valgte ham 1646 til Landkommissær,
men Kongen bekræftede ikke Valget. Derimod optoges 
han i Juni 1647 i Rigsraadet og sendtes strax efter til Sachsen for at 
hente Prins Christians Lig, men paa denne Rejse blev han syg og 
døde derefter 5. Juni 1648 i Christiansstad. Han efterlod sin Enke,
der døde 16. Juni 1661, en ikke ringe Formue og et Bibliothek 
indeholdende en Del Værker til Krigskunst og Historie.

P. Vinstrup, Ligpræd. ov. M. J. (1650). 
Ljunggren, Skånska Herregårdar IV: Maltesholm.

J. A. Fridericia.



Juul, Ove, 1615-86, til Villestrup, Vicestatholder i Norge, Vicekansler, 
Søn af den ovfr. nævnte Iver J. og Ingeborg Parsberg, 
blev født paa Villestrup 23. Okt. 1615. Efter at have gaaet i Sorø 
Skole foretog han 1633-39 en Udenlandsrejse, under hvilken han 
først studerede i Wittenberg, gjentagne Gange besøgte England og 
Nederlandene, men navnlig opholdt sig i Frankrig og Italien; hans 
Dagbogsoptegnelser vidne om en ikke almindelig Interesse for, hvad 
han mødte af Kunst og andre Seværdigheder. Strax efter sin Hjemkomst 
blev han Hofjunker, fulgte med Rigsraaderne Corfits Ulfeldt
og Gregers Krabbe, da de 1640 gik som Gesandter til England, 
blev 1641 Kammerjunker hos de af Kongen opdragne Fyrster Frands 
Philip af Glücksborg og Hans Bugislav af Nordborg og var 1647-48 
Hofmester hos den første af disse og hans Broder Christian paa 
deres Rejse til Nederlandene og Frankrig. 13. Juni 1649 havde 
han i Kjøbenhavn Bryllup med Kirstine Urne, Datter af Frederik U. 
til Bregentved, forlenedes 1653 med det ikke bortsolgte Krongods 
i Svendstrup Len og gik 1655 som Resident til Stockholm. Hans 
Ophold her blev dog kun kort paa Grund af Carl Gustavs Krigstog
til Polen; derimod sendtes han i Febr. 1656 til den svenske Konge, 
der da befandt sig i Preussen, dels for at meddele ham, at der 
ikke kunde være Tale om at slutte nogen Traktat med ham, uden 
at Generalstaterne vare optagne i denne, dels og vistnok navnlig 
for i det hele at holde Øje med hans Færd. De Erfaringer, han 
her indhøstede, bevirkede, at han efter sin Tilbagekomst til 
Danmark under Stændermødet i Odense i Febr. 1657, hvor Krigen mod 
Sverige i Virkeligheden besluttedes, bestemt tilraadede at gjøre et 
agressivt Stød mod Pommern, men, som han skriver i sin Dagbog, 
«andres Tanker vare paa Bremen, til vor store Ulykke». Snart 
kom dog det Tidspunkt, hvor Frederik III bestemte sig til paa ny 
at benytte hans Hjælp og hans Kjendskab til Svenskekongen. Da 
denne i Febr. 1658 stod som Sejerherre paa Sjælland, og de 
Underhandlinger, som Rigshofmesteren Joachim Gersdorff og Rigsraaden 
Christen Skeel havde aabnet med ham i Vordingborg, ikke havde 
ført til noget Resultat, sendtes O. J. til ham i en særlig Mission 
for at søge en taalelig Fred med Udsigt til en Besegling af den 
ved en nærmere Alliance mellem de nordiske Riger. Han opnaaede 
ogsaa, at Carl Gustav lovede, at hans Hær skulde blive staaende 
stille et Par Dage. Da saa Underhandlingerne gjenoptoges i Taastrup,
overdroges det O. J. at forsøge paa at vinde Corfits Ulfeldt, 
den svenske Konges betroede Minister, ved store Løfter. Dette 
blev dog forgjæves, men da efter Præliminærfredens Undertegning 
i Taastrup, til hvilken O. J. havde medvirket, den endelige Fred 
skulde sluttes i Roskilde, sendtes han atter af Frederik III til Carl 
Gustav, hvem han traf i Kjøge, og opnaaede her, at Svenskekongen 
gav Afkald paa sit Forlangende om at faa 2000 Mand Fodfolk. 
Efter Fredslutningen sendtes han for fjerde Gang til Carl Gustav 
for at anmode ham om, at de danske Tropper maatte blive nogen 
Tid i Skaane, en Mission, der nær havde bragt Krigen til atter 
at udbryde. Dog trak Uvejret over, og O. J. sammen med Henrik 
Bielke afhentede Carl Gustav 3. Marts for at ledsage ham til det 
mærkelige Møde med Frederik III paa Frederiksborg.

Det er klart, at han under disse Forhold var kommen i stor 
Gunst hos sin Konge, muligvis har ogsaa hans betydelige Dannelse 
bidraget sit hertil. Umiddelbart efter Freden forlenedes han med 
Mariager Kloster, og i Perioden mellem de to Svenskekrige overdroges 
ham gjentagne Gange atter Missioner til Carl Gustav. Først
sendtes han i April til ham i Gøteborg for at ordne Striden om 
de Ryttere, Frederik III skulde overlevere til Svenskerne; her 
fattede han allerede Mistanke om, at Carl Gustavs Planer sigtede 
til en ny Krig, og denne Mistanke voxede, da han anden Gang 
sendtes til ham paa Gottorp i Juli Maaned; efter sin Hjemkomst
gjorde han Frederik III opmærksom paa Grundene til sin Frygt og 
raadede til en hurtig Afslutning af Forhandlingerne med Sverige 
for at undgaa en ny Krig. Efter dennes Udbrud opholdt han sig 
for det meste paa sin Gaard Kragerup i Sjælland og spillede ingen 
Rolle i de store Begivenheder. Da saa det store Stændermøde 
traadte sammen i Sept. 1660 i Kjøbenhavn, møde vi O. J. trods hans 
hidtidige nøje Forhold til Kongen mellem den bestaaende Forfatnings 
ivrigste Tilhængere; han var en af Adelstandens befuldmægtigede
under Forhandlingerne med de andre Stænder, og til ham 
henføres den stolte Ytring: «End ikke Kongen kan imponere 
Adelen noget». Men desuagtet veg Frederik III's Naade ikke fra 
ham. I Marts 1661 var han Medlem af den Kommission, der 
skulde forhandle i Malmø om Kongens Kjøb og Afstaaelse af 
skaanske Adelsgodser til Sverige som Vederlag for Bornholm, s. A. 
i Sept. blev han Assessor i Kancellikollegiet og tillige Amtmand 
over Aalborg Amt med dets underliggende Len i Vendsyssel samt 
over Dronningborg Amt; Mariager Amt beholdt han desuden til 
dets Udlægning til Kronens Kreditorer 1664.

I de følgende Aar benyttedes han ogsaa i forskjellige 
Hoftjenester. Øjensynlig havde han hurtig sluttet sig til det nye 
Regimente. Men stærkest viste dette sig, da han i Febr. 1669 
udnævntes til Gehejmeraad, Assessor i Statskollegiet og Højesteret 
og tillige til Vicestatholder i Norge. Grunden til denne Ophøjelse
var uden Tvivl nærmest hans nøje Tilknytning til den mægtige 
Minister Christoffer Gabel; umiddelbart derefter forlovedes hans 
Datter med dennes Søn Frederik, og han havde saaledes aabent 
brudt med det store Parti inden for hans Standsfæller, der betragtede 
Gabel som sin værste Fjende. Til Norge rejste han i Okt. 
1669 og blev der, til han i Avg. 1671 med Orlov tog tilbage til 
Danmark. Under sit Ophold her mistede han 16. Febr. 1672 sin 
Hustru; i Maj s. A. vendte han tilbage til Norge og blev der i 
2 Aar. Imidlertid var hans Velynder Gabel bleven styrtet, og et 
Øjeblik havde man ventet hans Afskedigelse som Vicestatholder
som Følge heraf; men hans Stilling blev urokket, han blev 1671 
Danebrogsridder ved Ordenens Indstiftelse og knyttede sig foreløbig 
nøje til Griffenfeld. Men i rette Tid skilte han sin Sag fra dennes, 
blev strax efter hans Fald, i April 1676, udnævnt til Vicekansler i 
danske Kancelli og Præses i den af ham selv kaldte «vanskelige 
Kommission», som dømte den styrtede Rigskansler. Fra Vicekanslerembedet 
afskedigedes han i Dec. 1679. Derefter blev han 1680 
Medlem af den Kommission, der for tredje Gang skulde revidere
Udkastet til Danske Lov, og endelig i Okt. 1681 udnævnt til 
Stiftamtmand over Aarhus Stift og Amtmand over Aarhusgaard, Kalø 
og Stjærnholm Amter. Som Medlem af den Kommission, der skulde 
dømme i Sagen mod Oluf Rosenkrantz i Anledning af dennes Skrift
«Apologia nobilitatis Danicæ», stemte han 1682 for, at Rosenkrantz 
skulde miste sin Gehejmeraadscharge og bøde 6000 Rdl., desuden 
skulde den omtvistede Bog forbydes.

Han døde 29. Maj 1686. Hans litterære Interesser viste sig
, foruden i hans vidtløftige og som historisk Kilde vigtige 
Dagbogsoptegnelser, bl. a. i hans Besiddelse af et Bibliothek og i hans 
Udarbejdelse af et Skrift om romerske Mønter; 1676 var han ogsaa
bleven Medlem af en Kommission, der skulde undersøge den af 
Vitus Bering forfattede danske Krønnike. Hans Portræt gjør et 
alt andet end behageligt Indtryk; det fyldige Ansigt skæmmes af 
stærkt markerede, ufine, nærmest brutale Træk.

Hist. Tidsskr. 3. R. III, 417 ff. 
Tauber og Nielsen, Embedsmænd i Aalborg S. 53 f.

J. A. Fridericia.



Juul, Ove, 1700-66, Officer, 
var Sønnesøn af den foregaaende; hans Forældre vare Etatsraad Frederik J. til 
Villestrup og Anne f. Due. Han fødtes 1. Maj 1700 paa sin Fædrenegaard og traadte 
henimod Slutningen af den store nordiske Krig ind i det jyske
nationale Kyrasserregiment, hvor han 1717 blev Kornet, 1718 
Lieutenant og 1719 Ritmester. 1723 kom han til 1. fynske Rytterregiment, 
efter 1732 at være forfremmet til Major 1734 til Hestgarden og 1736 
som Oberstlieutenant til 2. jyske Rytterregiment, blev s. A. Kammerherre
og 1738 Oberst og Chef for holstenske (fra 1748 slesvigske) 
Rytterregiment. 1746 blev han hvid Ridder, 1752 Generalmajor og 
1758 Generallieutenant. 1761 udtraadte han af Krigstjenesten og 
døde 4. April 1766 paa Ravnholt. Han var Direktør for Taarupgaards
Stiftelse. 22. Juli 1736 havde O. J. ægtet Sophie Hedevig 
Komtesse Friis (f. 20. Jan. 1717, Dame de l'union parfaite 1753, 
d. 4. Juni 1777), Datter af Chr. Greve F. (V, 414). Hun fik 1756 af 
sin Moster Gehejmeraadinde Charlotte Amalie Sehestedt, f. Gersdorff, 
testamenteret Stamhuset Ravnholt med Hellerup og Nislevgaard, og 
i taknemmelig Erindring heraf fører den fra O. J. stammende yngre 
Linje af Lilje-Juulerne endnu Navnet Sehestedt J.

Danmarks Adels Aarbog 1890, S. 276.

H. W. Harbou.



Juul, Ove Sehestedt, 1830-82, Godsejer, 
født 5. Nov. 1830 i Kjøbenhavn, Søn af ovennævnte Chr. Sehestedt J. af første 
Ægteskab, blev 1850 Student fra Frederiksborg Skole og var 1852-59 
Officer i Østerrigsk Tjeneste. Han arvede 1861 Stamhuset Ravnholt 
ved Nyborg, ombyggede 1865-70 Hovedgaarden af samme Navn 
og kjøbte 1868 Hovedgaarden  Villestrup ved Mariager, som i gamle 
Dage havde tilhørt hans Slægt, men bortsolgte det meste af sit 
Fæstegods. Han overtog strax Faderens Post som Formand for det
fynske Brandassuranceselskab og 1867 som Formand i Repræsentantskabet 
for Fyns Diskontokasse; var end videre siden 1864 Formand 
for Fyns Stifts patriotiske Selskab, 1869-77 Medlem af 
Landhusholdningsselskabets Bestyrelse, 1872 Præsident for 
Landmandsforsamlingen i Nykjøbing paa Falster og s. A. Medstifter af de 
danske Sukkerfabrikker  1871-82 Medlem af Svendborg Amtsraad 
og 1866-75 af Landstinget, hvor han hørte blandt de mest 
konservative. Som ivrig Jæger indrettede han ved Ravnholt en 
Vildsvinepark; var desuden virksom Deltager i Væddeløb og Lystsejlads. 
Blev Kammerherre 1864. Død 3. Dec. 1882 paa Madeira. -- Han 
ægtede 1860 Marie Frederikke Emilie Baronesse Holsten-Charisius 
(f. 1834 d. 1882), Datter af Adam C. Baron H.-C. (f. 1793 d. 1879).

Illustr. Tid. 4. Avg. 1872.
Fyens Stiftstid. 6. Dec. 1882.

Emil Elberling.



Juul, Svend Bruun, 1774-1813, Byfoged, 
er født i Nærø Præstegjæld i Throndhjems Amt, døbt i Throndhjem 12. Avg. 1774; 
hans Fader, Jacob J., var Gaardbruger, hans Moder, Elisabeth f. 
Bruun, var Søster til Johan Nordahl B. (III, 145). Han blev Student 
fra Throndhjems Skole 1793 og studerede under knappe Kaar ved 
Kjøbenhavns Universitet, hvor han dyrkede forskjellige Videnskaber. 
1801 tog han juridisk Embedsexamen, blev 1807 adjungeret og 1810 
virkelig Byfoged i Helsingør, hvorpaa han 7. Sept. s. A. giftede sig 
med Helene Elisabeth v. Munthe af Morgenstierne, Datter af 
Stiftamtmand C. V. v. M. af M. og A. P. C. f. Flindt, af hvilket Ægteskab 
var Datteren Frederikke Elisabeth, der blev gift med Digteren J. C. 
Hauch. J. udgav nogle for sin Tid fortjenstfulde Arbejder: 
«Geografisk Haandlexikon» (1803-5), «Lærebog i den rene Mathematik» 
(1805), «Handels- og Varelexikon» (1807-10) og i Forening med 
T. L. Cron «Geografi over Kongeriget Dannemark» (1816). J. døde 
4. Juni 1813.

H. Munthe, Familien Munthe II, 398.

O. Nielsen.



Juul, Tønne, 1620-84, 
yngre Broder til ovfr. anførte Malte, Axel og Ove J., var født paa Villestrup 12. April 1620, gik i Skole paa Herlufsholm, rejste 1638-44 med Laurids Bording (II, 519) som Hovmester i Nederlandene, England, Frankrig og Italien, blev 1646 
Hofjunker og tjente i denne Stilling, da han 17. Juni 1649 havde 
Bryllup med Anna Cathrine Friis til Engestofte (f. 1630 d. 26. Sept. 
1698), Datter af Kansler Christian F. til Kragerup. Han synes at 
have levet et tilbagetrukket Liv paa sine Gaarde Søgaard (Merløse 
Herred) og Taarupgaard, som 1666 blev ham udlagt paa Skiftet 
efter hans Moder, optagen af Studier og Havedyrkning. Efter 
nogle Aars Svagelighed døde J. 28. Avg. 1684, efterladende sig et
godt Navn som en oprigtig, god og gudfrygtig Mand. Da J. og 
hans Hustru ingen Børn havde, anvendte de en Del af deres Formue 
til forskjellige Legater, deriblandt den taarupgaardske Stiftelse til 
Understøttelse for ugifte Damer.

N. O. Coccius, Ligpræd. ov. T. J. 
Hofman, Fundationer III, 426 ff. 
Personalhist. Tidsskr. 2. R. II, 86 ff. 
Danmarks Adels Aarbog 1890, S. 271. 
Danske Herregaarde IX: Taarupgaard. 

G. L. Wad.


*
