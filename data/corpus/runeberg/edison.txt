THOMAS A. EDISON



AV
ELSA RIBBING

UPPSALA - J. A. LINDBLADS FÖRLAG




THOMAS ALVA
EDISON

EN UPPFINNARES LIV
AV
ELSA RIBBING

UPPSALA - J. A. LINDBLADS FÖRLAG
STOCKHOLM
VICTOR PETTERSONS BOKINDUSTRIAKTIEBOLAG
1915
INNEHÅLL:

FÖRSTA KAPITLET.
De första barndomsåren ... 5

ANDRA KAPITLET.
Uppväxtåren ... 9

TREDJE KAPITLET.
Nya försök ... 18

FJÄRDE KAPITLET.
Läroår som telegrafist ... 24

FEMTE KAPITLET.
Vandrings- och arbetsår ... 30

SJÄTTE KAPITLET.
Österut ... 41

SJUNDE KAPITLET.
Framgång ... 50

ÅTTONDE KAPITLET.
Förbättringar av telegrafen ... 56

NIONDE KAPITLET.
Telefonen ... 64
TIONDE KAPITLET.
Den elektriska glödlampan ... 74

ELFTE KAPITLET.
Fonografen ... 96

TOLFTE KAPITLET.
Kinetografen och kinetoskopet ... 105

TRETTONDE KAPITLET.
Elektriciteten som drivkraft m. m. ... 112

FJORTONDE KAPITLET.
Laboratoriet i East Orange ... 121

FEMTONDE KAPITLET.
Edisons hemliv ... 132

SEXTONDE KAPITLET.
Edison i sällskapslivet och på resor ... 144

SJUTTONDE KAPITLET.
Edisons personlighet ... 155

ADERTONDE KAPITLET.
Mot aftonen ... 169
FÖRSTA KAPITLET.
DE FÖRSTA BARNDOMSÅREN.

Det var en kall februaridag år 1845. Den
lilla staden Milan i Ohio var full av liv och
rörelse. Genom gatorna skramlade tunga
fordon, på vilka lantmännen förde sitt vete ned
till hamnen, där säden inskeppades för att på en
kanal föras vidare till sjön Erie. På kajen stodo
skeppare, farmare och dagdrivare och sågo på, hur
man förde säden ombord.

I ett av den lilla stadens hus bodde då mr
Samuel Edison. Han stod den dagen tankspridd
vid sitt fönster och såg på den livliga rörelsen
nere vid hamnen. Som han så stod, kom en
grannkvinna in i rummet och berättade, att han fått en
duktig, vacker pojke med ljust hår och gråa ögon.
Då fadern, full av glädje och stolthet, beskådade
sin nyfödde gosse, anade han föga, vilken
betydelse sonens liv skulle få för samtid och eftervärld.

Samuel Edison tillhörde en holländsk familj,
som bosatt sig i Kanada norr om Eriesjön. Under
de politiska oroligheter, som uppstodo 1837, tog
Samuel del i ett uppror mot den brittiska
regeringen. Då rebellernas försök misslyckades, blev
han förvisad till Bermudasöarna, men undkom
genom att fly till Förenta staterna, där han efter
en tids kringflackande bosatte sig i den lilla
staden Milan, som då hade omkring 3,000
invånare.

Några år därefter gifte han sig med Nancy
Elliot, en ung, vacker lärarinna av skotsk
härkomst. De unga tu slogo sig ned i den lilla
staden Milan och började där ett stilla, arbetsamt
liv. Samuel Edison ägnade sig åt handel med
spannmål och trävaror; hans affärer lyckades
väl. Hans hustru var en intelligent kvinna med
rik fantasi. Dessa egenskaper — såväl som
faderns jättelika kroppskrafter och viljestyrka —
gingo i arv åt deras lille son, som fick namnen
Tomas Alva.

Gossen tillbragte de sju första åren av sitt liv
i Milan. Som helt liten var han ett »snällt»
barn, skrek sällan och var ständigt som ett
solsken. Under sina första barnaår fick han många
goda, förblivande intryck av sin mor, som han
var innerligt fästad vid. »Jag fick ej länge
behålla min mor», sade han en gång, »men jag
kommer aldrig att glömma hennes inflytande
över mig. Om hon ej älskat mig och trott på
mig, skulle det aldrig ha blivit något av mig.
Under sin verksamhet som lärarinna hade hon
lärt sig förstå pojkar. Och mig förstod hon
alltid. Jag var tanklös som pojke, men hennes
fasta, milda hand ledde mig på rätt väg. Hon
var alltid vänlig, alltid tålig och stilla; det var
just vad jag behövde. Hennes minne blir mig
alltid till välsignelse.»

Då Al — som hans mor kallade honom — växte
ur sina småbarnskläder, då han började gå och
tala, kunde snart alla förstå, att det var ett högst
ovanligt barn. Han hade ett vackert, välbildat
huvud, som mor var mycket stolt över. Men
hans hår var en verklig prövning för henne: det
ville inte locka sig, det gick inte att bena, som
andra barns. Hon måste klippa det tätt intill
huvudet, det fanns ingen annan möjlighet. Gossen
hade bred, jämn panna, djupt liggande ögon och
den sötaste barnamun. Vanligtvis såg han glad
och munter ut, men ibland, då han gjorde en av
sina oräkneliga frågor och ej genast fick svar,
kunde han rynka pannan och se helt fundersam
ut. Vid fyra års ålder var han god vän med alla
grannbarnen — i synnerhet pojkarna — och alla
tyckte om honom.

Han tog del i många glada lekar och upptåg.
Men ibland satt han stilla i timtal på de gröna
ängarna omkring hemmet, plockade blommor och
såg på vimlet nere vid lastningsplatserna. Då och
då smög han sig oförmärkt bort, klättrade nedför
kanalbanken och kilade bort, så fort som hans
små stadiga ben kunde bära honom. Det bar i
väg till skeppsvarven, där han språkade med
arbetarna, undersökte alla deras verktyg och
tröttade ut dem med sina oräkneliga frågor. Om
han ibland fick till svar: »Det vet jag inte», så var
han strax färdig med en ny fråga: »Varför vet ni inte?»

Från sina tidigaste år visade han prov på
skarp iakttagelseförmåga och stor vetgirighet.
Han ville göra sina små försök med litet av
varje. Redan vid sex års ålder gjorde han ett av
sina första experiment. Därom berättas följande
lustiga anekdot. Han hade med största intresse
sett på huru en stor gås låg på sina ägg och kläckte
ut dem; stor var hans förtjusning, då de små
gåsungarna kommo fram. Nu ville han praktisera
vad han sett. Han samlade ihop så många ägg,
som han kunde få fatt i, gjorde i ordning ett
präktigt rede i en av ladorna och lade sig sedan
beslutsamt på äggen för att kläcka ut dem. Mor kom
emellertid hans plan på spåren och gjorde hastigt
slut på experimentet.

Det käcka friluftslivet i de vackra
omgivningarna kring hans hem gav honom styrka och
livslust, så att då de första barnaåren voro gångna,
var han en hurtig, frisk gosse, som hade en för
sin ålder ovanlig kraft till både kropp och själ.
ANDRA KAPITLET.
UPPVÄXTÅREN.

Då Al var sju år gammal, flyttade hans far
med sin familj från Milan. Sedan en järnväg
blivit anlagd utmed Eriesjön, hade frakten
på kanalen avstannat och handelslivet i Milan
gått tillbaka, så att Samuel Edison en dag fann
sin affärsställning allvarligt hotad. Han rådgjorde
då med sin hustru om vad som kunde vara
lämpligast att göra. Förståndig som hon var, gick
hon genast in på att lämna sitt vackra, fridfulla
hem och flytta, vart hennes man önskade.

Till slut bestämde man sig för att börja på
nytt i Port Huron, en framåtgående, livlig stad
i Michigan. Mr Edison hade i förväg varit där
och skaffat en hemtrevlig bostad, omgiven av en
stor trädgård med vackra fruktträd. Hit
anlände familjen i slutet av år 1854, och snart var
man i ordning i det nya hemmet.

Al var nu vid den åldern, att han skulle börja
sin skolgång. De första grunderna hade hans mor
lärt honom, och det hade gått så lätt som en lek.
Men i Port Hurons skola gick det ej så bra för
gossen. Han hade svårt att följa med och satt
märkvärdigt nog oftast lågt i klassen. Lärarna
förstodo sig ej på honom. Fadern tyckte, att han
var dum, och själv började han också tro det.
En dag hörde Al
skolmästaren säga
till inspektören:
»Det lönar sig inte
att låta Edisons
pojke gå kvar i skolan.»
Detta var droppen,
som rågade måttet;
gråtande sprang Al
hem och berättade
allt för sin mor. Hon
tog honom modigt i
försvar, sårad i sin
moderliga stolthet,
och sade till
läraren, att pojken hade
lika gott huvud som
skolmästaren själv.
»Då beslöt jag», sade
Edison en gång på tal härom, »att bli henne
värdig, att ej komma hennes förhoppningar på skam.»

Edison vid 4 års ålder.

Emellertid kom han aldrig åter till den skolan
och inte till någon annan heller. All sin
undervisning fick han sedan av sin moder, och under
hennes ledning läste han ivrigt på egen hand.
En av hans lekkamrater från den tiden berättade
en gång på äldre dagar: »Jag minns, att jag
ofta såg fru Edison sitta på förstugukvisten och
undervisa sin gosse. Och jag brukade undra,
varför han inte gick i skolan. Jag minns, hur lik
han var sin mor: samma drag, samma uttryck och
leende. Jag tror nu,
att han fått sitt
snille i arv från
henne.»

Edison som tidningspojke.

För all sin möda
fick fru Edison rik
lön: Al visade sig
nu livligt
intresserad, hade mycket
lätt för att fatta
och ett minne som
en häst. Han gjorde
snabba framsteg i
geografi, historia,
räkning och andra
ämnen. Vid nio
års ålder hade han
själv läst eller hört
sin mor läsa högt
Humes »Englands historia» ocn »Reformationens
historia», Gibbons' »Rom» samt flera arbeten om
elektricitet och naturkunnighet. Han läste
grundligt igenom alla dessa böcker och hoppade aldrig
över det svårfattliga. Om han kom till något,
som han ej begrep, fick modern förklara, och hon
var nästan aldrig svarslös. Särskilt intresserad
var hennes gosse redan då av allt som rörde
naturvetenskap, i synnerhet elektricitet. Vid tolv års
ålder satte han sig i sinnet att så småningom läsa
igenom alla böckerna i Detroits folkbibliotek,
där det fanns flera tusen band. Han började med
böckerna vid ena ändan av en bokhylla och läste
dem i den ordning de stodo uppställda. Så
slukade han allt vad han kom över, tills
bibliotekarien lade märke till hans underliga metod och
hjälpte honom litet till rätta med att välja böcker,
som voro lämpliga för hans ålder och
fattningsförmåga.

Detroit är Michigans huvudstad. Huru hade
Al tagit sig dit? Jo, redan vid elva års ålder
kom han på den tanken, att han själv borde söka
förtjäna litet för sitt uppehälle. Han talade med
modern om sina planer, men hon var ej mycket
hågad för saken. Så småningom fick han henne
dock på sin sida, och de två rådgjorde om vilket
slags arbete, som skulle passa honom bäst. Al
tyckte, att det gjorde ungefär detsamma, vilket
arbete han valde, bara det var hederligt. Därför
beslöt han att till en början sälja tidningar. Han
sökte och fick plats som tidningspojke på tågen
mellan Port Huron och Detroit. I sin »låda»
hade han också böcker, tidskrifter, frukt och
sötsaker. Själv var han mycket stolt över sin
nyförvärvade värdighet, men modern var nog
litet orolig och fantiserade ibland om
tågsammanstötningar med Al som ett av offren. Men snart
lyckades han skämta bort hennes fruktan, och
han skötte med glatt mod sin syssla. Han sålde
sina tidningar och sina andra varor både på
perrongen vid stationerna och till passagerarna på
tågen. De amerikanska tågen hade då som nu
stora genomgångsvagnar, som ej äro uppdelade
i kupéer. Ofta kan man gå från vagn till vagn
genom hela tåget.

I början kom gossen väl överens med hela
tågpersonalen, och hans affär slog så väl ut, att han
så småningom kunde skaffa sig ej mindre än fyra
medhjälpare. Ungefär 25 shillings kunde han varje
vecka lämna sin mor som ett bidrag till
hushållspengarna. Det var ingen dålig inkomst för en
pojke vid hans ålder, fastän penningevärdet i
Amerika ju är lägre än i andra länder. Men Al
hittade på nya utvägar för att förtjäna ännu mera,
ej för egen del — ty han behöll ytterst litet av
pengarna — utan för att bli ett stöd för de sina.

Att han redan vid den tiden hade skarp
affärsblick, det visar följande drag ur hans liv. År 1861 —
Edison var då 14 år gammal — utbröt ett
förfärligt inbördes krig mellan de norra och södra
staterna. Krigets anledning var slavfrågan. En
av de viktigaste händelserna under kriget var
striden vid Pittsburg Landing, vilken efter två
dagars kamp slutade med att en sydamerikansk
armé blev tillbakaslagen av general Grant, som
förde befälet över de norra staternas armé.

Då underrättelsen om denna märkliga drabbning
kom till Detroit och infördes i dess tidningar,
förstod Edison genast, att nu kunde han göra
ett riktigt »kap», om han var påpasslig. Vid
varje station finns det en svart tavla, där
tjänstemännen med krita anteckna notiser om tågen,
deras försenade ankomst m. m. Edison beslöt
nu att be tjänstemännen vid stationerna mellan
Port Huron och Detroit att skriva på sina
anslagstavlor några lockande rubriker t. ex. stort slag
vid Pittsburg Landing, Härlig seger vunnen av
Grant, Femtiotusen dödade och sårade — allt
för att till det yttersta stegra folkets intresse.
Han hade mycket kort tid på sig för att sätta
denna plan i verket, om inte någon annan skulle
komma före honom.

Alltså rusade han in till telegrafisten, som fick
löfte om att få en tidning om dagen och en
tidskrift i månaden, om han hjälpte Edison och
telegraferade till de andra stationerna.
Telegrafisten blev road och intresserad. Budskapet flög
som en blixt från station till station, och folket
på perrongen läste det på de svarta tavlorna.

Nu var Edison säker om att göra en god affär.
Han sprang därför tillbaka till tidningskontoret
och fick där mer än 1,000 exemplar på kredit.
Konduktören lovade honom att få litet längre
tid än vanligt vid stationerna, och allt såg högst
lovande ut. Vid Utica, den första stationen från
Detroit, var det riktig folksamling på perrongen;
då man fick se Edison, viftades det med händer,
hattar och käppar. Det var tydligen honom man
väntade på. Då tåget åter satte sig i gång, hade
Al blivit av med 40 tidningar. Ännu livligare
gick det till vid de andra stationerna; överallt
hade folk strömmat till, och alla voro i stark
spänning. Man ville betala nästan vad som helst
för att få säkra nyheter om det stora slaget.
Hundratal efter hundratal av tidningsbunten gick åt.
Och vid Port Huron fick Al ända till 1 shilling
styck för de exemplar som voro kvar.

* * *

Denna lyckade affär gav den unge Edison
idén att börja trycka och ge ut en egen tidning.
Han behöll för egen del litet av de pengar, som
han förtjänat på sin »kupp»; för dem köpte han
gamla boktryckartyper och andra tryckerigrejor.
Konduktören hade låtit honom taga in i en
gammal »finka», som följde med tåget. Med hjälp
av en vän, som var något hemma i
boktryckerikonsten, började han nu arbetet med sin tidning.
Det var inte så lätt att reda sig med detta nya
arbete, men svårigheterna blevo snart övervunna.
Inom kort utkom första numret av
»Veckohärolden »; så hette Edisons tidning, som ej var
mycket större än en vanlig fruntimmersnäsduk.
Sättningen kunde ej ske i sin helhet på tåget, men
tidningen trycktes under resorna. Det var den
första tidning i världen, som kommit till under
sådana förhållanden.

Av Veckohärolden finns det, såvitt man vet,
nu blott ett nummer i behåll. Det äges av fru
Edison, som sätter stort värde på detta minne
från sin mans uppväxtår. Hon har hängt upp
den på väggen i sin mans arbetsrum i Glenmont.
Tidningen, som består av endast ett blad, är
innesluten mellan två glasskivor, så att man kan
läsa båda sidorna av det intressanta lilla
dokumentet. Det är daterat den 3 februari 1862;
utgivaren hade då ej ännu fyllt femton år. Edison
hade ibland ända till fem hundra fasta
prenumeranter och kunde dessutom få sälja ett par hundra
lösnummer till resande på tågen. Då nästan
allt arbete utfördes av honom själv, kunde han,
då det gick som bäst, få omkring 24 dollar i
månaden i ren behållning på sin tidning. Den innehöll
mest notiser och annonser, dessutom ibland någon
liten rolig anekdot eller några små uttalanden av
utgivaren.

Det nummer, som finns kvar, innehåller många
intressanta nyheter. Fastan stavning och
interpunktion lämna ej så litet övrigt att önska, gör
den lilla tidningen sin utgivare all heder. Den
har följande överskrift:

VECKOHÄROLDEN,

utgiven av A. Edison.
Pris 8 cent i månaden.

Första avdelningen är ägnad åt »lokala nyheter».
Sedan kommer födelse-, döds- och
giftermålsannonser, ägnade att intressera tidningens
läsekrets. Därefter följa andra annonser och några
notiser, som åtminstone i det numret äro
tämligen magra. Torgpriser och uppgifter om ändrade
tågtider ha var sin spalt.

Den lilla tidningen blev uppmärksammad av
en engelsk ingeniör, som en dag reste den vägen
fram och köpte ett nummer. Han gratulerade
Edison och sade till honom: »Ert lilla blad går
upp mot många tidningar, som ges ut av mycket
äldre män än ni.» Om ej Edisons arbete som
tidningsman hade blivit så hastigt avbrutet, skulle
han troligen vunnit lika stor utmärkelse på den
banan, som han sedan fick såsom uppfinnare.

Snart inträffade dock en händelse, som gjorde
slut på Veckohäroldens utgivning. I sin »finka»
hade Edison ej blott sina boktryckaregrejor. Där
förvarades också burkar och pytsar med
allehanda syror m. m., vilket på lediga stunder
användes till kemiska försök. Allt gick en tid framåt
lyckligt och väl. Men en dag, då vagnen gjorde
en häftig överhalning, föll en flaska fosforsyra
ned på golvet och tog eld. Det hela såg rätt
farligt ut, då konduktören just i det ögonblicket
trädde in. Elden höll på att sprida sig i »finkan».
Utan att förspilla någon tid på onödigt prat,
sprang konduktören efter några hinkar vatten,
och om en liten stund var elden släckt. Men
sedan brast det lös: den unge Edison fick över
sig en riktig skur av ovett. Och då tåget efter
några minuter stannade vid Mt. Clemens' station,
kastades han i väldig fart ut på perrongen. Efter
honom följde allt vad som fanns i hans kära
laboratorium. Där stod den stackars gossen helt
bedrövad bland sönderslagna glasburkar och annat
skräp. Och tåget gick obarmhärtigt ifrån honom.
TREDJE KAPITLET.
NYA FÖRSÖK.

Detta missöde bröt icke Edisons mod; han var
segare och hade mera motståndskraft än de
flesta. Sedan han samlat ihop spillrorna av
sina skatter, reste han med nästa tåg till Port
Huron. Det som räddats undan förstörelsen, bars
in i ett källarrum i hans fars hus. Då denne fick
höra om sonens missöde, nekade han honom först
att göra några experiment i hemmet, men då gossen
lovade att ej syssla med eldfarliga ämnen, gav
fadern efter och sade, att han kunde »köra i väg».

Snart voro experimenten åter i full gång. På
mellanstunderna läste han alla böcker om
elektricitet, som han kunde komma över. Betydelsen
av denna underbara kraft hade han fått klar för
sig, då han — tack vare telegrafens hjälp —
lyckats så väl med sin tidningshandel efter slaget
vid Pittsburg Landing. I sitt enkla laboratorium
läste och talade han ofta med en jämnårig vän
om denna nya, underbara kraft. Till sist beslöto
de att mellan sina egna hem sätta upp en
telegrafledning för enskilt bruk. Det arbetet var minsann
ej lätt. Men det gick ändå. De båda pojkarna
hade fiskat upp ur floden en bit av en gammal
telegrafkabel; den stoppades in i en rörledning
under landsvägen mellan gossarnas hem. Men
kabeln var inte nog lång; den fick skarvas med
några bitar vanlig skorstenstråd. Sedan måste
det ordnas så, att kabeln och tråden inte på någon
punkt kom i beröring med marken, ty då blev
det stopp med den elektriska strömmen. Al
visste, att glas ej leder elektricitet. Därför
samlade han ihop gamla buteljer, knackade botten
ur dem och ledde tråden genom dem. Så lyckades
han »isolera» sin linie från sin egen bostad till
vännens. Till en början fästes ledningen vid
träden, men efter en tid satte man upp små stolpar.

Då ledningen var i ordning, kom turen till
telegrafapparaten. För att fatta de svårigheter,
som de två gossarna hade att lösa, måste man
förstå själva grunderna för den elektriska
telegrafen.

De flesta pojkar ha nog sett en magnetisk nål,
sådan som begagnas i sjömännens kompasser.
Om nålen är fästad så, att den fritt kan svänga
i vilken riktning som helst, så stannar den, sedan
den svängt en liten stund, och pekar rakt från
söder till norr. År 1819 gjorde Örsted, en
ryktbar dansk vetenskapsman, en märklig uppfinning.
Han fann, att om en elektrisk ström ledes genom
en tråd, som löper nära en magnetisk nål och i
samma riktning som den, så svänger nålen
antingen till höger eller vänster, — till höger, om
strömmen sändes genom tråden åt ett håll, till
vänster, om strömmen ledes åt motsatt håll. Han
fann också, att om strömmen leddes blott genom
en enda tråd, så blev dess verkan på nålen helt
ringa, men om nålen omgavs med ett helt knippe
isolerade trådar, som gingo i samma riktning, då
blev strömmens verkan mycket kraftigare. Detta
visar, att det finns ett märkligt samband mellan
magnetism och elektricitet.

Kort efter denna uppfinning gjordes en annan
— nästan lika märklig — av vetenskapsmannen
Ampère. Han fann, att om en elektrisk ström
ledes genom ett knippe järntråd, som svepes om
ett stycke järn, så blir järnet magnetiskt; men
så snart som den elektriska strömmen upphör,
mister järnet sin magnetiska kraft.

På dessa två uppfinningar vilar den elektriska
telegrafen. Edison kände till båda uppfinningarna
och drog nytta av dem, då han ställde i ordning
sin telegraf. Hans apparater för avsändning och
mottagning voro mycket primitiva (enkla), men
de skulle ha uppfyllt sitt ändamål, om allting
annat varit som det skulle. Vid vardera ändan av
kabeln fästes en järnmagnet; omkring den virades
en trådspiral, vars ena ända leddes ned i jorden,
under det att den andra sattes i samband med
kabeln. Mitt över denna elektromagnet — som
den kallas — var ett järnhandtag fästat med en
stark fjäder. När en elektrisk ström leddes
genom kabeln, blev magneten verksam och drog
handtaget till sig; när strömmen avbröts, drog
den starka fjädern handtaget uppåt igen.

Genom en »nyckel» av mässing hoppades Edison
kunna sätta kabeln i samband med ett elektriskt
batteri och så kunna sända en ström genom tråden
till elektromagneten vid den andra ändan.

Om Edison satt i sin källare vid trådens ena
ända och hans vän satt vid den andra i sitt hem,
så kunde vännen genast veta vad Edison gjorde
med sin »nyckel». Om han höll »nyckeln» nere
en lång stund, så visste vännen det genast, och
om han höll den nere bara bråkdelen av en sekund,
så visste vännen det också.

En amerikanare, vid namn Morse, hade
uppfunnit ett telegrafiskt alfabet, som bestod av
prickar och streck. Varje bokstav och varje
siffra motsvarades av ett visst antal prickar och
streck. Bokstaven a betecknades t. ex. av en
prick och ett streck. Då två personer känna till
detta system, kunna de tala med varandra på
nästan vilket avstånd som helst, om det blott
finns en elektrisk kabel emellan dem, en apparat
och ett batteri vid vardera ändan.

Edison hade med tillhjälp av sin vän lyckats
sätta upp kabeln och förfärdiga två apparater,
som voro ganska bra. Men han kunde inte ännu
göra i ordning ett elektriskt batteri, som
förresten skulle ha kostat alldeles för mycket pengar.

I denna dilemma (svårighet) kom Edison på
den idén att begagna två katter som batterier.
Han hade läst — kanske hade han också genom
experiment funnit det — att om en katts päls
ordentligt gnides med en silkesduk, så utvecklas
ganska mycket elektricitet. Han och hans
vänner fingo fatt i två stora katter, virade
järntrådens ändar om djurens ben och gnedo kraftigt
deras glänsande ryggar. Det är inte troligt, att
experimentet skulle ha lyckats. Det vet man
emellertid inte, ty de två »försökskaninerna»
förlorade snart tålamodet. Med ursinniga skrik
sleto de sig lösa och satte i väg, så fort som benen
buro dem.

Snart därefter kunde Edison köpa sig ett
gammalt batteri och ett par apparater, så att han
fick i ordning en ganska bra »linie» till några av
sina vänners hem. Nu lärde han sig »expediera»
och »taga emot». Men han tjänstgjorde
alltjämt om dagarna som tidningspojke på tåget;
därför var det bara på kvällarna han kunde göra
sina experiment. Pappa Edison var mycket sträng
med att Al skulle gå tidigt i säng. Detta var
bra prövande för gossen. Om han på kvällen
försökte stjäla sig till några timmar i sin »verkstad»,
så kom pappa och tog ljuset ifrån honom.

Al måste försöka få bort faderns motvilja för
sena kvällstimmar. Han gav honom vid sin
hemkomst en bunt överblivna tidningar, i hopp att de
intressanta artiklarna skulle få honom att
glömma tidens flykt. Men det försöket lyckades ej.
Hur fördjupad fadern än var i sin tidningsläsning,
passade han alltid på, när klockan slog 1/2 10. Då
ropade han till Al: »Gå genast och lägg dig.»

En dag hittade Al på en ny plan och tog till sin
förtrogne en av sina kamrater. Den kvällen hade
han inga tidningar med sig hem, och pappa Edison
tyckte det var litet tomt. Al sade: »Dick har
fått allihop. Och han har tagit dem med sig hem.»
Då det blev sängdags, kom Al med ett förslag.
»Dick och jag har en telegrafledning mellan våra
rum», sade han. »Jag kan kalla på honom och
få veta, vad som står i tidningen.» Det gick
pappa in på, och snart var telegrafen i full gång.
Al tecknade upp nyheterna på pappersremsan,
och fadern läste igenom alltihop. Så höllo de på,
och innan de visste av ordet, var klockan 11.
Detta upprepades flera kvällar å rad; så lärde sig
pappa Edison, att kvällsöl inte var så farligt för
gossen. Snart började Al taga hem sina
tidningar igen, och nu fick han använda sina
kvällsstunder, hur han ville.

Den kära telegrafledningen fick ett sorglustigt
slut. En morgon fann Al, att stolparna voro
kullslagna och allt i oreda. En ko hade på natten
kommit in i trädgården och trasslat in sig i
telegraftråden, så att hon förstört hela ledningen.
Den kom aldrig mer i gång. Ty kort därefter
fick Al arbete som telegrafist utan att själv
behöva sätta upp ledningen.
FJÄRDE KAPITLET.
LÄROÅR SOM TELEGRAFIST.

År 1862 — Edison var då 15 år gammal —
inträffade en händelse, som blev en
vändpunkt i hans liv. I sin iver att få lära sig
allt möjligt om elektriciteten och dess praktiska
tillämpning, brukade han ibland under sina resor
titta in till telegrafisterna och på lediga stunder
lära sig deras yrke.

Hans bäste vän bland tjänstemännen vid linjen
var mr Mackenzie, stationsinspektor i Mount
Clemens. Det blandade tåget, som Edison
brukade följa med, stod vanligtvis en halv timme vid
den stationen. Lokomotivet användes då till
att växla godsvagnar på ett sidospår. Under
den halvtimmen brukade Al oftast titta på
telegrafapparaterna; ibland lekte han i trädgården
med lille Jimmy Mackenzie, stationsinspektorns
pojke, en pigg unge på tredje året.

Med sin tidningsbunt under armen stod Al en
morgon i närheten av perrongen. Då han tittade
åt det hållet, fick han till sin förfäran se, att Jimmy
hade klättrat ned på huvudspåret. Där stod han
i solskenet mitt emellan skenorna, och ett stycke
bakom honom kom i full fart en godsvagn, som
förts från sidospåret och skulle kopplas till det
tåg, som väntade vid stationen. Edison kastade
ifrån sig tidningsbunten, sprang fram och ryckte
barnet undan en säker, förfärlig död. Vagnen
var så nära, att Al nätt och jämnt hade hunnit
kasta sig åt sidan, då den susade förbi. Både
barnet och Al sluppo undan med några lätta
skråmor.

Det är lätt att tänka sig, hur tacksamma
Jimmys föräldrar voro. Mr Mackenzie ville gärna
på något sätt löna Edison för hans raska, modiga
handling. Som han var fattig, kunde han ej ge
honom pengar; han visste också, att det skulle
icke Al ha tagit emot.

Mackenzie funderade och funderade. Nästa gång
han träffade Al, hade han fått klart för sig,
vad han skulle göra. »Hör på, Al», sade han,
»vill du ej lära dig att bli telegrafist på allvar?»
Detta förslag antogs med stor glädje. Fyra
gånger i veckan steg Edison av tåget vid St. Clemens,
då hans arbete för dagen var slut, och på
kvällarna invigdes han av Mackenzie i
telegrafkonstens hemligheter. Efter tre månader kände han
så väl till apparaterna och hade blivit en så
skicklig telegrafist, att nu var han fullärd i det yrket,
sade hans lärare.

På Mackenzies tillrådan sökte nu Edison plats
som natt-telegrafist i Port Huron. Han fick
platsen, och mycket stolt kände han sig, då han fick
veta, att han som lön skulle få 25 dollars i
månaden. Hans arbete på denna plats var ej
särdeles ansträngande; han skulle bara hålla reda på
tågens ankomsttider. Men man kunde ej få
honom att sova på dagarna; i stället arbetade han
hemma i sitt kära laboratorium. Därför kom
han ofta trött och sömnig till sin post. Många
idéer arbetade i hans hjärna, så att han ofta hade
svårt att fästa tankarna vid det, som han hade
för händer. Hans rapporter voro så
knapphändiga som möjligt, och mer än en gång höll han på
att bli anmäld för ouppmärksamhet i tjänsten.

Edison ville inte avstå från sina experiment;
därför måste han sova emellanåt på nätterna.
Sedan han noga studerat tidtabellen, skaffade
han sig en väckarklocka, som ställde till ett
fasligt oväsen. Med den redde han sig bra, då tågen
kommo på bestämd tid. Men ibland voro de
försenade, och då var det värre. Då det inte
ville bära sig på det sättet heller, måste han hitta
på någon annan utväg.

Järnvägstelegrafisten gick i ständig ångest, att
Edison när som helst skulle somna på sin post.
Därför befallde han honom att varje halvtimme
signalera till honom med bokstaven a (Morses
alfabet). Första natten skickade Edison var
halvtimme sina an, men på morgonen var han
alldeles förbi; i längden kunde han ej stå ut på
det viset. Dagen därpå arbetade han ivrigt i sin
verkstad. På kvällen såg han mycket belåten ut.
Det syntes, att han hittat på något sätt att »klara
sig». Då han gick till telegrafen, hade han med
sig en liten låda, som innehöll några märkvärdiga
»grejor» och litet telegraftråd. Då han väl blev
ensam på kontoret, plockade han fram
alltsammans; på en halv timme satte han ihop en konstig
tingest, som han med telegraftråd satte i samband
med både väggklockan och telegrafapparaten.
Sedan satte han sig att vänta. Nu hände sig
följande. Precis då klockan slog halv, föll det
ned en liten hävstång av trä, som sände en
utmärkt efterhärmning av Morses a till
telegrafnyckeln; strax därpå slöts strömmen av en annan
liten hävstång. Edison jublade. Han höll sig
vaken, tills klockan slog halv igen. När det då
gick lika bra, drog han en suck av lättnad och
somnade.

Varje natt signalerades det nu ordentligt;
järnvägstelegrafistens förtroende till Edison var i
ständigt stigande. Men snart nog blev av en
händelse alltsammans upptäckt. En natt — strax
efter signalen —- fick telegrafisten lust att per
telegraf språka litet med Edison. Han kallade
på honom, men fick intet svar på en lång stund.
Då blev han orolig, trodde att någon olycka hänt
och åkte genast på en ralla till Edisons station.
Då han uppskrämd tittade in genom
kontorsfönstret — han trodde nästan, att Edison blivit
mördad — fick han se denne försänkt i djup
sömn. Just som han tänkte väcka honom, fick
han syn på den lilla nyss beskrivna apparaten på
bordet. Klockan slog just halv igen; och den
lilla maskinen kom i gång. Nu kom också
telegrafisten »i gång»; han förklarade för Edison, att
han inte längre ville veta av honom, utan han
kunde ge sig av med detsamma.

Tack vare sin redan kända skicklighet fick Al
snart ny plats, nu i Sarnia, där han arbetade som
telegrafist några månader. Alltjämt stred hos
honom pliktkänslan med hågen för forskning
och experiment. Varje ledig minut ägnade han
åt sina älskade studier. I sin tankspriddhet var
han en gång nära att ställa till en förfärlig olycka.
Fördjupad i sina experiment lät han en gång ett
tåg gå förbi, som skulle ha hållits kvar med en
signal, därför att ett annat tåg strax därefter
väntades från motsatta hållet. Nästan vanvettig
av skrämsel rusade han framåt banan; hans sista
hopp var, att tåget skulle stanna vid en anhalt,
som låg ett stycke längre fram, att han där skulle
hinna fatt det och hindra det från att fortsätta.
Han sprang, så fort han kunde; men i mörkret
snävade han och slog sig rätt illa. Då han
blödande och andfådd fick anhalten i sikte, såg han
tåget svänga om en krök ett stycke på andra
sidan. Viss om en förestående olycka,
telegraferade han nu åt alla håll; han skickade till och
med bud efter läkare och sköterskor.
Lokomotivförarna på de båda tågen avvände
emellertid faran. De förstodo varandras signaler och
tack vare deras påpasslighet blevo tågen
»stoppade» i tid.

För en sådan förseelse som Edisons fanns ingen
ursäkt; många människors liv hade blivit satta
på spel. Han kallades genast inför trafikchefen,
som var känd för att vara mycket sträng.
Dennes sätt och ord voro så oroande, att Edison
fruktade det värsta. Då deras samtal för några
minuter blev avbrutet och trafikchefen hade
annat att tänka på, smög gossen sig oförmärkt
ut ur rummet och tog till benen, så fort han kunde.

På ett godståg, som just skulle avgå, fick han
följa med till Sarnia, ty konduktören kände
honom inte och visste intet om hans belägenhet.
Från Sarnia for Edison genast på färjan över
floden till Port Huron, där han var på amerikansk
mark och ej kunde nås av myndigheterna i
Kanada.
FEMTE KAPITLET.
VANDRINGS- OCH ARBETSÅR.

Edisons hemkomst till Port Huron den gången
var ej vidare ärofull. Men det fanns
förmildrande omständigheter; alla de idéer och
krafter, som sjödo inom honom, gjorde det mycket
svårare för honom än för andra att fästa
uppmärksamheten vid ett enformigt, bundet arbete, och
han hade ej ännu av en tvingande nödvändighet
lärt att böja sig. Hans försumlighet berodde ej
på lättja eller oduglighet i arbetet.

Kort efter hemkomsten — innan han ännu
fått ny anställning — fick han ett tillfälle att
genom skicklighet och fyndighet bli till nytta för
Port Huron och Sarnia. Dessa städer ligga på
vardera sidan om St. Clarefloden, som leder
vattenmassorna från sjön Huron till sjön St. Clair.
Nu på våren hade isblock drivit från Huron ner
i floden och hopat sig där. Under deras tyngd
hade den telegrafkabel brustit, som under
vattnet ledde över floden. All telegrafisk förbindelse
mellan de två städerna var nu avbruten. En
massa människor hade samlats nere vid
hamnpiren; man stod och såg på isstyckenas virvlande
lek; man rådslog om vad som var att göra. I
närheten — på ett sidospår — stod ett av
stambanans lokomotiv med ångan uppe.

I folkmassan befann sig även den unge Edison.
Han funderade och funderade för att hitta på
en lösning av svårigheten. Då han fick syn på
lokomotivet, fick han en ingivelse. Han sprang
upp på dess lilla plattform och började med
ångvisslan sända över floden långa och korta
tutningar, som skulle ersätta strecken och punkterna
i Morses telegrafsystem.

»Hallå, hallå, Sarnia», ropade tutningarna.
»Förstår ni, vad jag säger?»

I andlös spänning samlades hopen kring
lokomotivet; man förstod vad gossen ämnade göra,
men trodde knappt, att han skulle lyckas. Gång
på gång ljödo genom tystnaden Edisons signaler
utan resultat; men till sist svarade klart och
tydligt en ångvissla från den andra stranden. Nu
kunde städerna åter meddela sig med varandra,
och Edison blev hjälten för dagen. Hans bedrift
ådrog sig allmän uppmärksamhet.

Nu blev det inte svårt för honom att få arbete;
han tjänstgjorde som telegrafist än på den ena
platsen än på den andra. Han var nu sjutton
år gammal, och hans rika begåvning utvecklades
hastigt. Under nätterna studerade han, ibland
långt in på »småtimmarna». Men han ville även
bli riktigt skicklig i sitt yrke. Han övade sig
med att skriva så fort som möjligt, så att han
skulle kunna teckna upp ett meddelande lika
fort, som den snabbaste avsändare kunde skicka
av det. Till sist blev Al så uppövad, att han
kunde skriva mer än 50 ord i minuten. Ingen
telegrafist i Förenta Staterna kunde sända av mer
än 45 ord i minuten.

Edisons stora skicklighet blev genom en
tillfällighet upptäckt av hans förmän. Han hade
då plats i Cincinnati. Bland telegrafisterna höll
man då på att bilda en förening för att få bättre
arbetsvillkor och andra förmåner. En deputation
hade blivit sänd från Cleveland till Ohio för att
övertala telegrafisterna där att gå in i föreningen.
Man höll ett litet sammanträde; efteråt festade
man. Sådana tillställningar roade inte Edison,
som aldrig gick till överdrift i annat än arbete;
han gick snart från kamraterna in i
expeditionsrummet, som stod tomt. Hans arbete skulle
inte börja förrän på morgonen; men ingen av
nattelegrafisterna syntes till, och från
Clevelandlinjen begärde man otåligt nya meddelanden.
Edison väntade litet; han ville ej gärna störa
nöjet för de andra. Men han förstod, att om det
dröjde litet till med svaret, skulle någon av
kamraterna råka illa ut. Till sist satte han sig själv
ned vid apparaten och skötte den hela natten;
sedan började han som vanligt sitt eget arbete
på morgonen. Han tänkte inte säga något om
det, för att inte kamraterna skulle få ledsamheter.
Men en av de lägre tjänstemännen hade sett
honom arbeta och talade om det för
telegrafkommissarien, som på det viset till sin förvåning fick
veta, att Edison försakat sin nattro för att rädda
kamraternas anseende. Snart fick Edison
befordran och högre lön.

Efter en tid blev han förflyttad till Memphis,
en ort mitt emellan de stora städerna New Orleans
och Louisville. Alla meddelanden från båda
hållen mottogos i Memphis och sändes sedan vidare
från New Orleans till Louisville och tvärtom.
Om telegrammen hade kunnat sändas direkt hela
sträckan, skulle det ha varit en stor fördel. Men
avståndet var så stort, att den elektriska
strömmen ej var nog stark att nå fram. Då den nådde
till Memphis, hade den nätt och jämnt så mycket
styrka kvar, att den kunde verka på
telegrafapparaten där; sedan var det slut. Huru skulle
man bära sig åt för att förstärka den elektriska
strömmen, just då den passerade telegrafen vid
Memphis? Telegrafkommissarien där hade länge
funderat på detta problem, men ej lyckats lösa det.

Edison, som redan förut uppfunnit en s. k.
»upprepare» — just vad som behövdes — hade
snart satt ihop en sådan apparat; den sattes i
samband med ett extra batteri, som ökade
strömmens styrka. Nu kunde telegrammen sändas
direkt utan medverkan av någon telegrafist. För
första gången voro nu de två stora städerna i
direkt telegrafisk förbindelse med varandra.
Telegrafkommissarien blev mycket förargad över
Edisons framgång; han kunde ej tåla att bli
överträffad av en pojke. Inom kort hittade han på
en förevändning och avskedade Al.
Edison vid 19 år.

Edison, som var alldeles oförberedd på denna
oförtjänta behandling, tyckte nu, att det såg
rätt mörkt ut. Det var på senhösten; han var
klen och överansträngd; hans kassa var nästan slut,
ty alla sina pengar hade han gett ut på böcker
och experiment.

För att kunna betala sina små skulder måste
han sälja nästan allt vad han ägde. Då allt var
uppgjort, hade han inte pengar till en
järnvägsbiljett. Han ämnade nu bege sig till en större
stad, ty han var utledsen på småstadsbornas
avundsjuka och småaktighet. Han beslöt nu att
vandra den långa vägen till Louisville. Dag efter
dag knogade han framåt; på vägen fick han både
frysa och svälta, ty han var dåligt klädd och
kassan var mycket klen. Mer än 100 (eng.) mil
gick han till fots; blott ett litet stycke då och då
fick han åka.

Edison vid 28 år.

Då han äntligen kom fram till Louisville, gick
han genast till telegrafkontoret och bad att få
anställning. Men han såg så sluskig och
bedrövlig ut, att han först fick nej. Till sist
bevektes man av hans enträgna böner att taga honom
på försök. Så snart man märkte, hur skicklig
han var i arbetet, fick han genast fast
anställning. Här stannade han i två år.

Jämte sitt vanliga arbete fick han i Louisville
en ny uppgift. Under det långa, förfärliga krig,
som rasat under Edisons uppväxtår, hade många
arbetsgrenar blivit lidande. Från den ena
platsen till den andra drogo skaror av arbetslösa;
bland dem funnos telegrafister, som ej lyckats
få anställning. Under arbetslösheten hade flera
av dem börjat dricka och föra ett oordentligt liv.
Under sin vistelse i Louisville såg Edison många
av dessa »telegrafiststrykare», som de kallades.
Han blev snart känd bland dem för sin
hederlighet, nykterhet och vänlighet. Han blev ofta
till hjälp för de stackars sluskarna i deras försök
att kämpa sig upp ur eländet. Så länge de hade
en slant, gick den oftast till krogen, det visste de.
Därför togo de Edison till sin skattmästare och
anförtrodde honom nästan alla sina pengar. Als
rum blev ett tillhåll för många stackare; ofta fann
han där vid hemkomsten flera män, som voro
mer eller mindre druckna. Mer än en av dem satte
hans hjälpsamhet på prov till det yttersta; de
ville till och med ibland, att han skulle pantsätta
sina egna saker för att kunna hjälpa dem.

För resten gick tiden som vanligt under arbete
och studier. Vid den tiden skrev Edison en liten
bok om elektricitet; den trycktes och gavs ut av
honom själv. Största delen av sin fritid ägnade
han alltjämt åt experiment i sitt laboratorium.

I Louisville fick Edison en gång tillfälle att
visa sin skicklighet som telegrafist. Länge hade
det hört till hans arbete att taga emot
tidningstelegrammen. De bestå oftast av korta notiser
om viktiga händelser; men ibland innehålla de
ordagranna återgivanden av märkliga tal. Att
avsända och taga emot dessa telegram är ibland
ett verkligt kraftprov. Ofta orkar inte samme
telegrafist utföra hela arbetet, utan ett ombyte
måste göras.

Långa tal expedieras vanligtvis på natten;
de måste i hela sin längd stå införda i nästa dags
tidningar. Hela natten måste skickliga
telegrafister arbeta med att översätta »punkterna» och
»strecken» till vanlig skrift.

Då mr Johnson, som efter Lincoln blev Förenta
Staternas president, tillträdde sitt ämbete, höll
han ett märkligt tal. Hela landet väntade med
andlöst intresse på att få läsa talet. Klockan
tre e. m. satte sig Edison vid sin apparat
och började med sin fina, tydliga handstil
uppteckna talet ord för ord. Avsändaren var en
särdeles snabb och skicklig telegrafist. Timme efter
timme satt Edison lutad över pulpeten; intet
tydde på att ordströmmen snart var slut.
Midnattstimmen kom och gick. Klockan slog ett,
två, tre och fyra. Men Edison höll ut på sin
post. Äntligen — klockan halv fem — var det
ansträngande arbetet färdigt. Men Edison fick
ej ännu vila. Han måste först uppdela sin
rapport i korta avdelningar och dela ut dem åt
sättarna på tryckeriet, så att talet kunde bli uppsatt
och tryckt så fort som möjligt. Genom denna
bedrift vann Edison beundran och tacksamhet
bland alla tidningsmännen i Louisville; för att fira
denna händelse ställde man till en stor middag,
där den unge telegrafisten var hedersgästen.

Så småningom lade sig oron efter kriget. Sedan
freden slutits, kommo affärerna åter i gång;
pengar flöto in, och välståndet ökades. I städerna
uppfördes nya byggnader. Louisville fick bl. a.
ett ståtligt hus, dit telegrafen flyttades. Men då
arbetet började gå i större skala, blevo
arbetsreglerna också strängare. Alla instrument skulle
alltid stå på sina bestämda platser; telegrafisterna
voro förbjudna att flytta dem. Den som
överträdde dessa föreskrifter, riskerade att genast bli
avskedad. Ingen fick heller taga några
instrument eller syror från batterirummet.

En gång bröt Edison mot dessa regler. Han
ville göra ett experiment och försökte hälla ett
slags syra ur en burk. Han råkade då att slå
omkull hela burken. Dess frätande innehåll
förstörde golvet i batterirummet. Till råga på
olyckan rann vätskan genom taket ned i rummet
inunder, där en del av möblerna blevo fördärvade.

Denna händelse måste anmälas för
styrelseherrarna; Edison kallades inför dem och fick sig
en allvarsam skrapa. Han hade fått anställning
som telegrafist, inte för att göra experiment.
Han fick än en gång avsked. Men nu började
han bli medveten om sin förmåga både som
telegrafist och uppfinnare. Han var säker om att
han inte länge behövde gå utan arbete.

Från Louisville vände han på en tid åter till
Cincinnati, där han fick plats vid
järnvägstelegrafen. Nu fortsatte han med iver sina bokliga
studier. Då han inte hade råd att köpa nya
böcker, brukade han gå på auktioner och göra
sig ett »kap» emellanåt. En gång hade han för
två dollar ropat in en stor packe gamla tidskrifter.
Han tog dem själv till telegrafkontoret. Då han
vid tretiden på middagen blev ledig, gick han
hemåt med sin tidningslunta på axeln. Han
tog en genväg genom några skumma gränder och
gick mycket fort, ty han längtade att bli kvitt
sin tunga börda och ville så fort som möjligt börja
läsa i sina tidskrifter. Med ens fick han höra
ett pistolskott bakom sig; någonting susade tätt
förbi hans öra. En polis hade tyckt, att det hela
såg misstänkt ut och trodde sig ha fått spaning
på en tjuv. Edison stannade genast och öppnade
paketet. Polisen såg både ledsen och generad
ut. »Varför stannade ni inte, då jag ropade an
er?» frågade han. »Det hörde jag inte»,
svarade Edison, som från barnaåren var litet
lomhörd.

Då Edison arbetat en tid i Cincinnati, fick han
plats vid stambanans telegrafstation i Port Huron.
Under sin vistelse där, som räckte ett och ett halvt
år, fick Edison än en gång njuta av hemlivets
trevnad och glädje. Men han passade ej längre
i den lilla stadens små förhållanden. Han
längtade till en storstad och fick snart hjälp att få sin
önskan uppfylld.
SJÄTTE KAPITLET.
ÖSTERUT.

Många av Edisons vänner tyckte, att det i
längden var förspilld tid för honom att
arbeta som telegrafist i en småstad. Till
sist lyckades man få honom anställd vid en stor
telegrafbyrå i Boston. Som belöning för en
uppfinning, som besparat bolaget nära 1,000 pund,
blev han av stambanans styrelse bjuden på den
långa resan till Boston. Efter fyra dygn på
järnväg kom Edison fram till den stora staden. Han
gick genast upp till den telegrafbyrå, där han fått
plats. De andra telegrafisterna tyckte, att han
med sin vårdslösa dräkt och sitt tankspridda
uttryck såg ut som en konstig kurre. De skrattade
helt öppet åt den löjlige främlingen från
landsorten.

Då han första gången kom till sitt arbete,
försökte kamraterna sätta honom på det hala och
väntade sig ett riktigt frispektakel. I New-York
fanns en av de skickligaste avsändarna i hela
landet, det visste några bland dem av sorglig
erfarenhet. Nu ville de med hans hjälp »stuka»
den nye telegrafisten från den fjärran västern.
Det tog litet tid, innan de fått allt klart; till sist
kom en av dem fram till Edison och bad honom
taga emot ett tidningstelegram från New York.

Utan att ana oråd satte sig Edison vid
apparaten och började taga emot telegrammet. Han
märkte genast, att avsändaren var ovanligt
skicklig, att han så småningom ökade farten, tills han
avsände fulla 45 ord i minuten. Men Edison
kunde — som vi veta — skriva med en
hastighet av mer än 50 ord i minuten, så han tog
det lugnt. Då han händelsevis såg upp, fick han
se, att alla kamraterna stodo och sågo på
honom helt skadeglada. De väntade, att han när
som helst skulle ge tappt och erkänna, att han
inte kunde följa med avsändaren, Nu förstod
han, att de tänkt spela honom ett spratt; detta
sporrade honom ännu mera. Han tog upp sin
pennkniv ur fickan och formerade helt lugnt sin
blyertspenna; sedan högg han i med arbetet igen
och tog snart igen den förlorade tiden.
Kamraterna blevo långa i ansiktet; de förstödo, att
han var en av de skickligaste telegrafister, som
någonsin varit inom kontorets dörrar och att de
gjort ett stort misstag, då de försökt sätta
honom på det hala. Den som först tröttnade blev
inte Edison utan avsändaren, som helt snopen
bad en av sina kamrater taga vid. Genom denna
bedrift, som kunde ha hedrat vem som helst av
Bostons telegrafister, vann Edison i ett slag det
största förtroende. Nog voro kamraterna ännu
frestade att göra narr av hans gammalmodiga
kläder, men de måste erkänna, att han var
»väldigt styv» i sitt arbete.

Livet i Boston verkade mycket utvecklande
på Edisons begåvning och hela personlighet. Att
få bo i en sådan stad, en medelpunkt för Amerikas
bildning och vetenskapliga intressen, det måste
ge starka och inspirerande intryck åt en sådan
natur som Edisons. Det verkade som en
uppenbarelse på ynglingen att besöka stadens präktiga
tavelgalleri, att se konstverk av världens
förnämsta målare och bildhuggare. Det härligaste
av allt var Bostons folkbibliotek med dess tre
tusen band. Här kunde han läsa och låna böcker
om allt under solen.

Men Edison nöjde sig inte med att läsa lånade
böcker. Han ville också ha egna, som han kunde
föra med sig och där han kunde sätta hurudana
märken som helst. Därför brukade han i
sällskap med en god vän snoka igenom alla möjliga
antikvariat. På en av dessa upptäcktsfärder till
en av stadens utkanter gjorde han ett bra kap.
För en ringa summa fick han alla Faradays
arbeten om elektriciteten. Edison var mycket
intresserad av att få veta, vad denne store mästare hade
att säga om hans älsklingsämne; då han vid
tretiden på morgonen kom hem från arbetet, satte
han sig genast och började läsa. Detta höll han
på med, tills det var tid för vanligt folk att stiga
upp. Då hans vän sade till honom, att han
förstörde sig på det viset, lade han med saknad ifrån
sig boken, såg upp med inspirerad blick och sade:

»Jag har så mycket att göra, och livet är så kort;
därför måste jag gno på.» Så ryckte han till sig
sin mössa och sprang till det kafé, där han
brukade äta frukost.

Hand i hand med de bokliga studierna
bedrevos de praktiska experimenten. Edison
tjänstgjorde nu som natt-telegrafist. Om dagarna —
efter några få timmars sömn — arbetade han i en
liten verkstad, som han själv gjort i ordning åt
sig. Några av hans experiment gjordes med
ganska farliga ämnen. Tillsammans med en
skicklig arbetare, som också intresserade sig för
experiment, hade Edison en gång lyckats tillverka en
mängd av det farliga sprängämnet nitroglycerin.
För sitt första experiment därmed togo de blott
helt litet av detta ämne. Och de trodde, att de
varit onödigt försiktiga. Men följden av
experimentet blev en så stark explosion, att de med
förfäran tänkte på hur det skulle gå, om allt
nitroglycerinet genom någon olyckshändelse
exploderade. Efter en ängslig rådplägning beslöto de
att så fort som möjligt göra sig av med alltihop.
Mycket tidigt följande morgon sänktes en
glasburk med det hemska sprängämnet försiktigt ned
i en av stadens kloaker.

Snart blev Edison känd i Boston för hängiven
vetenskaplig forskning och stor begåvning som
uppfinnare. Han fick många bevis på aktning och
intresse från lärda, framstående män. En gång
blev han ombedd att föreläsa om elektricitet för
studenterna vid en av stadens förnämsta
Edison i sitt laboratorium.
högskolor. Edison lovade — fast motvilligt — att
infinna sig på en bestämd dag, berättade det för
en god vän och — glömde sedan bort hela saken.

En timme före den utsatta tiden kom vännen
till Edison för att ge honom en påminnelse, ty
han kände till hans tankspriddhet. Edison var
inte på sitt rum; till sist hittade man honom på
ett byggnadstak, där man höll på att sätta upp
en telegrafledning. Nu hade han inte tid att gå
hem för att tvätta sig och göra sig fin. Hellre
än att bryta sitt ord, rusade Edison i väg som
han var, i sina dammiga arbetskläder. Han hade
hela tiden haft en dunkel föreställning om att
föreläsningen skulle hållas för gossar. Huru
häpen blev han icke, då han blev införd i en vacker
föreläsningssal, fullsatt med fina, kvinnliga
studenter. Några minuter stod han där, andfådd
och rodnande. Men med vanlig energi behärskade
han sin förvirring och grep sig genast an med sin
uppgift. På ett klart, fängslande sätt framställde
han några intressanta sidor av sitt ämne. De
kvinnliga studenterna tyckte nog först, att han
såg lustig ut; men de rycktes snart med av hans
intressanta föreläsning och hans originella
personlighet.

Största delen av sin lediga tid använde Edison
till att arbeta ut några mindre apparater, som
inledde hans uppfinnarebana. Under alla sina
vandringsår hade han drömt om att helt få ägna
sig åt uppfinningar och att komma långt på den
banan. Nu ryckte det målet allt närmare; tyst
och tåligt arbetade han i sin verkstad. Med ingen
talade han om sina planer; aldrig skröt han, då
han hade lyckats. Knappt hans närmaste
vänner visste, vad han hade i tankarna, då han
sysslade med de apparater, varpå han ofta offrade
sin sista slant. Han talade i allmänhet mycket
litet om sitt arbete. Då det väl var färdigt, fick
det tala för sig själv.

I Boston fullbordade Edison den första
uppfinning, som han fick patent på. Det var en
elektrisk rösträknare. Edison hade hört, att mycken
tid i den amerikanska riksdagen blev bortslösad
på omröstningar. Genom sin uppfinning ville
han spara tid. Vid varje riksdagsmans plats
skulle sättas två elektriska knappar, en för »ja»
och en för »nej». Den elektriska rösträknaren,
som stod i förbindelse med knapparna, visade i
samma ögonblick som riksdagsmännen tryckte
på knapparna, huru röstningen utfallit. Edison
trodde, att denna uppfinning skulle bli till stor
nytta. Han kostade på den stora summor och
fick patent på den 1869. Sedan reste han till
Washington och beskrev sin uppfinning för en
framstående politiker. Men uppfinningen ansågs
ej lämplig; den blev ej antagen. Av denna
erfarenhet lärde sig Edison att ej lägga ned så
mycket tid, arbete och pengar på någon
uppfinning, förrän han var säker om att den skulle bli
använd.

Hans förnämsta uppfinning vid den tiden var
en elektrisk kursannoterare. Om sådana
apparater uppsattes utanför börsbyggnaderna, kunde
var och en, som gick förbi, med en enda blick
förvissa sig om pappers och aktiers värde på
börsmarknaden. Detta var en nyttig apparat och
blev mycket använd.

Alltifrån barndomen, då han satte upp en
telegrafledning med trasiga buteljer som isolering och
gärdsgårdsstörar till stolpar, hade Edison
intresserat sig för telegrafkonsten. Från dessa tidiga
försök hade han nu hunnit fram till djupa
forskningar och betydelsefulla förbättringar av de
gamla telegrafmetoderna. Redan som gosse hade
han förstått den bristen i det gamla systemet, att
tråden inte kunde överföra mer än ett telegram
i sänder. Därför måste två till fyra ledningar
sättas upp intill varandra mellan de större orterna.
Detta kostade mycket pengar, och allmänheten
måste därför betala mycket för att få skicka av
ett telegram.

Edison funderade länge på en förbättrad metod,
som skulle göra det möjligt att på en gång sända
minst två telegram från vardera hållet utmed
samma tråd. Det skulle inbespara mycken tid
och stora kostnader. Under flera år arbetade
dessa tankar i hans hjärna. Först under hans
vistelse i Boston började idéerna få fast form.
Han såg vägen allt klarare för sig. Men hur
lämplig vistelsen i Boston än var för honom, måste
han nu begiva sig till en ännu större stad, där alla
den vetenskapliga forskningens möjligheter stodo
honom till buds.

Han reste därför nu från Boston till New-York.
Som vanligt hade han ej gjort några besparingar,
utan fick sälja de flesta av sina böcker och
apparater för att få respengar. Full av intresse och
med ljusa förhoppningar anlände han till
världsstaden, och hans glada mod stod bi i det längsta,
fast det såg rätt mörkt ut i början. Under denna
tid fick han blicka in i levnadsförhållanden, som
han förut ej haft en aning om. Då han hade helt
litet pengar kvar, var han tvungen att hyra de
billigaste rum och äta på de enklaste matställen.
Dag efter dag gick han ut för att skaffa sig arbete;
kväll efter kväll kom han åter utan att hava
lyckats. Till sist började han tro, att det i den
myllrande storstaden ej fanns någon plats för
honom. Slutligen — då han i tre veckors tid
gått arbetslös, fick han ett tillfälle att visa, vad
han dugde till.
SJUNDE KAPITLET.
FRAMGÅNG.

En morgon var Edison ute och gick i nedre
Broadway. Han funderade som vanligt på
någon utväg att få arbete. Försjunken i
sina tankar, vek han om ett gathörn och kom
in på Wall Street, en av de livligaste gatorna
i New-York.

I de kvarteren finns det en mängd stora
affärslokaler, och utanför dem pulserar folklivet. Wall
Street är ett centrum för New-Yorks affärer. Där
uppgöras många spekulationer; där sättas
dagligen stora summor på spel. Värdepapper och
aktier köpas och säljas allt efter ställningen för
dagen. Av dessa spekulationer bero ofta
tusentals arbetare och deras familjer. Ibland störtas
hela industriföretag; och en massa människor stå
utan arbete. Ofta försöker man att spekulera i
någon särskild vara, köpa upp hela det åtkomliga
lagret och vägrar sedan att sälja något, tills priset
drivits upp.

En kris av det slaget pågick vid Wall Street
just den dag, då Edison kom gående där. Den
store kapitalisten Jay Gould och hans
kompanjoner hade köpt upp stora massor av dyrbar
metall och slagit under sig driften av de flesta
stora guldgruvorna i världen. Deras mäklare
hade i New-York köpt upp allt guld, som de där
kunde komma över; det var därför nästan
omöjligt för andra att få något av den varan.

Den affärslokal, framför vilken Edison kom
att stanna, var ett centrum för dessa
spekulationer i guld. Den ägdes av mr George Laws
och stod genom sexhundra elektriska apparater
i förbindelse med sexhundra mäklares kontor.
Ett bud från huvudkontoret nådde på en gång
fram till alla de andra kontoren; så kunde
alla affärsmännen vid Wall Street följa med de
minsta höjningar och sänkningar i priset på
guld.

Spekulationerna hade nu nått sin höjdpunkt.
På ett ögonblick vunno somliga en stor
förmögenhet; lika fort blevo andra utfattiga.
Underliga scener utspelades på gatorna; man såg
storgråtande människor bredvid andra, som jublade
av lycka. Den elektriska börsannoteraren visade
för allmänheten priset på guld. Men i ett nu
upphörde den att arbeta; på samma gång
avbröts förbindelsen med alla de sex hundra
kontoren. Utom sig av häpnad och förargelse sökte
kontorspersonalen att få apparaten i gång. Men
de kunde ej begripa, varför den krånglade. Runt
omkring sorlade den upprörda folkmassan. Till
råga på förvirringen kommo från mäklarnas
kontor sexhundra bud, som förargade frågade, varför
de inte fingo några meddelanden. Mr Laws och
hans personal voro alldeles rådlösa.

Då banade sig Edison helt stilla väg genom den
uppretade folkhopen och gick fram till apparaten.
Sedan han snabbt och noggrant undersökt den,
sade han lugnt: »Mr Laws, jag kan visa er, vad
som är i olag. En fjäder har gått av och fallit
ned; den hindrar kugghjulet från att arbeta.»

»Kan ni ställa det till rätta?» frågade
direktören oroligt.

Utan att svara vek Edison upp ärmarna på sin
slitna rock, tog isär flera delar av apparaten och
satte den sedan i gång. Efter en liten stund var
maskinen i full gång igen; åter kunde man läsa
de hemlighetsfulla siffror, som voro av betydelse
för så många människor.

Denna händelse blev av den största vikt för
Edisons framtid. Mr Laws var så förtjust över
den hjälp, han fått i en svår stund, och så
övertygad om Edisons skicklighet, att han nästa dag
erbjöd honom överinseendet över hela det
maskineri, som stod i samband med apparaterna i fråga.
För det arbetet skulle Edison få 300 dollar i
månaden, en avlöning, som överträffade hans
djärvaste drömmar. Edison sade tvärt ja till det
frikostiga anbudet. Med stor iver kastade han
sig in i det nya arbetet och experimenterade med
förbättringar av kurstryckmaskinerna. Han
lyckades så bra, att mr Laws snart beslöt att
använda Edisons apparater i stället för dem han
förut haft. När de nya apparaterna en tid varit
i gång, visade det sig, att de voro alldeles
förträffliga. Ordföranden i styrelsen skickade efter
Edison och frågade, om han ville sälja rätten till
uppfinningen och för vilket pris. Blygsam som
vanligt, tänkte Edison begära 5,000 dollar, men
bad i stället ordföranden själv bestämma priset.
Denne bjöd utan tvekan 40,000 dollar. Edison
blev alldeles överväldigad av detta anbud. Men
han behärskade sig och svarade helt lugnt, att
han gick in på villkoren. Så gjordes affären upp
på en liten stund.

Uppfinnaren fick genast en växel på det
utlovade beloppet. Då han aldrig förut haft någon
växel i sin ägo, visste han inte riktigt, vad han
skulle göra med den. Slutligen gick han till
banken och försökte få ut sina pengar på växeln;
men där vägrade man att betala ut en så stor
summa, ty man kände ej Edison, och han kunde
ej bevisa, vem han var. Han gick helt modfälld
ut från banken, men utanför träffade han en
bekant, som var känd i affärskretsar; honom
anförtrodde han sin svårighet. Vännen skrattade
hjärtligt åt Edisons förlägenhet; de gingo
tillsammans in på banken, och Edison fick nu ut
sina pengar, en riktig »trave», som han på skämt
sade om den tjocka sedelbunten. Nu visste han
inte riktigt, vad han skulle taga sig till med alla
pengarna. Han bar dem på sig två dagar och
kände sig riktigt besvärad av sin oväntade
rikedom. Till sist rådde en vän honom att sätta in
dem i ett säkert företag, och så var det bekymret slut.

Detta var vändpunkten i Edisons liv. Sedan
dröjde det ej länge, tills han vann nya framgångar.
Nu hade han så mycket pengar han kunde önska
för sina kära experiment; det laboratorium han
nu inredde åt sig var en betydligt förbättrad
upplaga av hans gamla »finka» och av verkstaden i
Boston. Då han gjort någon uppfinning,
brukade han ibland gå upp till chefen för Västerns
telegrafbolag, dr Norvin Green, för att rådgöra
med honom. Mr Green tyckte i början, att
Edison var för ung och hade inte vidare stort
förtroende för hans skicklighet som uppfinnare. Men
Edison gav sig inte. Han var besluten att
försöka få ett »tillfälle», då han kunde visa bolaget,
vad han dugde till.

En dag, då han kom upp till mr Green, var
chefen mycket retlig och inte alls hågad att tala
om uppfinningar. För att ursäkta sitt dåliga
lynne, talade han om för Edison, att
telegrafförbindelsen med Albany var avbruten och att detta
var ett stort hinder för affärslivet.

»Kanske ni kunde hjälpa oss med att ställa det
till rätta?» sade dr Green. »Ni förstår er ju så
bra på allt, som hör till telegrafen.» Han lät
ganska tvivlande; några av tjänstemännen kunde
inte låta bli att dra på mun. Men Edison
förstod, att nu var hans »tillfälle» kommet, och han
var ivrig att få begagna sig av det.

»Dr Green», sade han, »vill ni lova att taga emot
mina uppfinningar och ägna dem en ingående
granskning, om jag inom ett par, tre timmar
reder upp det här trasslet?» Chefen lovade genast
att gå in på Edisons villkor, om allt var klart
inom två dagar. Edison rusade nu till
huvudkontoret, där alla voro villiga att hjälpa honom.

Från huvudkontoret kallade han på Pittsburg
och bad att få tala med den skickligaste
telegrafisten där. Sedan bad han honom kalla på
den styvaste telegrafisten i Albany. Denne skulle
så fort som möjligt försöka sända ett telegram
utmed linien till New-York och meddela sig med
Edison. Inom en timme fick Edison detta
telegram: »Jag kommer fram hela vägen, tills jag
kommer två mil hitom Poughkeepsie; där är det
stopp, så det måste vara något fel med ledningen där.»

Nu gick Edison till chefens kontor och sade till
honom: »Skicka ett tåg till Poughkeepsie med
telegrafgrejor. Ledningen är sönder där. Det går
nog att laga den till i kväll.» Det gick alldeles
så, som Edison sagt. Dr Green höll sedan sitt
löfte och satte sig noga in i alla de uppfinningar,
som Edison visade honom.

Nu voro hinder och svårigheter undanröjda;
Edisons framtid som uppfinnare var betryggad.
De tunga, bekymmersamma genombrottsåren hade
lett honom fram till resultat, som överträffade
hans djärvaste drömmar. Framgången var väl
förtjänt; bittida och sent hade han strävat utan
att ge tappt. Ofta hade hans arbetstid varit 20
timmar på dygnet. Han hade haft blott en enda
tanke: arbetet och åter arbetet. Nu hade det
äntligen ljusnat, och vägen till nya segrar låg
banad framför honom.
ÅTTONDE KAPITLET.
FÖRBÄTTRINGAR AV TELEGRAFEN.

I sitt präktiga laboratorium, till vars ordnande
han använt det mesta av sin förmögenhet,
fortsatte nu Edison sina experiment för att
förbättra telegrafsystemet. Där hade han ställt upp
alla slags telegrafiska och elektriska apparater;
burkar med kemikalier stodo på hyllor utmed alla
väggar; elektriska batterier inköptes. Alla
vetenskapens hjälpmedel stodo honom nu till buds.
Ofta arbetade Edison långt inpå småtimmarna;
med största iver försökte han alla medel för att
nå sitt mål. Jämte laboratoriet ägde han nu en
större verkstad, där de av honom uppfunna
apparaterna tillverkades.

Edisons första betydande uppfinning till
förbättring av den elektriska telegrafen var den
s. k. duplexen eller dubbeltelegrafen. Redan
under sin vistelse i Boston hade Edison — som vi
veta — experimenterat med att samtidigt låta
avsända två telegram från motsatta håll utmed
samma telegraftråd. Nu — efter några års
studier och försök — lyckades han i New-York
fullborda en uppfinning, som gjorde detta möjligt.
Om man försöker att från motsatta håll
samtidigt skicka av två tåg på samma spår, så vet
man nog, hur det går. Men med dubbeltelegrafen
lyckas man — om apparaterna vid linjens
slutpunkter äro inrättade därefter — att genomföra
en liknande tanke.

Denna uppfinning hade kostat Edison strängt
och ihållande arbete. Mången tror, att en
uppfinning göres på ett ögonblick, av en lycklig
tillfällighet. Så kan det ibland gå till; åtminstone
kommer idén ofta som en blixt. Men för att
utarbeta och fullkomna uppfinningen fordras det
vanligtvis stora ansträngningar till kropp och
själ. Så var det med de flesta av Edisons
telegrafiska uppfinningar. Duplexen var blott ett
steg fram mot målet. Dag efter dag, natt efter
natt arbetade Edison vidare för att lösa nya
svårigheter, så att fyra telegram samtidigt skulle
kunna sändas av på samma tråd, två från
vardera hållet. För att i lugn och ro kunna arbeta,
hade han flyttat från New-York till Newark, som
ligger mitt emot New-York på andra sidan om
Hudsonfloden. Där flyttade Edison år 1873 in
i ett stort fyravåningshus, som rymde flera hundra
arbetare. I hans verkstäder fanns det nu arbete
för 300 man, och Edisons namn började bli känt
inom den amerikanska affärsvärlden.

I hans fabriker arbetades det ganska
oregelbundet. Ibland, då man höll på med en märklig
uppfinning eller hade fått en stor beställning,
arbetades det både natt och dag. Med sitt
brinnande intresse och sin okuvliga viljekraft fick
Edison sina arbetare, vart han ville. De togo del
i hans förhoppningar och gladdes över hans segrar.
Hade han lyckats övervinna en svårighet, så blev
det jubel på verkstäderna; man visslade och sjöng
dagen igenom, och inga ansträngningar tycktes
för stora. Själv gick Edison i spetsen och visade
ofta prov på en nästan övermänsklig
arbetsförmåga.

En gång hade man fått beställning på
kurstryckare för 30,000 dollar. De skulle vara färdiga
inom en viss tid, och det var mycket bråttom.
Då de voro färdiga, visade det sig, att det var
något fel med dem, som genast måste rättas. Då
tog Edison in alla apparaterna på sitt laboratorium,
låste igen dörren och sade till sina medhjälpare:
»Ingen slipper ut, förrän allt är klart.» Tysta
och ivriga började alla arbeta. Det tog sextio
timmar, innan allt var klart, och under den tiden
sov Edison inte en blund. De andra voro nästan
lika duktiga, och på utsatt tid kunde beställningen
levereras.

Edisons stab på tre hundra arbetare både
beundrade och älskade honom. Han förstod alltid
att uppskatta ett gott arbete, även om det blivit
utfört av en ringa arbetare. Fick han själv bra
förtjänst på en uppfinning, så fingo arbetarna
antingen löneförhöjning, presenter över lag eller
ett extra kalas, som han släppte till. Ibland
fingo de förstås inte sin avlöning på bestämd dag.
Edison var kanske just då fördjupad i
funderingar över ett svårlöst problem, och då glömde
han allt annat. Men arbetarna kände till hans
tankspriddhet; de väntade tåligt, ty de visste, att
han snart skulle komma ihåg dem.

I Newark bodde Edison tre år, som kanske
voro de mest arbetsfyllda i hans liv. Där blev
1874 kvadruplextelegrafen fullbordad. Nu kunde
samtidigt två telegram avsändas från vardera
hållet på samma linie. Detta går till på det viset,
att tråden påverkas av två elektriska strömmar
med olika styrka och av olika art. Varje ström
verkar endast på de apparater, som äro
mottagliga endast för sådana strömmar. Man
kombinerar apparater, som äro mottagliga för
skiftningar i strömmens styrka med apparater, som
äro mottagliga för olika riktningar av strömmen;
vid liniens båda ändpunkter uppsattes ett par
sådana kombinerade apparater, och så är
kvadruplextelegrafen färdig. Vid en sådan telegraf
tjänstgöra åtta telegrafister: vid vardera slutstationen
är det två, som avsända telegram, och två, som
mottaga. Men hela arbetet utföres på blott en
enda tråd.

Det är omöjligt att beräkna värdet av denna
uppfinning. Den har besparat telegrafbolagen
millioner, som annars skulle ha gått åt till
telegrafledningar. Den har utan ökade omkostnader
förvandlat hundratusen mil telegraftråd till
fyrahundratusen. Till varje mil verklig telegraftråd
lägger kvadruplexen tre mil »spöktråd», som
utför arbetet lika säkert som den riktiga tråden.
Västerns telegrafbolag var det första, som försökte
den nya uppfinningen; de första proven gjordes
på bolagets telegrafbyrå i New-York. Då
Edison förklarade sig nöjd med resultaten där, sändes
en av hans skickligaste medhjälpare till Boston;
där underkastade man den nya metoden en
mycket omsorgsfull prövning. Bolaget fann
kvadruplexen alldeles utmärkt; på alla dess kontor
uppsattes genast sådana apparater. Och bolaget
köpte av Edison ensamrätten till uppfinningen
för trettiotusen dollar. Hela denna summa
använde han till experiment med en ledning, som
skulle kunna överföra sex telegram på en gång.
Men den uppfinningen blev aldrig verklighet; så
att Edison hade ingen vinst av sin kvadruplex,
den märkligaste uppfinning, som gjorts i samband
med den elektriska telegrafen.

En annan nyttig uppfinning, som Edison gjorde
vid den tiden, var den automatiska telegrafen.
Han visste av egen erfarenhet, att den mest
uppövade telegrafist ej kan skicka av eller taga emot
mer än fyrtio à femtio ord i minuten. Denna
hastighet räcker till för vanliga korta telegram,
men icke för ordagranna återgivanden av långa
tal eller debatter. Edison förstod, att mycken
tid och kraft skulle sparas, om avsändandet och
mottagandet kunde utföras av maskiner. Därför
nedlade han mycket arbete på att lösa denna
svårighet. Hans försök kröntes med framgång: han
uppfann den s. k. automatiska telegrafen. Den
består av tre apparater. Den första perforerar
en pappersremsa antingen med Morses alfabet
eller med vanliga tryckbokstäver. Denna apparat
kallade Edison för »perforeringsmaskinen».
Ungefär femtio ord i minuten kunna på det sättet
»borras» in i papperet. Om tio sådana maskiner
användas på en gång, kunna 500 ord i minuten
göras färdiga för den andra maskinen i ordningen,
»avsändaren». I den maskinen finns en
metallcylinder, lagom stor att rulla upp de perforerade
pappersremsorna på. Cylindern står i samband
med telegraflinien; då en elektrisk ström går
genom cylindern, fortsätter den utmed linien fram
till den station, där telegrammet mottages. Över
cylindern ordnas små pennor eller stift av metall,
som komma i beröring med cylindern på de ställen,
där papperet är perforerat, men ej komma åt den
på de punkter, där pappersremsan är hel. Dessa
stift stå i samband med ett elektriskt batteri;
var gång de komma i beröring med cylindern,
slutes strömmen, går genom stiften från batteriet
in i cylindern och sedan utmed ledningen till
mottagningsstationen. Därför kommer strömmen i
stötar, som svara mot de perforerade tecknen på
pappersremsorna.

På mottagningsstationen finns en tredje
apparat, »mottagaren». Det är även en
metallcylinder, över vilken löper en pappersremsa, mättad
med en kemisk lösning, som Edison uppfunnit.
Denna lösning har sådana egenskaper, att om en
elektrisk ström går genom den från en
metallspets till metallcylindern därunder, synes genast
en prick eller ett streck av mörkblå färg på
papperet. Märkenas längd beror på långvarigheten
av strömmens slutning och svarar fullständigt
mot de perforerade tecknen på »avsändarens»
pappersremsa.

Detta var en underbar uppfinning av den allra
största betydelse. Med den automatiska
telegrafen kunde telegram sändas från New-York
till Philadelphia och Washington — d. v. s. över
150 och 335 kilometer — med en hastighet av
över 1,000 ord i minuten. Hastigheten ökades
ännu mera, då Edison förbättrade maskinerna.
Uppfinningen hade också kostat Edison mycket
arbete och omfattande studier. I synnerhet var
det svårt att framställa en lämplig lösning för
»mottagarens» pappersremsor. Då Edison höll
på med det problemet, kom en vän till honom.
Denne, mr Bachelor, berättar om det besöket:
»Jag fann Edison omgiven av en massa böcker
om kemi, vilka voro upptornade på golvet till fem
fots höjd. Han hade skaffat alla dessa luntor
från New-York, London och Paris. Dag och
natt studerade han dem, åt vid skrivbordet och
sov i skrivstolen. Under sex veckors tid hade
han läst igenom bok efter bok, själv skrivit en
avhandling om saken och lyckats framställa en
lösning, som kunde upptaga mer än 200 ord i
minuten på en ledning av 250 meters längd.
Slutligen lyckades han få apparaterna så känsliga,
att de kunde mottaga 3,100 ord i minuten.»

Utom dessa stora uppfinningar sysslade Edison i
Newark med många mindre apparater; flera av
dem fick han patent på. Det säges, att han under
de tre åren hade ej mindre än 45 uppfinningar i
verket. Det sjöd i hans hjärna av tankar och
planer. Han hade så många förslag, att hans
medhjälpare ibland blevo nästan yra i huvudet.
Men de hänfördes av hans snille och försökte följa
med, så gott de kunde.

Direktören för patentbyrån sade en gång om
Edison: »Det kommer icke att växa gräs på den
unge mannens väg till patentbyrån». Framtiden
visade, att han haft alldeles rätt.
NIONDE KAPITLET.
TELEFONEN.

Edison hade nu blivit en ryktbar man. I nästan
varje tidning stod det något om hans
uppfinningar. Dagligen kommo besökande — ofta
i långa rader — för att göra hans bekantskap
och se laboratoriet. Detta var mycket
tröttsamt för Edison, som aldrig strävade efter att bli
populär; dessutom var det särdeles hinderligt för
hans arbete, som han aldrig kunde utföra, om han
ej fick vara fullständigt i fred och ej blev
avbruten.

Av detta och andra skäl beslöt han att flytta
från Newark till Menlo Park, som ligger ungefär
24 (eng.) mil från New-York. Där lät han åt sig
uppföra och inreda en präktig, dyrbar byggnad.
Då han bestämt sig för dess läge, sade han: »När
allmänheten finner vägen hit, får jag väl fly till
skogs.»

Laboratoriet och verkstäderna i Menlo Park
blevo inredda på ett förstklassigt sätt. Där fanns
allt som behövdes för att experimentera i fysik
och elektricitet, för att tillverka och sätta samman
de finaste och mest ovanliga maskindelar.
Inredningen av laboratoriet ensamt kostade
omkring 20,000 pund. Där fanns bland annat ett
präktigt bibliotek med dyrbara vetenskapliga verk
av alla slag. Förteckningen på de många
mekaniska hjälpmedlen, de väldiga maskinerna, de
stora motorerna m. m. skulle fylla många sidor
i en vanlig bok.

I dessa storslagna arbetslokaler samlade Edison
omkring sig en stab av makalösa medhjälpare.
De flesta av dessa voro lika intresserade som han,
lika ivriga med att lyckas så bra som möjligt.

Underbara voro de resultat, som nu vunnos.
»Trollkarlen i Menlo Park» — så kallades nu
Edison — fullbordade den ena märkliga
uppfinningen efter den andra.

Vid den tiden sysslade många vetenskapsmän
med problemet att genom elektricitet överföra
mänskligt tal på långa avstånd. Denna tanke
var ej alldeles ny; redan ett fjärdedels sekel förut
— omkring 1850 — hade en fransman, Charles
Boursel, förutsett, att den tid skulle komma, då
samtal med lätthet kunde överföras på en
telegraftråd. »Jag har undrat», skrev han då, »om
ej själva det talade ordet skulle kunna sändas
vidare med elektricitet, om det, som säges i Paris,
ej skulle kunna höras i Wien och tvärtom. Om
man talar nära intill en rund platta, som är så
känslig, att den uppfångar alla röstens skiftningar,
om plattan ömsom sluter, ömsom avbryter
förbindelsen med ett elektriskt batteri, så skulle
man kunna tänka sig, att en annan, liknande
platta på ett annat håll skulle återge samma
vibrationer (dallringar).» Detta var en märklig
profetia om vad telefonen skulle bliva, och om
Boursel varit nog snillrik att kunna förverkliga
sin tanke, så hade nog redan då den uppfinningen
blivit gjord.

År 1875 arbetade två amerikanare — Bell och
Gray — på lösningen av telefonproblemet. Den
15 februari 1876 begärde båda patent på en
uppfinning för att »telegrafiskt överföra
människorösten». Då dessa uppfinningar granskades,
befanns det, att de vilade på samma grunder. Bell,
som lämnat in sin uppfinning några timmar före
Gray, fick patent efter tre veckor. Sedan
förlorade han ingen tid, utan bildade genast ett
bolag. Och tillverkningen av hans apparater
började inom kort.

Men telefonen var på detta stadium långt ifrån
fullkomlig. Allmänheten betraktade den mer som
en vetenskaplig leksak än som en nyttig
uppfinning. Den var icke ännu nog praktisk. Nu
började Edison bliva intresserad. Om telefonen
bleve förbättrad och fulländad, skulle den — det
insåg han — bli till omätlig nytta i både
affärslivet och det enskilda livet. Därför lämnade han
för tillfället sina telegrafiska experiment och
uppbjöd hela sin viljekraft, sitt praktiska snille för
att övervinna de nästan oöverkomliga svårigheter,
som hindrat Bell på hans väg till fullkomlig
framgång.

Varje telefon måste hava en mottagare och en
avsändare. Avsändaren i Bells telefon var en
diafragma — d. v. s. en tunn platta — av ett
ämne, som var mycket känsligt för luftens
vibrationer (dallringar). Dessa vibrationer
förvandlades av diafragman till vågliknande strömmar,
som utmed linjen sändes till mottagaren: en annan
diafragma, som sattes i rörelse av strömmarna och
överförde till luften alldeles likadana ljud, som
framkallat dallringarna i avsändaren.

Då vi redan förut skildrat en elektro-magnet,
är det nu nog att påminna läsaren om att den
består av ett stycke järn, omgivet av en spiral
telegraftråd, som står i samband med ett
elektriskt batteri. I telefonen sattes en liten
elektro-magnet in i ett handtag av ebenholtz i samband
med en magnet av härdat stål. I handtaget
fastades framför elektromagneten en platta av
tunt, »mjukt» järn — diafragman, och från
spiralen omkring elektromagneten utgingo de trådar,
som överförde strömmarna till
mottagningsapparaten. Den vibrerande plattan satt på ett litet
avstånd från elektromagneten. Då denna
diafragma genom något ljud råkade i dallring, kom
dess mitt ibland närmare, ibland längre bort ifrån
elektromagneten. I det förra fallet ökades
magnetismen i det »mjuka» järnets kärna, i det senare
fallet minskades järnets magnetism. Varje
skiftning av magnetismen i en elektromagnets kärna
framkallar elektriska strömmar i spiralen omkring
magneten, som sedan genom den isolerade tråden
överföras till spiralen omkring mottagarens
elektromagnet; genom strömmen ömsom ökas och
minskas magnetismen i denna magnets kärna.
Då magnetismen där ökas, drages mottagarens
diafragma mot elektromagneten, och då
magnetismen minskas, avlägsnar sig diafragman. Så
upprepas i mottagarens diafragma precis samma
vibrationer, som uppkomma i avsändarens; i sin
tur överföras vibrationerna till luften och
framkalla där samma ljud, sonV först satte det hela i
gång.

Man kan av allt detta förstå, att de första
ljudvågorna hade ett ganska drygt arbete att utföra.
Om de från början voro svaga, var det ringa
utsikt för dem att övervinna alla hinder på sin väg.
Voro de däremot för starka i förhållande till
avståndet, blev det för kraftiga vibrationer i
mottagarens diafragma, och ljuden blevo då otydliga.
Det var den egentliga bristen i Bells telefon, att
den ej kunde reglera ljudvågornas styrka och —
om så behövdes — förstärka deras kraft.

Edison uppbjöd nu hela sin förmåga för att
tillverka en bättre avsändare, som kunde reglera
ljudvågornas kraft. Till sist — efter många
experiment — fann Edison, att vanligt kol har den
märkvärdiga egenskapen, att det, om det utsattes
för det minsta tryck, i viss mån reglerar en
elektrisk ström, som passerar genom kolet. Han
gjorde nu en knapp av kol och satte in den i sin
avsändare, så att knappen berördes av den minsta
dallring och att strömmen från det elektriska
batteriet måste gå genom knappen in i ledningen.
Resultaten blevo uppmuntrande, ty ljuden hördes
nu mycket tydligare än förut vid
mottagningsstationen. Men Edison var ej ännu riktigt
belåten. Än en gång tog han i tu med uppgiften.
Han gjorde nu försök med sådant sot, som samlas
på glaset i en rykande fotogenlampa; av detta
ämne gjorde han en knapp så stor som en
femtioöring och satte in den i sin telefon. Det såg ut,
som om han nu var på rätt väg, men ännu voro
resultaten ej riktigt tillfredsställande. Efter en
tid gjorde han den upptäckten, att fastän
mottagaren behövde en diafragma, behövde avsändaren
icke någon. Han fäste nu sotknappen direkt på
en liten, men ganska tjock järnplåt och satte
in allt detta i sin avsändare. Nu märktes det
genast, att svårigheterna voro övervunna och
problemet löst. Om man viskade fram några ord
på tre fots avstånd från avsändaren, så hördes det
tydligt vid andra ändan av linien.

Bell ville nu köpa rätten till Edisons avsändare,
men Edison ville inte sälja den. Å andra sidan
kunde inte Edison ha någon praktisk nytta av
sin egen avsändare utan att inkräkta på någon av
Bells patenträttigheter. Det blev nu en kamp
mellan de två uppfinnarna, och ingen ville ge vika.
Deras uppfinningar voro till ringa nytta, om de
begagnades var och en för sig, men om de finge
komplettera varandra, skulle de bli av oerhört
värde.

Edison sålde rätten att begagna hans avsändare
till telegrafbolaget Western Union, som genast
började sätta upp ledningar och apparater. Detta
var mycket oroande för Bells bolag, som insåg, att
Edisons avsändare var betydligt överlägsen deras
egen. Men Western Union hade ju ingen annan
mottagare än Bells, som var mycket bra. Till
sist gjordes ett försök att slå ihop de två bolagen,
som båda gjorde sitt bästa för att slå under sig
den engelska marknaden. De villkor, som
uppställdes, voro så ogynnsamma för Edison, att
han genast telegraferade detta svar: »Villkoren
ej antagna. Jag skall uppfinna en annan
mottagare och skicka den så fort som möjligt.»

Så började han arbeta igen, och inom tre veckor
hade han uppfunnit en mottagare, som var ändå
bättre än Bells, fastän den var utarbetad efter
helt andra grunder. På den kortast tänkbara
tid lät han tillverka sex hundra sådana små
apparater. De sändes över till England med en
snabbgående ångbåt. Med den följde några av
Edisons bästa arbetare, som skulle sätta upp
apparaterna och — om så behövdes — till en början
leda arbetet med dem.

Så snart som Bells bolag förstod, att Edisons
telefon nu var alldeles oberoende och att den
troligen skulle uttränga den Bellska, så erbjöd det
genast bättre villkor. Och nu sammanslogos de
två bolagen till ett.

Då det blev känt, att Edison fått sin avsändare
färdig, begärde man från alla världens länder, att
han skulle sända skickliga telefonarbetare och
telefonister. Innan en arbetare skickades till sin
post, sattes hans skicklighet på svåra prov.
Edison berättade själv en gång härom: »Först satte
vi alldeles på egen hand upp några
telefonapparater i verkstaden, och sedan prövade vi arbetarna
på alla möjliga sätt. Ibland stack jag en
knivspets in i isoleringen, ibland skar jag av en tråd,
ibland trasslade jag till ledningen på något sätt.
Sedan fick mina »pojkar» se efter, var felet fanns.
Om en arbetare på tio minuter kunde klara tio
»trassel», så fick han fri resa till den plats, dit han
blivit kallad. Ungefär en tredjedel av pojkarna
lyckades, och de klarade sig nog sedan också.»

Då telefonen först kom i bruk, ringde man i en
klocka och frågade: »Är ni där» — »Kan jag
få tala med er?» Men det blev för omständligt
i längden, och Edison hittade på ett mera
praktiskt sätt. Han skrek i mottagaren: »Hallå».
Detta ord har sedan begagnats över hela världen.
Ingen europeisk stormakt kan reda sig det
förutan, och det ljuder redan i österns vaknande
riken.

Vid den tid, då Edison gjorde sina
uppfinningar för att förbättra telefonen, började han
bliva ryktbar, och det skrevs mera om honom än
om någon av hans samtida. Alla möjliga
smådrag ur uppfinnarens liv berättades; ofta voro
dessa historier uppdiktade. Man omgav honom
med ett slags hemlighetsfull nimbus, som Edison
själv inte alls gjorde anspråk på. I en mera
tillförlitlig skildring av honom från den tiden — han var
då omkring 30 år gammal — heter det: »Bland
personerna i laboratoriet skola vi särskilt lägga
märke till en, som just nu står lutad över sitt
arbete, fördjupad i utarbetandet av någon detalj.
Hans anspråkslösa uppträdande är ej ägnat att
draga uppmärksamheten till honom. På det hela
ser han ung ut, men ansiktet är allvarligt och
uttrycket ansträngt. Det mörka håret, som redan
är lätt gråsprängt, faller i en virvel över pannan.
Händerna äro nedstänkta av syror och kläderna
helt enkla. Det är Edison. Han ser ut som en
hantverkare, och hans egendomliga blekhet
skvallrar om mycket nattvak. Då han kommer emot
oss, blir det så småningom liv och vakenhet i hans
uttryck; det ser ut, som om han långsamt vände
åter till den yttre verkligheten från ett avlägset
fjärran. Snart är det slutna, frånvarande
uttrycket alldeles borta; han är hjärtlig, glad och
meddelsam. Och nu ser Edison inte längre
gammal ut; han ser snarare ut som en stor, sorglös
skolpojke, som får en stunds rast.»

På de senaste årtiondena har telefonen fått en
oerhörd utbredning, särskilt i Amerika. Blott i
Förenta Staterna åtgå nu mer än en million träd
om året till telefonstolpar. Ungefär 20 personer
på 100 bestå sig nu där med telefon. År 1907
omfattade det ursprungliga Bellska bolaget 30,000
städer och byar; för dess telefoner fordrades
ständigt 3,549,810 mil (eng.) telefontråd. Genom dessa
ledningar överföras årligen mer än 3 milliarder
samtal, och för detta arbete behövs mer än 20,000
telefonister.

Telefonen har också funnit väg in i de djupa
skogarna; nu kunna timmerhuggare stå i samband
med den yttre världen, även om de äro skilda
från den genom hundramila täta skogar. Denna
användning av telefonen sparar oerhört mycket
tid och pengar och är även till stor nytta vid
olycksfall. Innan telefoner användes i de stora
amerikanska och kanadensiska skogarna, måste
varje bolag för skogsavverkning ofta skicka
personliga bud från den ena milan till den andra.
Det som annars tog dagar, kanske veckor, uträttas
nu med telefonens hjälp på några minuter. Och
timmerhuggarna äro numera ej fullständigt
isolerade från sina familjer som förut, då de kanske ej
på ett helt år kunde få höra något från dem.
Telefonen är på många andra livets områden av
omätlig betydelse. Läkare kunna nu tala med
sina patienter och ge ordinationer utan att
behöva lämna sitt mottagningsrum. Döva personer
kunna följa med gudstjänsten, ty i de flesta kyrkor
finns det några bänkar, som genom mottagare
stå i direkt förbindelse med predikstolen.
Telefonen är ett bra nödvärn mot inbrottstjuvar, ett
nästan lika bra skyddsmedel mot faror som det
elektriska ljuset. Den är — i få ord sagt — en
av de mest praktiska uppfinningar, som någonsin
blivit gjorda.
TIONDE KAPITLET.
DEN ELEKTRISKA GLÖDLAMPAN.

Det är intressant att studera utvecklingen av
konstgjorda belysningsmedel. I äldsta tider
föll det ingen in att på det sättet förlänga
dygnets arbetstid. Men då civilisationen gick framåt
och fordringarna på livet blevo större, då vaknade
också behovet av ett flyttbart, konstgjort ljus.
En brinnande tallkvist, som stacks in i en
lanterna av järn, begagnades under den förra delen
av medeltiden; så lyste man sig genom trånga,
mörka gångar och uppför trapporna i sina borgar.
Detta ljus var nog för dem, som vid dess sken
icke behövde läsa eller skriva. Men då
läsfärdigheten och hågen för studier blev mera utbredd,
behövde man en bättre belysning för att skingra
mörkret under de långa aftnarna, då dagens arbete
var slut och det var för tidigt att gå till vila.
Dankar, stöpta talgljus, doftande vaxljus beteckna
olika skeden i belysningens historia. Så
småningom kommo lampor av olika form i bruk; de
fylldes med många sorters fettämnen och
förseddes med vekar av olika slag.

Belysningen av rum och gator hade länge stått
på ungefär samma punkt, då William Murdoch
i slutet av det adertonde århundradet lyckades
framställa gas ur kol och ställde denna uppfinning
i belysningens tjänst. Detta nya ljus kom snart
i bruk på alla de platser, där det fanns så stor
befolkning, att företaget kunde bära sig. Men
på landet användes ännu länge lampor, och de
brukas ännu i dag på många ställen. Den nu
använda fotogenen är dock betydligt bättre än
de oljor, som förr begagnades.

Först i början av nittonde århundradet kom
man att tänka på andra möjligheter för
belysning. Benjamin Franklin hade visserligen redan
1756 påvisat, att blixtens ljus uppkommer genom
en elektrisk urladdning. Men att upplysa
bostäder och gator med blixtar, det föreföll länge att
vara en alltför djärv tanke.

Sir Humphrey Davy är egentligen uppfinnaren
av det elektriska ljuset. Andra vetenskapsmän
hade funnit, att den elektriska strömmen kunde
hoppa över ett litet »gap» i ledningen. Då sir
Humphrey experimenterade med denna egenskap
hos den då föga kända elektriska kraften, satte
han en gång fast en liten kolspets på vardera sidan
om »gapet» och i samband med ledningen. Detta
fick häpnadsväckande följder. En båge av
bländande ljus förenade nu kolspetsarna; den
fortsatte att sprida sitt kraftiga sken, tills så mycket
av kolspetsarna förbränt, att den elektriska
strömmen ej längre kunde slå en brygga över avståndet
mellan dem.

Detta ljus uppkom genom överförande av starkt
upphettade kolpartiklar från den ena kolspetsen
till den andra. Genom de otaliga kolpartiklarnas
glödning uppkom den skenbart sammanhängande
ljusbågen. Men snart minskades kolspetsarna;
ljuset blev då allt mattare. Det elektriska
bågljuset var ej till vidare stor praktisk nytta. Dels
ställde det sig mycket dyrt, dels var det svårt att
oupphörligt ersätta de förbrukade kolspetsarna.
Därför var det en tid framåt ej vidare tal om den
uppfinningen, tills professor Dumas 1834 i Paris
utställde ett bågljus, som kostade ungefär en
guinea (19 kr.) i minuten. År 1844 försökte sig
en fransman vid namn Foucault på att göra
kolspetsar av det hårda ämne, som avsätter sig i
gasverkens retorter. Dessa kolspetsar eller s. k.
elektrocoder räckte mycket längre än de
kolspetsar, som förut använts, så att under den följande
vintern blev Place de la Concorde i Paris upplyst
med bågljus, vilket väckte parisarnas stora
förtjusning.

Emellertid hade man uppfunnit ett annat sätt
att medelst elektricitet framkalla ljus. Då en
elektrisk ström ledes genom somliga ämnen, möter
den ett visst motstånd; ämnenas temperatur ökas
då i förhållande till strömmens styrka. Fina
trådar av silver, platina och andra metaller kunna
bliva vitglödgade, t. o. m. smältas, om en mycket
stark ström ledes genom dem. Kol glöder med ett
ofantligt starkt ljus, men smälter icke för den
elektriska strömmens inflytelser. Detta ämne
förtär sig dock själv, om det förenas med luftens
syre.

Ungefär på denna punkt stod utvecklingen av
den elektriska belysningen, då Edison började
intressera sig för saken. »År 1878», så berättade
han en gång själv, »hälsade jag på professor
Borker i Filadelfia; han visade mig där en båglampa,
den första jag sett. Snart fick jag se en till,
som med hela sitt maskineri reste landet runt
med en cirkus. Det föll sig så, att jag vid det
laget hade rätt gott om tid; jag hade just slutat
arbetet med min telefonavsändare. Jag blev nu
mycket intresserad för det elektriska ljuset.
Båglamporna voro för stora, tyckte jag; deras sken
var alltför starkt. Ljusstyrkan behövde delas
upp, det förstod jag. Små ljus behövdes, och
belysningen borde ledas in i hemmen, ungefär så
som man gjort med gasen. Guvernör P. Lowry
trodde, att jag kanske skulle lyckas med att lösa
det problemet; han samlade ihop ett litet
rörelsekapital och bildade »Bolaget för Edisons
elektriska ljus». Arbetet ställdes så, att jag fick en
viss summa i veckan och använde ett visst antal
arbetare; vi höggo nu i med uppgiften. Jag tyckte
att glödlampan var mera praktisk än båglampan
och lät därför göra mycket fina trådar av platina,
men de smälte under experimenten. Vi måste
därför skaffa glödkroppar av något ämne, som
hade mera motståndskraft. Vi försökte med allt
möjligt, men egendomligt nog kom jag inte genast
att tänka på kolfibrer. Men till sist kom jag
på den idén att försöka med kol; vi skickade ut
och köpte litet bomullstråd, lät den förkolna och
gjorde glödkroppar av den.

Vi hade lyckats få några små glaslampor bra
nog lufttomma, och vi hoppades, att våra
glödkroppar skulle bestå provet. Vi gjorde nu i
ordning en lampa, och så släpptes strömmen på.
Glödkroppen blev lysande, och andlösa av
spänning mätte vi skyndsamt dess motståndskraft;
det befanns då, att den höll provet. — Problemet
var löst, om bara glödkroppen räckte nog länge.
Det var — låt mig se — den 21 oktober 1879.
Vi voro idel uppmärksamhet. Lampan brann
alltjämt; ju längre den brann, desto mera hänförda
blevo vi. Ingen av oss kunde gå till sängs; på
40 timmar blev det ingen sömn för oss.
Lampan brann i 45 timmar. Då sade jag: »Om den
nu kan brinna så länge, så vet jag, att jag snart
kan få den att brinna i hundra timmar.» Vi
förstodo, att kol var just det rätta ämnet för
glödkroppar. Den nästa frågan var nu: »Vilket slags
kol är bäst?»

Jag försökte nu med allt möjligt; till sist tog
jag en remsa bambu ur en gammal japansk
solfjäder och lät den förkolna; nu förstod jag, att jag
var på rätt väg. Men vi fick gno ordentligt,
innan vi fick fatt i den rätta sorten bambu. Jag
skickade en skollärare till Sumatra och en annan
karl upp till Amazonfloden. En av mina
medhjälpare reste till Japan och fick där, vad vi
behövde. Vi gjorde upp ett kontrakt med en
gammal japanes, som skulle hålla oss med de rätta
fibrerna; han odlade och förbättrade sin bambu,
tills han fick precis den sorten, vi ville ha. En
karl reste i samma ärende ner till Havana; samma
dag han kom dit, fick han gula febern och dog på
kvällen. Då jag läste upp kabeltelegrammet om
det för mina gossar, sprang ett dussin av dem upp
och bad att få hans plats. Alla gossarna voro
duktiga, så det var inte lätt att veta, vem man skulle
välja.»

I ett gammalt nummer av Elektrisk tidskrift
berättar Edison själv på detta anspråkslösa sätt
om sin uppfinning av den elektriska glödlampan.
Men bakom denna enkla skildring dolde sig
årslånga mödor och otaliga experiment. I tretton
månaders tid försökte Edison med den ena metallen
efter den andra för att få en lämplig glödkropp.
Under den tiden hade han att kämpa med många
svårigheter; gång på gång misslyckades han, och
det ville till hans okuvliga viljekraft för att inte
uppge alltsammans. I flera månader
experimenterade han med platinatråd och försökte uppfinna
något medel att hindra denna den hårdaste av
alla metaller från att smälta, när den elektriska
strömmen släpptes på i hela sin styrka. Bland
annat försökte han med en automatisk hävstång,
som reglerade strömmen, när platinan nalkades
smältpunkten.

Då han kommit så långt i sina forskningar, gav
Edison offentligt till känna, att han säkert
hoppades kunna göra det elektriska ljuset
användbart för den stora allmänheten och att det nog
skulle bli något billigare än gasen. Men först
måste något ämne upptäckas, som blir lysande,
då det laddas med elektricitet, men som likväl
icke förtäres under glödningen. Edison fortsätter
i denna redogörelse: »Platinatråd ger ett
tämligen starkt ljus, då en viss mängd elektricitet
ledes genom tråden. Men om strömmen blir för
stark, smälter platinatråden. Jag behöver något
bättre. Jag och en kemist arbeta nu för att
finna en lämplig sammansättning, som kan göras
lysande med elektricitet. Med tiden skola vi lyckas
i våra försök.»

För att kunna fördela det elektriska ljuset på
en mängd smålampor måste man först lösa ett
annat problem: uppdelningen av en elektrisk
ström. Medan Edison experimenterade med att
övervinna denna svårighet, förklarade
framstående vetenskapsmän i Europa och Amerika, att
han försökte det omöjliga. Av det brittiska
parlamentet tillsattes en kommitté för att forska i
ämnet; i detta arbete deltogo nästan alla
framstående specialister på det området. Med
undantag av professor Tyndal, förklarade alla sig ha den
uppfattningen, att det elektriska ljusets
uppdelning översteg mänsklig förmåga. Professor Tyndal
ville ej gå så långt; han ville inte bestämt säga, att
detta problem var olösligt, men han ville inte själv
gärna åtaga sig att lösa det.

Men det fanns åtminstone en man, som aldrig
betvivlade, att Edison skulle nå sitt mål. Det
var guvernören P. Lowry, en av de första, som
uppmuntrat Edison till att experimentera med
det elektriska ljuset och hjälpt honom med att
skaffa ihop de pengar, som behövdes för det
arbetet. Med varmt intresse följde mr Lowry
med Edisons forskningar — steg för steg — och
tillbringade mycket av sin lediga tid på
laboratoriet i Menlo Park. Då de nyfikna
tidningsmännen inte kunde få tala med Edison själv, slogo
de ned på Lowry och fingo av honom så mycket
upplysningar i ämnet, som uppfinnaren och hans
vän funno för gott att ge. Lowry studerade noga
tidningarna och rättade troget de falska
uppgifter om Edison, som ibland förekommo i den
amerikanska pressen.

En gång skrev Lowry till utgivaren av en
New-Yorktidning: »Min bäste herre! Er tidning för
i dag innehöll denna notis: 'Det säges, att mr
Edisons hälsa är mindre tillfredsställande och att
han har slutat sina experiment med det elektriska
ljuset.' Jag hoppas, att Ni gärna i ett följande
nummer inför denna rättelse: 'Mr Edisons
opasslighet var hastigt övergående och av ofarlig art.
Under de två sista veckorna har mr Edison som
vanligt dag och natt experimenterat i sitt
laboratorium; han håller alltjämt på med det
elektriska ljuset. För några dagar sedan var jag hos
honom några timmar. Han var då alldeles frisk
och mycket belåten med resultaten av sitt
arbete. — — —

— — Mr Edison uppfann för några månader
sedan en metod att uppdela det elektriska ljuset
eller att — med andra ord sagt — taga den
elektriska ström, som med en länge känd metod
(genom glödning och långsam förbränning av
kolpartiklar) frambringar ett enda ljus, i styrka
motsvarande 4,000 stearinljus, och fördela denna
ström på en mängd olika punkter, så att den på
varje punkt ger ett ljus av ungefär samma styrka
som femton stearinljus (eller lika starkt som en
vanlig gaslåga). Men ännu står han blott på
tröskeln till en ny, underbar utveckling av den
elektriska kraftens användning. För att utställa
de uppfinningar, som han redan gjort, och för att
studera de ekonomiska frågor, som stå i samband
därmed, måste stora byggnader uppföras,
maskiner tillverkas m. m. På allt detta arbetas nu
med stor iver och snabbhet.»

Tretton månader hade nu gått, tretton
månader av outtröttliga experiment, och till sist hade
Edison blivit övertygad om att han slagit in på
orätt väg. Varken platina eller någon annan
metall dugde till glödkropp. Men vad skulle
han då försöka med? Han famlade efter en
ledtråd, som kunde föra honom in på rätta vägen.
Då kom en lycklig tillfällighet honom till hjälp.
Han satt en afton ensam i sitt laboratorium, litet
allvarsam till mods efter alla misslyckade försök.
Bredvid honom på bordet stod i en pyts litet
lampsot, blandat med tjära, som en av Edisons
medhjälpare hade blandat till för ett experiment.
Utan att vidare tänka på vad han gjorde, tog
Edison litet av denna blandning och började
knåda det mellan fingrarna till en trådlik tingest.
Som vanligt tänkte han på sina glödkroppar.
Efter en halvtimmes funderingar fick han med
ens den idén: »Kanske skulle den här lilla
tråden duga till glödkropp.» Den var ju av kol och
borde därför bättre än platina kunna motstå den
elektriska strömmen. Han beslöt nu att prova
det nya ämnet och började genast att av denna
blandning knåda ut fina trådar, som han sedan
skulle sätta in i de små glaslamporna.

Han insåg dock, att även dessa experiment
skulle ha sina stora svårigheter. Glödkroppen
måste vara trådsmal, och det var mycket svårt
att få hållbara trådar av ett så skört, mjukt
ämne som kol. Då kol upphettas, förenar det sig
genast med luftens syre och bildar då koloxid;
därför måste lamporna vara alldeles lufttomma,
annars skulle alltsammans bli förstört efter några
minuters glödning.

Edison beslöt dock att försöka tillverka en
sådan glödlampa. Om glödkroppen kunde
inneslutas i en fullständigt lufttom lampa, skulle ingen
förening mellan kol och syre vara möjlig; då
skulle tråden icke förstöras, när den kom i
glödning.

Snart undanröjdes en av svårigheterna. I
början av 1879 uppfann professor Crookes en metod
att med den s. k. Sprengelska luftpumpen erhålla
ett nästan alldeles lufttomt rum. Med stöd av
denna uppfinning utarbetade nu Edison och flera
andra vetenskapsmän olika slag av glödlampor.
Den Edisonska var den allra bästa.

Med tillhjälp av sin assistent, Charles Bachelor,
gjorde Edison först en glödkropp av lampsot och
tjära, satte in denna kolfiber i en glasglob,
pumpade ut luften och släppte på den elektriska
strömmen. Resultatet blev ett bra nog starkt ljus,
men det varade icke länge, ty detta slags kol
förbrändes snart. Men ljusets styrka hade visat
uppfinnaren, att han nu till sist var inne på rätt
väg. Det ämne, som han nu experimenterat
med, kunde ej motstå den elektriska strömmen,
därför att lampsotet ej kunde göras alldeles
lufttomt. Dessutom hade tråden blivit så skör, att
den vid den minsta stöt föll sönder, även sedan
den blivit insatt i lampan. Kol var nog det bästa
ämnet att göra glödkroppar av, men icke kol av
lampsot och tjära.

Nu fick Edison en lysande idé. Han skickade
en pojke ut att köpa en rulle stark bomullstråd.
Han ville nu försöka, huru förkolnad tråd passade.
Det var ju en ganska hållbar fiber och innehöll
ingen luft; en sådan glödkropp skulle kanske stå
emot den elektriska strömmen bättre än både
platinan och lampsotet. Edisons medhjälpare sågo
tvivlande ut. Huru skulle något så ömtåligt kunna
stå emot en elektrisk ström, som smälte den
hårdaste av alla metaller?

Emellertid började Edison genast sitt
experiment. Det var den 16 oktober 1879. Hans
assistent var alltjämt mr Bachelor, som var
ovanligt skicklig och händig. En liten bit av tråden
böjdes i form av en hårnål och lades sedan —
innesluten i en liten nickelform — in i en ugn.
Där fick den ligga i fem timmar, togs sedan fram
och fick svalna. Sedan öppnades formen och
tråden togs försiktigt upp; vid upptagandet brast
den genast. Experimentet gjordes om, ännu mera
försiktigt; men även nu brast tråden. Timme efter
timme fortsattes försöken. Till sist — på kvällen
den 18 — lyckades man taga upp en förkolnad
tråd, utan att den brast. Mr Bachelor började
fästa glödkroppen vid en av den elektriska
ledningens trådar. Då allt var nästan i ordning, gick
glödkroppen sönder. Men Edison gav ej ännu tappt.

»Hör du, Bachelor», sade han, »vi går inte och
lägger oss, förrän vi fått en bra glödkropp, om vi
så ska' dö på kuppen.» Ingen av dem hade nu
sovit en blund på ett par dygn; deras måltider
hade varit knappa och oregelbundna.

Slutligen — på morgonen den 20 — lyckades
de att få en utmärkt glödkropp och att utan
missöden fästa den vid en av ledningens trådar. Stolt
och glad tog Bachelor glödkroppen för att bära
den till en glasblåsares verkstad, där en liten
glaslampa skulle blåsas, pumpas tom på luft och
tillslutas, sedan glödkroppen förts in i den. Då
han gick den korta vägen från laboratoriet till
glasblåsaren, kom en häftig vindstöt, och
glödkroppen föll sönder till aska. Förtvivlad och
uttröttad efter sin långa vaka, rusade den
stackars mr Bachelor tillbaka in i laboratoriet.

»Edison», sade han i sin mest tragiska ton,
»den har blåst bort. Jag är förbi och led vid
alltihop.»

Men snart var deras arbete i full gång igen.
Äntligen — på morgonen den 21 — var en
glödlampa med alla tillbehör i ordning och fästad vid
ledningen. Edison och Bachelor hade ej sovit en
blund sedan den 15 på kvällen. Nu samlades en
liten intresserad skara omkring dem; det var några
av medhjälparna och arbetarna, som med andlös
spänning sågo på, när strömmen släpptes in i
lampan och leddes genom glödkroppen. Då denna
blev glödande, spred sig ett milt, men
genomträngande ljus. Nu hade Edison och Bachelor
fått lönen för all sin möda. De läto nu
övertala sig att äntligen gå till sängs och vila ut
några timmar, medan andra höllo trogen vakt
över lampan.

Då Edison och Bachelor vaknade efter några
timmars sömn, sprungo de genast och tittade på
lampan; till deras stora glädje brann den
alltjämt, och glödkroppen visade inga tecken till att
förtäras. Först hade man släppt på en svag
ström, men så småningom ökades strömmens
styrka, och det visade sig då, att den spröda
glödkroppen stod emot en hetta, som genast skulle
ha smält platinan. I fyrtiofem timmar fortsatte
ljuset att brinna; sedan slocknade det med ens.
Alltså hade man icke ännu funnit ett idealiskt
ämne för glödkroppar. För att den nya
uppfinningen skulle bliva till praktisk nytta, måste
man finna ett ämne, som kunde lysa minst två
hundra timmar i sträck.

Sedan Edison vilat ut ordentligt, började han
nu genast med sin vanliga energi göra kolprov av
alla möjliga ämnen. Hela staben på laboratoriet
sattes till arbete; man försökte med papper, halm,
kartong, träflisor, med allt möjligt. Under dessa
»förkolningsdagar» gick ingenting säkert för
experimenteringslusten. Paraplyer, promenadkäppar,
allt försvann. Det befanns nu, att kartong bättre än
bomullstråd stod emot den elektriska strömmen. Men
efter några experiment förstod Edison, att kartong
inte heller var något idealiskt ämne till glödkroppar.

En dag fick uppfinnaren fatt i en gammal
solfjäder av bambu och gjorde av detta ämne en
glödkropp, som visade sig vara bättre än alla de
föregående. Men för att få en idealisk glödkropp
behövde Edison bambu av bättre sort, det förstod
han. Han började nu ivrigt studera »bambu».
Han läste det ena specialarbetet efter det andra
om denna växt, och han fick då till sin stora
häpnad veta, att det finns minst tolvhundra arter
bambu och bland dem omkring trehundra, som
äro nyttiga på ett eller annat sätt.

På egen bekostnad skickade nu Edison ut flera
män till olika världsdelar för att skaffa hem åt
honom så många arter bambu som möjligt. Dessa
färder ställdes till Sydamerika, Indien och Ceylon,
Kina och Japan, ja, till varje del av världen, där
någon art av bambu växer. Omkostnaden för
färderna gick till ungefär 20,000 pund.

Under forskningsresorna fingo Edisons
utskickade visats långa tider i osunda trakter. William
Moore reste i Kina och Japan; han lyckades där
finna en bambuart, vars inre bark var särdeles
lämplig. Men Edison trodde, att man skulle
finna en ännu bättre bambusort; därför skickade
han till trakten kring Amazonfloden en modig
upptäcktsresande vid namn Gowan. Denne gav
sig in i Sydamerikas urskogar; han var ofta i
livsfara bland indianer och vilda djur. I etthundra
sexton dagar levde han på växtföda; på mer än
tre månader fick han ej byta om kläder. Men han
uthärdade alla dessa strapatser och kom tillbaka
till Edison med de bambufibrer, som han skickats
ut att finna.

Till Indien, Ceylon och de Ostindiska öarna
sändes en lärare från New Yersey, som var
intresserad av resor och vetenskapliga forskningar.
Edison skickade bud efter honom och lät honom
veta, att det var fråga om något mycket viktigt.
Ricalton — så hette läraren — infann sig genast.
Då han kom, hade Edison som vanligt mycket
bråttom. På sitt korta, affärsmässiga sätt sade
han blott: »Ni är ju road av att resa?»

»Mycket», svarade Ricalton med eftertryck.
Edison sade honom nu, vad han önskade, och då
läraren svarade, att han gärna åtog sig uppdraget,
frågade Edison: »Hur snart kan Ni resa?»

»Jag måste få permission av skolstyrelsen först.
Och så måste jag ha litet tid för att göra mig i
ordning.»

»Men jag vill, att Ni skall resa i morgon»,
utropade Edison.

»Jag måste ha litet tid på mig», svarade Ricalton.
»Jag får lov att ha hela kläder med mig.»

»Ja, jag har nog litet för bråttom», sade Edison
småleende. »Det blir nog en lång resa. Den
tager kanske ett halvt år, kanske tre år. Men
laga, att Ni blir i ordning så fort som möjligt.»

Två veckor därefter var Ricalton på väg. Sedan
han under ett års tid strövat omkring i skogar
och sumpiga trakter, kom han åter med väl
förrättat ärende. Han hade då färdats 30,000 mil
(eng.) och haft många farliga äventyr.

Alla de bambuarter, som hämtats hem från
olika världsdelar, blevo omsorgsfullt prövade av
Edison. Ungefär 6,000 bambuprov gjordes; bland
alla dessa arter valde Edison ut tre, som voro
nästan idealiska. Alla tre hade växt vid
Amazonflodens stränder.

I januari 1880 fick Edison patent på en »ny,
förbättrad elektrisk lampa». I patentbrevet
skriver han själv: »Vare det känt, att jag, Tomas
Alva Edison från Menlo Park, New Jersey,
Amerikas Förenta stater, har uppfunnit en
förbättring av elektriska lampor och av deras
tillverkning. Ändamålet med denna uppfinning är att
tillverka elektriska lampor, som genom glödning
sprida ljus; dessa lampor skola äga stor
motståndskraft, så att de tillåta en praktisk
uppdelning av det elektriska ljuset. Uppfinningen
utgöres av en ljusspridande glödkropp av kolfiber,
som placeras så, att den bjuder den elektriska
strömmen starkt motstånd och så, att — på
samma gång — glödningen strålar ut från så liten yta
som möjligt. Uppfinningen består vidare däri,
att man sätter in en sådan brännare med stor
motståndskraft i ett nästan alldeles lufttomt rum för
att hindra syrsättning och andra skadliga
inflytelser från luften. Den elektriska strömmen ledes
genom platinatrådar in i glasglober, som äro väl
tillslutna. Uppfinningen består vidare av en
metod att tillverka glödkroppar av kol med stor
motståndskraft, lämpliga för att genom glödning
sprida ljus.» Sedan dess har Edison tagit ut ett
hundra sextionio patent på elektriskt ljus.

Då han nu lyckats övervinna alla svårigheter
med glödkropparna, gjorde Edison några lampor,
som hängdes upp på en metalltråd och sattes upp
i trädgården kring Menlo Park. Dessa lampor
väckte allmän uppmärksamhet: tusentals
människor vandrade hit för att skåda dem. I mer
än en vecka höllo lamporna på att brinna natt
och dag. »De äro omkring fyra tum långa,
prydliga och nätta, så att de kunna användas i vilket
rum som helst. De kunna med lätthet fästas
vid en ljuskrona eller tagas bort, allt efter behag.
Strömmen släppes på eller stänges av genom att
trycka på en knapp. Lamporna äro mycket enkla
till form och konstruktion; de kunna göras för
mycket billigt pris.» Så skildrar ett åsyna vittne
dessa första glödlampor i Menlo Parks trädgård.

Längre fram ställde Edison i sin park till med
en illumination i stor stil. Ungefär sju hundra
lampor placerades i träden, buskarna och
blomstergrupperna. Till lamporna leddes elektriciteten
genom en underjordisk anläggning, som liknade
gasrör. Denna ståtliga uppvisning av det
elektriska ljuset vann fullständigt allmänhetens
förtroende för det nya belysningsmedlet. Ett bolag
bildades för tillverkning och spridning av de nya
lamporna; det var mycket stor efterfrågan på
aktier. Tidningarna tävlade om att berömma
den elektriska glödlampan och förutsade, att den
i framtiden skulle bli till stor praktisk nytta.

* * *

Under det att Edison höll på att utarbeta sin
elektriska glödlampa, hade han ett annat arbete
i tankarna. Han ville anlägga en elektrisk
kraftstation, från vilken konsumenterna skulle få sitt
elektriska ljus, alldeles så, som de fått sin
gasbelysning från gasverket. Men det var förenat
med oerhörda svårigheter att börja ett sådant
företag. Den elektriska belysningen var ju —
i stort sett — något alldeles nytt; utom
medhjälparna på Edisons laboratorium var det just ingen,
som kunde utföra något av det arbete, som stod
i samband med det. Det fanns inga fabriker för
tillverkning av apparaterna, inga hantverkare,
som på egen hand kunde leda in belysningen,
ingen — utom Edisons närmaste män — som
kunde betros med att sätta in en kolfiber i en
lufttom glob. Den första kraftstationens
anläggning är ett av de intressantaste kapitlen i det
elektriska ljusets historia. För många år sedan
skrev Edison härom i Elektrisk tidskrift:

»Jag skaffade mig en brandförsäkringskarta
över New-York, där varje våning, varje ångpanna
och eldfast mur var utsatt. Denna karta
studerade jag noggrant. Sedan gjorde jag upp
beräkning för ett distrikt och planlade en kraftstation,
som skulle räcka till för den stadsdelen. Jag
arbetade planmässigt, och snart visste jag precis,
hur många i det distriktet, som hade
gasbelysning, och hur mycket gasen kostade var och en.
Hur kunde jag få veta det? Det var mycket
enkelt. Jag lät mot betalning en karl gå en rond
i distriktet vid tvåtiden på middagen och
anteckna, hur många gaslågor, som då brunno i de
olika våningarna. Så fick han hålla på med en
rond i timmen ända till klockan två eller tre på
morgonen. På det sättet var det ganska enkelt
att beräkna varje hyresgästs gasförbrukning och
även hela distriktets. Andra karlar fingo göra
ronder i de andra distrikten.

Efter åtskilliga förberedande arbeten kunde
vi äntligen börja på med kraftstationen. Ingen
kan tänka, hur svårt det var. Ingenting fanns
att köpa av det, som behövdes; ingenting kunde
andra göra åt oss. Vi fick själva utföra så gott
som hela arbetet. Vid Menlo Park började vi
på med en lampfabrik. I andra verkstäder fick
vi göra ledningsrör, kraftmaskiner och armatur.
Vi satte först till våra egna pengar; sedan fick vi
det mesta på kredit. Men snart bildades ju ett
bolag, och då fick vi pengar till kraftstationen.

Jag räknade ut, var den borde ligga, men det
var svårt att få tomter just där. Vi fick ge
30,000 pund för två gamla byggnader vid Pearl
Street. Vi hade trångt om utrymme, och vi ville
ha mycket elektrisk kraft. Det var ingenting
annat att göra än att skaffa maskiner, som gingo
med högtryck; men det fanns inga sådana
maskiner. Jag behövde en maskin på 150 hästkrafter,
som kunde svänga runt 350 gånger i minuten.
De maskinbyggare, som jag bad hjälpa mig med
den saken, svarade: »Det är omöjligt», men det
trodde inte jag. Äntligen träffade jag på en
maskinbyggare, som var litet mera medgörlig, och
jag sade till honom: »Mr Porter, jag behöver
en maskin på 150 hästkrafter, som kan svänga
runt 700 gånger i minuten.» Han stod där och
stakade sig en liten stund; men till sist lovade han
att göra en sådan maskin, om jag kunde betala
vad han ville ha. Jag tror han begärde 840 pund.
Emellertid lyckades han, och han sände maskinen
ut till Menlo Park. Vi satte upp den i den gamla
verkstaden, och då blev det ett liv, må ni tro.
Vi fick maskinen att svänga runt 700 gånger i
minuten, men då var det en fart, så att jorden
skalv och husen skakade. Vi fick nöja oss med
350 svängar i minuten, vilket ju också var
tillräckligt. Vi beställde sex sådana maskiner; sedan
var det ett drygt arbete för mig att göra
dynamomaskiner och sätta dem i samband med de stora
maskinerna.

Under det att allt det arbetet utfördes i
verkstäderna, hade vi gräft diken och lagt ned
rörledningar i hela distriktet. Jag brukade ibland
sova på en stapel järnrör invid kraftstationen,
och jag övervakade själv varje detalj av arbetet.
Det fanns ingen annan, som kunde leda det.

Sedan hade vi ett fasligt jobb, innan maskinerna
kom i gång och allt gick som det skulle. Äntligen
— den 4 september 1882 — var allt klart. Det
var en minnesvärd kväll: då släpptes den
elektriska strömmen för första gången in i de stora
ledningsrören, och den regelbundna elektriska
belysningen kom i gång. Sedan gick allt lugnt och
jämnt i åtta år; på hela den tiden strejkade
maskinerna bara en enda gång.»

Den första offentliga byggnad, som upplystes
med glödlampor, var New-York Heralds byrå,
där en fullständig ledning insattes. Då denna
tidnings redaktion skickade ut ett segelfartyg,
Jeanette, för att finna Nordpolen, var båten
försedd med elektrisk belysning. Den första kyrka,
som fick elektrisk belysning, var City Temple i
London, och den första teater, där den nya
belysningen blev använd, var Bijou i Boston. Den
upplystes med 650 glödlampor, som gåvo
tillräckligt med ljus åt både salongen och scenen, så att
intet rampljus behövdes. Det första hotell, som
fick elektrisk belysning, var ett amerikanskt
hotell uppe bland bergen, beläget 3,500 fot över
havet och 40 mil (eng.) från närmaste
järnvägsstation. Allt vad som behövdes för att sätta
upp ledningen, fördes av mulåsnor upp till
hotellet från bergets fot. Den första ångbåt, som
begagnade Edisons glödlampor, var Columbia,
som gick mellan San Francisco och Portland.

Om det elektriska glödljuset har det varit flera
processer än om någon annan av Edisons uppfinningar.
Steg för steg måste uppfinnaren kämpa sig fram
under svårigheter, avundsjuka och motstånd. Han sade
själv en gång: »Jag stred i fjorton år för min
glödlampa, och då jag slutligen segrade, var det
bara tre år kvar av mitt patents livstid. Nu har
glödlampan blivit allas egendom.»

Ingen annan industri har utvecklats i så oerhörd
grad som det elektriska glödljuset. Efter tjugu
år uppgick det kapital, som insatts i de
amerikanska bolagen, till mer än 150,000,000 pund.
I sin kamp med gasbelysningen hade det
elektriska ljuset segrat över hela linien. I
civilisationens historia har det elektriska ljuset kanske
varit av större betydelse än någon annan
uppfinning. Nu har glödlampan gjort sitt segertåg
över hela världen. Tack vare dessa små
ljusbringare, stråla nu städernas gator, butiker och
enskilda bostäder av en festlig belysning, som
förvandlar natten till dag. På de stora
ångfartygen, nere i gruvornas schakt, i
järnvägstunnlarnas dunkel, i sjukrummens dysterhet — överallt
sprider nu den lilla glödlampan sitt trofasta, pålitliga
ljus och jagar det beklämmande mörkret på flykten.
ELFTE KAPITLET.
FONOGRAFEN.

De flesta av Edisons uppfinningar voro
resultat av det ihärdigaste arbete och den
starkaste tankeansträngning. Till en av dem —
fonografen — fick han dock idén genom en lycklig
tillfällighet.

Under det att Edison utarbetade sin
automatiska telegraf, experimenterade han mycket med
pappersremsor, perforerade med streck och
punkter. Dessa remsor sattes i hastig rörelse under
ett stift för att få det i dallring; då stiftet
vibrerade, uppkommo tydliga ljud. En sådan småsak
skulle en vanlig iakttagare kanske icke ha fäst
sig vid; men för en vaken forskare var det en
intressant företeelse.

Just vid den tiden höll Edison också på med
sin telefon, så att hans tankar sysslade mycket
med ljudförhållanden. Som en blixt kom till
honom en ny idé: att göra en talmaskin. Av sina
experiment med den automatiska telegrafen drog
han den slutsatsen, att om de perforerade
tecknen på remsan formades och ordnades på det
rätta sättet, skulle man — genom att sätta en
diafragma i dallring — kunna få fram vilka ljud
man önskade. Den nästa frågan var nu: »Huru
skulle man få fram de rätta tecknen på remsan?»
Edison kom nu på den tanken, att dessa tecken
borde frambringas just genom de ljud, som sedan
skulle återges. Då han fått klart för sig, huru
detta skulle gå till, var fonografen i själva verket
redan uppfunnen. Då man studerar fonografens
utveckling, finner man alltså, att Edison först
fann, huru ljuden skulle återges, sedan huru
ljuden skulle bevaras.

Tio år efter uppfinningen skrev Edison om
fonografen i Nordamerikansk tidskrift:
»Mänskligt tal är bundet av rytmiska lagar. Därför
kunna nu alla slags artikulerade ljud, t. o. m. de
finaste skiftningar av människoröster, bliva
uppfångade och bevarade i punkter och streck, som
fullständigt svara mot varje ljud. Genom
fonografen kunna sedan dessa streck och punkter
återge människoröster, musik och alla andra slags
ljud, som bevarats genom dem.

För att bättre förstå, huru ljuden bevaras,
skola vi lägga märke till ett par fenomen
(företeelser). Alla ha vi sett, huru tydligt även helt
svaga havsvågor lämna spår av sin våglinje på
sanden vid kusten. Nästan lika allmänt bekant
är det faktum, att sandkorn, som strös ut uppe
på ett pianos blanka yta, ordna sig i olika rader
och fasoner alltefter de olika melodier, som spelas
på pianot. Dessa två exempel visa, huru
mottagliga små delar av fasta ämnen kunna vara för
intryck av vatten vågor, luft vågor och ljudvågor.
För några få år sedan hade dock ingen ännu
kommit på den tanken, att de ljudvågor, som
sättas i gång av en människoröst, kunna, om de
ledas i en viss riktning, lämna lika tydliga spår i
ett fast ämne, som de tidvattnet avsätter i sanden
vid kusten.

Denna upptäckt gjorde jag helt tillfälligt, under
det att jag höll på med andra experiment. Då
jag sysslade med en av apparaterna till den
automatiska telegrafen, märkte jag, att när cylindern
med den perforerade pappersremsan svängdes runt
i full fart, så uppstod ett rytmiskt, surrande ljud,
som liknade otydligt] mänskligt tal. Jag försökte
då att i apparaten sätta in en diafragma, som
kunde mottaga de ljudvågor, som sattes i gång
av min egen röst, då jag talade till diafragman;
sedan skulle dess vibrationer avsätta märken i
något lämpligt ämne, anbragt på cylindern. Vaxat
papper befanns vara utmärkt. Då cylindern sattes
i hastig rörelse, framkallade märkena på cylindern
en upprepning av de uttalade ljuden, alldeles som
om maskinen själv hade talat.»

Den man, som tillverkade den första fonografen,
hette John Krusei. Edison brukade säga, att
Krusei var den skickligaste mekaniker, som han
någonsin haft i sin tjänst. Då Edison hade fått
fonografens idé klar för sig, skickade han bud
efter Krusei, visade honom en skiss av apparaten,
såsom han tänkt sig den, och bad honom att så
fort som möjligt göra en sådan modell. Edison
frågade, huru lång tid, det arbetet skulle taga.
Det kunde ej Krusei på förhand säga, men han
lovade att hålla på utan avbrott, tills arbetet var
färdigt. Efter trettio timmar var den första
fonografen färdig. Den förvaras ännu i South
Kensington museum. Det är en stor, klumpig
tingest och dess cylinder sättes i rörelse med
handkraft. Fastän han inte ville visa det, var Edison
i ganska stark spänning, då apparaten skulle
provas. Bland andra, som voro närvarande, då
Krusei kom med sin modell, var Carman,
förmannen för maskinverkstaden. Han kunde inte
tro, vad han hade hört om fonografen; därför
slog han vad med Edison om en låda cigarrer,
att pjäsen inte skulle få fram ett ord. Godlynt
gick uppfinnaren in på vadet. Med ett lugnt
småleende började han sedan veva på handtaget
och talade in i mottagaren den första versen av
»Maria hade ett litet lamm.» Sedan förde han
cylindern tillbaka till utgångspunkten. Och då
den åter sattes i gång, hördes — svagt, men
tydligt — orden av dessa småbarnsrim, troget
återgivna med Edisons välbekanta röst. Krusei var
nära att svimma av häpnad och förfäran; bland
de församlade rådde en nästan högtidlig tystnad,
som bröts först då Carman utropade: »Nå, jag
har väl förlorat vadet då.»

Den 19 februari 1878 fick Edison patent på
fonografen. Efter ungefär samma principer som
den första gjordes flera nya maskiner, men Edison
fick experimentera länge, innan han kunde bjuda
på en idealisk talmaskin. Den första fonografens
cylinder var överklädd med staniol, men det var
ej vidare lämpligt och ej nog hållbart. Edison
försökte nu med vax och andra slags fett. Ett
halvt dussin arbetare voro sysselsatta med att göra
olika blandningar. Till slut fick han ett slags vax,
som var lämpligt. Men det var för dyrbart, och
för att spara gjorde han cylindrar av papp och
beklädde dem med ett ganska tunt lager av vax.
Dessa cylindrar gåvo bra resultat, men de voro
alldeles för sköra och ömtåliga. Efter många
experiment lyckades han till sist göra cylindrar
av en utmärkt blandning, som liknade vanlig tvål.

Det dröjde länge, innan apparaterna återgåvo
varje ord och bokstav alldeles tydligt. Med
oändligt tålamod lyssnade Edison och rättade
alla fel, tills han efter många veckors arbete
kommit fullkomligheten så nära som möjligt.

En så märkvärdig apparat måste naturligtvis
slå allmänheten med häpnad. Till utställningen
i Paris 1878 sände Edison icke mindre än 45
fonografer. Det berättas, att omkring 30,000
personer dagligen lyssnade till dem. Det var något
så underbart att kunna uppfånga mänskligt tal
och bevara det för århundraden, att uppfinnaren
mer än någonsin betraktades som en »trollkarl».
I England och på hela kontinenten var den nya
uppfinningen samtalsämnet för dagen. Så fort
som de hunno tillverkas, sändes fonografer på
beställning till alla delar av världen. Många
framstående, ryktbara personer uttryckte sin stora
beundran för »talmaskinen» och sin tro på dess
framtid. Bland dem var Gladstone, den store
engelske statsmannen, som vid en utställning i
Newcastle talade in i en fonograf dessa ord till
Edison: »Jag har Er att tacka för en av de mest
underbara och lärorika stunder, som jag
någonsin upplevat. Ert stora hemland är ett
föregångsland på uppfinningarnas viktiga område. Vi önska
av hjärtat Amerikas välfärd, och till Er, en av
dess ryktbaraste män, uttalar jag den varma
önskan, att Ni ännu länge må få leva för att
bevittna dess segrar på alla de arbetsområden, som
främja människornas väl.»

Flera utmärkta fonografer sändes till Tyskland,
och dess unge kejsare var ytterst intresserad och
road, då Edisons ombud på särskild anmodan
demonstrerade en av apparaterna i kejsarens
privata rum. Den vetgirige unge monarken gav
sig ej, förrän han fått veta allt om fonografens
sammansättning, förrän han själv kunde förklara
och sköta den. Samma kväll förevisade han
uppfinningen för en lysande samling av flera hundra
intresserade åhörare, som med förvåning lyssnade
till kejsarens sakkunniga redogörelse för ljudvågor,
vibrationer, cylindrar m. m.

I Ryssland betraktades fonografen länge med
ett visst misstroende; ännu i dag måste alla
cylindrar underkastas censur, och det medför stor
risk att ha i sin ägo en cylinder, som ej blivit
undersökt av censorn. Fonografen har hittat
väg även till fjärran länder, »År 1897», så
rättas det i en reseskildring,» kom den första
fonografen till Lhassa i Tibet, buddhisternas
vallfartsort. Till denna stad får ingen europé,
ingen budbärare från de kristna folken någonsin
komma. Men fonografen fördes dit av en
birmansk köpman, som var förtrogen med
västerlandets kultur. Maskinen visades för storlaman,
buddhisternas andliga överhuvud. Ett kapitel ur
buddhisternas heliga skrifter lästes in i
fonografen och återgavs sedan mycket tydligt till stor
förvåning för storlaman, som trodde, att han
bevittnat ett under. Nu är fonografen en särdeles
omtyckt »bönemaskin» i Lhassa; den ersätter
delvis de mycket använda »bönehjulen» med
dess skrivna eller tryckta remsor.»

Fonografen kan ej blott bevara märkliga
uttalanden. Den återger även sångens finaste
skiftningar och orkestermusikens samlade styrka. I
uppfinningens »ungdom» tänkte man sig nog, att
den skulle bliva till större praktisk nytta, än den
verkligen blivit. Så trodde Edison, att den skulle
bliva mycket använd på kontor, »uppfånga» all
korrespondansen där och återge den på olika håll.
Vid domstolar — så tänkte han sig — kunde
vittnesmålen bevaras i talmaskinen, och vid
offentliga möten kunde framstående talares ord genom
fonografer upprepas på många olika platser
samtidigt. Edison hoppades också, att fonografen
skulle bliva till nytta på många andra sätt: som
ersättning för böcker i blindskolor, som hjälp vid
språkundervisning, som förströelse på sjukhus m. m.

Ungefär vid samma tid, som den första
fonografen blev färdig, kom den första »babyn» till
det Edisonska hemmet. Det berättas, att den
lycklige fadern använde sin nya uppfinning till
att bevara sin förstföddes joller. Gärna ville han
också få med några av »babys» små kraftiga
skrik; men var gång pappa kom med fonografen,
var »baby» på strålande lynne, och ingenting i
världen kunde förmå honom att skrika. Men
efter en tid lyckades Edison helt oförmodat få
med de efterlängtade ljuden. Modern tog en dag
den lille med till laboratoriet. Då de stora
maskinerna började dåna, förvreds »babys» ansikte
plötsligt, och nu läto skriken ej vänta på sig.
Mr Edison sprang upp. »Stanna maskinerna och
sätt i gång fonografen», ropade han. Så blevo
den lilles skrik bevarade åt eftervärlden.

Med tiden samlade Edison många store mäns
»röster». Bland denna samling, som förvaras
på Llewelynn Park, märkas uttalanden av
Bismarck, Tennyson och Stanley.

På industriens område har fonografen även
kommit till användning. Små apparater kunna
t. ex. sättas in i väggklockor. Det berättas att
Edison en gång hade en vän hos sig över natten.
Då klockan i gästrummet slog tolv hördes en röst
säga: »Det är midnatt. Var beredd att möta
din Gud.» Alldeles förfärad sprang gästen upp
ur sängen och rusade ut i korridoren. Edison,
som hade sitt sovrum i närheten, vaknade vid
bullret och förstod, vad som hade hänt. Han
lugnade sin vän och sade stilla: »Var inte så
förskrämd! Det var bara väggklockan. Jag glömde
att förbereda dig i går kväll.»

I leksaker kunna små fonografer även sättas
in. De käraste leksakerna för små flickor äro
dockor. Tänk då, så roligt att ha en docka, som
kan tala eller sjunga. Nu går det att få sådana.
Dessa dockor göras på de stora leksaksfabrikerna
i Europa; sedan skickas de till Edisons verkstäder
i Amerika. Där sättes en liten fonograf in i var
och en. Det har varit så stor efterfrågan på
dessa leksaker, att ett särskilt bolag har bildats för
deras tillverkning. De första talande dockorna
sändes som en gåva till drottningen av Holland,
då hon var en liten flicka.

Från första början var efterfrågan på fonografer
mycket stor, och Edison förtjänade mera på den
uppfinningen än på någon av de föregående.
Stora firmor i Amerika betalade honom stora
summor för rätten att använda och sälja
fonografer; ett särskilt bolag bildades för att tillverka
dem. I detta bolag hade Edison ledningen, och
han fick en femtedel av hela dess inkomst.

Vid föga mer än trettio års ålder hade alltså
den förre tidningspojken blivit en uppfinnare med
världsrykte och med furstliga inkomster. Denna
framgång berodde naturligtvis i hög grad på hans
sällsynta snille. Men den berodde lika mycket
på hans fullständiga hängivenhet åt sin verksamhet,
hans starka inre samling under arbetet, hans ovanliga
arbetsförmåga och hans ytterligt sunda, sedliga liv.
TOLFTE KAPITLET.
KINETOGRAFEN OCH KINETOSKOPET.

När Edison hade fullbordat fonografen,
började hans tankar syssla med ett annat
problem: att få till stånd en apparat, som
kunde bliva för ögat, vad fonografen är för örat. År
1887 tillverkades det första kinetoskopet, en apparat
för att framkalla »levande bilder». Denna idé var
ej alldeles ny. Uppfinnaren erkänner öppet, att
han kom på den tanken genom att studera en
leksak, som kallades zoetropen eller livshjulet.
Det är en liten cylindrisk tunna, som svänger
runt kring en axelten. Då tunnan sättes i stark
fart, ser man genom smala springor i dess övre
del en serie bilder. De följa så snabbt på
varandra, att det ser ut, som om figurerna springa
eller dansa. Denna leksak är naturligtvis
mycket ofullkomlig, ty blott ett fåtal bilder kunna
sättas in i en sådan cylinder, och dess
svängningar kunna ej göras så hastigt, att figurernas
rörelser bliva fullt tydliga. För att bringa
»livshjulets» idé till fulländning måste nya, bättre
apparater uppfinnas.

Ungefär vid det laget, då Edison började
fundera på detta problem, hade man kommit så långt
i fotografering, att man kunde taga
ögonblicksbilder. Det var därför möjligt att på kort tid få
ett stort antal tydliga fotografier, om man blott
kunde uppfinna en metod att med största
snabbhet föra tillräckligt många känsliga plåtar eller
filmer genom kameran.

För att kunna lösa detta problem måste Edison
på allvar studera konsten att fotografera. Det
arbetet hade han dittills varit alldeles främmande
för. Han hade aldrig tagit en ögonblicksbild,
aldrig framkallat en plåt, knappast ens tagit i
en kamera. Men med sin vanliga energi satte
han sig nu in i allt, som rörde fotografering och
behärskade snart hela dess teknik. Han förstod
snart, att han måste taga 40 à 60 fotografier i
sekunden för att kunna ha nytta av dem vid
framställandet av »levande bilder». Om
fotografierna ej toges så snabbt efter varandra, kunna
ej rörelserna bliva nog tydliga. Edison försökte
nu att få plåtar (filmer), som kunde passera så
snabbt genom kameran, men han upptäckte snart,
att det ej fanns sådana att få. Därför ordnade
han ett fotografiskt laboratorium; efter otaliga
experiment lyckades han framställa lämpliga
filmer och gjorde andra upptäckter, som blevo till
nytta vid utarbetandet av de nya apparaterna.
Äntligen — efter tusentals försök — hade han
färdig sin kinetograf: ett slags kamera, som på
en sekund tog icke mindre än 46 fristående,
tydliga fotografier av rörliga bilder. En gäspande
eller nysande människa, en travande häst, en
tennisspelare, en dansös kan med en sådan
apparat bli »tagen» så många gånger på
bråkdelen av en minut, att varje stadium av deras
rörelser kan bliva korrekt återgivet. Tavlorna
följa så snabbt på varandra, att om samma
bildserie lika snabbt upprepas inför våra blickar,
kan man ej märka något avbrott, utan rörelserna
framställas på ett alldeles naturtroget sätt.
Bilderna fotograferas på långa remsor av celluloid.

Framställningen av de »levande bilderna», som
medelst ett starkt ljus återkastas på en vit skärm,
utföres genom kinetoskopet. Denna märkvärdiga
uppfinning har under de senaste åren blivit
alltmera fullkomnad; dess användning har blivit ett
av de mest populära folknöjena i alla civiliserade
länder.

Under de första experimenten fingo
medhjälparna på laboratoriet springpojkarna och Edisons
vänner hjälpa till och göra alla slags »konster»
för kinetografen, under det att kameran knäppte
på i full fart. Flera medlemmar av Edisons stab
blevo »tagna», under det att de utförde
experiment. Springpojkarna fingo slå kullerbyttor,
stå på huvudet eller hoppa kråka av hjärtans
lust. Då dessa bilder framkallades på den vita
skärmen, blev det jubel.

Då apparaterna blevo mera fulländade, sattes
en scen upp i laboratoriet i Orange. Bland andra
kommo flera ryktbara skådespelerskor från
New-York och spelade in märkvärdiga ting i apparaten.
En gång utförde några indianer en krigsdans
för kinetografen, som fick med varje grimas,
varje rörelse. Efter en tid var denna bildserie
färdig att förevisas, och samma indianer inbjödos
att se förevisningen. De voro ej alls förberedda
på vad som skulle hända. Då de på den stora
vita duken fingo se några rödskinn, blevo de
alldeles förfärade över dessa »trollkonster», rusade
på dörren och kunde sedan aldrig mera förmås
att besöka det »förhäxade rummet».

Längre fram läto många framstående
personligheter kinematografiskt avbilda sig både i
vardagslivet och vid högtidliga tillfällen. Så fick
Edisons assistent mr Dickson, en gång göra ett
besök hos påven Leo XIII och tog vid det
tillfället ej mindre än 17,000 fotografier av påven
och hans omgivning. »Det var ganska svårt»,
berättade mr Dickson, »att i det syftet få audiens
hos påven, men det lyckades till sist genom
vänligt tillmötesgående från greve Pecci, påvens
brorson. Då jag väl hade kommit in i vatikanen
och börjat mina förberedelser, blev jag mycket
orolig för att påven skulle skicka återbud.
Visserligen hade han lovat mig, att jag skulle få
fotografera honom, men han kunde ju ha blivit
sjuk eller fått något annat förhinder. Men jag
behövde inte oroa mig. Hans Helighet höll sitt
löfte. Den dagen och några av de följande tog
jag en massa fotografier, och påven var ytterst
älskvärd. Han var mycket intresserad av hela
proceduren, och jag måste förklara alltsammans
för honom. Den första bildserien togs, då påven
i sin vagn åkte till Sixtinska kapellet. En annan
bildserie visade påven, utdelande välsignelse åt
en tänkt människomassa, åter en annan avbildade
honom under en promenad i vatikanens
trädgårdar. För påven visades sedan många av dessa
»levande bilder». Han blev både förvånad och
förtjust, då han såg huru naturtrogna bilderna
voro. »Nu», sade han, vänd till kardinal
Rampolla, »vet jag, hur jag ser ut, då jag välsignar
folket.»

I de flesta civiliserade länder finns det nu
särskilda teatrar, s. k. biografer, där det med
tillhjälp av kinetoskop ges föreställningar av olika
slag. Man kan på den stora vita duken få se de
vackraste naturscenerier, vattnet porlar, träden
vaja för vinden, båtarna glida över havets yta —
alldeles som i verkligheten. Ibland uppföras hela
skådespel med modernt eller historiskt innehåll.
Och alla dagens händelser passera revy för våra
blickar, som på det sättet kunna nå ut över hela
världen. Krigets och vardagslivets bilder,
allvarliga ceremonier och uppsluppna skämtbilder,
allt träder fram på duken i brokig omväxling. Är
det goda bilder, som bjudas, äro biografteatrarna
ett utmärkt medel till förströelse och upplysning
för både barn och äldre. Från de Edisonska
fabrikerna hava idel vackra och nyttiga filmer
sänts ut. Men några andra bolag hava upptagit
och tillämpat denna uppfinning i mindre goda
syften. Så har det skickats ut filmer, som återge
våldsamma, uppskakande bilder, ja, skådespel,
som rent av äro råa och skadliga. Men detta har
aldrig varit i enlighet med Edisons vilja och
önskningar.

Längre fram, då kinetoskopet blev mera
fulländat, kom Edison på den tanken att kombinera
den apparaten med fonografen. Den tystnad,
som råder vid en biografföreställning, verkar
nästan beklämmande, i synnerhet om händelserna
på scenen äro mycket livliga. För att bryta
denna underliga tystnad, brukar man nu uppföra
musik under föreställningarna. Edison hoppades,
att han med kinetoskop och fonograf i förening
skulle kunna uppföra hela talpjäser och operor,
på biografens scen. Under årens lopp hade han
gjort många försök i den riktningen, men ännu
fattas det mycket, innan han på det området nått,
vad han tänkt sig.

Först stoppade Edison in en fonograf i
kinetoskopet. Men snart upptäckte han, att de två
apparaterna måste arbeta var för sig, men på
samma gång. I samma ögonblick, som
personerna på scenen öppnade munnen för att börja
tala, så skulle fonografen uttala orden. Annars
kunde det uppstå mycket komiska
sammanställningar. Orden skulle uttalas till publiken genom
en stor ljudtratt, som förstärkte dem. På det
sättet skulle den stora allmänheten för billigt
pris få vara med om verkliga konstnjutningar.
Så kunde man bevara åt eftervärlden sceniska
konstnärers framställning, ryktbara sångerskors
toner och mimik. I all framtid skulle man få
lyssna till stora talares ord och på samma gång
se deras hänförda uttryck. Det skulle bliva en
levande historia, som bevarades genom tiderna.

Så drömde Edison, och han drömmer ännu
därom, men icke dådlöst, utan under ständiga
experiment. Om hans sinnrika dubbelapparater
skola få en så stor betydelse, det vet ingen, men
han arbetar alltjämt på att fullkomna dem.
TRETTONDE KAPITLET.
ELEKTRICITETEN SOM
DRIFKRAFT M. M.

Alltifrån äldsta tider ha människorna
uppfunnit och använt olika medel för att fängsla
naturens krafter och omsätta deras styrka till
drivkraft för olika slag av maskiner. Vatten, vind
och ånga hava alla använts i industriens tjänst.
Vattenmassan i en brusande ström begagnas t. ex. för
att sätta i gång ett väldigt hjul; från hjulet utgår
en axel, som ledes in i en verkstad eller kvarn
för att där sättas i samband med maskinerna eller
kvarnstenarna. Vinden uppfångas av de stora
seglen på väderkvarnarna, och den rörelse, som
så framkallas, överföres genom axelledningar och
kugghjul till kvarnbyggnadens inre maskiner. Även
genom ånga och gas framkallas roterande
(svängande) rörelser. Men vid varje kraftöverföring till
något maskineri måste roteringen förmedlas genom
ett hjul eller en axel, som först sättes i rörelse.

Före Edisons tid hade man funderat på
problemet att på samma sätt fängsla och tillgodogöra
sig elektriciteten, att göra den till en drivkraft.
Men ingen hade funnit en tillfredsställande
lösning på den frågan. En av Edisons första
motorer (irörelsesättare) var grundad på en
vetenskaplig sanning, som för hundratals år sedan blivit
upptäckt, nämligen att rödglödgat järn är
okänsligt för inflytelser av den starkaste magnet. Detta
faktum gav Edison idén till hans eldmagnetiska
motor. I denna motor är en järnstång placerad
så, att den svänger fram och åter nära en
elektromagnet. Denna järnstång uppvärmes och avkyles
ömsevis. Då den avkyles, drages den mot
magneten; då den upphettas, faller den tillbaka.
Genom denna växling uppkommer en roterande
rörelse, som kan uppfångas av ett svänghjul och
genom dragremmar överföras till de maskiner, som
behöva sättas i rörelse. Han uppfann också — på
ungefär samma grunder — en eldmagnetisk
kraftalstrare genom vilken den kraft, som innehålles i
kol, kan omedelbart förvandlas till elektrisk kraft.

Den kraft, som alstras genom brinnande kol,
förvandlas i elektrisk kraft även efter en annan
metod, som är den mest använda. Det sker
genom en dynamo, som medelst en kraftig
ångmaskin skapar friktionselektricitet. Starka
dynamos användas nu över hela världen för att
framkalla elektriska strömmar till elektriskt ljus,
elektriska spårvägar och till de stora maskiner, som
användas på olika slags fabriker.

Edison har använt mycken tid och eftertanke
åt att utarbeta och tillverka sådana dynamos.
På utställningen i Paris 1889 begagnade han en
dynamo, som var resultatet av nära tolv års
forskningar och experiment. Men redan långt förut
hade han lyckats att konstruera dynamos, som
kunde frambringa en ständig elektrisk ström av
betydande styrka.

Snart nog insåg Edison önskvärdheten av att
begagna elektricitet som drivdraft för lokomotiv
i stället för ånga. Det är lätt att inse fördelarna
av detta utbyte. Ångan måste alstras på själva
lokomotivet, som därför behöver medföra kol
och vatten samt vara försett med en ångpanna
och en ugn. Detta har till följd, att rök och
ånga sprides över de trakter, som tåget passerar
igenom. Men elektriciteten kan alstras av en
dynamo, som placeras i en kraftstation; den
elektriska kraften överföres genom en metalltråd
eller en annan ledare till en motor i lokomotivet.

Edisons första elektriska järnväg anlades vid
Menlo Park. Den konstruerades så, att skenorna
isolerades från marken; de kunde då leda den
elektriska strömmen, som sändes ut från en stark
dynamo i Edisons verkstad. Strömmen gick
genom den ena skenan, tills den träffade
lokomotivets hjul, gick sedan vidare till motorn, fortsatte
— genom ett annat hjul — till den andra skenan
och vände genom den åter till sin utgångspunkt.
En elektrisk ström gör nämligen alltid en
fullständig kretsgång.

Då Edisons elektriska järnväg var klar, inbjöd
han till en provtur några kapitalister, som han
lyckats få till aktieägare i det nya företaget. De
anlände, mycket högtidliga och självsäkra.
Edison, som ännu hade något av tjuvpojke kvar,
fick lust att spela dem ett spratt. Utan att
förbereda herrarna med ett enda ord flyttade han på
en hävstång, så att elektriciteten strömmade från
järnvägsskenan in i motorn. Och nu bar det av
i full fart. Hastigheten ökades så småningom,
tills de höga herrarna flögo fram med en
hastighet av 7 mil i timmen. De blevo så häpna, att
de knappt visste, vad de skulle säga eller göra.
Lokomotivet hade intet tak, och draget var så
starkt, att gästernas hår stod rätt på ända,
hattarna flögo av och rockskörten fladdrade.

Så fingo de en praktisk lektion om det nya
fortskaffningsmedlets förträfflighet och dess
företräden framför andra. De bönföllo Edison om
att minska farten; men det dröjde han litet med, ty
han visste, att det var ingen fara å färde. Då de
äntligen välbehållna fingo stiga av lokomotivet,
hyste de »uppskakade» herrarna inte det minsta
tvivel om att de pengar, som insattes i det nya
företaget, skulle bliva mycket väl använda.

Edison fick ej obestritt behålla äran av att
ha uppfunnit elektriciteten som drivkraft. Bland
hans medtävlare på det området var en man vid
namn Field, vars anspråk voro så väl grundade,
att Edison slog sig ihop med honom för
samarbete. Det händer ofta, att två forskare, som
arbeta oberoende av varandra, komma till
alldeles samma resultat. Det vore då hårt, om en
av dem skulle få hela äran och hela inkomsten.
Så var det med Edison och Field. Därför var
Edisons förslag om samarbete det bästa sättet
att lösa den frågan.

Så snart som de hade blivit kompanjoner,
beslöto de att visa sina maskiner och sina metoder
vid den snart förestående utställningen vid
Chikago (1883). Det var inte lång tid kvar till
utställningens öppnande. Men de höggo i med
arbetet och lyckades få färdigt ett lokomotiv, som
skulle fara på huvudbyggnadens läktare, där man
för det ändamålet anlagt ett spår. Denna läktare
var knappt stark nog för att tåla vid ett sådant
experiment. Uppfinnarnas ursprungliga plan att
låta två vagnar föras fram med en fart av två
mil i timmen måste inskränkas till att låta en
vagn gå på spåret med en hastighet av l 1/2 mil
i timmen. Då detta var den första elektriska
järnväg, som offentligt visades i Förenta Staterna,
väckte den naturligtvis stort intresse och ådrog
sig mycken uppmärksamhet. Lokomotivet
kallades för »domaren»; det löpte på två skenor, mellan
vilka det gick en tredje, som ledde den elektriska
strömmen från dynamon. Under utställningen
gjorde det lilla tåget mer än 1,500 turer, och
omkring 30,000 passagerare provåkte på det. Från
Chikago sändes »domaren» till utställningen i
Louisville, där det väckte lika mycket uppseende
som i Chikago.

Ur denna ringa början har sedan utvecklat sig
det elektriska spårvägssystemet, ett snabbt och
billigt samfärdsmedel. Särskilt användes det
mycket för resor från den ena delen av våra
storstäder till den andra. Även på vanliga järnvägar,
där lokomotiven i allmänhet drivas med ånga,
har man försöksvis använt elektricitet på några
platser.

Av stor praktisk nytta för elektriska spårvägar,
automobiler m. m. är en av Edisons senaste
uppfinningar: den elektriska accumulatorn, d. v. s.
den del av batteriet, där elektriciteten uppsamlas
(laddas) för att sedermera användas (urladdas).

De första accumulatorerna utgjordes av två
blyplattor, nedsänkta i svavelsyra av omkring
40 procents styrka. Då den elektriska
strömmen ledes genom svavelsyran från den ena
plattan till den andra och strömmen sedan ledes
i motsatt riktning uppstår genom omväxling av
oxidering och reducering av plattorna en kemisk
skillnad dem emellan, varigenom accumulatorn
kan begagnas som alstrare av en elektrisk ström.
Accumulatorerna av bly voro väl tunga och dyra
för att driva spårvagnar, automobiler o. d.
Edison kom snart till den slutsatsen, att kobolt var
den rätta metallen. Med samma iver, som man
en gång sökt efter material för en lämplig
glödtråd, gav man sig nu ut att leta efter kobolt.
Resultatet av dessa forskningar blev betydande
fynd av denna metall i staten Tennessee, där
kobolt finns i stor mängd. Kobolt förekommer
aldrig oblandad annat än i vissa meteorstenar.
Annars ingår den alltid i sammansättningar med
arsenik och svavel eller med nickel. Det är en
glänsande, stark metall, som är svår att smälta.
Den kan göras magnetisk och fortfar att vara
magnetisk, även då den göres glödhet. Kobolt
är därför ett idealiskt ämne för accumulatorer;
tack vare dessa metallfynd gick tillverkningen av
Edisons batterier en storartad utveckling till mötes.
»Jag tror, att problemet med vagntrafik i
storstäder nu funnit sin rätta lösning i den elektriska
spårvagnen. Det nya elektriska
magasineringsbatteriet väger knappt hälften mot det gamla,
vars accumulator var av bly. Den elektriska
spårvagnen går dubbelt så fort som spårvagnar,
dragna med hästar; den är också billigare. »En
fulländad accumulator håller sex till åtta år; den
kan laddas och urladdas hundra gånger utan att
»ge tappt». I den försiggår ett slags inre
förbränning, men produkten av denna process blir
elektricitet i stället för hetta. Edison har satt
in mycken energi och stort tålamod på att få
idealiska accumulatorer. Tusentals experiment
hava gjorts, och steg for steg har han arbetat
sig fram mot fulländningen.

Elektriciteten användes också med stor
framgång till att driva maskiner i fabriker, tryckerier,
pappersbruk och andra industriella anläggningar.
Den begagnas även till att sätta i gång
motorvagnar, små båtar och motorcyklar. Det finns ej
blott större elektriska motorer. Edison har med
lika stor framgång tillverkat och använt små
näpna motorer. Med dylika drivas fonografer,
kinematografer, kinetoskop och symaskiner.

Elektriciteten som driftkraft ställer sig ju ännu
ganska dyrbar. Men i den mån som bättre och
nyare metoder uppfinnas för att alstra och
överföra elektriciteten, så måste den ställa sig
billigare. Då kommer den nog så småningom att
ersätta alla andra metoder att erhålla drivande
kraft.

* * *

I patentbyråns »rullor» finnas — utom de nu
skildrade — en mängd uppfinningar av Edison.
Intet problem har varit för litet för hans
forskaresnille, och intet har varit för stort. Ett av hans
mest jättelika företag har varit arbetet med hans
s. k. magnetiska malmseparator, varigenom
magnetiska ämnen kunna skiljas från
icke-magnetiska. Uppslaget till den uppfinningen var
mycket originell. Då Edison en dag promenerade
utmed havsstranden, råkade han på en fläck
svart sand. Intresserad av att få veta, vad den
sanden innehöll, fyllde han fickorna med den.
Då han kom hem till sitt privata laboratorium,
hällde han ut sanden på ett av de väggfasta
borden där. Just då snavade en av arbetarna mot
det bordet; han släppte därvid mitt över sanden
den stora magnet, som han bar. Då han tog
upp magneten, var den översållad med små svarta
korn, vilket bevisade, att sanden till största delen
bestod av metalliska partiklar. Edison tog
magneten i sina händer och försjönk i djupa
funderingar. Snart kom han på den idén, att
magnetisk dragningskraft skulle kunna användas för
att skilja metall från malm. På fläcken och med
det samma började han de experiment, som ledde
till utarbetandet av den magnetiska
malmseparatorn.

Att skilja metallen från malmen går så till.
Väldiga stycken av malm krossas till stoft; sedan
drages metallen ur med en elektro-magnet. Den
krossade malmen får falla i en upphörlig ström
ur en väldig tratt förbi en elektromagnet, som
verkar på järnpartiklarna, så att de förändra
riktning och falla ned i en jättelår under magneten.
De icke-magnetiska partiklarna falla rakt ned
och samlas i en annan lår mitt under tratten.
För att kunna tillämpa denna uppfinning i
praktiska livet, måste Edison konstruera många olika
slags maskiner. Sedan köpte han ett område i
Sussex County, och där kom arbeten med
malmseparatorn i gång. En liten stad anlades, som
kallades Edison, och ett par hundra trevliga hus
uppfördes.

Arbetet med att bryta och krossa malm
fortsattes i flera år, och Edison säges ha satt in 600,000
pund i företaget. Men det blev svårigheter med
utskeppningen. Snart nog lades hela arbetet ned,
ty det bar sig ej ur ekonomisk synpunkt. Och
nu ligger den lilla staden Edison alldeles öde.
Men den magnetiska malmseparatorn anses ännu
för den bästa och enklaste metoden att skilja järn
från malm, och de maskinerna användas ännu i
flera länder.
FJORTONDE KAPITLET.
LABORATORIET I EAST ORANGE.

Ju mera ryktbar Edison blev, desto mera växte
strömmen av besökande, som från när och
fjärran kommo för att få se honom och tala med
honom om hans uppfinningar. Hans öppna,
tillgängliga lynne och hans goda hjärta gjorde det alltid
svårt för honom att visa bort folk, i synnerhet
resande, som kommo långt ifrån. Men det var mycket
menligt för hans arbete, att han oupphörligt blev
avbruten under experiment eller mitt i en viktig
tankegång. Därför slog han sig ner på en
lugnare, mera avsides liggande plats. År 1886
flyttade han till East Orange, en liten stad i närheten
av New-York. Det präktiga laboratorium, som
han där lät uppföra åt sig, består av ett stort
byggnadskomplex, uppfört på en särdeles
naturskön plats och omgivet av vackra planteringar.
Nära laboratoriet ligger i Llewellyn Park
Glenmont, Edisons privata bostad.

Den förnämsta av laboratoriebyggnaderna är
250 fot lång och tre våningar hög. Då man
träder in i denna byggnad, kommer man först in i
det stora, präktigt inredda biblioteket. Där finns
det mer än 60,000 volymer och dessutom
exemplar av alla de vetenskapliga tidskrifter, som
utkommit under de senaste fyratio åren. Man
finner där både franska, tyska och italienska
arbeten. Mr Edison läser tämligen obehindrat alla
dessa språk, fastän han varken talar eller skriver
något annat språk än sitt modersmål.

Inredningen i biblioteket är enkel, men
stilfull. På det bonade ekgolvet stå grupper av
stora ekstolar, klädda med skinn och med Edisons
initialer utskurna på ryggstödet. För övrigt
består möblemanget av ett stort ekbord, avsett för
sammanträden, ett par skrivbord och en kolossal
väggklocka. Bredvid Edisons skrivstol står en
»korresponderande fonograf». I den dikterar han
ibland sina brev. Bland rummets prydnader märkas
flera porträtt, som föreställa ryktbara
vetenskapsmän, en byst av Humboldt och en statyett av
Sandow.

På två rymliga läktare förvaras en präktig
samling mineralier och ädelstenar, som Edison
för många år sedan köpt i Paris. Ett par av de
intressantaste föremålen i biblioteket är en stor,
vacker orgel, som drives med elektricitet, och en
staty i kroppsstorlek: »ljusets genius». Denna staty
inköptes av Edison på utställningen i Paris 1889,
där den intog hedersplatsen i avdelningen för
italiensk konst. Statyn är utförd av bildhuggaren
Bordiga från Rom och framställer — som en bild
av elektricitetens seger — gestalten av en bevingad
yngling, som trampar på bitarna av en krossad
gaslampa. Lyftad över huvudet, håller han en
glödlampa, och vid hans fötter ligga en
voltastapel, en telefonavsändare, en telegrafnyckel och
ett drivhjul. Statyn är uppställd på en tre fot
hög piedestal och drager genast blicken till sig,
då man träder in i biblioteket.

I denna vackra tillflyktsort har Edison haft
många stunder av ostörd, vetenskaplig forskning.
Bokliga studier äro hans vederkvickelse och vila
efter lösningen av något svårt problem eller efter
strängt kroppsligt arbete. »Ombyte av arbete
är vila», det är en av hans grundsatser, och han
kan — utan att ett ögonblick slappas — övergå
från ett slags arbete till ett annat. Han hör ej
till de människor, som efter vunna framgångar
»vila på sina lagrar». I sina forskningar går han
alltmera på djupet utan att förtröttas.

Intill biblioteket ligger materialrummet, där
finnas alla slags ämnen, som behövas för
vetenskapliga experiment. Detta rum är långt och
smalt, men mycket högt. Det innehåller tusentals
små draglådor, som stå på varandra från golvet
till taket. På lådorna sitta etiketter, så att man
fort kan finna, vad man vill ha, antingen det nu
är synålar, snäckor, fibrer, någon slags metall,
gummi, kåda, fjädrar eller något annat. Om
man tittar i den gamla orderboken, finner man
där fakturor på tiotusen olika slags kemikalier,
på rep, skruvar, snören, skinn, silke,
påfågelsfjädrar, ambra, sjöskum, fernissa, kork och en
massa andra ämnen. Besökande bruka ofta
förvånade fråga, vad man kan ha för nytta av alla
dessa ämnen i vetenskapligt arbete. Då svarar
Edison småleende: »Det hörs, att Ni inte är
någon vetenskaplig forskare; annars skulle Ni nog
veta, att nästan alla ämnen kunna användas i ett
laboratorium för kemiska experiment. Det var
en tid i mitt liv, då jag inte kunde arbeta, som jag
ville, därför att jag inte hade sådana hjälpmedel,
som jag behövde. Men nu har jag det
lyckligtvis så ställt, att vilket experiment som helst genast
kan bli gjort.» Några av de ämnen, som
förvaras i materialrummet, äro så sällsynta och
förekomma i så små mängder, att de — liksom
diamanter — ligga invirade i silkespapper.

Från lugnet och tystnaden i biblioteket och
materialrummet kommer man in i den undre
maskinverkstaden, där det är buller, liv och
rörelse. Skaror av arbetare syssla ivrigt med att
tillverka alla slags större maskiner; tunga
motorer, dynamomaskiner, malmkrossningsapparater
m. fl. Över denna verkstad ligger en annan; där
tillverkas mera ömtåliga apparater: fonografer,
kinetoskop och kinetografer. I samma våning
som den övre maskinverkstaden finns det en
verkstad för glasblåsning, där man tillverkar de
glober, som behövas för experiment med
elektriska glödlampor. I samma stora byggnad
finnas bl. a. arbetsrum för Edisons medhjälpare, en
föreläsningssal och mörkrum för fotografering.

Ett av de intressantaste rummen i den stora
byggnaden är »n:o 13» eller avdelningen för
fonografiska experiment. Där får man se allt möjligt,
som hör till »talmaskinen»: hundratals »brickor»,
fonografer av alla slag och storlekar, tjugo år
gamla apparater och splitter nya, diafragmor,
ett stort piano, en orgel och andra
musikinstrument, högar med notböcker m. m. Allt arbete,
som utföres i det rummet, går ut på att få bättre
apparater, bättre material för cylindrar och bättre
brickor. Där experimenterar man oupphörligt för
att nå fulländningen. Intill det rummet finns
det ett litet rum, där Edison i timtal kunde sitta
och höra på nya »nummer» och anteckna på en
papperslapp sin uppfattning om utförandet. År
1903 tillbragte han under sju månader största
delen av sin tid i detta rum för att fullända
fonografen. Då arbetet inte lyckades bra, använde
han mycken tid till att få reda på orsaken till det.
Ty han tror, att man ofta kan lära sig mera, då
något går på tok, än då allt lyckas förträffligt.

I en av flyglarna inrymmes mr Edisons privata
kemiska laboratorium, där han tillbringar en stor
del av sin tid med att experimentera och arbeta
på sina uppfinningar. Det är ett litet, enkelt
möblerat rum. Utmed väggarna stå väggfasta
bord; över borden sitta hyllor med otaliga flaskor
och burkar. Detta rum är Edisons privata
»helgedom». Blott de, som stå honom nära i
arbetet, få komma in dit. Då han håller på med
att lösa ett viktigt problem, är han så fördjupad
i sina tankar, att han knappt märker, om någon
kommer in eller icke. I detta rum har Edison
kunnat arbeta hela dygn utan uppehåll. Utom
hans privata kemiska laboratorium finns det i
denna flygel ett annat, större, som är inrett på
ungefär samma sätt. Där residerar mr Ott,
Edisons högra hand i det experimentella arbetet.
Detta rum är högt i taket, rymligt och ljust. Där
finnas alla slags hjälpmedel, som behövas för
vetenskapliga experiment: provrör, apparater för
filtrering och destillering, kemiska tabeller och
kartor m. m. Varje dag göras där experiment,
och de ledas ibland av utländska vetenskapsmän,
som komma på besök till Edison och vilja visa
honom något nytt av intresse.

Edison är road av att se andra experimentera.
År 1900 gjorde en tysk från Frankfurt am Main,
vid namn Louis Dreifus, i Edisons närvaro ett
intressant experiment i detta laboratorium. Han
smälte en bit stål i en hetta på 5,400 grader
Fahrenheit, frambragt genom en process, som
blivit uppfunnen i den tyska staden Essen. Denna
process bestod av ett visst kemiskt ämnes
förbränning tillsammans med pulvriserad aluminium.
Dreifus lade i smältdegeln en bit stål, sex tum
lång och en halv tum tjock. Runt omkring
strödde han ut ungefär en tekopp av det kemiska
ämnet, slog ut på det litet pulvriserad aluminium
och satte en brinnande tändsticka intill
blandningen. Inom ett ögonblick flammade den upp
och spred en intensiv hetta. Efter tio sekunder
var stålet smält. Edison var högligen förtjust
över experimentet, sade att han länge gjort försök
Biblioteket i Edisons laboratorium.
i samma väg och beställde för eget bruk en
ansenlig mängd av det kemiska ämnet. Hjärtligt
inbjöd han den tyske vetenskapsmannen att komma
igen och visa nya, underbara ting.

En annan flygelbyggnad — på ungefär 30 fots
avstånd från huvudbyggnaden — är av särskilt
intresse för teknici. Det är
galvanometeravdelningen, där fackmän kunna studera en av
världens bästa samlingar av elektriska apparater.
Det är ett långt rum med ståtliga proportioner
som får ljus genom ett dussin stora fönster. Vid
uppförandet av denna byggnad har man icke
använt järn eller något annat magnetiskt ämne,
som kunde verka på instrumenten. För att skydda
dem mot skakningar är grundmuren nedgrävd 20
fot i jorden, och instrumenten vila på väldiga,
golvfasta stenbord.

I detta rum finns det alla slags galvanometrar,
elektrometrar, kronometrar och andra
märkvärdiga instrument med namn, som sluta på -meter.
Där finns också en märkvärdig samling akustiska
instrument, som begagnats vid utarbetandet av
fonografen, och en samling anatomiska modeller
av örat och strupen. Dessutom kan man där få
se de första modellerna till Edisons rösträknare,
till hans duplex- och kvadruplextelegraf m. m.
I galvanometerrummet finns det vattenledning
med kallt, varmt och destillerat vatten,
elektriska kraftledningar med olika tryck och
elektriskt ljus.

Den tredje flygelbyggnaden användes till att
göra experiment med malmkrossning medelst
elektricitet. Där kan man få se malm av olika slag,
som innehåller guld, silver, platina, koppar, järn
och andra metaller. Man kan också få se
krossningsmaskiner i verksamhet.

I Edisons laboratorium finns det också en
juridisk avdelning, där man behandlar de »mål»,
som ha att göra med Edisons patent. Från
många håll har man försökt inkräkta på hans
uppfinningar och bestrida hans rätt till dem.
Det är ett drygt arbete för hans juridiska
medhjälpare att reda ut dessa processer. Alla dessa
mål kunna ej behandlas i Orange. Många
utredas av andra jurister i New-York, Washington,
London och Paris. Edison tycker, att
patentsystemet är mera till hinder än till gagn. Han
brukar säga, att han skulle ha förtjänat mycket
mera på sina uppfinningar, om han aldrig tagit
ut ett enda patent.

Bland de många tusen volymerna i biblioteket
märkas de intressanta »Idéböckerna»: en serie
anteckningsböcker, som innehålla resultaten av
Edisons forskningar under nära 35 år. I dessa
böcker har han infört en mängd detaljer om de
uppfinningar, som blivit fullbordade, men även
en hel hop idéer, som aldrig blivit förverkligade.
Dock förvaras ej dessa dyrbara volymer »inom
lås och bom», utan stå på hyllorna i hans bibliotek,
där de äro tillgängliga för varje besökande, som
blir insläppt dit. Edison kallar dessa volymer för
sina »dagböcker», ty de innehålla dagliga
anteckningar om hans experiment, kompletterade med
pennteckningar av hans egen hand. Varje sida
är daterad, och varje datum är bevittnat av tre
personer ur Edisons närmaste omgivning. Dessa
skriftliga vittnesmål ha mer än en gång varit till
nytta under processer om vissa patent.
»Idéböckerna» ha då fått göra en tripp över oceanen
för att vittna mot inkräktare.

En engelsk vetenskapsman, som för flera år
sedan gjorde ett besök i Edisons laboratorium
och då fick se igenom dessa volymer, förklarade,
att de gjort starkare intryck på honom än någon
av Edisons märkliga uppfinningar. »Då jag
bläddrade i dessa dagböcker», sade han, »fick jag en
inblick i Edisons stora tålamod och ihärdighet,
i hans ärliga, grundliga arbetsmetoder. Jag fick
då den största aktning för den store uppfinnaren.»

Hela laboratoriet är omgivet av ett högt plank,
som skall utestänga nyfikna personer och deras
blickar. Vid utgången sitter en portvakt, som
icke får släppa in någon besökande utan särskilt
tillstånd från »högsta ort». Det hade en gång
kommit en ny portvakt, som fått de strängaste
order att ej släppa in »en levande själ», som inte
kunde uppvisa ett inträdeskort. Första dagen,
den portvakten var i tjänst, kom en liten, enkelt
klädd man och bad att få slippa in. Men som
han icke hade något kort, vägrade portvakten att
öppna för honom. Främlingen var envis. Då det
inte gick för honom på annat vis, talade han
om, att han var Edison själv. Men portvakten,
som trodde det var en »historia», slog igen porten
mitt för näsan på den lille mannen i de tarvliga,
slitna kläderna. Efter en stund kom »gubben»
tillbaka, nu i sällskap med en av assistenterna på
laboratoriet, som intygade, att det verkligen var
Edison. Portvakten blev rädd och trodde, att
han skulle få sig en skrapa. Men Edison
skrattade och berömde honom för hans påpasslighet.
FEMTONDE KAPITLET.
EDISONS HEMLIV.

Redan i början av denna biografi har det
framhållits, att Edison var en god son.
Särskilt var hans förhållande till modern
mycket vackert. Hon var hans barndoms förtrogna; hon
fick dela alla hans sorger och fröjder. Till de sina
lämnade han i uppväxtåren nästan alla de pengar, han
förtjänade, och var tidigt ett stöd för dem. Modern
dog redan 1871, så att hon fick ej den glädjen att
bevittna hans framgångar. Men hon hade alltid
trott på honom, även då det såg mörkt ut, och
förutsett, att han gick en ljus framtid till mötes.

Edison har varit gift två gånger. Hans första
hustru hade varit en av hans kvinnliga arbetare.
Hon hette Mary Stilwell. I henne hade han en
god, förstående hustru, som kunde gå in i och
uppskatta hans arbete. Troget sörjde hon för
hans trevnad och tvang honom att ibland vila
sig, då han alltför träget ville gå upp i arbetet
och mer än en gång höll på att fördärva sig genom
överansträngning. Liksom hans mor trodde hon
alltid på honom och höll hans mod uppe, då det
på ett eller annat sätt tog emot i hans arbete.
Edison med familj.
Med sin första hustru hade Edison tre barn, en
flicka och två gossar. Han var den ömmaste,
gladaste far. Ibland kom han hem med
underbara leksaker, som han själv förfärdigat, och på
lediga stunder kunde han leka och rasa med de
små, själv munter som ett barn.

År 1881 förlorade Edison sin första hustru.
Sorgen över denna förlust hade nära nog gjort
honom till en bruten man. Till och med det
kära arbetet fick ligga nere, och hans vanligen
jättestarka hälsa började lida men därav. Hans
vänner fruktade att han aldrig mer skulle bli sig
lik. Men en dag kom Edison åter till sitt
laboratorium. »Jag har egentligen icke tid att sörja,
jag har egentligen alldeles för mycket arbete,
som väntar på mig», sade han med ett sorgset
leende. Sedan upptog han med fördubblad energi
sin verksamhet. Men hans vanliga, glada skratt
hördes ej på länge; vecken i hans panna hade
blivit djupare, och håret hade blivit alldeles grått.

Då några år hade gått, gifte han dock om sig
med en ung, vacker flicka, som var rik, begåvad
och av god familj. Även i det äktenskapet blev
han mycket lycklig. Kort efter bröllopet köpte
han sig en förtjusande villa, Glenmont, i
Llewellyn Park, nära laboratoriet. Glenmont
såldes på exekutiv auktion, och Edison köpte den,
som den var, med möblemang, bibliotek och
konstskatter, trädgård och park, drivhus samt en
uppsättning hästar och kor. Edison sade om
sitt lilla »paradis»: »Det är alldeles för vackert
Llewellyn Park, Orange, New Jersey.
för mig, men det är icke hälften nog vackert för
min lilla hustru.»

Villan, en stilfull byggnad av tegel och trä, är
både hemtrevligt och dyrbart inredd. Dess stil
påminner om ett gammalt trevligt herresäte.

I den fyrkantiga hallen finns det ekmöbler,
en stor, öppen spis och trevliga små fönsterbänkar
med mjuka dynor. Här och var stå japanesiska
krukor med blommor från drivhuset och
trädgården. Då det mörknar, upplyses hallen av
elektriska lampor, som äro behändigt dolda och
därför sprida ett dämpat ljus.

Till höger orn hallen är biblioteket, där det
finns många små »läsvråar». Dagen silar sig in
genom ett stort fönster av färgat glas med en
avbildning av Dante, ett av Edisons ideal. På
ett av de små borden står en bronsbyst av Edison.
Rummet är tydligen ett bibliotek — rätt och
slätt — och det finns mycket böcker där, till
största delen arbeten av modärna tänkare och
skönlitterära författare. Ibland då Edison håller
på med något vetenskapligt problem, som han
inte kan lösa, brukar han »draga igenom» en
roman av Dumas eller någon annan spännande
bok. Så vilar han tankarna, och då han sedan
tager itu med sina problem, brukar det gå
utmärkt. Ibland hans favoritförfattare märkes Ruskin
och Dickens, Flammarion och Jules Verne.

På andra sidan om hallen — mitt emot
biblioteket — ligger salongen: ett vackert och rymligt
rum, vars välvda tak i mitten uppbäres av
Edisons rum i laboratoriet.
onyxpelare. Gardinerna äro mörkröda, och möblerna
äro av utskuret rosenträ. I ena hörnet står en
stor flygel och bredvid den en bekväm länstol,
där Edison brukar sitta, då hans hustru spelar
för honom. Hans favoritkompositör är Beethoven.
I sin ungdom spelade Edison gärna fiol, men
slutade upp med det, ty han tyckte, att det tog för
mycket tid. Att lyssna till god musik är dock
ännu i dag ett av hans käraste nöjen.

Det intressantaste rummet i hela huset är
Edisons »kula». Det är ett stort rum med blott ett
enda stort fönster. På väggarna hänga bl. a.
intressanta porträtt av Edison; ett av dem
föreställer honom vid fyra års ålder i en skotskrutig
kolt, ett annat är från den tiden, då han var
tidningspojke på Stora stambanan. I ena ändan
av rummet finns en liten alkov, där det hänger
en del porträtt av Edison, tagna vid olika åldrar.
I det rummet finns också ett skrivbord; vid det
sköter Edison sin privata korrespondens.
Ovanför skrivbordet, som är prytt med en del vackra
fotografier, hänger ett par intressanta »reliker»
från Edisons tidigare år: ett exemplar av den
tidning, som han gav ut, och en växel på tio dollar
med Edisons namnteckning från ungefär samma
tid. I »kulan» finns också en trevlig läsvrå: en
skön länstol med en läspulpet framför och en hög,
vacker elektrisk lampa bredvid. I den vrån sitter
Edison alltid en stund efter middagen, röker en
eller ett par cigarrer, läser och — mediterar.

I ett stort skrin av glas förvaras Edisons
Edisons »kula» i hans villa vid Llewellyn Park.
medaljer och dekorationer. Få män ha blivit så
överhopade med hedersbetygelser som Edison, och få
personer ha satt så litet värde på sådant. Man
frågade honom en gång, om han ville ge sin
tillåtelse till att man ordnade en utställning av hans
medaljer och ordnar. Edison hade ingenting att
invända, om någon var intresserad av att se dem,
vilket han betvivlade. Skrinet togs fram, och
eftersom nyckeln kommit bort, bröt man upp det.
Man bad nu Edison berätta om medaljerna. Men
han hade glömt, varför han fått dem, och han
kunde med bästa vilja i världen inte ge några
upplysningar. Så lades då medaljerna ned i skrinet
igen. Längre fram blevo de verkligen utställda,
men då man inte kunde få höra några detaljer
om dem, blev utställningen inte på långt när så
intressant, som den kunde ha blivit. Bland
dekorationerna märktes Hederslegionen, alla tre
graderna. Den högsta graden förlänades åt Edison
vid pariserutställningen 1889, då han själv besökte
Frankrikes huvudstad. Hans medaljer och ordnar
tagas sällan fram, om inte någon gäst uttalar en
särskild önskan att få se dem.

Alla de andra rummen i villan äro vackra,
glada och hemtrevliga. Byggnaderna omgivas av
en vidsträckt, välskött park med stora almar och
andra vackra träd. Det finns stora tennisplaner
och flera drivhus. I automobilstallet förvaras flera
automobiler, och alla medlemmarna av familjen
äro skickliga chaufförer. Mrs Edison själv finner
stort nöje i att köra omkring på landsvägarna
med en fart av fem mil i timmen. Ibland då
hon är orolig för att hennes man skall alldeles
överanstränga sig, kör hon till laboratoriet och
ber honom komma med ut på en tur. Det
händer då, att han inte alls vill taga sig ledigt, fastän
han vet, att hon menar väl.

En gång, då hon tvingade honom att gå ifrån
ett särdeles intressant arbete, skakade han på
huvudet och sade, halvt skämtsamt, halvt
förtvivlat: »Billy» — det är hans smeknamn på
henne — »du är då ett riktigt prov för mig.»
Under de första åren av hans äktenskap hände
det ibland, att Edison var både natt och dag i
sitt laboratorium. Han gick så upp i sina
experiment, att han t. o. m. glömde att äta. Men en
vacker dag var det slut med den unga fruns
tålamod. Hon förklarade med stor bestämdhet, att
hennes man skulle komma hem på bestämda
tider. För att han skulle kunna fortsätta sina
experiment i hemmet, lät hon inreda ett mindre
laboratorium där. Så att nu kan Edison arbeta
i sitt hem långt in på småtimmarna, om han så
önskar. Vid lunchtiden brukade hon komma och
hämta honom i sin bil. I början gjorde han
invändningar och ville som förut ha sin lunch skickad
till sig i sin korg. Men den lilla frun gav sig inte,
och så småningom blev Edison mera regelbunden
med sina måltider.

I sitt andra äktenskap har Edison tre barn:
dottern Madelyn samt sönerna Charles och
Theodore. Vid sina närmaste är han innerligt fästad;
hemlivet i villa Glenmont är lyckligt, enkelt och
fridfullt. Hans äldste son, Thomas Alva, är en
utmärkt hjälp i arbetet och kan måhända med
tiden övertaga faderns verksamhet.

På sommaren vistas familjen i Florida, där
Edison har en förtjusande villa, som han själv
låtit uppföra åt sig. Men icke ens under ferierna
kan han släppa sitt kära arbete.

Något egentligt sällskapsliv förekommer inte i
Edisons hem. Stora fester och samkväm äro
hans fasa; de vända upp och ned på hans arbete
och stjäla kraft i onödan. De trötta honom mer
än intensiv verksamhet. Men kommer det några
intressanta människor och hälsa på alldeles i
vardagslag, så är han hjärtlig och glad. Då
uppträder han enkelt och okonstlat, utan tillstymmelse
till »poserande» eller »märkvärdighet». Ibland kan
han då sitta uppe halva natten, berätta och höra på.

En gång kom en bekant — enligt
överenskommelse — och sökte Edison på hans laboratorium
i Orange klockan elva f. m. Men han fick veta,
att Edison varit uppe hela natten och att han nu
låg och sov. Han hade sagt till, att han skulle
bli väckt klockan tio, men mrs Edison tog saken
på sitt ansvar och lät honom sova. Edison rörde
inte på sig förrän klockan tre, men då for han
upp och blev alldeles förbluffad över att han
sovit så länge. Han kom ned till laboratoriet i
sällskap med en japansk vän, som var klädd i
nationaldräkt. Edison bad om ursäkt för att
han kom så sent, men japanen hade hållit honom
vaken till klockan 2 på natten med sina roliga
historier. Japanen, en högt bildad man i
mikadons tjänst, smålog litet humoristiskt och
förklarade, att det hade nog inte varit så farligt, om
inte mr Edison då hade satt sig ned till ett
ordentligt »dagsverke», som räckte till klockan åtta.
Så ivrig är Edison att taga igen den tid, som han
ägnat åt vänskapligt umgänge.
SEXTONDE KAPITLET.
EDISON I SÄLLSKAPSLIVET OCH PÅ
RESOR.

En så ryktbar man som Edison kan ej helt
undgå att bliva firad; han måste finna sig i
att ibland vara ett festföremål. I regel drager
han sig dock undan. Både hans arbete och hans
smak tvinga honom till ett stilla, regelbundet liv.
Alltifrån ungdomen har han haft motvilja för
»festande», och han erkänner öppet, att han efter stora
tillställningar känner sig mera »utpumpad», än
när han i flera dagar arbetat på en uppfinning.
Därför vill det till något mycket ovanligt och viktigt
för att locka honom från hans stilla hem och få
honom ifrån sin vana att ej deltaga i sällskapslivet.

I en och annan glänsande fest har han dock
tagit del. För att fira 25 årsdagen av den
elektriska glödlampans tillkomst gavs i februari 1904
i New-York en lysande bankett av institutet för
elektriska ingeniörer i Amerika. Till minne av
jubileet och festen skulle — så beslöts det —
institutet årligen utdela »Edisons medalj» som
belöning för den bästa avhandlingen om
förbättringar på elektricitetens område.

Borden voro ordnade så, att alla kunde se
hedersgästen, där han — ganska generad — satt
mitt emot en ståtlig flaggdekoration och under
en pyramid av femtiosju elektriska lampor. På
väggen bakom honom hängde en bild av det hus
i Ohio, där han föddes; på vardera sidan om den
tavlan sutto New Jerseys och Förenta Staternas
vapensköldar. Framför Edisons plats stodo på
bordet små modeller i socker av hans uppfinningar.
Utmed läktarna, i festoner på väggarna och på
de otaliga småborden hade man placerat
tusentals med elektriska lampor. Då man satt sig
till bord, höjdes ett kraftigt leve för Edison; sedan
läste man upp några telegram, som anlänt till
hedersgästen.

Från president Roosevelt kom denna hälsning:
»Jag sänder mina lyckönskningar till Eder, en
av de amerikanare, till vilka Amerika står i stor
skuld, en av de män, vilkas livsverk i ej ringa
mån bidragit till att giva Amerika dess nuvarande
ställning i världen.»

Andrew Carnegie telegraferade: »Jag beklagar
att jag ej kan vara närvarande, då 'telegrafisternas
konung' hyllas. Fastän frånvarande, svär jag
denne monark min trohet. Jag lovar att alltid
och vid alla tillfällen tjäna honom så, som
klanens mäktiga överhuvud blev tjänad av sina mest
hängivna undersåtar. Länge leve 'konung
Edison den förste!'»

Från engelska, italienska och ungerska
vetenskapsmän kommo varma välönskningar.

Som svar på alla dessa telegrafiska hälsningar
kom ett telegram från Edison själv. Det lydde
ungefär så: »Jag vill tacka eder alla för den
stora heder ni bevisat mig genom att på detta sätt
fira min födelsedag och den 25-åriga tillvaron av
den elektriska glödlampan. Alla dessa uttryck
för eder välvilja ha i hög grad rört mig. I mina
tidigare år, då kampen krävde både mod och
uthållighet, då stodo ni på min sida och hade
tålamod med mig. Nu, som en ädel hämnd för
de bördor, jag lade på eder, får jag i dag dessa
nya, storartade bevis på tillgivenhet. Jag skulle
icke vara människa, om jag inte bleve djupt
gripen och tacksam. Gud välsigne alla, som arbeta
med vetenskapliga forskningar, eder alla, mina
kära vänner, och detta institut för elektriska
ingeniörer i Amerika.»

För Edison hölls detta vackra tal: »Den
medalj, som från och med i dag varje år kommer att
utdelas, är avsedd att uppmuntra kämpande,
framåtsträvande ynglingar i Amerika. Må våra
söner se för sig, och må de lära sig att älska den
muntre lille tidningspojken i Detroit; den
luggslitne, halvt förfrusne telegrafisten, som så
tappert gick omkring och sökte sig arbete; den
kämpande laboratorn i Boston; det gryende geniet,
som i New-York startades av en matador vid
Wall street; den döve forskaren i Menlo Park,
som för alla tider bevarade mänskligt tal genom
sin fonograf; den idérike patentsökaren, som i
nära fyrtio år »höll vägen till patentbyrån varm
med sina steg»; vår snillrike kamrat, som tog den
lilla kristallgloben i sin prometeiska hand och gav
världen ett nytt, strålande ljus, som aldrig förut
lyst över land och hav — Thomas Alva Edison.»

Mot slutet av denna vackra, intressanta bankett
inträdde en skara kypare, som buro små modeller
av motorer, fonografer, automobiler,
dynamomaskiner m. m. I dessa små modeller låg
desserten, som bestod av glace i form av
glödlampor. Varje gäst fick ett litet minne av
festen; antingen en elfenbensask med en liten
kopia av »Lampans genius», eller en kråsnål i
form av en glödlampa i miniatyr. Matsedlarna
voro prydda med en reproduktion av en
bronsbyst, föreställande Edison, och med en autograf
av uppfinnaren.

Mera i Edisons smak var en fest, som gavs för
honom av Elektriska klubben, som kommit på
den idén att ge en middag vid Menlo Park, den
plats där Edison förberett och fullbordat så många
av sina underbara uppfinningar.

Denna fest gavs en juniafton, och Edison infann
sig vid fyratiden i sin automobil. Sedan han
hälsat på alla, bad han att få gå ett slag och titta
på de gamla, välbekanta platserna. Han talade
med klubbens medlemmar om sina långa strider,
om den allvarliga kamp det kräft att avlocka
naturen dess hemligheter, om sina segrar med
telefonavsändaren och den elektriska glödlampan.
Med ett milt leende gav han uttryck åt sin glädje
över  att i så gott sällskap få komma åter till detta
minnesrika ställe. Ensam gick han in i de gamla
verkstäderna; han stod där några ögonblick tyst
och försjunken i tankar.

Under denna promenad var Edison litet
tankfull och allvarsam; men då den var över, blev han
glad och skämtsam med sina vänner. Middagen
serverades kl. 6 på gröngräset under några väldiga
träd. Edison slog sig ned på en stor
timmerstock; han fick sig en bit kall kyckling i ena handen
och ett stycke bröd i den andra. Under det att
måltiden pågick, berättade han roliga historier
från sin ungdoms tid. Han beskrev för de unga
medlemmarna, hur han fick gno och slita ont,
innan han fick någon uppmuntran. Men han
släppte inte taget, utan trodde, att det skulle
»gå» till sist. Hans råd till alla var, att de skulle
gno på och aldrig ge tappt. Ett sunt, arbetsfyllt
liv är aldrig förspillt. Man talade också om den
stora banketten i New-York, som givits en tid
förut. Edison sade, att han tyckte mycket bättre
om en lantlig pick-nick och att han var mycket
glad över det nöje, som klubbens medlemmar
berett honom. Först när solen gått ner och
skymningen fallit på, tog Edison farväl av sina värdar
och åkte från Menlo Park.

* * *

Edison har icke ägnat mycken tid åt resor.
Dels tycker han inte, att han hinner med det,
dels tröttas han och plågas av att bliva firad,
vart han kommer.

Några gånger har han dock varit över till
Europa; det är ett nöje för honom att återse många
av de intressanta personligheter, som hälsat på
i hans hem och hans laboratorium. År 1889
reste han till Frankrike enkom för att besöka
utställningen i Paris, där så många av hans
uppfinningar visades. Han hade gjort stora
förberedelser för att de där skulle komma till sin rätt;
en hel stab arbetare voro sysselsatta i månader
med att ställa i ordning de olika montrerna. Ej
mindre än 300 kolossala godslårar sändes över
från Amerika till Paris, och totalutgifterna för den
Edisonska utställningen gingo till omkring 15,000
pund. En tredjedel, av det utrymme, som i
Maskintemplet avsetts för Amerika, blev upplåtet
åt Edison, och hans utställning var obestridligt
utställningens »clou».

Den var indelad i dessa grupper: telegraf,
telefon, elektriskt ljus, underjordiska ledningar,
tillverkning av elektriska lampor, elektriska
motorer, magnetisk malmseparator och analys av
metaller. Det mest frappanta föremålet på
Edisons utställning var en jättelik glödlampa, 40 fot
hög, som var uppsatt på en piedestal, 20 fot i
kvadrat. Glödlampan var en 20,000 gånger
förstorad modell av den Edisonska glödlampan.
Den stora lampan var — med andra ord sagt —
sammansatt av 20,000 små lampor, som kunde
genomstrålas av ljuset från den väldiga
glödkroppen. Upp till toppen av piedestalen ledde
tolv trappsteg med mångfärgade lampor, och i
en liten nisch stod en byst av uppfinnaren,
omgiven av små lampor. På ena sidan strålade den
amerikanska flaggan i röda, vita och blå lampor,
på den andra sidan Frankrikes vapensköld. På
framsidan sutto de två republikernas flaggor med
namnet »Edison» ovanför och »1889» nedanför;
allt detta var framställt i opalskimrande
elektriska lampor. Den besökande allmänheten kunde
ej nog beundra de växlande ljuseffekterna.
Framför detta ljusmonument hade man på stora bord
ställt upp modeller av Edisons ryktbaraste
uppfinningar på telegrafiens område.

I andra avdelningar av Maskintemplet visades
galvanometrar, voltametrar, den eld-magnetiska
motorn och alstraren, rösträknaren, den elektriska
pennan och många andra uppfinningar. Utom
alla dessa intressanta saker visades också det
Edisonska systemet med underjordiska ledningar
och hela det maskineri, som fordras för att sätta
i gång och underhålla en elektrisk kraftstation.
I en glasmonter visades en intressant samling av
olika slags glödlampor och arter av bambufibrer,
som använts till glödkroppar.

Den populäraste avdelningen av Edisons
utställning var det »fonografiska templet», där tusentals
apparater, som talade alla europeiska språk, väckte
häpnad och förtjusning hos de tusentals människor,
som trängdes kring fonograferna och alla voro
angelägna att få höra sitt modersmål. De flesta
hade aldrig förut hört en fonograf; man kan
förstå vilken sensation det »fonografiska templet»
framkallade. Apparaternas mekanism förklarades
på flera olika språk för dem, som ville få närmare
upplysningar om den underbara »talmaskinen». Och
på bestämda tider höllos föreläsningar i ämnet av
fackmän.

Efter all beundran och förundran, som hans
utställning väckte, var det helt naturligt, att
Edison vid sin ankomst till den franska
huvudstaden blev mycket observerad. Han blev mera
populär, mera begapad, mera eftersökt än alla
de kungliga gästerna tillsammantagna. Hans
karaktäristiska yttre slog an på allmänheten, och
man hälsade honom med hurrarop, då han kom
till utställningen.

På denna resa åtföljdes han av sin hustru och
sin äldsta dotter, miss Marion. Alla
vetenskapliga sällskap i Paris gåvo middagar för att hedra
den ryktbare uppfinnaren. Ståtliga fester gåvos
även av staden Paris och av tidningen Figaro.
I sitt tal för Edison yttrade dess redaktör: »Aldrig
kan man nog hedra honom, som genom telefonen
överför mänskligt tal från pol till pol, som genom
fonografen bevarar åt oss våra älskades ord och
varje skiftning av deras röst, som har upplyst
världen med ett nytt, bländande ljus. Han har
väl förtjänat att bliva värderad i alla länder.»
En annan, ganska originell fest gavs av franska
civilingeniörer för Edison. Middagen serverades
på Eiffeltornets nedersta plattform. Eiffel själv
var värd, och sedan middagen med alla dess tal
för hedersgästen var slut, föreslog värden, att man
skulle dricka kaffe i hans privatrum i tornets
högsta del, dit allmänheten icke hade tillträde.
I hissar fördes man upp till detta rum, som är så
stort, att de 75 gästerna väl rymdes där. Bland
andra var den store kompositören Gounod med.
Han sjöng och spelade för att bereda Edison ett
särskilt nöje.

Under sin vistelse i Paris blev Edison vän med
Frankrikes president, f. d. ingeniören Carnot.
De två hade många gemensamma intressen, men
de hade rätt svårt att meddela sig med varandra.
Edison kunde ej tala franska, och hans
amerikansk-engelska var så uppfylld av »slang» och
egendomliga uttryck, att Carnot ibland ej begrep
ett ord.

Innan Edison reste från Paris, präglades en
guldmedalj till hans ära. Till tack för all den
vänlighet, som slösats på honom, skänkte han
en större penningsumma till fördelning bland
stadens fattiga. Han hade själv hoppats, att han
under sin resa skulle få lära sig mera och få nya
uppslag, särskilt angående hans kära elektricitet;
men till sin egen förvåning märkte han, att det
just icke återstod honom något att lära i den
vägen. De utländska vetenskapsmännen hade
kanske trott, att han var mera vetenskapligt anlagd.
De visste ej, att han låg mera åt det praktiska,
att han var ett slags förmedlingslänk mellan
vetenskapen och allmänheten.

Vid sin hemkomst beskrev Edison vistelsen i
Paris på detta humoristiska sätt: »Middagar,
Experiment med en fonograf.
middagar, middagar hela tiden. Jag kunde omöjligt
bli van vid så mycket middagar. Det var
förskräckligt. Nu måste jag banta flera månader
för att rätta till mig efter allt festandet. Det var
ett under, att det inte tog livet av mig.»

Från Paris ställdes färden till Tyskland och
Italien, där Edison fick ett lika hänfört
mottagande. Ett kort besök gjordes i Berlin. Och
en tysk författare skriver härom: »Edison gjorde
ett oförgätligt intryck på alla som fingo se
honom. Hans forskande, genomträngande blick, som
tycktes vilja tränga in i de mest förborgade ting,
hade en egendomlig glans. Hans uppträdande
var enkelt, värdigt och allvarligt, men då han
talade, fick uttrycket mera liv och ansiktet lystes
upp av ett fängslande leende.»

Från Tyskland ställdes färden till Italien, där
Edison även blev föremål för hjärtliga hyllningar.
På hemresan gjorde han ett kort besök i London,
där han sammanträffade med framstående
vetenskapsmän. Men även där blev det fester och
hyllningar till övermått. Stor var Edisons glädje
och tacksamhet, då han åter befann sig i sitt
lugna hem och fick komma in i sitt regelbundna
vardagsliv.
SJUTTONDE KAPITLET.
EDISONS PERSONLIGHET.

Det finns ett porträtt av Edison, taget då han
var 40 år. Med ett glatt, fryntligt uttryck
står han och lyssnar till en fonograf, som
provas. Detta är ett av de bästa porträtt, vi äga av
honom, och det är likt än i dag. Naturligtvis har
han åldrats, men uttrycket är lika ungdomligt.

Edison är av medellängd och starkt byggd.
Han har ett stort, präktigt huvud, pannan är hög,
och de djupt liggande ögonen ovanligt
genomträngande. Då han blir intresserad av något,
blir hans blick stark och lysande; då strålar hela
ansiktet upp. Han är litet döv på högra örat,
och han håller ofta handen bakom det vänstra
för att uppfånga, vad som säges. Edison
betraktar ej sin dövhet som en prövning; mer än en
gång har han sagt, att han därigenom sluppit höra
en massa onödigt prat och vunnit mycken ostörd
arbetstid. Kanske har han också till en del sin
dövhet att tacka för sin ovanliga
koncentrationsförmåga. Tack vare den har han ostörd kunnat
hålla på med experiment och forskningar i en
bullersam omgivning. »Att vara litet döv har
sina fördelar», brukar han ibland säga med ett
humoristiskt småleende.

Någon har sagt om Edison, att han är »särdeles
hemtrevlig och alltigenom mänsklig». Det är
en ganska lustig beskrivning, men den passar
utmärkt in på honom. Ibland har han blivit
avritad med huvudet stött mot handen och med
ett högtidligt, drömmande uttryck. Men de
porträtten ge en alldeles oriktig föreställning. Edison
är — och har alltid varit — raka motsatsen till en
drömmare. Han ger sig aldrig tid till att drömma.
Hans mest utmärkande egenskaper äro otrolig
raskhet, okuvlig bestämdhet, en vilja av stål och
en ofta framträdande humor.

Då han var en ung, okänd man, var han blyg
och ville sällan tala om sig eller sitt. Då han
blev ryktbar »växte han inte i» sig, utan förblev
lika enkel, okonstlad och mänsklig, som han alltid
varit. Det finns inte mera egenkärlek och
inbilskhet hos honom, än det finns luft i hans egna
glödlampor. Han är mycket rädd för att
framgången skall »slå honom åt huvudet».

Han har ett mycket gott lynne och blir nästan
aldrig ur humör. Det är inte många av hans
underlydande, som någonsin sett Edison
»explodera». Ibland ser han nog mycket sträng och
allvarsam ut, men han bryter sällan ut i vredgade
ord. En av hans arbetare sade en gång, att
»gubben» (så kallas han i all vänlighet) var
alldeles märkvärdig, ty han var alltid på gott
humör. »Ibland kan det hända», berättade samme
man, »att vi måste väcka honom, då han lagt
sig att vila efter ett par dygns arbete. Fastän
han är så trött, att vi nästan få skaka livet ur
honom för att få honom vaken, blir han ändå
inte retlig, utan ber oss bara ruska måttligt.»
Om Edison inte varit så tålig och godlynt, skulle
han nog inte ha orkat med så mycket arbete, ty
dåligt lynne tager mera på krafterna än
ansträngande arbete.

Edison uppträder alltid mycket anspråkslöst och
kan icke med någon yttre »stass». Han är alltid
ytterst enkelt klädd och bryr sig inte om sitt
utseende. Och det är en lycka, att han inte köper
dyrbara saker. Ty han glömmer alldeles av att
akta sina kläder, då han kommer i tagen med
arbetet på laboratoriet. Då slänger han kanske
rocken i en dammig vrå eller spiller ned kläderna
med frätande syra. I yngre år uppträdde Edison
mest i en lång dammrock av linne och en gammal
halmhatt. Men på sista tiden har han »kasserat»
den kostymen och blivit litet mera mån om sitt
yttre. Men hans kläder äro alltjämt enkla, fastän ej så
slitna som förr. Och någon »sprätt» blir han aldrig.

Edison är mycket härdad och begagnar aldrig
överrock. Då det är kallt, tager han i stället
på sig varmare underkläder. De sluta väl till
och skydda bättre mot kölden, tycker han. Om
det är väldig vinter, sätter han på sig tre gånger
så tjockt under. Men han kan aldrig förmås att
ta överrock. Han bär alltid kostymer av samma
tjocklek både sommar och vinter; och han är aldrig
förkyld. Antingen det nu beror på hans sätt
att kläda sig eller icke, så är han till den grad
härdad, att han på sommaren kan taga av sig
rocken, rulla ihop den till en huvudkudde och taga
sig en lur på en fuktig gräsmatta utan att ens få
litet snuva eller en släng av reumatism. Han har
nästan aldrig varit sjuk i hela sitt liv. Till stor
del har han sitt arbete och sina härdande vanor
att tacka för sin ovanligt goda hälsa.

Edison tycker om enkel, omväxlande föda, men
äter alltid litet åt gången och undviker, som vi
veta, festliga tillställningar. Tidtals är han
vegetarian, tidtals äter han all slags mat. Han
är mycket måttlig med förtärandet av vin och
andra starka drycker. »Mycket sprit», sade han
en gång, »är ett fördärv för alla, men i synnerhet
för dem, som ha ett ansvarsfullt arbete. Om
sprithaltiga drycker ej förtäras i mycket små
kvantiteter, verka de förlamande på nervkraften
och förslöande på hela människan. En karl, som
dricker, gör allting maskinmässigt.»

Då Edison en gång blev interwievad i England
angående sin arbetsförmåga, så yttrade han: »Den
beror nog mest på mina regelbundna
levnadsvanor allt ifrån ungdomen och på min förmåga
att grundligt sova ut, när det faller sig så. Då
jag arbetat 60 timmar på en uppfinning, känner
jag mig naturligtvis trött, men jag kurerar mig
med att sedan sova 18—20 timmar i sträck. På
det viset tager naturen ut sin rätt, och det är bra
både för den och mig.»

Edison har inte bara uppfunnit underbara
ting; hans kraft och hans spänstighet äro också
nästan ett under. I fyrtio à femtio år har han
oavbrutet stått i, och ändå har han ej tagit skada.
Ännu i dag ser han ut att vara tjugo år yngre,
än han är. För blott några år sedan kunde han
arbeta ett dygn i sträck utan att känna sig
överansträngd. Han har aldrig haft mer än en passion,
det är arbetet. Det är det enda, som han ej kan
försaka.

Edison är mycket praktisk. Han vill inte
slösa bort sin tid på uppfinningar, som ej äro till
nytta eller inte betala sig. Då fonografen ännu
var i sin »barndom», fick Edison av en
framstående vetenskapsman hjärtliga lyckönskningar
med anledning av den underbara uppfinningen.
Till beundrarens förvåning svarade Edison: »Ja,
den är nog bra, men jag förtjänar inte några pengar
på den.» En annan gång kom en vän på besök
hos Edison och fann honom ivrigt sysselsatt med
sina »talande» dockor. En av dem låg i bitar
framför honom. Edison höll på med att skriva
siffror och rita upp diagram i en anteckningsbok.
Då hans vän frågade honom, vad han hade i
tankarna, svarade han: »Då jag åt frukost i dag,
flög det i mig, att jag nog kunde få de här dockorna
billigare, och jag kunde inte dröja en dag med
att sätta min plan i verket.»

Men man får inte tro, att Edison är »gnidig».
Han bryr sig mycket litet om att samla pengar
för egen del. När det gäller att göra experiment
eller fullända en uppfinning, så sätter han sig
aldrig ner och beräknar kostnaden. Han skyr
inte några utgifter, då det är fråga om att utföra
ett gott arbete. Mot sin personal har han alltid
varit frikostig och god. Han tycker, att en bra
arbetare är värd att få stor avlöning; han tycker
också, att erkännande och uppmuntran sporra
människor till att göra sitt bästa.

Men Edison kan också vara sträng, då man
försöker att lura av honom oskälig betalning. En
gång försökte socialistiska agitatorer att uppvigla
hans arbetare, som sände en kommitté på fyra
personer till Edison för att begära förbättrade
villkor. Han svarade, att de voro väl avlönade,
men han ville ändå tänka på saken. Då sade
kommittén honom helt djärvt, att han måste
bestämma sig inom fyra dagar. Med en glimt av
okuvlig viljekraft i sin blick svarade nu Edison,
att han genast kunde giva besked, men de kunde
få hela sommaren till betänketid. Sedan
kommittén avtågat, telegraferade Edison till direktör
Conly, att allt arbete genast skulle avstanna, ty
de framställda kraven hade varit orimliga.
Följande morgon kommo arbetarne en corps och bådo
att åter bli antagna på de gamla villkoren. Edison
lät dem få det; och sedan har det icke varit någon
strejk bland hans arbetarpersonal.

Edison är mycket tankspridd. Då han har
något viktigt problem i tankarna, blir han ofta
frånvarande för allt och alla. Framstående män
komma ibland på besök hos honom, och han
tycker det är roligt att tala med dem. Men mitt
under ett intressant samtal kan han springa upp
och ge sig av med några ord till ursäkt. Han har
fått en »idé», och han rusar ned till laboratoriet
för att utarbeta den. Ibland har hans
tankspriddhet försatt honom i ganska löjliga
situationer. En gång — i sin ungdom — skulle han
betala skatt och stod i kön för att vänta på sin
tur. Medan han väntade, sysslade han i
tankarna med ett svårt problem, och det upptog
honom så helt, att han inte kom ihåg, vad han
själv hette, då han kom fram till kassörens pulpet.
Edison stirrade hjälplöst på karlen och hade så
när fått gå med oförrättat ärende. En av
tjänstemännen, som kände honom, ropade: »Hallå, mr
Edison»; då kom minnet åter. Men Edison sade
efteråt, att han inte, om det hade gällt livet, hade
kunnat uppge sitt namn.

Fastän Edison ofta lider av distraktion, har
han i vissa fall ett ovanligt gott minne. Han
kan på en gång ha i huvudet ett dussin
uppfinningar och utan svårighet komma ihåg de minsta
detaljer, som stå i samband med dem. Sina
experiment minns han väl, och han drager fördel
av dem för nya uppfinningar. Han har en ovanlig
förmåga att inhämta kunskaper, och han glömmer
aldrig, vad han en gång lärt sig. Han lär hava
läst och »smält» största delen av böckerna i sitt
stora bibliotek, som anses vara en av de mest
fullständiga vetenskapliga boksamlingar i världen.
Det finns ingen annan nu levande man, som är
så hemma i äldre och nyare naturvetenskaplig
litteratur.

Edison har också särdeles lätt för att sätta sig
in i och uppfatta allt, vad det än vara må.
För några år sedan kommo några engelska
kapitalister över till Förenta Staterna för att bilda en
boktryckaretrust. De ville intressera Edison för
saken. Därför gingo de ut till laboratoriet, togo
med sig sina papper och bådo honom se på dem.
Edison kände inte alls till boktryckarnas
förhållanden vid den tiden. Han frågade, om det fanns
någon bok, som kunde ge honom kunskap om
den saken. En av engelsmännen hade
händelsevis en sådan bok i fickan; han gav den till Edison,
som tittade igenom den under ungefär 10 minuter.
Sedan var han — till fackmännens förvåning —
inne i ämnet. Hade det varit fråga om
flygmaskiner eller undervattensbåtar, så hade det
gått lika fort. Om sin snabba uppfattning sade
han själv en gång: »Den är delvis en gåva,
delvis resultatet av långvarig uppövning. Det är
märkvärdigt, hur man kan vänja sig att fort sätta
sig in i saker och ting, om så behövs. De flesta
människor kunde nog lära sig det, om de ville.»

En författare skrev en gång om Edison: »Han
har ett ovanligt gott minne och lagom fantasi för
att inte bli opraktisk. Fantasi är en farlig
egenskap för en uppfinnare. Om han har för mycket
av den varan, blir han kanske bara en drömmare.
Det är just Edisons starkaste sida, att han fått
nog mycket fantasi för att kunna skapa stora
Edisonbolagets fabriker i East Orange.
idéer, men icke nog för att bli en svärmare. Hans
idéer äro alltid förunderligt praktiska.»

Edison har mycket lätt för att komma ihåg
människor, även om han träffat dem bara en enda
gång. Vid fester händer det ibland, att han slår
folk med häpnad genom att känna igen och nämna
vid namn den ena gästen efter den andra, som
presenteras för honom i den tron, att han inte
alls vet, vem de äro. Som ett litet bevis på hans
minnesgodhet i den vägen berättas följande lustiga
historia:

»I en stor fabrik för tillverkandet av elektriska
apparater brukade man taga emot besökande
från alla håll. En av ingeniörerna — vi kunna
ju kalla honom Steve — brukade visa gästerna
omkring och ge dem upplysningar om arbetet.
En gång kom en liten ljushårig man, som föreföll
mycket intresserad av allt vad han såg, men sade
just ingenting. Steve började bli litet nervös
och förklarade allt, så gott han kunde, ty han
misstänkte, att det var en fackman. Men då de
kommo åter till kontoret, sade den lille mannen:
»Jag är mycket tacksam, men jag förstår mig ej
alls på elektricitet; jag är från Chikago och
barberare till yrket. Om ni någon gång kommer till
den staden, så hälsa på mig ett tag!»

Steve hade knappt hämtat sig efter den
historien, förrän han fick en ny gäst att visa fabriken
för. Det var en tyst, stilla man, som visade stort
intresse för alla maskiner och detaljer av arbetet.
Nu drog Steve den något förhastade slutsatsen,
Edison på äldre dagar.
att han fått ännu en barberare att underhålla.
Därför började han duka upp de mest underbara
historier om maskinerna. Bland annat gjorde
han en utläggning av den elektriska glödlampan
och betonade, att dess uppfinnare fått idén genom
att se huru ljuset av en blixt lekte på gaffeln i
en picklesburk. Han blev riktigt vältalig och
utropade: »Så tillkom denna ovärderliga gåva
till mänskligheten, den elektriska glödlampan.»
I detta dramatiska ögonblick gick gästen fram
till en arbetare, som höll på med att rulla upp
telegraftråd, dunkade honom i ryggen och sade:
»Hallå, Dan!» Karlen ryckte till, såg på den
främmande herrn och lyste upp. »Gud signe,
är det inte den gamle hedersknyffeln. Hur står
det till, mr Edison?» Steve tog ett steg
baklänges och sjönk ner på närmaste stol. Han
försökte tänka igenom, vad han sagt, men kom bara
ihåg en sak: historien om gaffeln och
picklesburken. Han »dröp av»; det fanns ingen annan
utväg. Ett par veckor därefter fick han från
Edison en bok för ungdom om elektricitet. På
titelbladet var en pennritning, som föreställde
en gaffel i en picklesburk, under titeln stod: »Så
tillkom den elektriska glödlampan, denna
underbara gåva till mänskligheten.» Den lilla boken
vill inte ägaren avstå till något pris.»

Edison visste av egen erfarenhet, att det kan
bli tröttsamt med besökande, som inte förstå sig
på elektricitet. Mot tidningsmän är han
vanligtvis mycket tålig och försöker att förklara allt så
lättfattligt som möjligt. Därför är han särdeles
populär bland journalisterna, som tycka det är
ett riktigt nöje att hälsa på i hans laboratorium.
En gång kom en särdeles »ovetenskaplig»
tidningsman till Edison för att få höra om en ny,
rätt invecklad apparat. Edison ville, att alla
fakta skulle komma med fullt korrekta. Då
han såg, att hans gäst såg ut som ett frågetecken,
gjorde han ett uppehåll och frågade: »Förstår
Ni?» Han fick ett svagt »ja» till svar; men
journalisten blev alltmera het om öronen av sina
försök att fatta det hela. Ibland vågade han göra
ett litet avbrott i Edisons ordflöde och bad att få
litet tydligare förklaringar. Då suckade Edison
tungt, men började tåligt om igen. Till sist sade
tidningsmannen, att han var riktigt generad över
sin okunnighet i elektricitet. Men då lyste Edison
upp och sade — vänlig som alltid — att han haft
många besökande, som haft mindre reda på sig.
För att få gästen ogenerad igen, frågade Edison,
om han hört historien om eldaren i Kanada. »Nej»,
svarade journalisten, tacksam över att få höra
något, som han kunde förstå. »Var snäll och tala
om den för mig.» »Ja», svarade Edison. »I
min ungdom hade jag plats på ett telegrafkontor
i en stad i Kanada. Där fanns en fabrik med
fina maskiner. En dag gick jag dit för att titta
på maskinerna. Ingeniören var ute, men eldaren,
som var nykommen, visade mig omkring. Då
vi tillsammans stodo och beundrade maskinerna,
sade jag: »Huru många hästkrafter har den
där maskinen?» Eldaren slog till ett gapskratt.
»Hästkrafter?» utropade han. »Vet ni inte, karl,
att den där maskinen går med ånga.» — »En
annan karl», fortsatte Edison, »som hjälpte mig
i mina yngre dagar, var nästan lika »grön». Han
hjälpte mig en gång med att sätta upp en liten
ledning för elektriskt ljus. När arbetet var
färdigt, var han så belåten med sin andel däri, att
han med ett stolt leende sade till mig: »Mr
Edison, när jag så här har arbetat ihop med Er, tror
jag nästan jag kunde sätta upp en ledning för
elektriskt ljus på egen hand.» »Jaså», svarade
jag. »Ja, det tror jag», sade han. »Det är bara
en sak, som jag inte begriper. »Vad då», frågade
jag. »Jag förstår inte riktigt», svarade han,
»hur oljan kan komma med tråden.»

Som ett bevis på Edisons ovanliga tålamod
och ihärdighet må till sist ännu en liten anekdot
berättas. Han hade under flera dagar hållit på
med några experiment, som han begagnade stora
dricksglas till. För ett enda experiment hade
han förstört mer än fyrahundra glas. En av
hans assistenter hade i flera timmar hjälpt till
med arbetet och var litet trött på det. Han
frågade: »Nå, mr Edison, vad skall vi nu göra?»
med en stilla förhoppning, att de nu skulle få gå
hem. Edison funderade litet, såg på berget av
sönderslaget glas och sade därefter långsamt:
»Jo, nu gå vi efter flera dricksglas.»
ADERTONDE KAPITLET.
MOT AFTONEN.

Under de senaste åren har Edison mest sysslat
med att fullända äldre uppfinningar och
övervaka arbetet i Edisonbolagets fabriker:
raka, fula byggnader inom höga staket i utkanten av
East Orange. För närvarande ligger arbetet där
till stor del nere, ty fabriksområdet har nyss
härjats av en eldsvåda. Ej heller den dagen svek
Edisons mod och tillförsikt. Ett porträtt av
honom, vilket hängde i ett av rummen, blev
räddat undan den allmänna förödelsen. Han skrev
under porträttet dessa humoristiska ord: »Jag
förbliver alltid oberörd». Och med glatt mod
vill han nu »taga nya tag».

Hans arbetsförmåga är ännu så stor, att han
orkar hålla på i två dygn oavbrutet och kan trötta
ut två »vanliga» människor. Dock är han icke
längre någon jätte i styrka, och det oroar hans
närmaste, att han ej alls vill spara sig. »Ännu
är jag ju icke skröplig», säger han skämtsamt.

Edison är, som någon sagt, icke blott en duktig
»arbetare», i stånd till en otrolig mängd arbete.
Han är också en organisatör, som — tack vare
sitt skarpa omdöme och sin okuvliga vilja — kan
få fram ur andra all deras kunskap och
arbetsförmåga.

I fabrikerna sysselsättas, då arbetet är i gång,
mer än 4,000 arbetare, 350 mekaniker och 50
ingeniörer, edsvurna män, som stå till Edisons
förfogande. Mest har man där sysslat med
fonografer och arbete för biografer. Då Edison
kommit så långt, att han per fonograf kan uppföra
Beethovens nionde symfoni för full orkester, då
blir han nöjd. I åratal har han arbetat på att
fullkomna fonografen.

Under de senaste åren har han även
experimenterat med att använda rörliga bilder och
fonografer vid skolundervisning. Edison vill inte
ha några skolböcker för barn under fjorton år.
Alla lektioner skola ges per biograf; där
framställas tal, sång, rörelser, allt möjligt. Så
undervisar man i historia, kemi, fysik, botanik, zoologi,
geografi m. fl. ämnen. Dessa experiment göras
vid skolan i East Orange, och Edison följer dem
med största intresse. Det är ett av de järn, som
han nu har i elden.

Ett annat är tillverkningen av en ny sorts
bostäder för arbetare: cementhus, gjutna i
järnstomme, som plockas bort bitvis efter cementets
torkning. Dessa bostäder bliva ofantligt billiga.
De gjutas på sex timmar och torka på några dagar.

En annan viktig uppfinning, som Edison är
ivrigt svsselsatt med, är en elektrisk accumulator
för undervattensbåtar.

Edison är framför allt en praktisk man, som
går »på jorden med båda fötterna». Han har
blivit en amerikansk nationalhjälte, ty han har
i sin personlighet och under sin karriär visat sig
äga just de egenskaper, som yankees mest sätta
värde på: outtröttlig energi, vågsamt lynne och
praktisk blick. Han sade en gång: »Folk vill
ha mig till vetenskaplig forskare, men det är jag
icke. Snarare vetenskaplig uppfinnare.» Hans
storhet ligger i att han gjort andras och egna
uppfinningar nyttiga för det praktiska livet.

Nu — mot slutet av sitt liv — ägnar han sig
dock mer än förut åt rent vetenskaplig forskning.
På sin 60-årsdag sade han till några vänner:
»Under många år har jag längtat efter att få syssla
med vetenskaplig forskning; men jag har varit
upptagen av så mycket annat, att jag inte haft
tid. Men jag har ändå länge gjort förberedande
studier. Under mina många experiment har jag
antecknat en mängd egendomliga iakttagelser.
Dessa sidoblickar in i vetenskapens värld ha för
mig haft en sådan tjusning, att jag nu ämnar
sakta arbetsfarten och försöka tränga djupare in
i de sanningar, som jag vet måste finnas.»

Av de problem, som suga Edisons tankar till
sig, fängslas han mest av livets hemlighet. Han
tänker djupt och allvarligt över naturens och
livets lagar.

»Ingen kan tränga in i naturens hemligheter»,
har han en gång yttrat, »utan att bliva övertygad
om tillvaron av ett högsta väsen, som står bakom
och över allt. Jag säger icke en högsta lag, ty
en lag är något opersonligt, utan ett högsta
personligt väsen, som verkar genom oföränderliga,
hemlighetsfulla lagar. Jag är övertygad om detta
väsens tillvaro, och jag tror att jag med
matematisk visshet skulle kunna bevisa denna högsta,
personliga vilja, som genomtränger och behärskar
allt.»
KÄLLOR.

F. A. Jones: Thomas Alva Edison, sixty years of an
inventor's life.

Robert Hudson: Edison and Marconi.

Otto C. Lund: Uppfinnaren Thomas Alva Edison, en
berättelse för ungdom.

E. Hellberg: Ett besök hos Edison (i Ord och Bild).
Omdömen om
ERNST ZANN:
Kyrkoherden i Anderhalden
Historisk berättelse från Alperna

Övers. av lektor Hugo Hultenberg
Häftad Kr. 2,75 - Bunden Kr. 3 75

Med denna glänsande berättelse, som på
originalspråket utgått i 42 upplagor, börjar Lindblads Förlag
utgivandet av den populäre författaren Ernst Zahns berömda
arbeten. Med den friska alpnaturen som bakgrund ger
förf. i »KYRKOHERDEN I ANDERHALDEN» en livfull
och fängslande skildring av några enkla bergsbönders
fröjder, sorger och intressekonflikter. I synnerhet få vi
bevittna, hur ett ungt, friskt skott av en anfrätt stam
under kärleksfull uppfostran utvecklas till att bära
mycken frukt.

— — Djup, varm människokärlek utgör Zahns innersta
väsen. Hans diktning är präglad av en hög, sedlig
ädelhet. Hans sångmö är ingen kokett salongsdam utan
lika sund och kärnfrisk som de alpernas unga döttrar
hon skildrar. Zahns hjältar och hjältinnor äro starka
och sunda gestalter, mäktiga av djupa känslor.

Hans Lindau i Nord und Süd.

— — En bok av Zahn är för yrkeskritikern, som måste
läsa allt möjligt året runt, en härlig, vederkvickande oas
i öknen.

F. Stein i Der Tag.

— — Det är ren luft från höjderna man andas i dessa
berättelser.

Literarisches Zentralblatt.

— — Ernst Zahn står nu på höjden av sitt
författareskap. I konstnärlig måttfullhet och mogenhet, i säker
behärskning av framställningsmedlen torde knappt någon
tysk berättare vara honom överlägsen.

D:r Krauss i Eckart.
DROTTNING SOPHIA

Av E. Melander. Med 140 illustr. Tredje upplagan.
Häft. 3 kr., klotb. 4:75, med guldsnitt 5:50.

— — — Överste Melander ger oss i sin bok en vacker bild
av vår forna drottning. Ingen kan läsa hans bok utan att
känna, hur hjärtat värmes. — — — skriven i en medryckande
stil — — —.

E. Beskow i Borås Posten.

— — — är för visso att räkna till det yppersta, som årets
bokmarknad har att bjuda. — — — En pärla bland
biografier — — — skall säkert bliva mycket värderad och
efterfrågad. — — — Teckningen är utförd av mästerlig hand. —

Sanningsvittnet.

— — — Överste Melander berättar synnerligen raskt och
livligt och man tröttnar ej i hans sällskap. Han har en
medfödd fond av satir, som spränger in friska stänk i teckningen.
— — — Man kan säga att man i boken gör en värmande
bekantskap med det svenska konungahuset i allmänhet.

Teodor Holmberg i Aftonbladet.

— — — Boken förtjänar att spridas till alla svenska hem.

Örebro Dagblad.

ADÈLE KAMM

Av Paul Seippel, Professor.
Tredje upplagan. Häft. 1:50, kart. 2 kr.

»— — — Adèle Kamms biografi är som sagt en ovanlig
bok. — — — få böcker torde vara så ägnade att skänka
lidande människor tröst och klarhet som denna — — — Det
är denna nästan fenomenala glädje under de bittraste
prövningar, varom varje blad i boken talar, som gör det djupaste
intrycket på läsaren och förvandlar denna historia om långt
martyrium till en jublande segerhymn. — — —»

F. E. i Stockholms Dagblad.

»Fastän Adèle Kamm utgör en skildring av några år ur en
dödsdömd människas levnad, gives det få böcker, fyllda av
en så brinnande kärlek till livet och dess uppgifter. Därför
är det en bok för friska lika väl som för sjuka. — — —»

Marie Louise Gagner i Idun.
LEVNADSTECKNINGAR.

Ärkebiskop Johan August Ekman. Några
minnesblad av domprosten, professorn vid Uppsala universitet,
d:r A. H. Lundström. Häft. 2:50, klotb. 3:75.

N. P. Ödman. En minnesteckn. Av Fanny Ekenstierna
och Oscar Mannström. Med illustrationer. Häft. 1:50.

Ansgar, Nordens apostel. Historisk berättelse. Av Gustaf
Landin. Häft. 1:—, kart. 1:50.

Lars Levi Læstadius. En nykterhetskämpe i höga
norden. Av Elisabeth Curtelius. Häft. 75 öre.

Zachris Topelius. En levnadsteckning för barn o.
ungdom. Av Einar Spjut. Häft. 50 öre, kart. 75 öre.

Johannes Hus. 1415—1915. En livsbild ur
reformationens förhistoria. Av Gotthard Victor Lechler. Övers.
Häft. 1 kr., kart. 1:35.

Charles G. Gordon. Av Cecilia Bååth-Holmberg.
Illustrerad. 3:e uppl. Häft. 2:50, klotb. 3:75.

David Livingstone, Afrikas apostel. Efter engelska
källor av G. A. Gustafsson. Häft. 1:75, kart. 2:25, klotb 2:75.

Hudson Taylor — i unga år. Av D:r och Fru
Howard Taylor. Återgiven av Emma Beskow. 2:a uppl.
Häft. 2 kr., klotb. 3 kr.

Doktor Barnardo, hittebarnens fosterfader. Efter
engelska källor av J. Alén. Illustrerad. Häft. 2:25, klotb. 3:25.

George Müller från Bristol. Av teol. d:r Arthur
T. Pierson. Häft. 2:25, klotb. 3:50.

Gipsy Smith, hans liv och verksamhet, av honom själv.
Pris kart. 1:50.

Pastor Hsi. En av Kinas kristna. Av Fru Howard Taylor.
Med flera planscher. Översatt. D:r A. B. Beskow. Pris 3 kr.

Bland människoätare på nya Hebriderna. En
missionärs liv och verksamhet. Av J. G. Paton.
Självbiografi. Tredje upplagan. Häft. 1:50, kart. 2 kr.

Negerslaven. Fredrik Douglass underbara levnadsöden,
av honom själv. Illustrerad. Häft. 1:50, kart. 2 kr.

John R. Mott. En ledare för världsrörelser. Av Karl
Fries. fil. d:r. Med talrika illustrationer. Häft 2 kr.

J. A. Lindblads Förlag, Uppsala.
PRESSUTTALANDEN
OM

RICARDA HUCH:
FRÅN FORNA OFREDSDAGAR
HISTORISK BERÄTTELSE FRÅN TRETTIOÅRIGA KRIGETS TID

Königsberger Allgemeine Zeitung:

"Detta arbete av den berömda författarinnan står bland mängden av
litterära företeelser i våra dagar framför oss som ett underbart
storslaget verk. Det anvisar diktkonsten nya vägar, därom råder icke
det minsta tvivel. Vi se ett helt tidevarvs problem upptaget till
behandling med enastående djärvhet och kraft. Hela släktens kamp i en
stormig tid framställes och förnimmes som ett helt. Det ljuder som
körer av människoröster ur denna bok."

Das Literarische Echo den 15 juni 1913 innehåller en längre, av H.
Friedeberger skriven artikel om denna bok. Ur denna artikel anföras
följande omdömen:

"Boken är så stor i all sin makalösa enkelhet och av en så sällsynt
monumental gestaltning, att de flesta böcker vid sidan av den te sig
helt konstlade. Den är så storslagen och mogen, att den bedömande
läsaren icke behöver draga i betänkande att här liksom inför varje
annat stort konstverk låta betraktelseobjektet självt skriva lagarna
för betraktandet."

"Det är ett ovanligt företag, som här lyckats. Allt är med känslig
hand gestaltat till en helhet, övermåttan rik på fina och veka
enskildheter. Boken sammanfattar dock allt som redan på skilda tider av
Ricarda Huchs författareverksamhet tyckes beteckna höjdpunkter."

Utdrag ur rec. av Hamburger Fremdenblatt:

"Ricarda Huch har alltid hört till Tysklands bästa författare. Nu bjuder
hon oss sitt nyaste verk, boken om det stora kriget. Det är ett
mästerverk hon bjuder oss — —. Vi beundra författarinnans fina smak — —."

Tidskriften Die Schöne Literaiur för den 30 augusti 1913 säger:

"Man behöver icke läsa långt för att fängslas av framställningen,
vilken kan betecknas såsom alltigenom ny och individuell. — — —
I andra bandet når verket sin höjdpunkt: Gustaf Adolf. Hans storhet
har Ricarda Huch framställt med gripande kraft, med dramatisk skärpa
och klarhet".

Westermanns Monatshefte:

"Något av de gamla profeternas anda lever i detta verk, som man
med rätta kan kalla det trettioåriga krigets epos."

Om författarinnan säger Nordisk Familjebok:

"Med sin kärlek till livet och sitt på en gång heta och själfulla
temperament är hon en originell och betydande gestalt."

J. A. LINDBLADS FÖRLAG - UPPSALA
EMIL SVENSÉN
SVENSKA HISTORIEN
FÖR SVENSKA FOLKET. MED TUSENTALS ILLUSTR.

DETTA VÄRDEFULLA NATIONALVERK BERÄKNAS
KOMMA ATT FULLT FÄRDIGT OMFATTA FEM DELAR.

Första delen avhandlar Sveriges forntid och följer det
svenska folkets uppkomst alltifrån de dagar, då det för fem
eller sex årtusenden sedan bosatte sig i vårt land, samt
visar, huru Sveriges rike blev till under folkets rastlöst
fortskridande arbete att bygga land med lag.

Andra delen behandlar Sveriges medeltid och låter
oss se, hur det småningom klarnar över våra hävder, huru
Folkungarna mitt under alla ättefejder med konstförfarna
statsmannahänder gjuta riket samman till ett helt, och huru
den svenske bonden slutligen reser sig till kraftigt och
segrande värn för frihet och fosterjord.

Tredje delen skildrar Vasatiden och visar, huru gamle
kung Gösta med stadig hand återställde rikets enhet och
byggde den så fast, att hans söners alla strider ej räckte till
att bryta sönder den utan blott utgjorde ett mellanled före
den begynnande storhetstiden, då Sverige på Leipzigs
slätter och Lützens kullar räddade trons och tankens frihet åt
vår världsdel.

Fjärde delen visar oss, huru den Pfalziska ätten höll
det nyvunna storväldet vid makt, till dess det med brak
störtade samman under den tolvte Karls övermänskliga kamp
för rätten, samt huru vårt folk under den knappast med rätta
så kallade frihetstiden med möda och nöd återhämtade sina
djupt nedsatta krafter.

Femte delen framför skildringen genom den
gustavianska tidens stormar och strider intill våra dagar, i det den visar,
huru det senaste århundradet låtit det på urgammal svensk
grund vilande konstitutionella statsskicket växa upp till en
stadga, som i detta nu bereder vårt fädernesland en mera aktad och
framstående ställning bland nutidens stater, än dess
folkmängd och materiella krafter ensamt kunde berättiga det till.

VERKET UTGIVES HÄFTESVIS À 25 ÖRE PR HÄFTE.
VARJE DEL TORDE KOMMA ATT OMFATTA C:A 25 HÄFTEN.
SOLIDA ORIGINALPÄRMAR TILL VERKET LÅTER
FÖRLAGET TILLVERKA.

SUBSKRIBERA I BOKHANDELN!

J. A. LINDBLADS FÖRLAG • UPPSALA

HÄFT. KR 1,75 • KART. KR. 2,25 • KLOTB. KR. 3,75
