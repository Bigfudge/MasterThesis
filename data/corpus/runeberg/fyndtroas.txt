
UR VÅR TIDS FORSKNING
POPULÄRA SKILDRINGAR
UTGIFNA AF
Prof. AXEL KEY, Prof. GUST. RETZIUS
och Prof. AXEL JÄDERHOLM.
———
24.
FYNDEN I TROAS
OCH
HOMEROS' TROJA
af Dr HANS HILDEBRAND HILDEBRAND.

STOCKHOLM, SAMSON & WALLIN.

PRIS: 2 KRONOR 75 ÖRE.


﻿
﻿
UR VÅR TIDS FORSKNING
POPULÄRA SKILDRINGAR
utgifna af
Prof. AXEL KEY, Prof. GUST. RETZIUS
och Prof. AXEL JÄDERHOLM.
————
24.
FYNDEN I TROAS
OCH
HOMEROS' TROJA
af Dr HANS HILDEBRAND HILDEBRAND

STOCKHOLM, SAMSON & WALLIN.

﻿STOCKHOLM, TRYKT I CENTRAL-TRYCKERIET 1878.


﻿Det var en gång en ung man, som gästade ett hem
och blef där mottagen med synnerlig välvilja. Han lönade
denna med att söka gästvännens makas kärlek, han vann
den och de tu reste sin väg. Den öfvergifne maken harmades
med skäl och sökte, med biträde af fränder och vänner,
att straffa förrädaren och återfå sin otrogna hustru. Efter
långvariga, fåfänga försök lyckades detta för honom.

Så lyder en berättelse ur hvardagslifvet, som tydligen
faller inom skandalens område. När något sådant inträffar,
plägar det berättas till en tid, men försjunker småningom
i glömskans natt. Denna berättelse har dock fortlefvat
under århundraden, och ännu läser man med samma
intresse som långt före Kristi födelses tid skildringen af den
möda, som den förlupna makans återvinnande kostade.
Äfventyraren var en konungason från Troja och hette
Alexandros, äfven Paris, den svikne äkta mannen var konung i
Sparta och hette Menelaos, hans otrogna hustru var
Helena, som var så skön, att trojanernas ädlaste, sedan deras
stad i åratal hade utstått en sträng belägrings alla svårigheter, 
fälde de orden:


Tadlom ej, att de troer och kopparbeklädde achaier
härdade ut eländen så länge för sådan en kvinna!
Själfva gudinnorna liknar hon ju till gestalt och till fägring.


Men icke är det de handlande personernas kungliga
börd eller Helenas skönhet som gjort denna berättelse så
långlifvad, utan beror detta på den poetiska behandling
ämnet under den helleniska literaturens tidigaste dagar
erhållit.



﻿Namnen Homeros och Iliaden äro af den beskaffenhet,
att, så länge europeisk odling eger bestånd, kunna de icke
förgätas, utan framlocka de hos den bildade allmänheten
otaliga minnen, angenäma genom den ungdomsfriskhet som
de innebära.

Homeros' tid faller före Hellas' verkligen historiska
period, så långt före, att icke ens forntidens hellener rätt
visste när han lefde; uppgifterna växla mellan tiden kring
år 1100 f. Kr. och midten af 800-talet. Det är naturligt,
att när man angående skaldens lifstid visste så litet,
kunde man icke veta mycket mer om hans öfriga lefnadsförhållanden. 
Så fräjdadt blef emellertid hans namn, att i
forntiden sju städer yfdes öfver att hafva varit hans
födelseort; i nyare tid hafva än flera förslagsmeningar blifvit
framstälda. Vi kunna lemna dem alla åt sidan — sannolikt 
var Homeros en ionisk hellen från Mindre Asien — lika 
som alla de sagor, som den senare forntiden fäst vid
minnet af skalden, om hvilkens öden man blygdes att känna
så litet.

Tidigt började man inom den helleniska verlden i episka 
dikter besjunga tilldragelser ur gudarnas och heroernas
lif. Mycket litet har blifvit intill vår tid bevaradt med
undantag af de två homeriska sångerna, Iliaden och Odyssén. 
Dessa stå således så godt som isolerade, och detta
bidrager helt visst i hög grad till att förläna dem
karaktär af något utomordentligt, man kan väl säga underbart.
De torftiga historiska uppgifter, som kunna sammanföras
ur antikens skrifter, visa att de icke voro så enstaka
stående, att de tvärtom höra till en hel grupp af dikter, om
hvilkas egenskaper vi för närvarande icke kunna göra oss
några föreställningar, alldenstund de gått nästan helt
förlorade. Denna omständighet kan visserligen anföras som
ett bevis därför att den homeriska sången var af ädlare
egenskaper än resten af den tidens vittra produkter,
alldenstund den befans värdig att läggas på minnet och 
﻿öfverlemnas till kommande slägten, men liksom Homeros
då icke var den ende skalden, så är det sannolikt att han
icke var den ende gode, om än han torde hafva varit den
bäste. I vår tid, då man hade fått öppna ögon för
Shakespeares storhet, kände man sig benägen för att i honom
se något underbart, nästan öfvermänskligt. Den reaktion,
som denna öfverdrift framkallade, har uppvisat, att
Shakespeare ingalunda saknade aktningsvärde föregångare och
samtida, som visserligen stodo lägre än han, men ändock
hade sina förtjänster. Det underbara försvann, i ersättning
fick man bättre tillfälle att uppfatta den engelske
dramatikerns sant mänskliga storhet — vårt omdöme och
skaldens minne till sannskyldig båtnad. Det är oss tyvärr
omöjligt att på ett liknande sätt placera Homeros i hans
rätta historiska omgifning, ty af denna har i det närmaste
alt fallit ett offer för förgängelsens krafter.

Äfven de homeriska sångerna vittna i rikaste mått om
den förgänglighet, som vidlåder alt mänskligt. Forntidens
författare citera ur dessa sånger berättelser, som nu icke
finnas uti dem. Men om de således å den ena sidan
förlorat i omfång, hafva de å den andra under tidernas lopp
ökats. Episoder hafva blifvit tillagda eller utvidgade, och
dessutom har det hela, vid olika tillfällen, underkastats
grundliga redaktionsåtgärder, t. ex. i Athen på Solons och
Peisistratos' tid, i Alexandria inom den lärda skola, som
blomstrade vid det ptolomeiska hofvet. Vår tids kritiska
forskning har med mycken flit egnat sig åt det
mödosamma, ofta ytterst vanskliga arbetet att urskilja det som
under århundradenas lopp blifvit tillagdt. Dessa bemödanden 
äro af synnerlig vigt. Det är icke ofta man från en
period, som strängt taget icke tillhör den historiska tiden,
utan ligger något före dess början, har så omfattande literära 
alster med så lefvande skildringar af lifvet. Men för
att kunna med tillförsigt ur dem draga slutledningar för den
mänskliga, särskildt för den helleniska odlingens historia, 
﻿är det nödigt att veta hvad verkligen tillhör de tvänne
kvädenas aflägsna ursprungstid, hvad senare åldrar med
andra åsigter, med större tillgång på hjälpmedel och med
rikare förmåga att af dem begagna sig.

Denna kritiska behandling af Iliaden och Odyssén är
visserligen af vigt äfven för uppfattningen af deras
estetiska förtjänst, ehuru väl på detta fält sofringen icke torde
kunna ändra de resultat, till hvilka man kommit, ty
diktens hufvuddrag kunna icke bortresoneras. I den
homeriska sången försvinner skalden fullständigt, hans tankar,
hans känslor, hans uppfattning spårar man icke, utan ser
man i stället händelsernas rad rulla upp sig för åskådarens
blick i fullkomlig objektivitet. Det är en ungdomsfrisk,
lifskraftig ton som går igenom det hela, en okuflig fröjd
öfver de storverk, som öfvas af gudar och människor. Det
är icke allenast så att det ungdomligt frimodiga och
starka i hög grad fängslat skaldens uppmärksamhet; han
tillhör en tid, då man såg på händelserna och på
verldssammanhanget med ungdomliga ögon, med en omisskännelig
naivitet. Man kunde då icke tänka sig annat än att
själens egenskaper skola återspegla sig i det yttre: en ädel
och kraftig ande måste bo i en skön kropp, den fule
Thersites var feg och egennyttig och benägen att sätta sig
upp mot den mänskliga ordningen. Denna ungdomliga
naivitet yppar sig synnerligen i uppfattningen af gudarna:
det homeriska tidehvarfvet och den homeriska sången äro
så religiösa, att de anse de mänskliga tingen ytterst bero
af gudarna, hvilka ibland rätt handgripligt taga del i
händelsernas utveckling; de äro så försigkomna att de gifva
de gudomliga makterna mänsklig gestalt, men ännu så föga
skarpa i reflektionen, att de förläna dem äfven alla
mänskliga svagheter; de hafva ett behof af enhet och ordning
och de hafva därföre bland gudarna infört ett förhållande
mellan herskare och underlydande, men de äro ännu icke
mäktiga att konsekvent genomföra detta, utan när det gäller 
﻿att till gudomligt ursprung återföra de olika, mot
hvarandra riktade handlingarna, bringa de därigenom gudarna
i strid med hvarandra. Vi finna här ansatser till en
verldsförklaring, men icke mer, och till på köpet ansatser af så
ungdomlig omognad, att Platon, när han stiftade lagarna
för sin idealstat, förbjöd inom den de homeriska sångerna.
Men vid sidan af detta ofullkomliga finnes den rikaste
uppfattning af det mänskliga lifvet i dess enskildheter, en
klar inblick i människornas karaktär, hvarigenom de
skildrade gestalterna uppträda följdriktigt handlande; det är
icke väsenlösa skuggor, utan verkligen lefvande människor, 
och på grund däraf aldrig enformighet eller tomhet,
utan en underbar rikedom af fritt svallande, i olika former
sig uppenbarande lif. Vi kunna lägga till ännu ett
ungdomligt drag, en anstrykan af stilla vemod midt under den
dådkraftiga frimodigheten, 

likasom löfvens slägt, så är ju människans äfven:
somliga gjutas af vindarna ned till jorden, och andra
närer den knoppande skogen, då våren lifvat den åter;
så med människans slägt: en växer, en annan försvinner.


Sådana äro de homeriska sångerna, att den tid aldrig
kommer, då en människa med friskt sinne vänder sig till
dem utan att i dem med fröjd märka fläkten af den
ungdom, som förekommer icke blott i den enskildes, utan i
folkens och i mänsklighetens lif. Också hafva dessa
sånger århundrade efter århundrade varit föremål för de
varmaste sympatier, för den allvarligaste forskning, för
fantastiskt afgudisk dyrkan.

Få personer hafva lagt i dagen en sådan entusiastisk
beundran för den homeriska dikten, för dess stora drag
och dess små, små enskildheter, för dess poetiska sanning,
som aldrig kan förnekas, och för skildringens trogna
återspegling af verkligheten, — om denna kunna dock meningarna
vara delade, — få hafva för Homeros' skuld offrat så mycken 
﻿tid, så mycket arbete, så stor förmögenhet som Henrik
Schliemann. Född i Meklenburg år 1822, sattes han i
skolan, men fick icke, som han hade ämnat, följa den lärda
banan; han blef vid 14 års ålder bodbetjänt i en
meklenburgsk småstad. Fadrens berättelser om de homeriska
hjältarna och de påbörjade studierna hörde snart till
minnena, men hågen för literära sysselsättningar dog icke ut.
En afton inträdde i boden — berättar Schliemann i några
själfbiografiska anteckningar — en försupen mjölnardräng,
som under bättre tider hade studerat, och uppläste ur
minnet några hundra verser af Homeros. Förtjust öfver de
välklingande orden, hvilka likväl för honom voro alldeles
obegripliga, gaf bodbetjänten Schliemann tre supar åt
mjölnaren, för att han tre gånger skulle läsa upp dessa.
Lifvet i boden afbröts i följd af en olyckshändelse, och den
19-årige Schliemann skulle blifva sjöman. Han engagerades
i Hamburg som kajutvakt, men skeppet förliste på den
nederländska kusten, och han kom alldeles utblottad till
Amsterdam, hvarest han efter någon tid erhöll anställning
som kontorist med skyldighet att förrätta hvarjehanda
springärenden. Jämförelsevis taladt befann han sig
emellertid nu i lysande omständigheter; lönen var 800 francs
och af dessa kunde han, tack vare många försakelser,
använda hälften på fortsättandet af sina studier, som han
skötte vid alla lofliga, d. v. s. lediga, och många olofliga
tillfällen, t. ex. när han gick på gatan för att uträtta ett
ärende eller stod i postförstugan och väntade på brefvens
expedierande. Tills vidare sysselsatte han sig med
språkstudier. Han började med engelskan, och sedan följde
franskan, holländskan, spanskan, italienskan och portugisiskan.
Sedan han lärt sig de två första språken, behöfde han icke,
uppgifver han själf, mer än sex veckor för att lära skrifva
och flytande tala ett språk. Befordrad till en förmonligare
plats på ett annat kontor, lärde han sig ryska; en lärare i
detta språk fans icke att få i Amsterdam, hvadan han fick 
﻿nöja sig med en grammatika, ett lexikon och en rysk
öfversättning af Fénélons Télémaque. På några dagar lärde
sig Schliemann bokstäfverna och deras uttal och begynte
därefter att skrifva korta uppsatser på ryska (!) samt lärde
sig Télémaque utantill. En fattig man förhyrdes mot 4
francs i veckan att åhöra uppläsningen af de inlärda
styckena, som naturligtvis för honom voro obegripliga, och efter
sex veckor skref Schliemann sitt första bref på ryska (!).
Så högljudt deklamerade han för sin åhörare, berättar han,
att grannarna funno sig besvärade och han nödgades under
loppet af dessa sex veckor att flytta två gånger.

Bekantskapen med ryskan blef för honom af stor
betydelse. År 1846 sändes han af det amsterdamska handelshuset 
som agent till S:t Petersburg och upprättade sedermera 
där en egen affär, som lyckades så bra, att han år
1863 kunde lemna den med en stor förmögenhet. Under
tiden hade han lärt sig år 1854 svenska och polska samt
år 1856 grekiska. År 1858 besökte han Sverige, Danmark,
Tyskland, Italien, Egypten och Syrien, lärde sig under den
senare delen af resan arabiska, kom år 1859 till Athen och
ämnade resa till Ithaka, men måste uppgifva planen. År
1864 hade han för afsigt att fara till Ithaka och Troas,
men företog i stället en färd omkring jorden, som tog två
år. År 1868 besökte han skådeplatserna för de homeriska
sångerna och nedlade frukterna af sina iakttagelser i ett
arbete med titel Ithaque, le Péloponnèse et Troie. År 1870
besökte han åter Troas, där han år 1871 började på allvar
sina utgräfningar, med hvilka han för närvarande, dock
efter ett längre afbrott, är sysselsatt.

Det är således icke fackmannens skola han genomgått,
utan dilettantens. Det är till och med för svagt detta ord,
det är bättre att säga entusiastens. Vi buga oss för den
som är mäktig af en stor hänförelse, men vi förbehålla oss
rätt att kritisera hans arbete.

————


Troja eller Ilion belägrades i ungefär tio års tid, men
Iliaden skildrar händelserna från allenast femtioen dagar
af det tionde året. På det vi må kunna sätta oss in i
förhållandena, meddelar jag berättelsens grunddrag. Några
detaljer bifogar jag allenast i det fall, att de gifva oss
underrättelse om staden. Dessa underrättelser kunna
nämligen komma oss till pass i det följande.

Agamemnon hade på sin lott erhållit en under ett ströftåg 
fångad jungfru, som igenfordrades af sin fader, en
prest i Apollons tempel. Då Agamemnon vägrade att
hörsamma den bedröfvade fadrens bön, vände sig denne till
Apollon, anropande honom om hämnd öfver achaierna
(grekerna). Denna kom ock, i form af en farsot. Siaren Kalkas
angaf, på tillfrågan af Achilleus, sjukdomens orsak.
Agamemnon uppbrusar i vrede, förklarar sig villig att återsända
den fångna, men säger sig vilja till ersättning hafva
Briseis, en skön fånge, som Achilleus hade fått på sin lott.
Inför den församlade hären uppkom mellan de tvänne
höfdingarna en häftig tvist, som hade gått till handgripligheter, 
därest icke gudinnan Athene hade fattat Achilleus i
lockarna och sålunda häjdat honom. Församlingen 
upplöstes, Agamemnon lät hemta Briseis ur Achilleus' tält, och
denne uppfyller nu den hotelse, han förut hade fält, att
icke vidare taga någon del i striden mot Ilion; 
Agamemnon skulle få se hvad han kunde uträtta utan honom.
Achilleus klagar sin oförrätt för sin moder, hafsgudinnan
Thetis, som af Zeus utverkar ett löfte om hämnd. Också
lurar Zeus, gudars och människors fader, genom en dröm
Agamemnon till ett anfall mot staden. Agamemnon, som
ville förvissa sig om härens sinnesstämning, föregaf i
församlingen, att han nu vore hågad att vända åter. Med
jubel tillropade honom hären bifall och stormade till
skeppen. Gudinnorna Here och Athene blifva förtviflade vid
tanken att det af dem hatade Ilion skall undgå 
förstörelsen, Athene skyndar ned till den troiska stranden och ger 

﻿Odysseus mod att sätta sig emot folkets tydligen uttalade
håg. Man rycker nu i stället ut till strid och mötes af
trojanerna. Alexandros och Menelaos skola afgöra tvisten
medels ett envig, i hvilket den förre helt visst hade
omkommit, därest icke gudinnan Afrodite hade räddat och
fört honom hem i hans hus, där Helena sköter om honom
på det bästa. Athene lockar under den påföljande hvilan
en af trojanernas bundsförvandter att skjuta på Menelaos,
som såras. Striden upplågar då på nytt, achaierna
framtränga med den största oförskräkthet, Diomedes, hulpen
af Athene, sårar Afrodite, som ville hjälpa sin son Aineias,
och träffar slutligen med sitt spjut stridsguden Ares, som
vrålade

kopparhård till hjärta och bröst, som när kämpar i striden,
nio- till tiotusende män, förena sitt härskri.


För att bereda en vändning i striden, som synes vilja
blifva mycket olycklig för trojanerna, begifver sig Hektor
åter till staden.


När nu Hektor kom till den heliga boken, som jämte
skajiska porten stod, så skyndade hustrur och döttrar
rundt kring honom med frågor om män och söner och bröder
och förvandter, men han blott bad dem alla i ordning
bedja om gudarnas nåd. Stor jämmer hängde dem öfver.
Och då till Priamos' sköna palats han ändtligen hunnit,
prydt med en pelargång af huggna stenar, i hvilken
voro femtio höga gemak af finhuggna stenar
bygda, det enav bredvid det andra — Priamos' söner
plägade hvila där med sina äkta gemåler;
men för döttrarna midt däremot, vid sidan af gården,
voro ock tolf gemak, jämväl af finhuggna stenar
bygda, det ena bredvid det andra — Priamos' mågar
plägade hvila där med sina kyska gemåler.

﻿
Där fann han modern och bad henne samla Ilions
kvinnor för att med offer blidka gudinnan Athene i hennes
tempel »i den öfre staden» (akropolis). Hektor gick under
tiden till Paris' boning,

hvilken han själf sig bygt med de största mästares tillhjälp,
som kring hela trojanernas land då funnos i konsten.
Förhus, sofrum, sal åt honom de därstädes uppfört,
öfverst på borgen och nära till Priamos' boning och Hektors.


Sedan han där eggat brodern till mod och strid, gick
han till sin egen bostad, som enligt den sist anförda
versen låg i närheten, och frågade efter sin maka. Han fick
då höra att hon befann sig »på tornet», och han begaf sig

samma vägen tillbaka de härliga gatorna genom,
och då han, gående fram genom staden den stora,
hann till skajiska porten, där vägen förde till fältet,
kom hans hemgiftsrika gemål Andromache häftigt
springande honom till mötes.


Det härefter följande underbart vackra stycket om
Hektors möte med makan och sonen är tyvärr för långt
för att här kunna anföras. Bättre än kanske alt annat
visar detta, liksom i allmänhet hela den sjette sången i
Iliaden, huru mästerligt Homeros förstod att teckna
karaktärer. Hektor hade efter skilsmässan från de sina icke
gått långt, förr än han upphanns af Paris, som »från
Pergamos' borg» hade skyndat »genom staden». De ila nu
båda ut till striden, som fortfarande rasar och för den
dagen ändas med en tvekamp mellan Hektor och Ajax,
Telamons son. Sedan de döde blifvit begrafne och achaierna
hade befäst sitt läger, utbröt striden på nytt, och hotades
desse så, att Agamemnon fann sig föranlåten att söka
förlikning med Achilleus, som dock icke ville höra talas
därom. Dagen därefter fortsattes striden. Trojanerna, som
under natten varit lägrade på öppna fältet, motstå alla
﻿angrepp och storma slutligen achaiernas befästningar.
Redan har Hektor antändt det närmaste skeppet, då Achilleus
tillåter vännen Patroklos att i spetsen för sina krigare
deltaga i kampen, som nu får en för achaierna lyckosammare
vändning. Den djärfve Patroklos hinner i sitt segrande
lopp fram till Troja, som han genast angriper.

Hade ock Danaos' folk snart tagit det torniga Troja
under Patroklos' hand, ty så han rasade framåt,
om ej Apollon stått på ett af de murade tornen,
grundande ut åt honom hans död, men åt troerna bistånd.
Tre gånger steg Patroklos med storm på en rundel af muren,
tre gånger slogs han därifrån ned af Apollon, som stötte
honom med sin odödliga hand på den blänkande skölden.


När Patroklos stormade för den fjärde gången stadens
mur, tillropade honom guden, att hvarken honom eller hans
vän Achilleus, som stod vida öfver honom i styrka, var
det förunnadt att förstöra de hugstora troernas fäste.
Sedan Apollon på detta sätt afvärjt anfallet, begaf han sig
till den skajiska porten, där Hektor höll med sitt
stampande spann, och uppmanade honom att åter deltaga i
striden och döda Patroklos. På ett lömskt sätt anfaller
emellertid Apollon själf den grekiske hjälten, som därefter
angripes af Hektor. 


Som, när ett lejon störtar emot en fradgande vildgalt 
och mot hvarandra på bärget de strida med trotsiga hjärtan
blott om en liten källa — ty bägge de trängta till vatten —
lejonet ändtligen kufvar med makt den stönande galten,

så fälde Hektor sin motståndare och tillegnade sig hans
vapen. Om hans lik uppstod en förtviflad strid, men det
stannade till sist i achaiernas händer, och hans
likbegängelse tillreddes med stor högtidlighet. Achilleus, djupt
gripen af vännens död, beslutar att åter deltaga i kampen;
han behöfde blott visa sig och ropa, för att troerna, som
﻿strax utanför det grekiska lägret gjorde ett sista försök
att bemäktiga sig Patroklos' kropp, skulle blifva skrämde
och draga sig tillbaka. Så skrämde blefvo de, att förslag
väktes om att de icke skulle längre stanna öfver natten
på fältet, utan söka en mera skyddad plats inom stadens
murar, men Hektor afvisade detta förslag.

Följande dag kom den vigtiga striden, som afgjorde
Hektors öde och därmed stadens. Gudarna deltaga i
början på ömse sidor i kampen: Ares och Afrodite besegras
af Athene, Apollon vågar ej antaga Poseidons utmaning,
Here slår Artemis med hennes egen båge, Hermes drar sig
undan för Leto. Hektor anfaller Achilleus, men Athene
hindrar hans spjut från att träffa; värnlös för fiendens
anfall, föres då den troiske hjälten undan af Apollon, och
Achilleus drifver troerna tillbaka. Den gamle Priamos, som
satt på det heliga tornet vid stadens port för att åskåda
kampen, ser de sina mod- och maktlösa komma alt
närmare och befaller dem, som vaktade porten, att hålla sig
redo att öppna den för de flyende.

Desse kring staden nu, hjortkalfvarna lika i bäfvan,
kylade svetten af och drucko och stillade törsten,
stödde mot fästningsverken. Achaierna trängde sig nära
fram till muren, med sköldarna tätt mot axlarna höjda.
Stannade Hektor fjättrad likväl af sitt rysliga öde
utanom Ilions stad och utanom skajiska porten.


Priamos såg sonen stå därute ensam och såg Achilleus

blänkande så, när han rusade fram på fältet, som stjärnan,
hvilken om hösten går upp och hvars rundt omkring lysande strålar
blixtra igenom stjärnornas mängd mot slutet af natten
och som Orions hund bland mänskor kalla man plägar,
själf är han ljus och klar, men olyckstecken han medför,
ty åt den arma mänskan han bär en brinnande hetta;
likså kopparen blänkte kring bröstet på honom, som fram sprang.


﻿Fåfängt uppmanade Priamos sonen att draga sig inom
muren, fåfängt böd honom modren, besvärjande honom vid
all den kärlek hon visat honom, fåfängt sade honom hans
eget sunda förnuft att strid för honom var död, fåfängt
uppsteg hos honom tanken att vapenlös träda fram till
Achilleus och föreslå honom fred och förlikning på vilkor,
som voro för achaierna synnerligen gynnsamma. Hektor
var för stolt att draga sig inom muren, då han aftonen
förut hade afböjt förslaget att hela hären skulle bakom
den söka en fristad, och han befarade att hans fredsförslag
skulle besvaras med anfall. Han stannade därför, men i
det sista ögonblicket svek honom modet,

— — han vände sig bort från porten och flydde.
Efter Achilleus flög med lit till fötternas snabbhet.
Så, som en falk på bärgen, bland alla foglar i flygten
snabbast, med lätthet störtar sig ned på den bäfvande dufvan;
hon flyr undan på sned, men han helt nära med gält ljud
skjuter sig fram bakefter, att henne fånga begärlig:
likaså flög Achilleus begärligt efter; med ångest
flydde Hektor vid muren och rörde med hastighet benen.
Längs den allmänna vägen inunder muren de sprungo
tornet förbi och förbi den susande fikonalunden,
och snart hunno de fram till de rinnande källor, ur hvilka
gjuta sig bägge strömmarna ut af den djupa Skamandros.
Upp ur den ena man rinnande ser varmt vatten, och rundt kring
stiger en rök, som af brinnande eld, från henne mot höjden.
Tvärt om flyter den andra så kall om sommarn, som hagel
eller den kallaste snö eller is, som frusit på vattnet.
Dessa bredvid helt nära man anlagt rymliga tvättkar,
vackra och huggna ur sten, der troernas hustrur och sköna
döttrar plägade förr de präktiga kläderna tvätta,
medan det än var fredligt och innan achaierna kommit.
Här de sprungo förbi, en flyende, en som förföljde.


﻿Tre gånger lupo de kring staden.

Hektor, på flykten trängd, af Achilleus följdes beständigt.
Som när en hund på bärgen beständigt följer en hjortkalf,
jagad från gömslen ut, igenom dalar och småskog,
och, om han skälfvande gömmer sig ned i buskarna, springer
hunden likval och vädrar hans spår, tills honom han finner;
så blef ej häller Hektor förborgad för hjälten Achilleus.


Han försökte hvar gång vika af mot porten, i hopp
att slippa in, men hvar gång jagade då Achilleus honom
ut på fältet. När de fjärde gången ilade kring staden,
narrade Athene den iliske hjälten att stanna och inlåta sig
i en tvekamp, som bragte honom döden. Då uppstämde
troerna ett klagorop, så bittert som om hela Ilion brunnit
från grunden. Af klagoropen blef Andromache, som satt i
sitt hus vid väfstolen, underrättad om den sorg, som drabbat
henne. Hon skyndade ned till muren och fick se den grymme
segraren köra därifrån med den slagne hjälten fastbunden
vid vagnen och släpande i stoftet.

I de två sista sångerna, som antagas vara af senare
ursprung, omtalas Patroklos' och Hektors begrafning.

Den så länge belägrade stadens slutliga öde omtalas
icke i Iliaden. Detta äfvensom de achaiska höfdingarnas
äfventyr under återfärden skildras i Odyssén.

Forntiden höll heligt minnet af det gamla Ilion. När
den persiske konungen Xerxes med sin väldiga här
vårtiden 480 hade brutit upp för att krossa hellenernas folk,
kom han under sin väg till Hellesponten, efter hvad
Herodotos berättar, fram till Skamandros, hvars vatten icke
förslog för manskap och kreatur. »Och när Xerxes kom
till denna stad, fick han lust att bese Priamos' borg och
gick upp till Pergamos. Och när han hade besett detta
samt afhört alla berättelserna därom, offrade han tusen oxar
åt den iliska Athene; och åt halfgudarna och hjeltarna
offrade magerna vinoffer.»  Måhända ville konungen ställa
﻿sig väl med skyddsgudinnan i en stad, som af hellenerna
blifvit förstörd, för att sedan få påräkna hennes ynnestfulla
bistånd under fälttåget i Europa. Han synes icke hafva
känt hvad Homeros förtäljer, att när drottning Hekabe och
de troiska kvinnorna hedrade sin Athene med offer, gaf hon
med intet tecken dem sin välvilja tillkänna, hon var
tvärtom, jämte Here, ifrigast af gudarna att arbeta för Ilions
undergång.

Ungefär halftannat århundrade senare kom en ny
härförare med vidt omfattande planer till Troas. Den tiden
var det icke perserna som gingo att eröfra Hellas, då gingo
i stället hellenerna ut för att eröfra Österlandet. Efter
slaget vid Granikos besöker Alexander den iliska Athenes
tempel och offrar där samt anställer kring Achilleus'
grafhög kämpaspel. Sina egna vapen upphängde han i templet
och medtog i stället de där förvarade, som troddes vara
från det trojanska krigets tid.

Länge stod Trojas fall som ett varnande exempel för
de senare ätteleden. Då perser och hellener för
längesedan hade upphört att täfla om verldsherraväldet,
afgjordes en strid, som hade varat längre än achaiernas
för att vinna Troja. Slutet på den långa, ibland
åtminstone till det yttre hvilande, ibland häftigt uppblossande
fäjden mellan Rom och Karthago blef det, att återstoden
af den alldeles värnlösa puniska staden offrades, på
senatens befallning, åt Roms hämndkänsla. Det säges att,
Scipio Aemilianus, som hade låtit verkställa senatens bud,
vid anblicken af det eldhaf, i hvilket sista återstoden af
den fordom så mäktiga handelsstaden sjönk, utbrast, med
tanken på Rom, i Hektors olycksbådande ord:

En gång kommer den dag, då det heliga Ilion sjunker.


————

Mindre Asiens nordvästra hörn skjuter ut mellan det
Egeiska hafvet i väster och Hellesponten i norr. Kusten
utmed det förra har längst i norr smärre höjder, längre i
﻿söder vidtaga ansenligare bärgmassor. På norra sidan af
dessa höjder ligger en slätt med dragning från SSO till
NNV, ut på hvilken tränga sig tre armar utgående från
det längre in liggande Idabärget. Genom slätten flyter en
flod, som nutidens greker kalla Skamandros, turkarna
Mendere. Den sydligare af dessa bärgarmar skiljes allenast af
den smala floddalen från de sydliga, nyss nämnda tämligen
utbredda kustbärgen. Nära den punkt, där bärgen kunna
sägas mötas vid floden, ligger å dennas vänstra sida en ort,
som kallas Bunarbaschi. Nära ändan af den mellersta
bärgarmen ligger en ort, som af turkarna kallas Hissarlik. Det
var på detta ställe, som Schliemann begynte sina
gräfningar i öfvertygelse att där finna det homeriska Troja. På
detta ställe fans under den gamla historiens tid en stad,
som kallades Ilion. Det var utan fråga i denna stads
tempel, som Xerxes och Alexander offrade.

Att företaga utgräfningar inom det turkiska riket är
eller har åtminstone under de senast förflutna åren varit
förbundet med ganska stora svårigheter och trakasserier.
När Schliemann företog sina första gräfningar vid Hissarlik,
fordrade tvänne turkar, som egde jorden och där hade sina
fårfållor, en skadeersättning af 12,000 piaster (inemot 1,700
kronor), hvarförutan Schliemann skulle förbinda sig att
efter gräfningarna försätta jorden i dess gamla skick.
Schliemann ville köpa platsen, men den förklarades vara
för dyrbar att säljas. På hans begäran stälde då varande
undervisningsministern Safvet pascha till så, att platsen
exproprierades för den turkiska regeringens räkning, och
befans den då vara värd ej fullt 450 kronor. 
Detta är berättadt efter Schliemanns egna uppgifter i första
kapitlet af hans fyndberättelse, dat. den 18 oktober 1871. I inledningen
till sitt arbete, hvilken är skrifven långt senare, säger han (s. 32), att
dessa uppgifter icke äro korrekta. Han omtalar där ytterligare trakasserier,
som Safvet pascha och hans efterföljare skulle hafva beredt honom och
hvilka han anser hafva berättigat honom att fullständigt sätta sig öfver
de vilkor, å hvilka gräfningstillåtelsen hade lemnats honom. När han
skref denna senare redogörelse, var han från turkisk sida beskyld för
kontraktsbrott.



﻿När detta var uträttadt, ville Schliemann hafva
tillåtelse att här anställa gräfningar. Detta mötte dock hinder,
alldenstund den turkiska regeringen hade i Konstantinopel
bildat ett antropologiskt museum och man ville därföre icke
längre åt utländingar gifva tillåtelse att företaga gräfningar.
En amerikansk diplomat utverkade emellertid åt Schliemann
tillstånd att gräfva, men när han i september 1871 kom
med sin firman till Dardanellerna, förklarade därvarande
pascha, att orten, å hvilken undersökningen skulle få
företagas, icke var med nödig noggranhet angifven, hvadan
han måste begära närmare upplysningar af storvisiren.
Schliemann måste då åter anlita den amerikanske
diplomaten Brown, och i följd af hans medverkan förmådde
den nya undervisningsministern — under tiden hade en
ministerväxling hunnit försiggå — storvisiren att gifva
paschan alla nödiga underrättelser, och Schliemann kunde
den 11 oktober få sätta spaden i jorden. Man kan förstå,
huru det uppskof af 14 dagar, som detta krångel vållade,
skulle kosta på den energiske mannen, då han nu befann
sig så nära det mål, som under åratal hade hägrat för
honom, att med utgräfningar bevisa detaljtroheten i den
homeriska sången. Han åtföljdes af sin hustru, en
atheniensisk dam, som i beundran för Homeros icke gifver
mannen efter. Men ännu voro icke svårigheterna
öfvervunna. Arbetare lejdes för att verkställa gräfningarna,
men till den uppgräfda jordens bortskaffande hade
Schliemann icke mer än åtta skottkärror, som han hade fört med
sig från Frankrike. Andra kunde icke i orten köpas, ej
häller på beställning förfärdigas, hvadan han fick nöja sig
ined 52 korgar och fyra kärror, som drogos af oxar.
Slutligen låg den icke minsta svårigheten i de ofantliga
grusmassor, som måste genomgräfvas för att han skulle hinna
målet för sina sträfvanden.


﻿Lemningarna af det historiska Ilion förekommer å en 
platå, som lyfter sig 80 fotDe fot-mått som här och i det föjande angifvas äro engelska.
Skilnaden mellan den engelska foten och den svenska är så obetydlig,
att jag för onödig ansett en reduktion, som i flera afseenden hade varit
opraktisk. öfver slätten. Det
nordvästra hörnet af denna platå stiger 26 fot högre upp samt
har en längd af 984 och en bredd af 705 fot. Den lägre
höjden ansåg Schliemann vara staden, öfver hvilken reste
sig dess akropolis, som Homeros kallar Pergamos, där
gudarna och konungafamiljen hade sina hemvist. Det var
där han nu begynte på allvar gräfva. Han afbröt sina
arbeten de sista dagarna i november, återtog dem med ökad
arbetsstyrka den 1 april 1872. Hettan och sumpfebern, som
angrep hans folk, tvungo honom att åter upphöra den 14
augusti. Den sista januari 1873 kom han tillbaka och
fortsatte sina arbeten till något efter midten af juni månad.
Under loppet af gräfningarna använde han i synnerhet
regndagarna till att sätta upp redogörelser för den förflutna
tidens arbeten, och dessa rapporter sändes till diverse
tidningar. Af dessa berättelser är boken om gräfningarna i
Troas sedermera sammansatt; de hafva det ögonblickliga
intryckets friskhet och låta brefskrifvarens personlighet klart
framträda, men de innehålla också många förhastade
uppgifter, som sedermera ändrats. De nyss nämnda
förtjänsterna uppväga icke afsaknaden af en systematisk
framställning om undersökningens gång och resultat. Använder
man Schliernanns tyska upplaga, har man svårt att
begagna en uppgift, utan att hafva förvissat sig om att den
icke i det följande beriktigas. I den engelska upplagan
har öfversättaren i noter hänvisat till följande rättelser.
Genom detta, liksom genom figurernas större prydlighet och
äfven prisbillighet — därest man icke nöjer sig endast med
den tyska texten, som saknar figurer — är den engelska
öfversättningen att loforda framför originalet. Om jag icke
﻿blifvit oriktigt underrättad, är för öfrigt den atlas som hör
till den tyska upplagan utsåld. Den tyska upplagans titel är »Trojanische Alterthümer. Bericht
über die Ausgrabungen in Troja»; därtill sluter sig »Atlas trojanischer
Alterthümer, photographische Abbildungen» (217 pl.). Den engelska
upplagan kallas »Troy and its remains; a narrative of researches and
discoveries made on the site of Ilium, and on the Trojan plain. By Dr
Henry Schliemann. Edited by Philip Smith, B. A.» — När i det
följande yttranden af Schliemann citeras med uppgifvet sidotal, åsyftas alltid
den engelska upplagan.

Att i detalj redogöra för gången af arbetena kan icke
här komma i fråga; det måste medföra omsägningar och
trötta, därest jag skulle försöka redogöra för hvart af de
tre åren, dess mödor, fröjder och fynd. Jag inskränker
mig till de allmänna dragen af fyndhistorien.

En bred gång gräfdes i norr och söder tvärt genom
den nyss nämnda högre kullen ända ned till det naturliga
klippunderlaget, närmare höjdens västra ända. En annan
gång gräfdes vinkelrätt mot denna i väster och öster,
hvarjämte den större delen af höjdens norra kant blottades.
Det kan låta som något ganska simpelt att gräfva en gång
här och en gång där. Men först och främst var, såsom
redan är nämndt, jordmassan, som skulle genomgräfvas,
djup och fast och tilltog i hårdhet i de lägsta lagren.
Vidare funnos här och där väldiga stenblock, som måste
undanskaffas och som mer än en gång voro på väg ayt gifva
Schliemann och flera arbetare döden. Slutligen var djupet
af de jordlager, som betäkte klippbottnen, synnerligen stort,
ungefär femtio fot. Ju längre ned gräfningarna trängde,
desto större försigtighet måste man iakttaga för att de vid
sidorna af skärningen uppstigande kanterna skulle få en
sådan lutning, att ras ej vore att befara. Otaliga gånger
visade sig underst, i kanten af öppningen, något som man
måste blotta, men för att kunna gå så mycket mera åt
sidan var det nödvändigt att schakta bort af den ofvan
liggande jorden och gifva åt hela sidoväggen en annan 
﻿lutning. När sådant ofta, nästan dagligen återkommer och
man därigenom afhålles från att på ett mera direkt sätt
fullfölja sina forskningar, är det alt annat än angenämt.

Det tjänar intet till att citera de siffror, som
Schliemann meddelar öfver de grusmassor, som under vissa tider
af gräfningen bortskaffades; de äro så ansenliga dessa siffror,
att de icke gifva allmänheten någon klar föreställning om
deras betydelse. Likväl har icke Schliemann ännu hunnit
undanrödja ens hälften af de jordlager, som betäcka
Hissarlikshöjden. I betraktande af deras väldiga mått, var
måhända intet annat arbetssätt möjligt än det som här
blifvit användt. Jag medgifver att det kunde vara af vigt
att skaffa sig en skärningsyta, för att däri se lagerföljden,
i händelse en sådan fans, men i öfrigt hade det varit
önskligt, om gräfningarna hade kunnat fortgå mera
horisontelt än vertikalt. Man hade då lättare fått en öfversigt
af det som hörde samman, och man hade då äfven varit
fri från vådan, att föremål hörande till högre lager skulle
falla ned och blandas med dem, som funnos i det lager,
som för tillfället genomgräfdes. Då i berättelsen om
arbetet mer än en gång omtalas, huru stenar föllo ned, måste
man naturligtvis antaga att annat följde med dem, och det var
omöjligt för Schliemann att kontrollera sådant, alldenstund
arbetsfältet var stort och den arbetsstyrka han använde
vanligen uppgick till mycket öfver hundra man. Men, som
sagdt, ett annat gräfningssätt var kanske ej möjligt; det
hade kräft ojämförligt större utgifter, större än till och med
Henrik Schliemann kunde vara villig att offra Homeros'
minne, och det hade dessutom kräft ett tålamod och en
själfförsakelse, som hade varit så godt som öfvermänskliga,
ty genom att gräfva horisontelt hade Schliemann
naturligtvis mycket senare än eljest hunnit klippgrunden, och på
denna var det han hoppades finna Troja.

Det Ilion, som historien känner, anlades enligt
Strabon under det lydiska konungadömets tid, d. v. s. innan den
﻿för sina rikedomar firade Kroisos miste sitt rike i följd af
den persiske Kyros' segerrika framträngande åt väster. Huru
länge staden fans, innan det lydiska väldet störtades, därom
veta vi alls intet. Schliemann säger visserligen (s. 13):
»det lydiska rikets början räknas från år 797 f. K., och som
staden synes hafva varit i fullfärdigt skick långt före Xerxes'
ankomst år 480, kunna vi med stor sannolikhet antaga att
den första grundläggningen egde rum omkring år 700 f. K.»
Jag vädjar till det här ofvan (s. 16) meddelade citatet ur
Herodotos angående Xerxes' besök på stället; det
innehåller allenast, att här fans ett tempel, och att uppföra
ett sådant åt sin skyddsgudomlighet var den tiden i
allmänhet nybyggares första angelägenhet; hvar finnes i dessa
ord något, som angifver att staden var completely established,
fullfärdig? Schliemann är benägen att göra staden så
gammal som möjligt, ty då kommer det lager, i hvilket
den nya stadens fåtaliga kvarlefvor hittas, att representera
en lång tid, och då kommer det många gånger mäktigare
lagret, som ligger emellan det nya Ilions lemningar och
klippgrunden, att blifva många gånger äldre och således den
tidigaste anläggningen, som återfinnes i Hissarliks
jordmassas nedersta del, att blifva riktigt uråldrig. »Murar,
som vittna om hellenisk byggnadskonst — de bestå af stora
stenar hopfogade utan murbruk — äfven som helleniskt
husgeråd hittas aldrig på ett större djup än af 2 meter (6½ 
fot) i utgräfningarna å kullens jämna yta.» Detta, som skrefs
efter undersökningarnas afslutande, är icke fullt noggrant.
Schliemann skrifver t. ex. den 13 juli 1872 (s. 185): »12
meter (39½ fot) under höjdens yta har jag gräft en terass,
102 fot bred nedtill, 112 fot upptill, som redan har en
utsträckning af 82 fot. Men till min stora förskräckelse
finner jag, att jag börjat åtminstone 5 meter (16½) fot
för högt, ty oaktadt det stora djupet och det stora
afståndet från kullens sluttning, befinner jag mig fortfarande
bland spillrorna af den grekiska kolonien, under det jag 
﻿på kullens norra sluttning vanligen nådde den närmast
förgående befolkningens kvarlåtenskap på mindre än 2 meter
eller 6½ fots djup.» De två uppgifterna kunna icke
förlikas, och hur man skall förklara olikheten är af den
fortlöpande undersökningsberättelsen omöjligt att se. Då
förhållandena här äro mycket komplicerade, hade det varit af
yttersta vigt, att några genomskärningsbilder, angifvande

Bild 1.  Solgudens fyrspann. Helleniska lagret.

de olika lagrens mäktighet på olika ställen, hade lemnats,
men sådana saknas dessvärre. Vi kunna dock lemna detta
ämne, alldenstund det för oss är jämförelsevis likgiltigt,
hur tjockt det helleniska lagret är; vi vilja nämligen icke
våga oss på den ytterst vanskliga uppgiften att beräkna
tiden, som åtgått för lagrens bildande, efter deras
mäktighet, då vi icke hafva den ringaste aning om måttet af de 
﻿krafter, som framkallat grusbildningen, då intet säger oss,
huruvida dessa krafter alltid voro lika starka och således
jämnt verkande eller om de voro ojämna, ibland hämmade,
ibland i hög grad uppdrifna. Icke häller skola vi inlåta
oss på en närmare granskning af fynden i detta öfversta
lager af växlande tjocklek. Vi anteckna blott, att där
träffades grundmurar af tempel och lemningar af dessas
tillbehör, t. ex. den mycket vackra doriska metopen med
en bild af solguden och hans fyrspann, som är här
återgifven (bild 1); kännare af den klassiska konsten synas
vara tveksamma, huruvida den skall hänföras till det
romerska kejsardömets dagar eller till ett föregående
skede. Vi anteckna vidare, att kring Hissarliks kulle fann
Schliemann en mur, som tydligen var ämnad att gifva
stadga och sammanhållning åt den visserligen nu tämligen
svårgenomträngliga, men dock af idel lösa beståndsdelar
bildade kärnan, som skulle uppbära en hel stad eller rättare
dennas akropolis. Muren antages vara uppförd under det
konung Lysimachos regerade (han dog 281 f. K.), hvilken
med mycken ifver upptog Alexander den stores tanke att
åt en ort, som egde en sådan rikedom af minnen, äfven
gifva en materiel storhet. Vi anteckna slutligen, att inom
de jordlager, som måste hänföras till det nya Ilion, hafva
icke sällan hittats mynt, de yngsta från kejsarna Constans
II († 361 e. K.) Constantinus II († 340). Den
omständigheten, att alla senare mynt fattas, synes gifva vid handen,,
att platsen under loppet af vår tideräknings fjärde
århundrade upphörde att vara bebodd. För den klassiske
arkeologen hade det helt visst varit af ett ganska stort
intresse att närmare studera alla dessa kvarlefvor, i 
synnerhet af byggnaderna. Nu är det för sent, ty Schliemann
måste naturligtvis för att kunna komma åt de nedre lagren
helt och hållet taga bort den öfverliggande jorden med alt
dess innehåll. Vi få hoppas att han framdeles, denna gren
af fornforskningen till båtnad, framlägger resultaten af sina
﻿undersökningar af alla dessa jämförelsevis unga
minnesmärken, noggranna mätningar af alla byggnadslemningar
o. s. v. För myntkunskapen är det ock af vigt att få en
detaljerad förteckning öfver alla de mynt, som här hittats.
Bland dem torde finnas sällsynta typer från de smärre
myntverkstäderna i trakten.

Vi öfvergå nu till det vida väldigare förhelleniska
lagret i Hissarlikshöjden. För att gifva ett begrepp om
utgräfningsarbetets detaljer finnes intet bättre medel än att
låta Schliemann själf tala. Följande framställning
förekommer i hans bref af den 23 maj 1872.

»För att påskynda arbetet, har jag nu låtit göra nya
terrasser 16—19 fot öfver den stora terrassenHan menar bottnen af den stora utgräfningen, som han begynt
från kullens norra sida (jämf. ofvan s. 21). på dennas
östra och västra ändar. Jag har äfven låtit uppföra tvänne
murar af stora stenblock (mellanrummet är fyldt med jord)
för att undanskaffa alt det som gräfves bort. Den mindre
muren syntes mig icke stark nog, hvadan jag kallade bort
arbetarna; också föll den för det stora trycket strax den
både blifvit färdig. Stor möda gjorde vi oss med den
större och högre muren, som var helt och hållet uppförd
af stora stenar, till större delen huggna; vi trodde alla att
den skulle ega bestånd för århundraden. Följande morgon
fann jag det dock vara rådligast att förekomma alt ras
genom att uppföra en stödjemur. Sex man voro sysselsatta
härmed, då muren rasade med väldigt brak.

»Trots alla försigtighetsmått, äro gräfningar, vid
hvilka man måste arbeta nedanför jordväggar af 50 fots
lodrät höjd, mycket farliga. Ropen guarda, guarda (se
upp!) hjälpa icke alltid, ty man hör dem hvart ögonblick
från alla håll. Många stenar rulla utför de branta
sluttningarna utan att arbetarna märka dem. Jag tänker ännu
med fasa, huru det skulle hafva gått med Ilions
uppdagande och med mig själf, om de sex karlarna hade 
﻿krossats under den ramlande muren. Inga pengar, inga löften
hade kunnat rädda mig, de stackars enkorna hade i
förtviflan slitit mig i stycken, ty nutidens trojanska kvinnor
likna grekinnorna däri, att för dem är mannen alt, han
må vara gammal eller ung, rik eller fattig; himmel och
jord ha i jämförelse med mannen ett underordnadt intresse.

»På den helt nyss bildade västra terrassen blottade vi
en del af en stor byggnad, hvars murar, som till större
delen bestå af huggna kalkstensblock, hopfogade med lera,
äro 6¼ fot tjocka. Ingen af stenarna synes hafva större
längd än 1 fot 9 tum (engelskt mått), och de äro så
skickligt hopfogade, att muren bildar en slät yta. Detta hus
är uppfördt på ett lager af gul och brun aska och spillror, 
på 6 meters (20 fots djup), och den ännu bevarade
delen af muren hinner upp till 10 fot under kullens yta. I
huset, för så vidt vi hittills hunnit utgräfva det, är intet
annat hittadt än ett lerkärl med två bröst framtill och ett
på sidan, dessutom flere af de här ofta förekommande runda
lerföremålen, som hafva form af vulkaner eller snurror och
som alla ha fem eller sex fyrdubbla uppgående solar i en
cirkel rundt omkring en centralsolAngående dessa äfvensom om lerkärlen se i det följande s. 52
samt 40 o. f.. Beskaffenheten af
dessa föremål, djupet och murarnas byggnadssätt göra det
otvifvelaktigt, att detta hus bygdes århundraden före
anläggandet af den helleniska kolonien. Med synnerligt
intresse står jag på den stora utgräfningens botten, 33—40
fot längre ned, och ser denna åldriga bygnad, som
måhända är uppförd 1000 år f. K., liksom sväfva midt i
luften. Ehuru det kostar på, måste den rifvas, alldenstund
det annars blir mig omöjligt att tränga djupare ned.
Omedelbart under detta hus finnes ett lager af gul och brun aska,
och under detta, ned till terrassen, komma ännu fyra lager
af aska och andra spillror, af hvilka lager hvart
representerar kvarlefvorna af åtminstone ett hus. Strax öfver 
﻿terrassen, d. v. s. 13 fot under grundvalen af det gamla huset,
finnes en 6 fot tjock mur, uppförd af stora kalkstensblock
— den första mur af stora stenar, som jag hittills funnit
på ett djup af 10—16 meter (33—52½ fot), d. v. s. i det
lägsta lagret. Då här förekomma stora massor af lösa,
oregelbundet liggande stenar, kan jag icke förklara frånvaron
af sammanhängande murar annorledes än så, att husen
bygdes af kalkstensblock med lera som bindmedel, hvadan de
mycket lätt förstördes.»

Schliemann trodde sig, då han skref det ofvan stående,
hafva kommit ned till lemningarna af det mångbesjungna
Troja. Ett ögonvittne till gräfningarna, Frank Calvert,
berättar huru Schliemann, som begynt sina arbeten å detta
ställe uteslutande för att bringa i dagen det homeriska
Troja, ständigt trodde sig hafva funnit det, ständigt åter
uppgaf denna tanke, till dess han hade hunnit ned till
klippbottnen utan att hafva funnit något, som fullt svarade
mot hans förväntningar. Då mer ej stod att finna och då
Troja måste ligga på detta ställe, måste de föregående
slutsatserna justeras, och Troja förlades till det näst
nedersta lagret. Hvad därmed menas, skola vi strax se.

Frank Calvert, som eger en del af Hissarliks kulle,
hade i tidningen Levant Herald offentliggjort några
anmärkningar med afseende å Schliemanns gräfningar och
de resultat, till hvilka han ansåg sig hafva kommit. I sitt
arbete har Schliemann, som tyckes hafva tagit sig dessa
anmärkningar ganska nära, utförligt svarat (s. 270 o. f.),
hvilket i sin ordning framkallat ett genmäle af CalvertI den engelska tidskriften Athenæum för den 7 och 14 november
1872.;
de i detta förekommande uppgifterna hafva aldrig blifvit
af Schliemann gendrifna. De äro mycket fogligt
framstälda och synas vitna om god iakttagelseförmåga och om
ett moget pröfvande sinne, hvadan vi icke kunna underlåta
att egna dem någon uppmärksamhet. Calvert hade 

an﻿märkt, att man i de blottade husväggarna funnit till
hälften indrifna genomborrade lercylindrarCalvert antager att man på dessa i väggarna fästa cylindrar
upphängt smärre kärl., att man i leran
funnit aftryck af vass, att golfven ibland voro glaserade
samt att de funna djurbenen voro bräkta för att märgen
skulle kunna åtkommas. Schliemann invänder, att inga
väggar äro bildade af lera rätt och slätt, men väl af
soltorkadt tegel och förnekar, att man funnit de omtalade
cylindrarna, glaserade golfven och för märgens skull klufna ben.
»Det är möjligt», säger Calvert, »att han aldrig varsnat
något af alt detta, ty förhistoriska kvarlefvor hade för
honom icke det minsta intresse; särskildt i början af hans
gräfningar förstördes sådana föremål utan urskilning.
Några lercylindrar och ett stycke ler med intryck af vass
finnas emellertid i min ego. De glaserade golfven blefvo utan
försköning ödelagda, och några andra af samma slag hafva
sedan dess icke upptäkts; de i början funna sågos dock af
många. De bräkta benen äro ännu att se i stor mängd i
vid Hissarlik. I teglet ses ofta aftryck af hackad halm
och gräs; teglet är tämligen stort, och äro de särskilda
stenarna sammanfogade med lera af ungefär samma slag.
Hela massan är röd, antingen i följd af en olyckshändelse
(brand) eller annan afsigtlig bränning.» Calvert hade
anmärkt, att flera murar voro bildade af stenar utan något
bindämne. Schliemann tillbakavisar nästan hånfullt detta
påstående: »den arkitekt är ännu icke född», säger han,
»som kan bygga murar äf sådana stenar utan murbruk».
Sedan han fått tillfälle att studera murarna i Mykenai,
synes han hafva kommit till en annan åsigt.

I den grusmassa, som ligger emellan det nya Ilion
och klippbottnen, har Schliemann upptäkt fyra lager, hvilka
han karaktäriserar på följande sätt (s. 14 o. f.).

Den första kolonien å Hissarliks kulle synes hafva
varat längst, ty dess kvarlefvor skyla klippan till ett djup

﻿af 4—6 meter (13—20 fot). Murarna i denna stad bestodo
af stenar, stora och små, hopfogade med jord (lera?).
Lerkärlsfragmenten i detta lager äro bättre än de som hittats
i de högre liggande lagren. De äro glänsande svarta, röda
eller bruna, prydda med ingraverade, med ett hvitt ämne
fylda ornament. Ett enda måladt stycke hittades här (fig.
25). Att inbyggarna i denna stad varit af indogermansk
börd synes af flera ariska religiösa symboler, i synnerhet
af hakkorset.

På spillrorna af den första staden bygdes en ny af
ett folk, som enligt Schliemann hade en annan odling,
andra seder; det var i detta folk han till sist trodde sig
finna Ilions och sagans troer. De lade grundvalar under sina
hus af stenar, förenade med lera, men alla väggar
uppfördes af soltorkadt tegel. Lemningar af dessa hittas 7—10
meter (23—33 fot) under ytan. Lagret, i hvilket dessa
murlemningar äro inbäddade, säges hufvudsakligen bestå af
röd aska, hvilket skulle vitna om en grundlig eld, hvars
spår i öfrigt sägas kunna skönjas i gatläggningens stenar.
I detta lager är funnen en myckenhet föremål af guld,
silfver och brons samt stenredskap.

Det tredje lagret nedifrån ligger på ett djup af 4—7
meter (13—23 fot). Dess innehåll är mycket olika det
trojanska lagrets. Murarna bestå af små medelst lera
förenade stenar; i större byggnader äro stenarna ibland
tillhuggna. Metallföremål äro här sällsynta, stenredskap och
lerkärl förekomma talrikt, men de äro gröfre än i de
underliggande lagren. Emellertid finnas här samma religiösa
symboler som bland de trojanska och de förtrojanska
kvarlefvorna.

Äfven denna anläggning, den tredje i ordningen,
förstördes, och en ny stad uppblomstrade på den gamlas plats;
dess spillror träffas på ett djup af 2—4 meter (6½—13
fot). Detta lager, det sista förhelleniska, är vida fattigare
än det föregående både i numerärt och kvalitativt 

hänse﻿ende. Sten träffas här ytterst sällan; husen synas hafva.
varit af trä.

Schliemann meddelar ett diagram öfver den lagerföljd
han iakttagit under sina gräfningar. Som det förtydligar
de uppgifter som i det följande meddelas, återgifves det
här.


Meter Fot Markens yta 
———————————————————————
Lemningar af det helleniska Ilion
26½ ————————————————
Fjärde lagret, med trähus
413 ————————————————
Tredje lagret, med stenhus
723 ————————————————
Andra lagret, innehållande Homeros' Troja, enligt Schliemann, med tegelbyggnader
1033 ————————————————
Nedersta lagret med byggnader uppförda af stora stenar
14—1646—52½ ————————————————
Naturlig klippgrund.


Vi måste emellertid komma ihåg, att dessa mått icke
gälla alla delar af den stora grusmassan; ett undantagsfall 
är redan (s. 23) antydt. Men det är icke nog därmed.
Vi kunna till och med sätta i fråga, huruvida den 

indel﻿ning i olika lager, som Schliemann omtalar och på hvilken
han bygger så mycket, har funnits i verkligheten. Detta
innebär visserligen en ganska allvarlig anmärkning, icke
mot Schliemanns uppgifter, men emot hans observationsförmåga. 
För att rätt fatta anmärkningens betydelse och
för att inse, hvilka omständigheter kunna finnas till
ursäktande af ett misstag, måste vi för ett ögonblick sätta oss
in i förhållandena.

Under fortgången af ett undersökningsarbete, allrahälst
när det har en sådan omfattning som Schliemanns, händer
det lätt, att uppmärksamheten vissa ögonblick riktas mera
på vissa företeelser än på andra. Man gör en observation,
strax därefter har man tillfälle att förnya densamma, och
man upphöjer då altför gärna dessa enstaka iakktagelser
till rang, heder och värdighet af något normalt och
allmängiltigt. Man rår icke därför. Ett vaket sinne, som icke
nöjer sig med att åskåda tingen, utan äfven vill arbeta
sig in i dem och söka deras förklaring, kan icke frigöra
sig från begäret att från början söka tyda de speciela
fenomen, som falla i ögonen. Detta är als icke något fel,
det är tvärtom något godt, under den förutsättning att
man har nog nykterhet, nog själfförsakelse att därefter
omsorgsfullt pröfva sina teorier, sedan man haft tid att med
omsorg hopställa de fakta, från hvilka man bör utgå och
på hvilka man har att pröfva sina måhända förhastade
iakttagelser. I den atlas som följer med den tyska
originalupplagan af Schliemanns bok om Troja, äro en mängd
föremål afbildade, och vid de flesta är angifvet djupet, å hvilka
de hittats. För att kontrollera uppgiften om de fyra
lagren med deras skiftande kulturer, har jag granskat
fynduppgifterna för de i denna atlas afbildade lerkärlen. Jag
valde dessa, alldenstund de hade en större formrikedom på
samma gång som bestämdt utpräglade typer. Jag ordnade
dem i grupper motsvarande de fyra lagren och kom till
det resultat, att skilnaden mellan de fyra lagren ingalunda

﻿är så stor som Schliemann har tykt, framför alt icke så
stor, att man har rätt att tänka på fyra folk, af hvilka
det ena aflöste det andra. Det är tvärtom mycket i de
vigtigaste fyndgrupperna, som talar för ett tämligen nära
sammanhang mellan de olika gruslagrens innehåll. Att
olikheter finnas kan icke bestridas, men det är icke möjligt
att afgöra hvilken betydelse dessa kunna hafva, så länge
icke mera systematiska uppgifter föreligga angående de
närmare fyndomständigheternaI denna uppfattning står jag icke ensam. Etatsrådet L. Müller
i Köpenhamn, en af de grundligaste och samvetsgrannaste forskarna inom
den klassiska forntiden, säger i sin afhandling om hakkorset (s. 10), till
hvilken jag framdeles återkommer »de i Schliemanns tre (undre) lager
funna föremålen sammanfattas här i en grupp, emedan de alla hafva en
beslägtad karaktär (et fælles præg).».

I det näst understa lagret, det s. k. trojanska, fann
Schliemann hvad han kallade det heliga tornet, i dettas
närhet den skajiska porten och strax innanför denna
Priamos' palats.

Först, i början af augusti 1872, blottades tornet, en
aflångt fyrkantig massa med sträckning i öster och väster.
En kärna af sten begränsas af sluttande stenmurar, af
hvilka en sida säges hafva varit uppförd med mycken
omsorg. Höjden är 20 fot, bredd och längd har jag icke
kunnat finna uppgifna, men på tornets öfre yta finnes en
insänkning, i hvilken Schliemann ser en plats för
bågskyttarna, och denna har en längd af 45½ fot samt en
bredd, som växlar mellan 8½ och 14¾ fot. Själfva 
tornets öfra yta bör således hafva varit mycket större.

I maj 1873 utgräfdes porten. Först upptäktes en
ordentligt med stora stenhällar belagd gata. Följande denna,
som borde leda till något märkligt, fann Schliemann en
dubbelport, hvars båda öppningar voro 20 fot skilda, samt
tvänne aflånga föremål af koppar (brons?), hvilka han
antager hafva varit reglar. Själfva öppningarna hade en
bredd af 12¼ fot.


﻿Strax innanför porten, på en med konst gjord
förhöjning i marken, ligga lemningarna af ett ansenligt hus
»dess höga läge och dess fasta byggnad göra det
otvifvelaktigt att det var den förnämligaste byggnaden i Troja, ja
att det måste vara Priamos' palats». Jag fruktar, att denna
slutsats är något för hastigt dragen. Palatset omsluter
den från stadsporten ledande vägen, som under denna del
af sin sträckning icke är mer än 4 fot bred, att döma
efter plankartan.

Till dessa tre upptäkter kom en fjärde, som
ytterligare styrkte Schliemann i hans öfvertygelse. I utkanten
af stadens äldsta mur, i väster om porten, fann han i juni
1873 ett stort föremål af koppar af en ganska egendomlig
form, hvilket så mycket mer ådrog sig hans
uppmärksamhet, som han skymtade guld där bakom. Han lät genast
sitt folk gå bort för att äta frukost, ehuru frukosttimmen
ännu icke var inne. Sedan han blifvit ensam, började han
aflägsna det närmast öfver liggande ganska fasta gruset,
under ständig farhåga, att hela den väldiga grusväggen,
som reste sig öfver stället, skulle rasa och begrafva honom.
Fru Schliemann tog emot föremålen alt efter som de
blottades, svepte in dem i sin schal och bragte dem i
säkerhet. Skattens innehåll kan i korthet angifvas på följande
sätt, hvarvid jag begagnar mig af Schliemanns terminologi:
en sköld af koppar, en kopparkittel, ett obestämbart
kopparföremål, vid hvilket ett silfverkärl är fastsmält, en
kopparvas, en klotformig guldflaska (vigt 400 gram), en
guldbägare, en dito med tvänne handtag, en bägare af elektron
(blandning af guld och silfver), sex tungformiga
silfverstycken, hvilkas vigt varierade mellan 190 och 171 gr., tre
silfvervaser, en silfverbägare, tretton kopparlansarSchliemann anmärker: »de trojanska lansarna aro helt olika de
grekiska och romerska, ty de senare voro ihåliga och träddes på skaft,
de förra åter sattes in i skaftet» (s. 331). Olikheten beror därpå att
de trojanska lansarna helt enkelt äro dolkar, försedda med tånge, som.
omslutits af skaftet.,

﻿fjorton kopparyxor (rättare skaftcelter), sju tveaggade
koppardolkar och en kopparnyckel. Sedan hittades i den största
silfverurnan tvänne gulddiadem, bildade af kedjor, nedhängande
från ett band, ett guldband, sexton gyllene örringar samt
åttatusensjuhundrafemtio små ringar, genomborrade pärlor,
knappar m. m., alt af guld, sex guldarmringar och
slutligen två små guldbägare.

Kort efter denna rika upptäkt öfvergaf Schliemann
gräfningarna och for med största delen af sina fynd till
Athen. Om jag icke misstager mig, exponeras hans
trojanska fornsaker f. n. i London; åtminstone funnos de där
för icke länge sedan.

Bild 2. Stenredskap.
10 meters djup

Bild 3. Sågtandad flintspån. 
11—14 meters djup.

Bild 4. Stenyxa med skafthål.
11—14 meters djup.

Vi skola nu granska de olika fornsaksgrupper, som
Schliemanns gräfningar bragt i dagen.

Med den förkärlek vi hafva i norden för de tre
förhistoriska kulturperioderna är det helt naturligt, att vi
begynna med de redskap af sten, som har hittats i stor
﻿myckenhet. Först nämna vi viggformade redskap af diorit,
som gjort tjänst som huggande verktyg och måhända
äfven vapen. De äro af en form, som förekommer så godt
som öfver hela Europa. Ett af dem är afbildadt i bild 2.
Äfven äro yxor med borradt hål funna, att döma efter de
meddelade figurerna (en är här återgifven i bild 4)
likaledes af mycket vanlig beskaffenhet. Af flinta äro otaliga
spånor funna, hvilkas hårda, skarpa äggar gjorde dem
mycket lämpliga till skärande redskap. Ofta äro de försedda
med oregelbundna sågtänder (bild 3). De här funna
stensakerna, ehuru många till antalet, äro få till typerna. De
böra dock kunna förslå att tillfredsställa ett folks behof,
som i öfrigt jämte stenen använde redskap af trä och
möjligen af ben. Stenredskap äro funna i grusmassans alla lager.

Likaledes öfver alt har Schliemann funnit redskap eller
rättare vapen af, som han själf säger på grund af
analyser, som professor Landerer i Athen utfört, koppar.
Calvert vågade påstå, att äfven bronser voro funna, men har
därför blifvit tillrättavisad (s. 173). Emellertid erhöll den
franske fornforskaren Ernest Chartre vid ett besök i Troas
tvänne prof på skaftcelter hörande till den s. k. Priamos'
skatt. De analyserades af den fräjdade franske kemisten
Damour och gåfvo följande resultat:

N:o 1.     N:o 2.
koppar 0,9580 koppar 0,9067
tenn   0,0384 tenn   0,0864
0,9964 0,9931


Det är således bevisligt, att åtminstone några af de
s. k. kopparredskapen verkligen bestå af brons, d. v. s. af
koppar med tillsats af tenn. Ehuru Damours analyser äro
bifogade den tyska upplagan af Schliemanns bok, upprepar
han alltjämt i texten af den senare utförda engelska
öfversättningen, att han alltid funnit koppar, aldrig brons.
Huruvida de flesta eller kanske alla de s. k. kopparföremålen
äro af brons, kan icke afgöras utan flere analyser.


Bild 5. Celt af brons. Bild 6. Dolk af koppar (eller brons).
Båda höra till den s. k. Priamos' skatt (andra lagret).


﻿Koppar- och bronsföremålen äro ej häller af många
former; de äro redan uppräknade, när det var tal om
den stora skatten. Vi hafva här skaftcelter i deras
enklaste, ursprungligaste form, för hvilka namnet skaftcelt icke
egentligen passar, ty redskapet består af ett enda stycke,
hos hvilket man icke kan göra någon skilnad mellan skaft
och blad (bild 5). I öfrigt äro allenast funna dolkar af
tre typer. Den ena (bild 6) visar en bakåt afsmalnande
klinga med en smal, ytterst omböjd skaftten. Den andra
har klingan baktill tvärt afskuren med undantag af
midten, från hvilken utgår en bred tånge med hål för de
nitnaglar, med hvilka fästets beklädnad af trä, horn eller
ben fasthölls. Det tredje slaget har en nästan jämnbred,
﻿ryggad klinga, med mycket kort och mycket bred tångeÄfven denna dolk kallas af Schliemann en spjutspets.,
försedd med tvänne nithål. Af samma metall äro i öfrigt
förfärdigade hjälmar, som icke äro afbildade, den s. k.
skölden samt kitteln i skatten m. m. I allmänhet äro dock
koppar- eller bronsföremålen få, i synnerhet om man
frånräknar dem som förekommo i skatten. Man kan för öfrigt
icke undra öfver denna sällsynthet, då här icke är fråga
så mycket om grafvar, i hvilka man hos den döde nedlade
hans vapen, som om byggnadsplatser och sophögar, i hvilka
vi icke hafva rätt att vänta oss finna annat än det som
blifvit glömdt, bortkastadt eller borttappadt. Man var, som
Schliemann mycket riktigt anmärker, helt visst synnerligen
angelägen att taga vara på kopparen (och bronsen),
alldenstund denna med fördel kunde smältas och omgjutas till
nya redskap eller husgeråd, när de gamla varo uppslitna
eller sönderbrutna.

Järn är icke funnet inom den förhelleniska delen af
Hissarliks grusmassor.


Bild 7. Guldbägare. Bild 8. Guldbägare.
Båda höra till den s. k. Priamos' skatt.


Af guldet, som, enligt den erfarenhet man hittills haft,
uppträder samtidigt med bronsen (och kopparen?) i Europa,
äro här funna dels kärl, dels smycken. Af de förra äro

﻿tvänne här afbildade, två bägare (bild 7 och 8). Den förra,
3½ tum hög, väger 226 gram och är, som bilden visar,
facetterad och försedd med fot. Den senare, af en mer
egendomlig form, är ett båtlikt kärl med tvänne handtag
på sidorna och med båda ändarna, den ena bred, den
andra smal, lämpliga att sätta till munnen. Höjden är 3½
tum, längden 7¼ tum, vigten 600 gram. Guldet visar,
enligt Schliemanns uppgift, tydliga spår af hamring. Som
denna metall är synnerligen mjuk, låg det mycket nära till
hands att på detta sätt bearbeta den.

Bild 9. Hufvudprydnad af guld, hör till den s. k. Priamos' skatt.

Af smycken är här afbildadt (bild 9) det ena af de
﻿två diadem, som hörde till den rika skatten; det är här
återgifvet så, som det, enligt Schliemanns mycket
sannolika gissning, blifvit buret. Från ett guldband, som
fastsattes kring hufvudet något öfver hårfästet, nedhänga sextio
kedjor, bildade dels af länkar, dels af bladformiga stycken
och nedtill afslutade med breda, platta guldstycken, det
hela af en ganska egendomligt utförd stil. De öfriga i
skatten förekommande guldsmyckena äro af tämligen enkel
beskaffenhet, men visa ofta ett ganska prydligt arbete.
Armringarna afbildas af Schliemann i så liten skala, att man
icke kan om dem göra sig någon riktig föreställning.

Silfver är här äfven funnet, ehuru icke i stor
myckenhet. Det förekommer dels i plantsar, dels i kärl af
enkel, men ganska smakfull form.

Bild 10. Lerkärl. 15 meters djup.

I synnerligen stor mängd äro lerkärl funna och af
flere former. De äro i allmänhet mycket regelbundet
arbetade, och det använda materialet synes vara ganska godt.
Leran är svart, röd, gul eller brun.

Bild 11. Lerkärl, funnet i det s. k. Priamos' palats.

﻿Grundformen, som förekommer i de flesta af dessa
kärl, är kupig, nedåt smalnande, uppåt bredast samt
försedd med en hals af olika beskaffenhet. Vi hafva kärl
med en mycket kort hals och tvänne öron å sidorna (bild
10), funna å 15 meters djup, således i det lägsta lagret.
Till samma grupp hör tydligen krukan i bild 11, funnen i
det andra lagret nedifrån, inom den byggnad, som
Schliemann gifvit namn af Priamos' palats: grundformen är
densamma, öronen desamma, halsen densamma, men på halsen
förekommer i grofva drag ett ansigte, där nedanför bilden
af ett halsband, på själfva kärlet ses tvänne utsprång och
mellan dem går i sned riktning ett band. Vi kunna icke
undgå att här se ett försök att på kärlet afbilda en 
     Bild 12. Lock af lera till
     ett lerkärl. 8 meters djup.
﻿kvinlig gestalt, med ansigte, bröst och prydnader. Flere af
dessa kärl hafva varit försedda med lock, som när de voro
påsatta skylde halsen, och då kunde det
icke gärna komma i fråga att på denna
anbringa några sirater. I stället försågs
då ofta locket med bilden af ett ansigte,
se bild 12, efter ett original funnet på 8
meters djup, således ock inom det andra
lagret nedifrån. Men gaf man kärlet
således det ena mänskliga draget efter det
andra, låg det tämligen nära till hands
att förse det med något så märkbart


Bild 13. Lerkärl. 8 meters djup.
 Bild 14. Lerkärl. 6 meters djup.


och framstående som armar. Kärlet, bild 13, funnet på
8 meters djup, således också i det andra lagret nedifrån,
har intet ansigte, hvilket antagligen förekom å det nu
förlorade locket, men har däremot brösten och nedanför dem
nafveln samt två uppstående tämligen rudimentära armar,
så mycket märkligare som detta kärl ännu har de bägge
﻿öronen och handtagen i behåll. En beslägtad företeelse
visar oss bild 14, ett kärl funnet å 6 meters djup, således
i det tredje lagret nedifrån, med ansigte, bröst, nafvel och
uppstående armar, men inga böjda handtag. Sedan denna
typ en gång hade utvecklat sig, blef den, hvilket händer
så godt som alt mänskligt, underkastad försämringar, det
ena eller andra draget försvann, under det andra bibehöllos.

Bild 15. Lerkärl. Funnet i det s. k. Priamos' palats.

Ett prof på denna tillbakagång visar oss kärlet bild 15,
funnet i det kungliga palatset, ett kärl med lock och med
uppstående armar, men annars utan drag af ett lefvande
väsen. Samma karaktär har kärlet bild 16, likaledes funnet
inom palatset, utrustadt med lock och armar, saknande
öfriga drag af en lefvande varelse, men i stället försedt
med bugtiga öron, alldeles som de första typerna, åt hvilka
﻿vi egnade uppmärksamhet. — Denna grupp, som i
oändlighet undergår skiftningar, förekommer således i tre af de
lager Schliemann urskiljer, den förekommer i hans s. k.
trojanska lager, men långt ifrån uteslutande i detta. Denna
grupp af lerkärl sätter tvärtom detta lager i den närmaste
förbindelse med de ofvan och under tillstötande lagren Kärl lika bild 10 (med böjda öron) förekommo till och med i det
öfversta förhelleniska lagret (2—4 meter), kärl med ansigte på kärlets
öfre del äro funna redan på l½ meters djup. Ett lock med ansigte
(bild 12) är funnet på 1 meters djup, vidare på djup af 3 och 4 meter
o. s. v. Kärl utan ansigte, men med bröst, nafvel och armar, äro äfven
hittade på 3 meters djup o. s. v. Dessa former förekomma således i alla
lager under det nya Ilion..

Bild 16. Lerkärl. Funnet i det s. k. Priamos' palats.

﻿
Bild 17. Lerkärl. 14—15 meters djup.

Till samma hufvudgrupp, men såsom en särskild
varietet, hafva vi att hänföra de kärl, som, annars i
allmänhet lika, äro försedda med en tämligen lång hals. Två
sådana äro här afbildade, det ena, bild 17, funnet å 14—15
meters djup, således i det understa lagret, försedt med tre
ben samt med uppstående armar, det andra, bild 18, utan
ben men med två armar och två öron. Detta senare kärl
är af särskild märklighet, alldenstund de tecken, som
förekomma å bukens öfre del, hafva gifvit anledning till många
funderingar. Emile Burnouf, som en tid var föreståndare
för den franska arkeologiska skolan i Athen och lifligt
intresserat sig för Schliemann och hans undersökningar,
ser i dessa tecken bokstäfver, som icke äro grekiska, icke
﻿sanskrit, icke fenikiska, men som däremot om man jämför
dem med kinesiska bokstäfver kunna läsas! Han öfversätter
inskriften sålunda: »Må jorden låta gro tio arbeten,
tiotusen tygstycken.» Meningen är således icke den bästa och
i hvad sammanhang den kan stå till det kärl, å hvilket
den är anbragt, är svårt att inse. Detta kärl, säger
BurnoufBurnouf har äfven i öfrigt gjort sig känd för fantastiska
förslagsmeningar. Jfr t. ex. hans arbete: La science des religions., kan hafva kommit till Troas från norra Asien, som
den tiden var helt och hållet turanskt. Man kan svårligen
få ett bättre exempel på de förvända teorier, som vissa
människor så gärna bygga på tillfälliga likheter, hemtade

Bild 18. Lerkärl. 8½ meter djup.

från de mest skilda håll. En kinesisk inskrift på ett kärl
från Trojas tid, ett kärl som under en så aflägsen period
skulle hafva blifvit transporteradt från Kina till Mindre
Asien! Mot antagandet af en import talar, utom det föga
rimliga i själfva saken, den omständigheten, att detta kärl
är af en form, som står i närmaste sammanhang med de
former, som i Hissarliksfynden äro mycket vanliga. 
Näppe﻿ligen lär väl Burnouf vilja antaga, att en kines besökt
Troja och där ristat den mystiska inskriften på kärlet innan
det brändes.

Bild 19. Lerkärl. 8 meters djup.

Af ett alldeles särskildt intresse är, såsom framdeles
skall visas, den varietet af denna grupp, hvilken, såsom
den förra varieteten, har en lång hals; men halsen är här
smalare och öfverst snedt afskuren, så att den går ut i en
snibb. Dessa kärl (jfr bild 19) äro äfven försedda med ett
böjdt handtag. Biformer finnas med ganska kort hals,
men med enahanda sneda mynning på halsen, en annan
med tre ben. En gång har Schliemann funnit två kärl af
detta slag formade i ett och med de båda halsarna förenade
﻿af det böjda handtaget. Kärlen af denna grupp äro funna
på 3—14 meters djup, således i alla lagren.


Bild 20. Lerbägare. 9 meters djup.
 Bild 21. Lerbägare. 4 meters djup.


Af ett helt annat slag äro de tvänne bägarna i bild 20
och 21. Den förra visar en enklare form: cylindrisk med
lindrig vidgning mot brädden och tvänne handtag å sidorna
samt med en botten så kullrig, att bägaren, när man icke
begagnade den, måste antingen läggas eller ställas
uppnedvänd såsom här i bilden. Den senare skiljer sig från
den förra allenast därigenom, att själfva bägaren icke
längre består af en regelbunden cylinder, utan är tvänne
gånger sväld. Det förra exemplaret, hvars likar ofta hittats,
är funnet i det s. k. trojanska lagret (på 9 meters djup),
det senare är hittadt i det öfversta förhelleniska lagret (på
4 meters djup). Redan på 2 meters djup är denna typ
funnen, och den tillhör således åtminstone de tre öfre
förhelleniska lagren.
﻿
Dessutom förekomma i dessa fynd icke sällan lerkärl i
form af mer eller mindre karaktäristiskt framstälda
djurgestalter. Ett sådant är här återgifvet bild 22; det är funnet
i det allra djupaste lagret (14 meter under ytan). Ett kärl
af samma form är hittadt i det ofvanpå liggande lagret.

Bild 22. Lerkärl. 14 meters djup.

Det stora antal lerkärl, som här hittats, de väl
utpräglade grupperna med deras mångfaldiga varieteter, visa att
å den ort, hvars kvarlefvor äro begrafna i Hissarliks kulle,
har funnits en ganska betydande keramisk skola, som 
antagligen under en ganska lång tid varit i verksamhet.
Alstren af denna skola äro väl i vissa fall osköna och
barbariska, men flera tillfredsställa genom sin form äfven vår
tids smak, som haft tillfälle att utbilda sig genom anblicken
af så många följande århundradens arbeten inom
lerkärlsfabrikationens område.

Äfven äro ofta funna vida, tämligen grunda skålar
eller fat af lera.

Somliga af de här funna lerkärlen äro arbetade för
hand, andra åter äro formade å drejskifva. De olika
färgerna bero i väsentlig mon på den olika grad af
förvandling, som den i leran förekommande järnoxiden undergått
﻿genom bränningen. Ibland visar massan icke samma färg
i det inre som å utsidan. Kärl af grå lera hafva ibland
blifvit öfvermålade med gul lera, och i det understa lagret
hafva flere kärl hittats, hvilkas yta visar en glänsande svart
färg. Enligt professor Landerer i Athen, som redogör för
den tekniska behandlingen af leran, är denna svarta färg
ett slags sotöfverdrag, hvars härkomst kan förklaras på
olika sätt. Kärlen kunna hafva placerats i en ugn för
bränning vid en långsam eld, som underhölls med kådigt
trä; röken blef då mycket tjock och bildade på kärlen ett
öfverdrag af det finaste kolpulver, som brändes in i leran.
Det är äfven möjligt, men icke troligt, att man använde
beck eller asfalt, upplöst i terpentin, möjligen användes
tjära, i hvilka fall ytan vid bränningen fick en svart
beklädnad. Flera af de kärl eller rättare bitar, som
gräfningarna bragt i dagen, visa en något ojämn yta, men detta
torde i de allra flesta fall bero på det yttre våld, för hvilket
kärlen varit utsatta, eller på den frätande inverkningen af
jordens fuktighet. Från början synes ytan hafva varit
mycket slät; antagligen har den gnidits med sten, till dess
den blef fullkomligt glatt.

Ytorna sakna i allmänhet afbrott, och färgen är
gemenligen den samma öfver hela ytan. Men undantag finnas,
i synnerhet i det allra nedersta lagret, hvars lerkärl, enligt
Schliemann, äro finare än alla de öfre lagrens. I detta
lager har man t. ex. funnit skärfvan bild 23, hvilken är
försedd med upphöjda kanter, som siras med lineära
ornament, skärfvan bild 24, som är försedd med mycket enkla,
inristade räta och bugtiga linier, hvilka äro fylda med
hvit lera (kärlets massa är grå), samt skärfvan bild 25, med
målade ornament, åstadkomna genom påstrykning af hvit
och svart lera. Fragment med hvit inläggning uti
inristade linier äro icke sällsynta i detta lager, men hittills
äro allena tvänne målade skärfvor funna, den ena här, den
andra i det närmast ofvanför liggande lagret. Denna senare
﻿visar än mera utvecklade ornamentsirater: en fantastisk
figur med människohufvud och vingar.

Bild 23. Skärfva af ett lerkärl. 14 meters djup.

Bild 24. Fragment af lerkärl med inristade
 ornament. 13 meters djup.
 Bild 25. Fragment af lerkärl med
 målade ornament. 16 meters djup.

Till keramikens område hör ock flertalet af de så
godt som oräkneliga föremål, som har hittats och af 
Schlie﻿mann omtalas med mycket sväfvande uttryck såsom
liknande vulkaner eller snurror (bild 26). Liknande föremål
äro annorstädes funna och hafva i den arkeologiska
terminologien fått namn af sländtrissor, d. v. s. genomborrade,
på undersidan vanligen platta trissor, som sattes på
sländtenens ena ända för att gifva denna nödig tyngd. De vid
Hissarlik funna äro märkliga dels för sitt stora antal, dels
för de sirater som å dem förekomma. Från midthålet utgå
radier eller uddar. Ibland omgifves hålet af båglinier,
cirklar, S-figurer, hakkors eller skelettartade djurbilder. I
så godt som alla dessa ornament inlägger Schliemann en

Bild 26. Sländtrissa af lera med hakkors. 5½ meter djup.

symbolisk betydelse. Mest fäster han sig dock vid
hakkorset. »Jag har funnit detta tecken, säger han (s. 101),» i
Emile Burnoufs sanskrit-lexikon under namnet svastika, som
betyder 'det är väl' och är ett tecken för välönskningar.
Eedan tusenden af år f. K. betraktades hakkorset som en
religiös symbol af största vigt bland de ariska folkens
förfäder, som voro bosatta i Baktrien och vid Oxus, under en
tid då germaner, hinduer, pelasger, kelter, perser, slaver
och iraner ännu utgjorde ett folk och talade ett tungomål.»
Samme Burnouf säger i sitt arbete om religionsvetenskapen,
att hakkorset betecknar de två trästycken, som lades korsvis
﻿öfver hvarandra framför offeraltaren för att man skulle
kunna frambringa den heliga elden (agni). Deras ändar
voro rätvinkligt böjda och fästes medelst fyra spikar vid ett
underlag, så att de icke skulle rubbas. I korsningspunkten
var anbragt ett hål, hvari insattes ett tredje trästycke i
spjutform, som kallades pramantha och sattes i svängning
medelst ett snöre, som var flätadt af kohår och hampa.
Genom gnidningen framkallades elden. Fader till agni eller
elden är tvastri, d. v. s. den gudomlige slöjdaren, som gjorde
svastika och pramantha. Detta senare omgestaltades
därefter af grekerna till Prometheus, som, enligt deras
legender, stal elden från himlen och ingöt i människorna själens
gnista.» Schliemann anser hakkorset som en uteslutande
indo-europeisk symbol, och som det vid Hissarlik hittats i
alla de förhistoriska lagren, slöt han däraf att alla de
olika folk, som enligt hans uppfattning det ena efter det
andra anlagt stad å detta ställe, tillhört den ariska
stammen.

Ett annat vittnesbörd om dessa folks religion finner
han i de ansigten, som förekomma å en mängd lerkärl (jfr
bilderna 11 och 14). De äro, säger han, idel bilder af ett
ugglehufvud, och med detta åsyftas gudinnan Athene, åt
hvilken, såsom kändt är, ugglan var helgad. I den
homeriska sången omtalas Athene ibland med biordet glaukopis,
hvilket gemenligen öfversättes »klarögd», »med glänsande
ögon» (af glaukos, glänsande, och ops, öga), af några
»uggleögd» (af glaux, uggla), hvilket naturligtvis också
betecknade ögonens glans. Schliemann däremot ger en annan
förklaring, hvilken från filologernas sida blifvit mött med
skarpa protester: glaukopis betyder »försedd med
ugglehufvud». Han antager att gudinnan Athene ursprungligen
inom den helleniska verlden afbildades som en människa
med ugglans hufvud och att man först under en period af
högre bildning satte på hennes axlar ett kvinnohufvud, då
det numera otjänliga ugglehufvudet fick växa ut till en
﻿hel uggla och sattes vid gudinnans sida såsom en henne
symboliserande fogel. Here kallas i det homeriska språket
boopis, hvilket hittills öfversatts med den »koögda», d. v. s.
den med stora, lugna, klara ögon begåfvade. Schliemann
tänker sig henne afbildad med kohufvud och öfversätter i
enlighet därmed boopisSchliemann förklarade, att om han komme att gräfva i någon
åt Here helgad ort, t. ex. i Argolis, skulle han där helt visst finna
bilder af denna gudinna utrustad med kohorn. Med stor tillfredsställelse
framlägger han i sin bok om fynden i Mykenai dylika bilder, men den
som ser dem med ögon, hvilka ej ledas af en förutfattad mening, måste
i hornen se de upplyfta armarna på en groft arbetad mänsklig gestalt.. I de många å lerkärlen
förekommande ugglehufvudena ser han ett bevis för att han funnit
lemningarna af en stad, i hvilken man med mycken ifver
tillbad gudinnan med ugglehufvudet, och enligt Homeros
var Athene Ilions skyddsgudinna.


Bild 27. Gudabild? Amulet?
  
 Bild 28. Arbetadt elfenben.
                   7 meters djup.


Ugglehufvudet har han dessutom återfunnit på en
mängd smärre idoler, som förekomma utförda i sten, lera
eller elfenben i alla de förhistoriska lagren. Ett af dem
är här återgifvet bild 27. Någon gång finnas äfven å
sidorna anbragta utsprång, hvilka tydligen representera
armar.


﻿Elfenben användes äfven till annat. På 7 meters djup
hittades det här bild 28 återgifna stycket med fina
ingraverade ornament.

Sådana äro de frukter som hittills vunnits genom
Schliemanns gräfningar vid Hissarlik. De massor af grus
han arbetat sig igenom äro väldiga, de fornsaker han
funnit äro oräkneliga och, såsom den här meddelade korta
öfversigten visat, såväl genom materialet som genom arbetet
mycket märkliga. Arkeologien har sålunda hans
beundransvärda energi och osparda arbete att tacka för en
ovärderlig tillökning i sitt material. Mycket af hvad han
funnit har ännu icke fått sin fullgiltiga förklaring, det
innebär frågor, som nu blifvit bragta forskningens målsmän
in på lifvet och som kräfva ett svar, åtminstone försök till
ett sådant. Till en mängd specialundersökningar hafva
fynden vid Hissarlik ledt, gamla stridsfrågor, som höllo på
att glömmas, hafva åter kommit på dagordningen,
meningarna hafva varit delade och andarna drabbat samman,
mycket lärdt dam, skadligt för den klara blicken på
förhållandena, har blifvit upprördt, men också mången verklig
vinst vunnits. Sålunda har Schliemanns arbete framkallat
en synnerlig lifaktighet inom den arkeologiska verlden, och
alt som har en sådan verkan må vi hälsa med synnerlig
glädje.

Hvad Schliemann gjort i Troas är dock allenast
hälften af det verk han hittills utfört. Fortfarande drifven af
sitt begär att i verkligheten finna motstycken till den
homeriska dikten, har han företagit omfångsrika gräfningar
inom Mykenai, enligt sägnen konung Agamemnons stad,
och där bragt i dagen skatter af den mest öfverraskande
art och af icke mindre intresse än alt hvad han hittat vid
Hissarlik. Men med detta, som är mycket stort, är han
ännu icke belåten, utan fortsätter altjämt sina forskningar.
Må de hädanefter krönas med samma framgång som hittills.

Fyndena äro ett, deras förklaring ett annat. De förras
﻿värde förblifver altid stort, de ligga för oss i sin nakna
verklighet och kunna icke förändras. Förklaringarna däremot
bestämmas till sin karaktär af hvarjehanda tillfälliga
omständigheter, af subjektiva tycken, af större eller mindre
fördomsfrihet, af mer eller mindre omfattande sakkunskap.
De kunna ramla, men hvad betyder detta? Hvarje
förklaring, som icke beror på det rent subjektiva godtycket,
har alltid något godt med sig. Äfven om den i sina
hufvuddrag underkännes, kan den i sina detaljer hafva träffat
det riktiga, och den har gemenligen gifvit upphof till nya,
allvarligare undersökningar, som måhända hade uteblifvit
eller åtminstone låtit vänta på sig, därest de icke blifvit
framprässade genom en reaktion, som icke kunde
undanskjutas. Att hafva framkallat en reaktion är visserligen
en negativ förtjänst, men det är dock en förtjänst, som
man icke får förbise.

*

Schliemann är alls icke tveksam, huru han skall
förklara de fynd han anträffat: lagret som ligger 7—10
meter under Hissarliks yta innesluter kvarlefvorna af det
Ilion, som Homeros besjungit. Hvad skola vi säga om
detta hans antagande? Vi veta naturligtvis icke hvad de
nu pågående undersökningarna skola bringa i dagen, men
det hittills funna är alldeles tillräckligt för att pröfva den
gifna tolkningen.

Af de ställen, som i det föregående blifvit lånade ur
Iliaden, framgår fullkomligt tydligt, att staden på vanligt
helleniskt och italiskt sätt bestod af en lägre stad, i hvilken
de vanlige dödlige bodde, och tätt därinvid en höjdstad,
akropolis, hvarest gudarna hade sina tempel och den
kungliga familjen sina palats. Det uppgifves visserligen icke
uttryckligen några mått för akropolis eller staden, men det
finnes tillräckliga antydningar, att den senare var ganska
﻿stor och försedd med prydliga gator. Från borgen gick
man genom staden fram till den skajiska porten och sedan
genom denna ut på slätten.

Det är helt naturligt, att Schliemann skulle känna sig
benägen att vid Hissarlik söka det gamla Troja. Där fans
på slätten en höjd, af hvilken en mindre del reste sig
betydligt upp öfver återstoden — där var staden och dennas
akropolis. Inom den lägre höjden hittades lemningar af
det Ilion, som Xerxes besökte, Lysimachos och Caesar
omhuldade, inom den högre höjden hittades lemningar af den
helleniska stadens tempel — här var således det nya Ilion
och dess akropolis, och den äldsta åsigten, som
uppenbarar sig i den helleniska literaturen, vet icke annat än att
det nya Ilion låg på det gamlas plats. Därtill kom
ytterligare, såsom frukt af Schliemanns gräfningar, upptäkten
under det nya Ilions akropolis af en väldig grusmassa,
innehållande kvarlefvorna af en äldre anläggning eller flera
äldre städer. Altså gingo akropolis' anor längre tillbaka
än till det lydiska konungadömets dagar, under hvilka det
nya Ilion här anlades. Saken var då klar; Schliemann,
som hade bygt sig en boning på toppen af Hissarlik,
daterar sina bref under tiden från den 4 augusti 1872 till den
10 maj 1873 från »Trojas Pergamos». Det sista brefvet,
af den 17 juni 1873, betecknade han däremot såsom
skrifvet helt enkelt i Troja, och »Troja nära Dardanellerna»
skrifver han än i dag i sina bref.

Förändringen bestämdes af tvänne omständigheter.
Inom den lägre delen af platån borrade sig Schliemann på
tjugu ställen ned genom de lösa jordlagren till
klippbottnen, väster, sydväst, söder, sydost och öster om den
öfversta höjden, invid dennas fot och längre bort, men
ingenstädes hittade han annat än minnen af hellenisk och
romersk civilisation från historisk tid, icke en skärfva af
sådana lerkärl, som han i sådan ymnighet funnit i den högre
delen, icke ett enda spår af sådana primitiva murar som
﻿där. Därtill kom det andra, att han inom den högre liggande
delen funnit, såsom han antog, Priamos' palats, som
Homeros förlägger till Pergamos, och den skajiska porten,
som han låter ligga i staden, och således fans alt det, som
Homeros omtalar på den högsta höjden; utanför och
nedanför denna var således intet att finna.

Häraf drager Schliemann den oundvikliga slutsatsen,
att Homeros' skildring icke är fullt trogen — Homeros talar
om en akropolis, som icke finnes till, om ett drygt afstånd
mellan Priamos' palats och stadens port, som ej häller finnes
till. Homeros är en skald och icke en historieskrifvare, säger
Schliemann och däruti har han fullkomligt rätt, men detta
medgifvande är för hans egen uppfattning högst
fördärfbringande. Det var det homeriska Troja han sökte, det
är det homeriska Troja han berömmer sig af att hafva
funnit, men om detta skall hafva någon mening, måste
Schliemanns Troja i sina väsentligaste egenskaper svara
mot Homeros' Troja; om i bisaker skiljaktigheter
förekomma, får man låta sig nöja. Men kunna vi anse det som
småsaker, att Homeros talar om två skilda delar af
staden med olika nivå, under det Schliemann ej funnit mer
än en stad, på en nivå? Är det en bisak, att Schliemann
måste inom en stad, hvars yta ej är dubbelt så stor som
kungsträdgården i Stockholm, få plats för icke blott Trojas
egna invånare, hvilka icke kunna hafva varit fåSchliemann antar, att staden hade mer än 50,000 invånare., efter som
staden skildras såsom mycket mäktig, utan äfven för de
för kriget uppbådade ansenliga hjälptrupperna? Schliemann
försöker visserligen reda sig ur denna svårighet genom att
antaga, att husen i Troja voro flera våningar höga, men
äfven om han ger dem lika många våningar som de gamla
husen i Edinburgh hafva, kan han näppeligen inom så litet
omfång få plats för så många. Och då må man väl
billigtvis spörja: då Homeros sjunger om en stor stad och 
﻿Schliemann funnit en liten, då Homeros talar om en akropolis
i sitt Troja och Schliemann ingen akropolis funnit, hvar
finnes då en skymt af bevis för att det är fråga om
samma stad? Låt vara att Schliemann funnit djupt ned i
Hissarlik lemningar af en stor byggnad, hvad bevisar, att
det var Priamos' palats med dess många kamrar och
släthuggna stenar, då läget icke passar? En stadsport är
funnen, men hvem säger att det är den skajiska, då icke
häller här läget stämmer?

Äfven i detta fall måste man nämligen anmärka en
stor olikhet mellan det som Schliemann funnit och det
Homeros beskrifvit. Invid den skajiska porten fans det
heliga tornet, å hvilket Priamos, stadens åldrige män och
kvinnor suto för att med deltagande, än med jubel, än med
oro och hjärtekval följa växlingarna af den kamp, som dag
efter dag utkämpades på slätten mellan staden och
achaiernas läger vid Hellespontens strand, således på slätten norr
om staden. Det finnes visserligen i Iliaden ingen bestämd
uppgift på hvilken punkt af stadsmuren porten och tornet
lågo, men de måste hafva legat så, att man därifrån kunde
se ut åt norr, och det är därföre all sannolikhet för att de
lågo på stadens norra sida. En vink om läget lemnar oss
för öfrigt namnet, ty adjektivet skaios betyder vänster, och
då norr var det heliga väderstrecket, mot hvilket man vid
vissa heliga förrättningar vände sitt anlete, hvarvid
manvände sin vänstra sida åt väster, betyder det äfven västlig.
Altså skulle porten hafva legat åt väster; namnets
vittnesbörd och Iliadens skildring förlikas, om man antager att
porten befann sig i stadens nordvästra hörn.

Men den port och det torn, som Schliemann funnit,
ligga på Hissarliks södra sida, således vända ifrån den
norra slätten, på hvilken striderna stodo. Man kan
visserligen tänka sig att man från ett högt torn i stadens södra
sida kunde hafva en fri utsigt öfver staden och utöfver
den norra slätten, men nu var tornet invid den södra 
﻿porten enligt Schliemanns egen uppgift ej mer än 20 fot högt,
under det husen i staden, enligt hans antagande, voro
mycket höga, således gifvet vida mer än 20 fot, och då
må vi väl med fullt skäl fråga: hur kunde man från detta
södra torn se det som tilldrog sig på den norra slätten?
Men om vi härpå nödgas svara, att man kunde därifrån
se alls intet af striden, då är det tydligen ej Homeros'
torn och ej häller Homeros' skajiska port som
Schliemann funnit. Men då har han ej häller funnit Homeros'
Troja.

En liten anmärkning torde det vara skäl att bifoga.
Enligt Schliemann låg Priamos' palats tätt innanför
stadsporten, och den enda gata som ledde från denna inåt
staden gick rätt genom det kungliga palatset. Är det
rimligt, kan man med skäl fråga, att i en kungsstad det
kungliga palatset lägges så, att alla de som vilja ut ur staden
eller in i densamma måste gå genom palatset? Därtill
kommer, att denna den vigtigaste pulsådern för det
allmänna lifvet i Troja icke var bredare än en af de smalaste
gränderna i det inre af Stockholms gamla stad mellan
broarna, enligt Schliemanns planritning. Hur skulle de
troiska hjältarna komma fram på den gatan med sina af två
hästar dragna stridsvagnar? Det lif, som Homeros skildrar
i Troja, är otänkbart i den stad som Schliemann gräft upp
ur Hissarliks höjd.

Tyvärr saknas i Iliaden bestämda upplysningar om den
civilisation, som fans i Troja, men alt visar, att Homeros
icke i detta afseende kände någon skilnad mellan troer
och hellener, och att vi således på Troja få använda de
upplysningar om kulturen i allmänhet, som Iliaden
innehåller. Men den kultur, som där skildras eller skymtar
fram mellan raderna, är vida mera utvecklad än den, hvars
alster Schliemann funnit i Hissarlik. Här hafva vi
således en ny och ytterst vigtig skiljaktighet, hvilken jag dock
icke kan här i detalj framlägga, alldenstund detta skulle
﻿kräfva i främsta rummet ett särskiljande af de
ursprungliga delarna af Iliaden och de senare tillagda.

Resultatet af Schliemanns gräfningar står således
snörrätt emot hans antagande, att han bragt i dagen det
homeriska Troja. »Det var en stor missräkning», säger han,
»att Troja är så litet — jag hade velat göra det tusen
gånger större, men jag skattar sanningen högre än alt annat
och jag fröjdas, att mina under tre år fortsatta
utgräfningar hafva bragt i dagen Homeros' Troja, låt vara i
minskad skala, samt att jag bevisat, att Iliaden grundar sig
på verkliga fakta.» Jag behöfver helt visst icke i detalj
visa, huru illa detta sangviniska uttalande stämmer med
den nakna verkligheten.

Men om innehållet af Hissarliks-kullen icke svarar
mot det homeriska Troja, återstår alltid möjligheten att
detta legat annorstädes. Vi kunna skjuta Schliemanns
gräfningar åt sidan och ställa oss på den ståndpunkt, som
frågan om karaktären af Homeros' skildringar antog före
år 1871 — icke fullt dock, ty vi kunna nu med största
sannolikhet säga: vid Hissarlik kan Troja icke hafva legat,
alldenstund de där gjorda fynden icke svara mot Iliadens
uppgifter. Men, för att söka komma till större klarhet,
vilja vi för en stund göra oss skyldiga till den
orimligheten att lemna utan alt afseende de antydningar Homeros
lemnar om staden och dess inre. Kanske misstog han sig i
alt hvad han har att härom förtälja, kanske äro de
upplysningar man kan erhålla ur hans skildring af landet i
allmänhet af större värde.

På tre ställen har man sökt det gamla Troja. Som
redan är nämndt var i forntiden den vanliga tron, att det
nya Ilion låg på det gamlas plats. Men något
sammanhang mellan de två städerna fans icke; det homeriska
Troja var enligt antikens samstämmande vittnesbörd i
grund förstördt, dess ruiner altsedan eröfringens och
plundringens dag fullkomligt öde. Aischylos, den store tragöden,
﻿begagnar i ett af sina skådespel (Eumeniderna) uttrycket
Troja apolis, »det stadlösa Troja», och i ett annat
(Agamemnon) låter han en härold säga om den olyckliga staden:
»altarna äro nedbrutna, templen störtade, hela slägtet
utrotadt». På Demosthenes' tid yttrade den atheniensiske
talaren Lykurgos: »hvem har ej hört talas om Ilion?
Hvem vet ej, att denna stad, sedan den förstördes af
hellenerna, alltid varit öde?» Samma uppfattning fortlefde hos
de romerska författarna. Lucanus säger: »till och med
dess ruiner hafva blifvit förstörda», och Horatius låter
Juno lofva: »så länge boskapen trampar Priamos' och Paris'
hus och vilddjuren där ostörda gömma sina ungar, skall
Capitolium ega bestånd», med vilkor dock att romarna
aldrig sökte återuppbygga Troja. Altså visste icke desse
författare, man visste icke i Athen på Aischylos' och
Demosthenes' tid, att en ny stad hade intagit det gamla Ilions
plats. De som vilja bevisa, att Troja låg vid Hissarlik,
d. v. s. där det nya Ilion låg, hafva sökt att underkänna
dessa yttranden, men det torde vara svårt att fullständigt
resonera bort dem. Att Xerxes och Alexander besökte sin
tids Ilion och offrade där, kan icke kullkasta de nyss
anförda yttrandens giltighet, ty de båda konungarnas
hyllning gälde icke så mycket staden, som dess skyddsgudinna,
hvars dyrkan nybyggarna upptagit tillsammans med det
gamla, ej brukade stadsnamnet. Strabon vet att berätta,
att de stenar, som voro kvar efter det gamla Troja, blifvit
använda af de kringboende för senare byggnader; han
säger ock att för det nya Ilion var först en annan ort
utsedd, men sedan denna befunnits olämplig, beslöt man att
välja det rum, där staden sedan verkligen blef anlagd.

Mot traditionen i orten, att den nya staden i allo var
den gamlas efterträdare synes ingen opposition hafva gjorts
förr än i det sista årtiondet af andra århundradet f. Kr.,
då Demetrios från Skepsis framkom med påståendet, att det
gamla Troja hade legat en half mil längre åt sydost, just
﻿på gränsen mellan slätten och de östra bärgen vid ett
ställe som då kallades Ilieon kome, iliernas by. Samma
påstående gjordes af Hestiaia, en lärd dam i Alexandria, och
deras åsigt upptogs sedermera af Strabon. I nyare tid
har denna åsigt haft allenast få förfäktare.

Bild 29. Karta öfver Troas.
Det streckade partiet vid Skamandros' mynning angifver nybildadt land.

Att välja mellan de två orterna, det nya Ilion vid
Hissarlik och iliernas by, är icke så lätt. Den senare
ligger visserligen en halfmil längre in åt land, men afståndet
från sjön d. v. s. Hellesponten och achaiernas läger är
﻿tämligen svårt att med noggranhet bestämma, alldenstund
kuststräckan icke synes altid hafva varit densamma som nu.
Det nordvästligaste hörnet af Mindre Asien bildas af en
bärgsudde Sigeion och något längre i öster ligger en annan
bärgsudde, ett utsprång från Idabärget, som fordom hette
Rhoiteion. Mellan dem går kusten nu nästan rak, men här fans
fördom, enligt Strabon och Plinius en tämligen djupt
inskärande vik (se bild 29). Schliemann har förnekat att någon
del af den trojanska slätten skulle vara alluvialland af
nyare ursprung, men det är icke allenast de gamle som
antyda att förhållandet måste vara sådant. Den förste som
noggrant uppmätt och kartlagt Troas, den engelske
sjöofficeren T. A. B. Spratt (hans karta utgafs år 1842 och
ligger till grund för den här meddelade skizzen, bild 29),
har på grund af landets beskaffenhet kommit till samma
resultat.

I denna vik utföll slättens mest betydande flod, som
vid Bunarbaschi lemnar bärglandet. Floden hette fordom
Skamandros och gömmer sig detta namn i den nuvarande
formen Mendere. Nedre delen af dess lopp gick fordom
litet östligare än nu. Genom den nordöstra delen af
slätten flyter en flod, som nu kallas Dumbrek och som synes
vara de gamles Simoeis. Den flyter nu ut direkte i
Hellesponten och gjorde så äfven när Claudius Ptolemæus vid
pass år 150 e. Kr. skref sitt vigtiga geografiska arbete.
Etthundrafemtio år tidigare, på Strabons tid, flöt däremot
Simoeis ut i Skamandros, hvilket passar bättre i hop med
uppgifterna i Iliaden.

Åren 1785 och 1786 besökte fransmannen Le
Chevalier Troas, den senare gången åtföljd af en astronom och
en topograf. De togo sig före att tränga fram genom
Menderes dal ända till flodens källor. I slättens sydöstra
hörn kommo de efter en besvärlig vandring till en dunge
bestående af pilar, almar och popplar, inom hvilken källor
sorlade, hvilkas vatten trängde fram ur en strax bakom
﻿dungen liggande klippa, och kring källorna såg man spår
efter murar, hvilkas fasta byggnadssätt vittnade om
upphofsmän med mera sträfsamhet än turkarna ega. Stället
kallas nu Bunarbaschi d. v. s. vattnens hufvud eller
Kirkgiös d. v. s. de fyratio ögonen eller källorna. Ungefär
40 steg därifrån fann man ännu en källa med rikligt
vatten, omgifven af granit- och marmorblock. Om vintern
var, efter hvad folket i orten berättade, denna källa het
och från henne uppsteg då en tjock ånga, som insvepte
träden och de kringliggande källorna. Alla dessa vatten
förena sig och bilda ett vattendrag i väster om Mendere,
af hvilket en gren medelst kanalisering leder ut till
Beschikabugten, i hvilken den engelska flottan nyligen hade
sin station, en annan gren upplöser sig i sumptrakter, men
samlar sig sedan och rinner ut i Mendere.

Det ställe i Iliaden, som omtalar, att strax utanför 
Troja funnos tvänne källor, den ena med varmt, den
andra med kallt vatten, äro redan (s. 15) omtalade. Dessa
källor ansåg sig Le Chevalier nu hafva funnit, till
Bunarbaschi förlade han det gamla Troja, och vattendraget, som
näres af källorna, blef för honom Skamandros. Den senare
delen af hans teori är icke hållbar, och erfarenheten har
sedermera visat, att uppgiften om källornas olika
temperatur icke håller streck. Noggrannare undersökningar hafva
nämligen visat, att samtliga källsprång hade samma
temperatur, 15° Celsius, och att de behålla den året igenom.
Vid Hissarlik har Schliemann funnit tvänne bredvid
hvarandra liggande källsprång, men ej häller mellan dem
finnes någon skilnad i temperaturDe visade en värme af 16°—17° Celsius.. Källorna gifva
således ingen hjälp för upptäckandet af det gamla Trojas
läge. Om vi på grund häraf uppgifva anspråken på olika
värmehalt hos källorna, få vi ock uppgifva tanken på att
söka två källor, som kunna anses gifva upphof till 

﻿Skamandros. Enligt åttonde sången rinner denna flod upp på
Ida, hvilket är geografiskt fullt riktigt, i den tjugonde
sången åter rinner floden upp vid Troja; kunna båda
uppgifterna, som det är omöjligt att förena, hafva
förekommit i den ursprungliga Iliaden? Professor HercherUeber die homerische Ebene von Troja. har
gjort det troligt, att den geografiskt riktiga uppgiften är
en senare tillsats.

Le Chevaliers åsigt har sedan blifvit den moderna;
nästan alla, som under loppet af detta århundrade skrifvit
om Troja, hafva förlagt det till Bunarbaschi. Häremot
hafva dock ganska väl grundade anmärkningar blifvit
gjorda.

I den tjugonde sången af Iliaden redogör Aineias för
sin härkomst och berättar då bland annat, att Zeus' son.
Dardanos grundade på en sluttning af Ida staden Dardania,

ty Ilion då ej
stod på fältet bebodt af mångljudt talande mänskor.

Men Bunarbaschi ligger icke på fältet, utan hör till
bärgsbygden; Dardania kunde hafva legat där, icke Troja. I
sammanhang med uppgiften att Troja låg på slätten står
berättelsen om Hektors och Achilleus' kapplöpning kring
stadens murar. Strabons förnämsta skäl mot
Hissarliksteorien är det, att kring det nya Ilion kunde ingen löpa,
men kring iliernas by var det möjligt. Schliemann
påstår att kring Hissarlik var kapplöpningen utförbar, och
EckenbrecherUeber die Lage des homerischen Troja., nutidens lärdaste försvarare af åsigten att
det nya Ilion låg på det gamlas plats, har själf ridit
omkring Hissarlikshöjden. Kring Bunarbaschi åter, som
tillhör bärgen, är det omöjligt att springa och därvid torde
det ock förblifva, äfven om Bunarbaschi-teoriens vänner med
hänvisning till orden

som när en hund på bärgen beständigt följer en hjortkalf o. s. v.

﻿(jfr här ofvan s. 16) söka visa att de tvänne hjältarna
icke alltid hade slät mark under sina fötter. Dessa två
inkast mot Bunarbaschi-teorien torde vara tillräckliga för
att störta den. För att styrka dem har man ytterligare
— och med fog — anmärkt, att Skamandros flöt mellan
det grekiska lägret och Troja, men tämligen långt från
staden, under det vid Bunarbaschi floden rinner ganska
nära, så att mellan den och staden några militäriska
rörelser äro outförbara. Man har anfört det motskälet, att
enligt Iliadens åttonde sång begaf sig Zeus en gång upp
på Idas öfversta topp och satte sig där,

skådande ned på troernas stad och achaiernas fartyg.

Kunde guden från denna högsta topp se staden, har man
sagt, så borde man äfven från staden kunna se den
öfversta toppen, hvilket icke är händelsen vid Bunarbaschi;
toppen skymmes där af mellanliggande bärg. Men altför
mycken betydelse får man icke tillerkänna detta skäl; det
som i den homeriska sången tillskrifves gudarna får icke
alltid mätas efter mänskligt mått eller tagas efter orden.
Då skulle vi äfven få antaga den bokstafliga riktigheten
af uppgiften, att gudarna på sina stridsvagnar åkte från
den trojanska slätten till sina boningar på Olympen.

Ingenstädes i Iliaden finnes angifvet, huru stort
afståndet var mellan achaiernas strandläger och staden.
Några antydningar finnas emellertid. En gång sände
troerna i morgongryningen en härold till fiendens läger
för att bedja om stillestånd, och sedan, när solen går upp,
har icke allenast härolden återvändt efter väl förrättadt
ärende, utan troerna hade redan hunnit sprida sig på
slätten för att samla sina döde, hvilka man önskade visa den
sista hedern. Mer än halfannan timme förflyter icke här,
anmärker Eckenbrecher, mellan gryningens inträdande och
soluppgången, men på så kort tid kunde icke härolden
två gånger vandra den mil, som skiljer Bunarbaschi från
﻿stranden; i allmänhet gifva stridsskildringarna vid handen
att afståndet mellan strand och stad icke var så långt.
Men man kan med skäl sätta i fråga, om de antydningar
om afstånd som finnas verkligen göra det möjligt att tänka
ens på Hissarlik. Enligt Strabon var afståndet mellan
skeppslägret och staden 13 stadier, d. v. s. i det närmaste en
fjärdingsväg. Vi medgifva härolden den längsta möjliga tiden
eller halfannan timme. Då det icke fans för honom någon
anledning att springa, utan han antagligen gick sin väg
fram, blir det så godt som omöjligt för honom att hinna
gå först en fjärdingsväg, sedan parlamentera med de
grekiska vaktposterna, så ledas till fiendens anförare,
framställa sin begäran, erhålla svar, åter gå en fjärdingsväg
och underrätta de sina om svaret så tidigt, att dessa inom
de sex kvarterna hunnit sprida sig på fältet. Med nutidens
strängt ordnade disciplin hade detta möjligen gått, men
knappast med den helleniska tidens godmodiga
språksamhet.

Flera fall skulle kunna nämnas, men jag anser det
vara onödigt på grund af ett förhållande till hvilket jag
nu öfvergår: Homeros' distans- och andra lokaluppgifter
äro icke alltid konsekventa. Å ena sidan (se ofvan s. 12)
omtalas Hektors vandring från Pergamos genom den stora 
staden till stadsporten och tornet, hvaruti han
sammanträffade med sin maka. Å den andra sidan berättas om
Andromache, att i det ögonblicket, då Hektor föll i
tvekampen med Achilleus,

— i palatsets inre gemak hon satt vid sin väfnad,
glänsande, dubbel i duk och med många skiftande bildverk.
Nyss hon äfven befalt de lockiga tärnor i huset
skyndsamt sätta på elden en rymlig kittel för Hektor
till uppvärmande bad, så snart han ur drabbningen hemkom.
Ack, den arma, hon anade ej, att långt ifrån badet
under Achilleus' hand han stupat för Pallas Athene.

﻿
Men hon hörde likväl från tornet jämmer och sorgskri;
lemmarna började darra, och ned föll skytteln till jorden,
och till de lockiga tärnorna så hon sade i blinken:
»Kommen och följen mig två! Jag vill se hvad å färde kan vara.
Nyss min vördade svärmoders röst jag hörde, och hjärtat
slår i mitt bröst och begifver sig upp i halsen, och benen
stelna inunder, ett ondt visst nalkas Priamos' söner.»

Om trojanerna i sin nöd och bedröfvelse hade upphäft ett
skri, som af förtviflan gjordes så gält att det genljöd vida,
hade man kunnat tänka sig möjligheten att det skulle
höras genom hela staden upp till den akropolis, där
Hektors palats var beläget, men att hon på ett sådant afstånd
skulle igenkänna sin svärmoders röst är otänkbart. Altså
hafva vi här en motsägelse, som icke kan bortresoneras
och som, i all synnerhet som det icke är det enda fallet,
visar att Homeros ingalunda alltid passade sina
skildringar efter verkligheten. Det inre sammanhanget mellan
tilldragelserna, deras följdriktiga utveckling var
hufvudmålet för hans diktande framställningar, och efter de behof
af en högre ordning, som därvid yppade sig, lämpade han
med ogeneradt skapande hand verklighetens detaljer. Man
måste därför akta sig för att bygga altför mycket på de
detalj uppgifter, som kunna förekomma; de hafva sitt värde
i främsta rummet i sammanhang med de händelser som
omtalas, sällan, kanske aldrig någon själfständig betydelse,
hvilket gör det för oss omöjligt att på dem grunda några
slutledningar. Ett annat exempel ligger nära till hands.
Å ena sidan skildras staden som stor och intrycket af
denna uppgift stadfästes däraf, att stadens inbyggare voro
synnerligen många, hvarförutom i staden fans utrymme för
hjälptrupperna. Men å andra sidan berättas det, att
Hektor och Achilleus, båda klädda i kopparrustningar, som
helt visst icke voro lätta, lupo tre hvarf kring staden och
började det fjärde. Låt vara att Ilion var omgifvet med
﻿en ringmur och att gator och tomter voro i följd däraf
något hopträngda, men äfven de i helleniska
kroppsidrotter mest öfvade torde icke hafva mäktat löpa tre gånger
kring en så stor stad, som Troja måste hafva varit.
Aristoteles har utan tvifvel träffat det rätta, när han just
om denna berättelse anmärker, att vi här hafva ett
exempel på huru man på ett lämpligt sätt kan använda det
omöjliga för att väcka häpnad.

Det är icke mycket Homeros berättar om det
landskap, i hvilket Troja låg. Han har icke mycken
benägenhet för att beskrifva det som finnes till, han är däremot
mästare i att, när en sådan beskrifning någon gång
erfordras, gifva den form af en berättelse om en handling som
utförts. Det bästa exemplet härå lemnar beskrifningen af
Achilleus' med många bilder sirade sköld. Den skildras
icke sådan den förelåg i det ögonblick t. ex. då Achilleus
mottog den eller första gången tog den på armen, utan
i stället skildras huru guden Hefaistos med gudomligt
mästerskap utför den ena detaljen efter den andra, så
att under hans händer framträder bildernas rika serie.
Denna frånvaro af pauser, under hvilka läsaren anmodas
att stanna för att få det ena eller andra beskrifvet för
sig, gifver Iliaden och Odyssén en hög grad af
friskhet och lif — man får oupphörligt följa utvecklingen af
händelserna, till hvilka i förbigående sluta sig de nödiga
antydningarna om omgifningarna eller andra tillhörande
omständigheter, på sin höjd gifves en närmare beskrifning
genom användande af bilder sådana som de, hilka i det
föregående citerats (t. ex. s. 14), alla så rika på träffande
karaktäristik och poetisk skönhet, att man med glädje
hvilar vid hvar och en af dem ett ögonblick för att sedan
åter med nytt intresse följa händelsernas gång. Homeros
målar icke landskap, icke ens landskap med
människofigurer som staffage, ej häller tycker han om att måla
något stilleben. Han är en historiemålare, som åt sina
﻿bilder ger just så mycken bakgrund som behöfves för att
de skola klart och skarpt framträda.

Den beskrifning af det troiska landet, som Homeros
lemnar, hafva dock många resande i flera punkter funnit
motsvara de än i dag i Troas förekommande naturdragen,
och härigenom har stadfästs öfvertygelsen, att Homeros
med yttersta trohet mot verkligheten utarbetat sina
skildringar, att han besökt Troas och att man har att bygga
de mest omfattande slutledningar på hvarenda liten detalj,
geografisk eller historisk. Att man i naturen igenkänt
Homeros' beskrifningar af lokala förhållanden, är
visserligen sant, men detta beror helt enkelt därpå, att de
drag, som skildra trakten, äro hållna så allmänna, att de
kunna ega sin tillämplighet i hvarje land, som består af
en slätt, kringsluten af bärg och genomfluten af en flod.

»För att i någon mon kunna bestämma huru Homeros
tänkte sig Skamandros lopp genom den troiska slätten»,
säger Hercher, »måste vi för några ögonblick i grund
förgäta alla våra kartor öfver slätten, Strabons och
senare resandes beskrifningar och i stället hemta de
nödiga upplysningarna direkte ur Homeros' ord. De flesta
ställen, på hvilka Skamandros omtalas, antyda, att
skalden förlägger dess lopp mellan staden och skeppslägret,
ungefär tvärt öfver slätten. Slätten och stridsskådeplatsen
äro för Homeros identiska begrepp, och då skaldens öga
aldrig öfverskådar flodens hela lopp, utan blott den del
däraf, vid hvilken den handling försiggår, som för
ögonblicket skildras, så saknar floden både början och slut,
den försvinner, liksom sjelfva slätten, både åt höger och
vänster. Då Homeros aktar sig för att gifva sin flod
någon bestämd fysiognomi, så snarare känner än ser man
den; floden förnimmes ungefär som en linie, till på köpet
som en rak, ty Homeros känner icke på slätten några
lokala hinder och har intet att berätta om stränderna, som
bestämma flodens lopp, främjande eller hämmande. Den
﻿homeriska landskapsskildringen är så enkel, att man kan
reducera den till några få grundlinier. Hellesponten och
skeppslägret utgöra grundlinien. Från det senares midt går
en rät linie i rät vinkel tvärt öfver slätten fram till den
skajiska porten, och skäres denna linie ungefär i midten
vinkelrätt af en annan linie, floden Skamandros, som äfven
någon gång kallas Xanthos. I skärningspunkten ligger
såsom slättens medelpunkt vadstället, och därinvid låg på
den troiska sidan af floden Ilos' grafhög».

Dessa grunddrag framträda ur alla detaljberättelserna.
När efter Hektors död Priamos under natten begaf sig till
Achilleus för att af honom köpa sonens lik, stannade han
i Skamandros-vadet för att hästarna skulle få dricka och
guden Hermes uppenbara sig för att å Zeus' befallning
följa konungen genom fiendens läger. Slätten delas tydligen
genom floden i tvänne hälfter, den troiska och den
grekiska, inom hvilken senare troerkonungen behöfde skydd. Så
ofta det går olyckligt för troerna, låter Homeros achaierna
tränga fram öfver floden och således in på troiskt område.
I elfte sången står striden i närheten af Ilos' graf. Vid
middagstiden bryter Agamemnon segerrikt fram, troerna
flykta förbi grafkullen, de stanna icke förr än vid
stadsporten. Då häjdas de af Hektor, Agamemnon såras af ett
pilskott, achaierna trängas åter tillbaka, Hektor strider
jämte Skamandros' brädd, och Alexandros, som står på
Ilos' kulle, skjuter mot Diomedes en pil.

Nästan öfveralt där floden omtalas har han förlorat sin
egenskap af flod, han har blifvit reducerad till blott och bart
en gränslinie. Allenast i få fall lemnas några beskrifningar,
dels i form af biord, dels genom uppgifter om den
växtlighet som fans vid flodbrädden, men samma biord gifvas andra
floder och samma naturdrag, som i Iliaden omtalas, kunna
lika väl igenfinnas vid andra vattendrag. Det finnes intet
som antyder, att Homeros hade någon närmare kännedom
om Skamandros. Han visste att det skulle rinna en flod
﻿öfver slätten, och han hade så pass god kännedom om en
flods natur, att han kunde, när han så ville, utrusta den med
ett vattendrags vanliga egenskaper och omgifning. Huru
litet han lät det vara sig angeläget att lemna en skildring,
som i alla detaljer håller sig till eller gör anspråk på att
återgifva verkligheten, synes allra bäst af de
stridsskildringar, i hvilka härarna tumla om hvarandra mellan
skeppslägret och staden, utan att floden nämnes eller på minsta
sätt antydes.

Skaldens benägenhet att låta naturbeskrifningen blott
vara ett bidragande moment i skildringen af tilldragelser,
som voro det egentliga föremålet för hans uppmärksamhet,
framlyser öfveralt. När stridernas gång förtäljes, är marken
slät som ett golf, ingenstädes förekommer ett hinder för
de framryckande trupperna, för de snabbt framilande
stridsvagnarna. Men när de kämpande råka i sådant raseri att
de vanliga vapnen ej längre äro dem nog, då finnas genast
stenar till hands att lyfta och kasta; så t. ex.

tog Diomedes i handen
upp en sten så gräslig i tyngd, att tvänne bland vår tids
kämpar förmådde den ej att lyfta, men han dock med lätthet
svängde den ensam och slog Aineias på höften.


Ehuru annars gående och körande kommo lätt fram
öfver marken, utan att sjunka ned i den, säges det om en
körsven, att

rosslande damp han utur den konstarbetade vagnen
framstupa ned, att han stod på hufvud och axlar i sanden;
blef så stående länge — ty sanden var djup där han fallit —
tills af sitt egna spann han stöttes till marken i stoftet.

Under det annars några träd ej omtalas annat än i
närheten af staden, framtrollas en tamarisk, då Adrastos skulle
fångas lefvande:
﻿
fältet utåt hans skyggande hästar
rände och trängde sig in bland buskarna, bröto på vagnen
tistelstången utaf och ilade sedan åt staden.

När troerna lägra sig för natten ute på fältet, då fans
för dem genast bränsle till hands. Att händelserna
härigenom blifva mera lefvande och åskådliga är tydligt, men
dessa bakgrunder behandlas som kulisser på en teater, de
bytas om, så ofta skådespelet fordrar det, men därföre kan
man ej häller påstå att Homeros lade sig vinn om en
korrekt landskapsteckning. Därföre kunna vi således ej häller
af hans beskrifning af landet komma till någon klarhet om
Trojas läge.

Men hafva vi kommit till denna ståndpunkt, då kunna
vi ej häller underlåta att upptaga den än mer omfattande
och i än högre grad maktpåliggande frågan: i hvilken mon
kan man tillerkänna den homeriska sången historisk
trovärdighet? Vi kunna gifva denna fråga en ännu större
omfattning, ty det gäller här icke allenast Homeros och
striderna om Troja, utan gäller det i allmänhet alla sägner,
som från folkets läppar upptagas af skalden, vare sig han
diktar på vers eller på prosa, och af honom omgestaltas
till ett konstnärligt helt. Se vi saken i dess allmänna drag,
måste vi a priori säga, att sägnen, som utan känd 
upphofsman och utan en bestämdt utpräglad form vandrar från
slägte till slägte, är i hög grad utsatt för vådan att delvis
förgätas, delvis tillökas med andra hågkomster, med nya
försök att förklara och fylla luckor, och att sägnen, när
den till sist upptages till behandling af en konstnär i
framställningssätt, ingalunda har utsigt att blifva återförd
till de mått och de detaljer, som motsvara den verklighet,
hvilken fordom fans. Tvärtom, under det folket omedvetet
lät sägnen skifta, ordnade skalden medvetet berättelsens
delar så, att de bildade ett konstnärligt helt. Som ett sådant
måste vi ock i främsta rummet bedöma hans verk.

﻿Vi hafva icke i norden något epos bevaradt af den
omfattning som Iliaden, men vi ega i stället de rika skatter
af isländska sagor, som ock från början voro sägner, hvilka
småningom underkastades en konstnärlig behandling. I
dessa sagor förekommer mycket, om hvilket det sunda
förnuftet säger oss, att det icke kan vara taget ur
verkligheten: andemakterna gripa på ett synbart sätt in i
människornas lif, spökscener, häxor och troll förekomma midt
ibland människolifvets fredliga och krigiska idrotter. När
man i senare tid begynte kritiskt behandla dessa sagor,
var man, drifven af en synnerlig kärlek till dem, ej villig
att underkänna mera än det, som var omöjligt att hålla
på; man skar bort alt det öfvernaturliga, men återstoden
betraktades som fullgodt historiskt material.

Man har gjort på samma sätt med Homeros' dikter.
Att gudarna deltogo i människornas strider är naturligtvis,
från vår ståndpunkt sedt, en orimlighet, och alt sådant
måste strykas, men det rent mänskliga får stå kvar. Men
detta duger icke. Berättelserna om gudarna och
människorna i deras samverkan äro icke på mekaniskt vis
förenade så, att man kan ogeneradt taga bort en del och utan
vidare godkänna det öfriga. Förbindelsen mellan de olika
beståndsdelarna i dikten är vida innerligare, den är, så att
säga, af organisk natur. En dikt med en sådan
sammansmältning af mänskligt och öfvernaturligt är ett fullgiltigt
uttryck för en verldsåskådning, för hvilken denna förening
af olikartade element icke var på det ringaste sätt orimlig;
för Homeros voro gudarnas bedrifter lika naturliga som
människornas. Men är det rimligt att antaga, att den skald,
som på detta sätt uppfattade verlden och de krafter som
röra sig i henne, diktade berättelserna om gudarna, men i
öfrigt återgaf eller ett enda ögonblick vårdade sig om att
troget återgifva den mänskliga och timliga tillvarelsens
otaliga små och stora omständigheter? Att så göra vore
ej fullt mänskligt. Af historien fordra vi att se händelserna
﻿sådana de verkligen utvecklat sig; vi skulle begå en
orättvisa, om vi i skaldeverket sökte i främsta rummet
annat än skaldens uppfattning af forntida tilldragelser och
tillstånd — en orättvisa därföre, att alt skall bedömas efter
sin art, annars beröfvas det alt sådant, som i den arten är
skönt och förträffligt.

Därmed är det visserligen icke sagdt, att till grund
för skaldens skildring icke ligga hågkomster ur den
historiska verkligheten. Det är mycket möjligt, att Ilion haft
en konung Priamos och att denne haft sönerna Hektor och
Paris. Det vore för mycket om man ville påstå, att en
Helena, en Menelaos, en Agamemnon, en Achilleus, en
Odysseus icke kunnat existera. Att vilja förneka deras
möjliga tillvaro vore lika fåkunnigt som att vilja påstå att de
existerat, handlat och lidit just så som den homeriska
sången berättat för hellenernas många ättled och, efter
årtusendens förlopp, än i dag förtäljer för oss, de sent födde,
som lika litet som skaldens landsmän och samtida kunna
underlåta att i hans verk fröjdas åt skatter af ovansklig
fägring. Men vår tid med dess storartade
uppfinningsförmåga har ännu icke konstruerat en apparat, med hvilken
man reducerar skaldens konstverk till verklighetens mått.

Är detta månne en olycka? Vår tid är kritisk — ibland
till öfvermått — och så godt som dagligen framställas
tvifvelsmål mot sådant, som för en äldre tid var en obestridd
historisk verklighet; storartade byggnader, öfver hvilka
tidehvarf efter tidehvarf yfdes, undermineras långsamt, men
säkert, och de falla omsider i spillror. De som icke deltaga
i det kritiska arbetet, utan allenast åskåda dess verkningar,
känna sig obehagligt berörda af den förödelse, som
utbreder sig. Det roligaste och det vackraste i historien,
heter det då, ryckes ifrån oss, och utan att något bjudes
som ersättning. En sådan klagan är obefogad. Därest man
icke tror på det trojanska kriget i det skick som det skildras
af Homeros, går man icke på ringaste sätt skalden och hans
﻿stora verk för nära. Hvad betyder väl det om den 
homeriska skildringen icke svarar emot verkligbeten, då ingen
människa vågar förneka den djupt mänskliga sanning, som
möter oss hvart vi kasta våra blickar på Iliadens lefvande
taflor? Sanna äro Achilleus och Thersites, Hektor och Paris,
sanning af renaste art möter oss i Hektors och
Andromaches afsked, då hon klagande säger:

Älskade man, dig dödar ditt mod, förbarma dig öfver
detta barnet och mig olyckliga. Snart är jag annars
blott din enka, ty snart achaierna skola dig dräpa,
rusande dig mot lifvet på en gång alla. Det vore
bättre för mig, om dig jag miste, att sänkas i jorden.
Mig är ingen vidare tröst, om du slutar din bana,
endast jämmer och sorg, ty fader- och moderlös är jag.
Se min fader föll för den starke Achilleus.
Bröder ägde jag äfvenså sju där hemma i Thebe,
men de vandrade alla på samma dag till Aïden,
alla lades de ned af Achilleus hjälten, bredvid den
tungt framryckande fänadens hjord och de glänsande fårens,
och furstinnan uti det skogiga Plakos, min moder,
sände han äfvenså bort med alt det öfriga bytet,
frigaf henne likväl och tog oräknelig lösen.
Dock i min faders palats föll hon för Artemis' pilar.
Hektor, min Hektor, du är mig altså fader och moder,
broder tillika och alt, o du min blomstrande make.
Ack förbarma dig nu, blif kvar här inne i staden,
gör ej din son till faderlös, ej din maka till enka!

Och han svarar;

Ja, min dyra gemål, mig ligger ock detta på hjärtat,
men för troernas män och mantelsläpande kvinnor
blygs jag på långt håll stå, som en vekling, och vika för striden.
Äfven förbjuder mig detta mitt mod; jag lärdes att alltid
visa mig främst i drabbningens stund bland de andra trojaner


﻿och att min faders ära så väl som min egen bevara.
Men för visso jag känner och vet i min själ och mitt sinne:
en gång kommer den dag, då det heliga Ilion faller,
Priamos själf och hans folk, den i lansen öfvade furstens.
Men så nära går mig ej då trojanernas jämmer,
ej min moder Hekabes sorg, ej Priamos' smärta,
och ej brödernas kval, som i sanning många och tappra
stupa till jorden då för fiendernas mördande skaror,
som ditt öde, när en bland de kopparklädda achaier
förer dig gråtande hädan och frihetens dag dig beröfvar,
när långt borta i Argos en annans väfnad du sköter,
när från Messaïs' källa du där eller och Hypereias
vatten skall bära, emot din vilja, men tvungen af nödens
hårda lag, och man då, när man ser dig gråtande, säger:
detta var Hektors gemål, i strid den tappraste hjälten,
då man för Ilion slogs, bland de hästbetämjande troer.»

Det kan då vara tämligen likgiltigt, om man icke kan för
de två uppgifva dagen då de föddes och dogo, ej ens säga
om de någonsin blifvit födde till verklighetens verld. Visst
är, att huru än därmed förhåller sig, lefva de än i dag
lika fullt som när Homeros första gången sjöng deras
sorgliga öde.

Ingalunda är det dock det allmänt mänskliga, som rent
och oblandadt uttalar sig hos de homeriska männen och
kvinnorna. Om än ingen kan undgå, att i dem igenkänna
sig själf, sina önskningar och sträfvanden, sin oro och sina
brister, så uppträda de dock alla i den nyansering, som
bestämmes af en viss ort och en viss period — de äro
inga kosmopoliter, utan hellener, de tillhöra icke det
nittonde århundradet, utan en människoslägtets barndoms- 
och ungdomsålder. Däri ligger den homeriska sångens
betydelse för historien. Vi lära däri de stora grunddragen af
en tid, då de ungdomliga krafterna befunno sig i jäsning,
»då det gamla upplöstes och de nya krafterna, som icke hade
﻿någon plats i den gamla lifsordningen, befunno sig i full
utveckling.» Den gamla konungamakten, som hade varit det
centrala i samhällena, begynte vackla, den i krig öfvade
aristokratien ville ock hafva sitt ord med i laget, när det
gälde att bestämma statens öden, och presterskapet,
mäktigt genom sina förbindelser med det gudomliga, ville ej
häller intaga en undanskymd plats, och folket till och med
begynte drista sig till att hafva en egen mening. Man
fogade sig ej längre blindt i den ordning, i hvilken man
hade uppvuxit, man begynte blifva medveten af sin vilja
och att resonera öfver det allmänna. Och under det
sålunda striden herskade i det inre, kämpade stam mot
stam, ehuru de båda hade samma blod, samma sed, samma
tro. Om detta alt skulle historien vara ovetande, därest
vi icke hade den homeriska sången, som vitnade om den
aflägsna forntiden. Med detta hafva vi ock skäl att vara
nöjda; det kan då vara oss likgiltigt, om Troja hade en
akropolis eller ej, om Skamandros rann upp vid stadens
murar eller ej, om Achilleus jagade Hektor öfver slät mark
eller öfver bärg. Men då är det äfven ett onyttigt
spörsmål, om Ilion låg vid Bunarbaschi eller Hissarlik, ty
hvarken på det ena eller det andra stället kunna vi hoppas att
finna det så, som vi lärt att älska det i den ioniske
skaldens kväden.

————

Skola vi af alt detta draga den ledsamma slutsatsen,
att Schliemann i sin varma entusiasm förspiller tid och
arbete och pengar?

Nej, långt därifrån. Om det som varit och är det
närmaste målet för hans sträfvan, att uppvisa inom
verklighetens verld motsvarigheterna till den homeriska sången,
faller bort såsom overkställbart, har han å andra sidan
med frikostig hand riktat den mänskliga forskningen med
ett häpnadsväckande material, med hvars grundliga 
bearbetande ännu de slägten, som komma efter vårt eget,
torde få mycket att beställa. För det positiva, som
gräfningarna i Troas och inom Mykenai frambragt, skall
Schliemanns namn och verk alltid förvaras i tacksam hågkomst,
äfven om man kunde önska, att han utan att försvagas i
sin entusiasm hade haft tillfälle att genomgå grundliga
förberedelser i vetenskapligt arbete, innan han begynte de
väldiga företag, åt hvilka han nu sedan åratal offrar sitt
lif. Det myckna positiva, som nu blifvit vunnet, skulle
då hafva varit ännu mera. Åt denna positiva vinst skola
vi nu egna någon uppmärksamhet. Vi skola därvid, såsom
sig höfves, göra skilnad mellan det, som redan kan anses
som en afgjord sak och det som ännu måste formuleras
som spörsmål, till hvilka kommande tider antagligen skola
kunna finna de riktiga svaren.

I norden inledes den mänskliga odlingen med ett skede,
då man, okunnig om metallerna, nöjde sig med de enklare
och lättare tillgängliga material, som naturen öfveralt bjöd:
stenen, benet och trät. Efter denna ålder kom en tid, då
de för människan vigtigaste redskapen, knifven, yxan och
svärdet, bildades af brons. Det är naturligt, att man icke
nöjde sig med stenredskap annat än under tider, då man
ännu icke hade lärt känna metallerna, eller, därest man
redan kände dem, då man af oblida omständigheter var
utestängd från möjligheten att komma i besittning af dem.
Det kunde bero af hvarjehanda förhållanden, hvilken af
de två vigtigaste metallerna, kopparen (och bronsen) eller
järnet, kom att karaktärisera den tid, som följde närmast
efter stenåldern. Det ligger visst icke utom möjlighetens
område, att äfven i Europa i några trakter stenåldern
aflöstes omedelbart af järnåldern, men ännu är icke för
något område i vår verldsdel detta bevisligt; allestädes
synes en bronsålder hafva följt närmast efter stenåldern,
ehuru måhända i vissa orter bronsåldern varit af kort
varaktighet, järnet blef i dem tidigt bekant, och i dem kan
﻿det därföre behöfvas trägnare arbete än t. ex. i vårt land
för att urskilja ett bronsåldersstadinm. Det system, som
för norden antager de tre åldrarna, stenens, bronsens och
järnets, och låter dem följa hvarandra i den ordning, i
hvilken de nu nämndes, har småningom vidgats så, att
det gjorts gällande för hela vår verldsdel. Det är dock
ingalunda obestridt, många och ifriga vedersakare finnas,
som icke vilja erkänna dess riktighet. Då ett
vetenskapligt arbete icke är möjligt utan en systematisk ordning,
är det af vigt att med tillhjälp af alla nyuppdagade
företeelser inom det gamlas verld pröfva det system, efter
hvilket vi arbeta, för att tillse om det verkligen duger, om det
kanske icke är allmängiltigt, men dock kan användas för
vissa orter.

Schliemanns fynd vid Hissarlik erbjuda oss tillfälle
till en sådan pröfning. Han har funnit en myckenhet af
stenredskap samt dessutom några vapen och redskap af
brons; han säger visserligen sjelf koppar, men då de enda
af Damour analyserade exemplaren visa tenntillsats, hafva
vi tills vidare ingen anledning att antaga, att några af
dem äro af koppar. Således finnas här förenade föremål,
som höra till tvänne af de tre stora kulturperioderna. Se
vi närmare efter, så visa de af Schliemann afbildade
stenredskapen (med undantag af flintspånerna, som voro så
lätta att tillverka, att de allenast i mindre mon kunna
vittna om arbetsskicklighetenEn flintspån kan visserligen bearbetas så, att den röjer ett
verkligt mästerskap i behandlingen af flintan. Sådana exempel finnas icke
sällan i norden och i södra Frankrike, men äro annars sällsynta., att de icke äro några
första försök, utan tvärtom alster af ett folk, som inom detta
område redan vunnit skicklighet och hunnit utbilda
bestämda typer. Ett helt annat intryck göra de
bronsredskap som här hittats, celterna och dolkarna. De visa alla
mycket ursprungliga former. Celterna hafva inom
bronsålderns verld genomgått en mängd utvecklingsskeden; den

﻿öfre delen, vid hvilken skaftet fästes, försågs med
upphöjda ränder längs kanterna, mellan hvilka träskaftet
inklämdes, eller med rundade flikar, som prässades samman
kring skaftet. Inom flera orter fortgick utvecklingen ännu
längre, så att celten gjordes ihålig för att i sig upptaga
skaftetProf på dessa utvecklingsserier äro meddelade i min bok: De
förhistoriska folken, s. 439.. Af alt detta utvecklingsarbete finner man i
fynden från Hissarlik icke det minsta spår. Celterna där
befinna sig på det allra lägsta stadiet, då de icke skilja sig
från stenmäjslarna annorledes än däruti att de äro af
mindre volym; på grund däraf att metallen är tyngre än stenen,
kan ett mindre metallredskap uträtta lika mycket som ett
större af sten.

Utom celter äro allenast funna dolkar af olika
modeller; om deras utseende har tillräckligt blifvit taladt i det
föregående. Här behöfva vi allenast tillägga, att de äro
af den enklaste konstruktion, till hvilken man helt lätt
kunde komma äfven under ett tidehvarf, då man var
nybegynnare i konsten att behandla metallen. Den
smakfulla modelleringen, som förekommer hos den nordiska
bronsålderns dolk- och svärdsklingor, saknas här
fullständigt. Märkligt är dessutom, att man här finner allenast
få redskap förfärdigade af brons, hvilken därigenom synes
hafva varit mindre vanlig som råämne hos Hissarliks
urgamla bebyggare. Om vi sammanhålla detta med den fullt
utpräglade hållning, som de här uppdagade, synnerligen
talrika stenåldersredskapen röja, kan man icke annorledes
karaktärisera den kulturform, som förekommer i den
förhelleniska grusmassan vid Hissarlik, än som en
blandningsform, som uppkommit därigenom att ett stenåldersfolk fått
göra bekantskap med bronsen och begynt använda
densamma. Något inkast mot det nordiska systemet med de
tre perioderna kunna vi icke hemta från Schliemanns fynd
på detta ställe.


﻿Man har att göra skilnad mellan blandningsfynd och
öfvergångsfynd. I de förra förekomma alster af tvänne
kulturer sammanförda i det yttre, men annars utan minsta
inbördes förhållande; de senare innehålla föremål, som
vittna om en kulturutveckling, genom hvilken denna går
ut öfver sig själf och småningom antager karaktären af en
ny odlingsform. Fynden från Hissarlik synas böra
hänföras till blandningsfynden. Man kan icke säga, att
bronsredskapen, låt vara att de äro ytterst enkla, se ut som om
de voro förfärdigade på stället af ett folk, för hvilket
metallen ännu är så ny, att det osäkert famlar efter de
former, som böra gifvas den; man kan vara viss om att dessa
äldsta former under sådana förhållanden blefvo tämligen
otympliga kopior af stenredskapen. Vi kunna dock icke
förneka möjligheten, att de vid Hissarlik funna bronserna
äro arbetade på stället; det kan möjligen hända att de
tidigaste typerna, öfvergångsformerna, tillfälligtvis saknas,
ehuruväl detta är mindre troligt, på grund däraf att
fyndföremålen äro så synnerligen många, hvadan man bör kunna
vänta sig att förrådet af typer i det närmaste fullständigt
är representeradt.

Frågan om den nordiska bronsålderns ursprung är ännu
icke på ett tillfredsställande sätt löst. Altmer begynna
dock de gamla antagandena, att icke blott bekantskapen
med bronsen, utan äfven i det närmaste hela förrådet af
bronser direkt infördes från ett främmande, aflägset
liggande land, hos alla kritiske forskare förlora i kredit.
Det var emot sydost eller söder man vände sig för att
finna exportorten för de nordiska bronserna, till Fenikien,
till Grekland och Italien. Hvad upplysning gifva nu de
vid Hissarlik funna bronserna rörande dessa teorier? Har
bronskulturen, sådan den visar sig i norden, direkt kommit
från västra Asien eller det europeiska Grekland, så borde
man väl här i Mindre Asiens nordvästligaste hörn, å ett
fyndställe af så hög ålder som det i fråga varande, hafva
﻿funnit urbilderna för de bronser vi träffa i nordens grafvar.
Man kan dock icke säga, att detta är händelsen. Celterna
från Hissarlik äro så enkla, de hafva så litet utpräglad
karaktär, att man icke kan om dem säga något med
bestämdhet; liknande celter böra hafva legat, inom Europas
olika bronskulturområden, till grund för de mera
utvecklade celterna, men samma enkla grundformer äro funna på
så många andra ställen, att vi icke behöfva gå till Mindre
Asien för att finna förklaringen för de bättre europeiska
formerna. Dolkarna äro mera utpräglade till sin form,
men i norden finna vi hvarken dolkar med trind och
omböjd skaftten eller dolkar eller svärd med en klinga, som
baktill är rätlinigt afskuren. Här sakna vi således alla
anknytningspunkter.

Om man icke gärna kan förneka, att Hissarliksfynden
tillhöra en stenålder, som begynner blifva bekant med
metallerna, eller kanske en bronsålder, som uppträder inom en
äldre stenålder och icke hunnit fullt uttränga den, så blir
däraf tydligt, att dessa fynd på det allra bestämdaste stå
i strid med den kulturskildring, som Iliaden gifver oss.
Uppenbarligen hvilar hela den materiela kulturen, som
Homeros tecknar, på användandet af bronsen. Smeden
kallades chalkeus; d. v. s. kopparbearbetare, äfven om han
behandlar andra metalliska ämnen. Vapnen, ej blott de till
försvar, utan äfven de till anfall afsedda, voro af chalkos,
koppar eller brons. Så säges t. ex. om Achilleus, när han
ser efter hvar han i sista dödliga striden skulle kunna
bäst anfalla Hektor:

hela den öfriga kroppen af kopparrustningen höljdes,
hvilken, polerad och skön, den dräpne Patroklos han afklädt,
blott där nyckelbenen förenar med axlarna halsen,
märkte han strupen bar, där vådan för lifvet är snarast.
Här med sin lans framstormande stack den ädle Achilleus 
honom, att tvärt gick udden den mjuka nacken igenom;

Mpoem>
﻿kopparlansen likväl ej hela strupen ituskar,
ty han ännu förmådde med ord att tala och svara.

Koppar användes ofta för att beteckna vapen, t. ex.

— — — han kastade fram den långbeskuggande lansen,
träffade, felslog ej, då han honom åt hufvudet riktat
ofvanpå hjälmen; likväl från kopparn studsade kopparn
utan att hinna till huden.

Agamemnon bad:

Store, prisade Zeus, molnskockande konung i etern,
låt ej solen sänka sig förr och skymningen ingå,
än jag Priamos' rökande borg fått störta till jorden,
och med fiendtlig eld den porten hunnit förbränna,
än jag från Hektors bröst fått pansaret slita i stycken,
genomstunget af kopparn, och förrn hans följare hoptals
framstupa rundt omkring med tänderna bitit i marken.

Med »kopparn» måste i detta fall menas sjutet eller
svärdet. Inom den helleniska forntiden var spjutet ett
vanligare vapen än svärdet; å bilder, målade å väggar eller
vaser, ser man därför krigaren oftast beväpnad med tvänne
spjut, mindre ofta med svärdet. Först när spjuten voro
använda, grepo de homeriska hjältarna till svärdet.

Det finnes icke ett enda ställe i hela Iliaden, som
talar om ett skärande eller huggande redskap eller vapen af
sten. Visserligen omtalas män, som dödades med sten,
men det omtalas uttryckligt att det skedde med stenar,
som lågo på fältet och af en förbittrad fiende upptogos samt
för tillfället användes som vapen. Den bronsålder, som den
homeriska sången skildrar, är således ingalunda en, som
håller på att utveckla sig ur en tidigare stenålder.
Tvärtom, den homeriska bronsåldern synes snarare luta mot sin
undergång, ty några enstaka gånger omtalas sideros,
järnet; det talas om en klubba af järn, en vagnsaxel af järn
﻿o. s. v., men järnet spelar ännu allenast en
underordnad rol. Dock har man en gång blifvit bekant därmed, i
synnerhet med dess egenskap att kunna förvandlas till stål,
blir bronsen snart undanträngdEtt par gånger (en gång i Iliaden och en gång i Odyssén)
omtalas ett ämne som kallas kyanos, hvilket ord vanligast öfversättes med
stål. Enligt Lepsius betecknar dock detta ord snarast lapis lazuli eller
ett par kopparpreparat, hvarmed denna ersattes (jfr hans afhandling Die
Metalle in den aegyptischen Inschriften s. 191).. Järn har Schliemann
icke funnit i de förhelleniska lagren.

Men om således fynden från Hissarlik mycket väl
passa in i det nordiska systemet, hvilket visserligen i
främsta rummet framhåller de tre kulturperioderna i deras fullt
karaktäristiska form, men därföre ingalunda förnekar att
beröringar inträffade, genom hvilka blandade
kulturförhållanden uppstodo, eller att sådana upptäkter kunna göras
eller sådana främmande inflytanden verkat, att en lägre
kultur småningom arbetade sig upp till en högre ståndpunkt
genom att lära sig använda det för denna karaktäristiska,
råämnet, så ligger å andra sidan något för vår erfarenhet
ovanligt i den rikedom af material och i vissa fall den
prydlighet i arbete, som här visa sig hos en begynnande
bronsålder. Att guld förekommer samtidigt med bronsen
innebär intet nytt, men att silfver finnes där, är däremot
oväntadt, ty silfver har hittills visat sig främmande för
bronsålderns kultur, och denna silfrets frånvaro har man
ansett ingalunda bero på en tillfällighet, alldenstund man
ur de malmer, som innehöllo silfver, äfven kunde få bly
och man mycket lätt borde hafva kunnat lära sig att med
bly, som är lättare åtkomligt och därför också billigare än
tenn, uppblanda bronsen, men bronsåldern plägar just
karaktäriseras af blyfria bronser. I Europa norr om Alperna,
hvarest man icke befann sig under bronsåldern i
omedelbart grannskap till några äldre kulturstater, fick
bronsålderns kultur utveckla sig i renare drag. Däremot 
﻿folken som bodde vid Arkipelagens stränder, i Troas och i
Mykenai (för att blott nämna två exempel, vid hvilka
Schliemanns namn är för all tid fästadt), voro lättare utsatta
för yttre inverkan, bronsåldern blef där vida rikare, ehuru
den förlorade i konsekvent utveckling. De starka
inverkningarna utifrån gjorde ock, att bronsåldern i dessa sydliga
trakter blef mycket mindre långlifvad, den öfvergick snart
i en järnålder. Denna olikhet i utvecklingen mellan
södern och norden inom Europa gör det i och för sig
mindre troligt, att den nordiska bronsåldern skulle vara en
ättling af den sydeuropeiska (grekiska eller etruskiska)
eller ett direkt lån från södern. Hade sådant varit
händelsen, borde väl något af det goda den sydländska kulturen
egde vid sidan af bronsen hafva kunnat bana sig väg upp
till de nordliga bygderna. Vår bronsålder hade då helt
visst icke varit fullkomligt silfverfattig. Märkas bör
emellertid, att silfret i fynden från Hissarlik icke spelar samma
framstående rol som guldet. I Mykenais akropolis, hvars
grafvar visa en mer framskriden bronsålder än den troiska
var, förekommer silfret i större mängd.

De nordiska bronserna äro vida bättre och
smakfulare arbetade än de troiska, och det förtjänar därför
särskildt uppmärksammas, huru mycket oansenligare de
lerkärl äro, som användes under vår bronsålder, än de otaliga
keramiska arbeten, som funnits i Hissarliks kulle. De
nordiska kärlen äro mycket enklare, visa icke så många
olika former, och hvarje form visar sällan en fördelning i
skarpt begränsade partier. Totalintrycket af vissa kärl
blir därigenom ganska tungt. Den nordiska bronsålderns
lerkärl sakna dessutom i allmänhet inristade ornament,
som under den föregående stenåldern voro så allmänna och
anbragtes med så mycket förstånd. Bild 30 visar oss ett
lerkärl från den nordiska bronsåldern, öfver hvars mynning,
när det hittades, en skål låg såsom lock.

Altså hafva i detta afseende Schliemanns gräfningar
﻿vid Hissarlik gifvit oss vidgade åsigter om de olikartade
förhållanden, under hvilka de stora förhistoriska
kulturperioderna kunna uppträda, och denna vinst, äfven om den
icke motsvarar hvad Schliemann åsyftat, är af ovärderlig
nytta. Men det stannar icke härvid.

Bild 30. Lerkärl från nordens bronsålder.

Den engelske arkeologen Newton har fäst
uppmärksamhet därvid, att man finner motsvarigheter till fynden
från Hissarlik på ett tämligen stort afstånd härifrån,
nämligen på Kypern, en ö, som i följd af sitt läge och stora
metalliska tillgångar tidigt blef föremål för besök och
kolonisering. Det fans ock, att döma efter grafvarnas och
historiens vittnesbörd, folk af olika härkomst bosatta på den
kopparrika ön, och det är därföre icke nog att säga om en
fornsak, att den är från Kypern, det är nödigt att söka
bestämma, hvilken af de på ön förekommande
kulturgrupperna och folken den tillhör.


Bild 31. Lerkärl fran Kypern.
 Bild 32. Koppardolk från Kypern.


﻿Newton talar i främsta rummet om de lerkärl, som i
senare tid börjat komma från Kypern till europeiska 
museer. Bild 31 visar ett sådant kypriotiskt kärl, nu
tillhörigt det brittiska museet. Den likhet i form med den
förut meddelade bild 19, hvars original hör till en i 
﻿Hissarlikfynden ganska starkt representerad grupp, faller
genast i ögonen. I öfrigt är det kypriotiska kärlet rikare
orneradt än de troiska och ornamenten, ehuru utförda på
samma sätt som å fragmentet bild 24, äro här vida mera
regelbundna och smakfulla.

På Kypern hafva under de senare åren omfattande
grafundersökningar företagits, tyvärr dock icke med den
frukt för det arkeologiska studiet, som de märkliga fynden
hade bort medföra; de hafva icke blifvit ledda på det
systematiska och noggranna sätt som vetenskapen kräfver.
De största samlingarna hafva på ön bildats och de
vidlyftigaste redogörelserna för öns forntida förhållanden hafva
lemnats af den nordamerikanske konsuln general di
Cesnola, men den som vänder sig till hans arbete med hopp
att där finna nöjaktiga svar på de frågor en uppmärksam
läsare gör sig, dels vid tanken på öns för civilisationens
uppblomstring så gynnande läge, dels vid anblicken af de
intressanta figurer som boken innehåller, finner snart sina
förväntningar svikna. Den som icke vid sina undersökningar
ledes af ett systematiskt intresse, kan omöjligen
tillfredsställa den som i arbetsberättelsen söker material för
systematiska studier; just det, som man hade skäl att vänta
där, saknas ofta fullständigt.

Icke aila hafva gått lika planlöst till väga eller vid
sitt arbete på samma sätt saknat vetenskapligt intresse.
Tvänne engelske konsuler, Lang och Sandwith, hafva å ön
företagit undersökningar samt om hvad de gjort och
funnit lemnat redogörelser, som visserligen äro korta, men
ega det högsta intresse. Sandwiths uppgifter om de
kypriotiska fyndens fördelning i olika grupper äro af det intresse
specielt för frågan rörande fynden från Hissarlik, att vi här
icke kunna underlåta att egna dem någon uppmärksamhetOn the different stiles of potteries found in ancient tombs in
the island of Cyprus. (I Archæologia, del 45)..

»Lerkärlen», säger han, »som hittas i grafplatserna på

﻿Kypern, visa en ofantlig olikhet i stil, både till form och
ornering, och de olika stilarna äro så skilda, att det är
helt lätt att fördela graffälten i olika klasser. Man
kommer därigenom till slutsatsen, att de olika slagen af lerkärl
tillhöra olika raser. Krukmakarnas förmåga i dessa aflägsna
perioder att finna på nya och egendomliga former, att pryda
dem med en mängd behagliga mönster, är visserligen
mycket märklig, om än utförandet icke altid svarar mot
afsigten. De assyriska kilskrifterna underrätta oss, att
Esarhaddon, hvars regering begyntes år 681, erhöll af de olika
nationer, som hörde till hans väldiga rike, i skatt
konstverk, med hvilka skulle prydas det palats, som han höll
på att bygga i Ninive. Bland de land, som i detta
sammanhang uppräknas, förekommer äfven Kypern och som dess
bidrag nämnas statyer af sten och vaser. Man kan däraf
draga den slutsatsen, att kyprioterna voro framför andra
folk i det vidsträkta assyriska riket prisade för sin
skicklighet i keramiken.»

Den första grupp som Sandwith beskrifver, omfattar
lerkärl, röda eller svarta, med glatt yta och med lineära
ornament inristade i den ännu obrända leran. Kärlen äro
dels skål-, dels kann- eller flaskformiga. De skålformiga
äro icke så platta som de vid Hissarlik funna; ett
kannformigt kärl med ögleformigt handtag och pip liknar
ganska mycket en modern tepanna; ehuru den alls icke har
någon djurskepelse, synes den motsvara de djurformiga
kärlen som Schliemann funnit (jfr bild 22). De
flaskformiga kärlen hafva, liksom de vid Hissarlik funna, den nedre
delen stor och bukig och den öfre försedd, med en lång
hals, öfverst rätt afskuren eller snedt (bild 31) som å den förut
införda bild 19. Jämte dessa kärl hittas i ganska stor
myckenhet dolkar af koppar eller brons. Sådana kärl med dem
beledsagande dolkar äro funna i tre graffält, ett vid Dali,
de gamles Idalion, och två i närheten af Larnaka, de
gamles Kition eller Kittim.

﻿Den andra gruppens mest karaktäristiska form är en
flaska med mycket smal hals och vidgad mynning samt ett
rätt stort böjdt handtag. Leran i dessa kärl har en matt
svart färg; ibland hafva de ingraverade lineära
ornamentssirater, liknande dem som förekomma hos den förra gruppen,
samt därjämte upphöjda bågiga linier, som tyckas ämnade
att föreställa ormar. Skålar finnas här, djupa, med ett platt,
tresidigt handtag skjutande ut från ena sidan; de pläga
bestå af ljusgul lera och prydas med svarta lineära
ornament. Slutligen finnas här lerkärl i form af djur. Det
sist nämnda slaget har sin motsvarighet vid Hissarlik.
Åtta till tio graffält med detta slags lerkärl samt med
dolkar af koppar eller brons äro för närvarande kända; de
ligga i allmänhet å öns sydöstra del.

Öfver hela ön finnas graffält med ett helt annat
innehåll i keramiskt hänseende: klotrunda kärl med kort hals
och skåligt vidgad mynning, kannor liknande våra
tillbringare, platta skålar med eller utan fot, vaser af en form,
som påminner om de senare helleniska vasernas, med kort
och bred hals samt tvänne små uppstående, böjda handtag.
Leran är vanligen ljusgul, och på denna äro målade svarta
eller röda ornament. De flesta siraterna äro lineära och
bland dem äro rhomben samt de koncentriska cirklarna de
förherskande. I öfrigt förekomma smala och breda
parallela linier samt rutade ytor. Dessutom anbringades ibland
bilder, hemtade från djurverlden, magra, uppstyltade,
egendomliga gestalter.

Den fjärde gruppen, som icke står i minsta
sammanhang med fynden i Troas, kunna vi här lemna å sido.

Sandwith anmärker, att lerkärl alldeles lika dem, som
höra till hans andra grupp, äro funna inom Nildeltat vid
Sais. Denna stad lemnades af Psammetik på 600-talet f.
Kr. åt grekiska kolonister, och några af den grekiska
koloniens män följde konung Amasis på hans härtåg till
Kypern år 560, hvilket slutade med öns eröfring. Sandwith kan
﻿dock icke tro, att de i fråga varande kärlen äro så unga;
de hafva icke mycken likhet med de helleniska vaserna, och
på Amasis' tid använde man icke brons-, utan järnvapen.
Han tror därför, att de vid Sais funna lerkärlen tillhöra
en befolkning, som egde staden inan den uppläts åt
grekerna, och att denna äldre befolkning deltagit antingen i
Ramses II:s härfärd till Kypern vid pass år 1400 f. Kr.
eller Thotmes III:s ett hundra år förut eller kommit
kanske ännu tidigare öfver till ön. Han föreställer sig att
folket, som anlagt kolonier vid Sais i Egypten och på den
sydöstra delen af Kypern, voro feniker, till hvilka man således
skulle vara berättigad att hänföra den andra gruppens
lerkärl och de samman med dem förekommande vapnen af
koppar eller brons. Det uppgifves, att fenikerna bildade en
koloni vid Kittim redan på 1100-talet f. Kr. Men om denna
grupp skulle tillhöra fenikerna, måste vi tilldela dem äfven
den första gruppen, ty att döma efter de prof, som
Sandwith meddelar, är skilnaden mellan de två gruppernas
lerkärl ingalunda radikal, utan kunna de mycket väl förenas
såsom varieteter af samma större grupp, och uttrycket af
likhet i detta afseende styrkes i hög grad däraf, att i båda
gruppens grafvar träffas dolkar af den form som fig. 32 visar.

Dessa på Kypern ofta förekommande dolkar gifva en
ny anknytning vid Troas, ty de äro uppenbarligen af
samma konstruktion som vissa vid Hissarlik funna (jfr i det
föregående bild 6), och denna form förekommer, så vidt jag
känner eller kan påminna mig, icke på någon annan trakt.
Huruvida dessa dolkar i allmänhet bestå af koppar eller
brons, känner jag icke. Franks förevisade vid den
arkeologiska kongressens sammanträde i Stockholm år 1874 tre
af dessa kypriotiska dolkar, hvilka enligt de kemiska
analyser, som han meddelade, bestodo blott af koppar; andra
metaller förekomma visserligen äfven, men i så små
kvantiteter, att de icke kunna anses annat än som tillfälliga
föroreningar. Men den period, då man i dessa trakter,
﻿öfver hvilka historiens ljus uppgår så tidigt, använde, icke
ens brons, utan rent af koppar, d. v. s. då man ännu icke
hade lärt sig känna tennet, måste vara tämligen aflägsen.
Fenikerna voro tämligen tidigt i besittning af järnAntiqvarisk Tidskrift för Sverige, del. 5 s. 200 o. f..

Lerkärlen af den tredje gruppen, som hittas öfver hela
ön, måste tydligen hafva tillhört ett folk, som besatt hela
ön. Sandwith anser sig på grund däraf kunna hänföra
dem till öns inhemska befolkning, som efter de vitnesbörd
som afgifvas särskildt af dess språk, hvars egendomliga
alfabet, likt det som brukades i Lykien i Mindre Asien,
först under de senaste åren blifvit tydt. Detta antagande
synes vara mycket möjligt. Sandwith försöker äfven
bestämma tiden, till hvilken dessa grafvar höra, och anser
dem kunna gå så långt tillbaka som till den första tid
då kyprioterna förekomma i historien, ehuruväl de bästa
lerkärlen antagligen icke äro af så hög ålder. Han
påminner om, att Kypern hade en särskild och själfständig
blomstringstid från ungefär år 900 f. Kr., då öns farliga
grannar, egypter och feniker, hade blifvit kufvade af
assyrerna, och kyprioterna hade vunnit en sådan makt, att
deras flottor i tretio år beherskade det omgifvande hafvet,
och intill år 707, då ön eröfrades assyrerna. Till denna
period eller en del af denna hör antagligen den mest
lysande perioden af den kypriotiska keramiken. Att
närmare bestämma dennas begynnelse och slut på grund af
nu kända fakta är vanskligt. Frågan kan för öfrigt icke
behandlas annat än i sammanhang med den nära
beslägtade uråldriga helleniska keramiken.

I och för sig äro de fynd, som Schliemann vid
Hissarlik funnit, genom deras talrikhet, deras former o. s. v.
synnerligen märkliga. Men det intresse de väkte, då man
ännu måste anse dem vara en isolerad företeelse,
mångdubblas så snart det blifvit möjligt att på en annan ort

﻿finna någon motsvarighet till dem. Man bringas
därigenom vida närmare lösningen af det mycket invecklade
problem, som Schliemanns fynd lagt fram för Europas
fornforskare. Antagandet, att de två första kypriotiska
lerkärlsgrupperna skulle vara fenikiska, synes hafva ganska
mycket för sig. Ett folk, hvilket i en tid, som föregick
de stora egyptiska eröfringstågen, koloniserade både Sais
i Egypten och en del af Kypern, kan svårligen hafva varit
något annat än det fenikiska, och det torde icke vara utan
betydelse, att de graffält, i hvilka dessa kärl och de dem
beledsagande vapnen förekomma, finnas just i Kyperns
sydöstra del, d. v. s. den delen som ligger vänd mot Fenikien.
De kypriotiska och de troiska lerkärlen, ehuru mycket lika
hvarandra, äro dock icke fullt desamma, de förra äro rikt
och smakfullt ornerade, under det de motsvarande troiska
gemenligen hafva en yta utan alla prydnader och således
icke stå fullt så högt.

Om de i fråga varande fynden från Kypern tillhöra
fenikerna, skola vi däraf draga den slutsatsen, att äfven
feniker varit bosatta å Hissarlikshöjderna i det troiska
landet? Det är föga sannolikt; det torde vara rådligast
att inskränka sig till att säga, att mellan Kypern (och
möjligen Fenikien) samt Troas egde under den aflägsna tid,
till hvilken fynden höra, förbindelser rum, som icke torde
hafva varit sporadiska eller obetydliga. Därom har man
tidigare icke haft några bestämda upplysningar. Att det
nu kommit i ljuset är ett resultat af Schliemanns
uppoffringar.

Det finnes ingen sannolikhet, att folket i den gamla
staden vid Hissarlik var semitiskt. Tvifvelsutan har
Schliemann alldeles rätt, när han, särskildt på grund af de
många hakkors, som han funnit inristade å de fornsaker
han bragt i dagen, förklarar stadens inbyggare hafva varit
af arisk (indo-europeisk) börd.

﻿Jag har redan (s. 52) omnämnt, huru Schliemann, häri
följande sin vän Burnouf, förklarar uppkomsten af
hakkorset (bild 33): dess upprinnelse är indisk, och det är
ursprungligen en bild af de två korslagda trästycken, i
hvilkas midt man borrade med en tredje pinne, till dess eld
uppkom. Man använde denna metod särskildt för
frambringande af helig eld, liksom den svenska allmogen i
farsotstider tror elden å husens härdar vara besmittad,
släcker den och framkallar ny, ren eld genom att gnida mot
hvarandra tvänne trästycken. Mot den anförda tolkningen
har emellertid med fog blifvit anmärkt, att hakkorset icke
gärna kan beteckna denna metod att frambringa eld,
alldenstund just det, som skulle locka fram elden, den i 
midthålet roterande pinnen alldeles saknas — de två
korslagda trästyckena betyda utan den alls intet. Man har
ytterligare anmärkt, att ehuru de indiska heliga skrifterna
innehålla de mest detaljerade föreskrifter angående de
framför altaren befintliga träkorsen, ur hvilka elden
framlockades, finnes dock intet ord om att dessas armar skulle
ytterst vara böjda. Böjningen hade för eldens
frambringande icke den minsta praktiska betydelse, och hakkorset
svarar således icke fullt mot det, för hvilket det af
Burnouf uppgifvits. Dess upprinnelse och dess betydelse äro
helt andra.


Bild 33. Hakkors (svastika).
 Bild 34. Triskele.
 Bild 35. Triskele.


Man kan väl i första ögonblicket tycka, att ett
ornament, sådant som detta kors med böjda ändar, hviket
användes för att dekorera en och annan yta (t. ex. på
sländtrissan bild 26) icke kan vara af den betydelse, att man
﻿kan därvid fästa synnerlig vigt: man kan ju rita mycket
konstigare saker och ändock icke därmed hafva någon
egentlig mening. Denna uppfattning vederlägges dock
fullständigt genom de omfattande undersökningar den
klassiske arkeologen Ludvig Müller i Köpenhamn egnat detta
teckenDet saakaldte Hagekors' Anvendelse og Betydning i Oldtiden..

Vi måste medgifva att en stor del af de ornament,
som användas för att pryda en yta, icke hafva den ringaste
betydelse i sig själfva, utan få den blott för och genom den
plats, å hvilken de äro anbragta. Men midt bland dessa
meningslösa tecken förekomma andra, som visserligen ibland
kunna synas lika meningslösa, ibland åter äro anbragta så,
att man måste åt dem tillerkänna någon särskild betydelse.
Detta gäller i hög grad hakkorset. Det kan t. ex. icke
betraktas som en tillfällighet, när vi finnna det
upprepade gånger på mynt, beledsagande bilden af den gud, som
i staden hölls synnerligen helig, och detta icke allenast
inom ett område, utan inom flera, så väl i Grekland och
Fenikien som i Gallien. I Indien, Grekland, Italien, Gallien
o. s. v. förekommer hakkorset ensamt å ena sidan af ett
mynt, och det är tydligt, att så kunde man icke anbringa
allenast ett ornament, utan det måste vara en figur som
har någon bestämd betydelse. Det finnes galliska altaren,
å hvilkas fotstycken ett enstaka hakkors är anbragt; äfven
där måste det hafva haft någon helig betydelse.

Hakkorset kan lika litet hafva varit rätt och slätt ett
ornament, när det enstaka, utan att ingå i en blandning
af andra sirater, förekommer å bilder, smycken eller
husgeråd. Grekerna i södra Italien buro ett hakkors på
bröstet. På ett i Apulien funnet guldspänne, på ett annat
funnet i trakten af Villanova ses ett enstaka hakkors.
Müller anser hakkorset i dessa och i andra liknande fall
(t. ex. då ett hakkors finnes inristadt ofvanpå andra

﻿förut anbragta ornament) hafva varit afsedt att skydda,
den som bar det, vara ett slags amulet, men detta hade
det icke varit, så vida det icke kunde anknytas vid de
religiösa föreställningarna. Vi behöfva icke gå så långt som
till västra eller södra Europa för att finna hakkors med
en sådan betydelse. På de ofta omtalade guldbrakteaterna,
som tillhöra slutet af nordens tidigare järnålder och som
ursprungligen voro barbariska imitationer af romerska eller
bysantinska medaljer, men småningom, i följd af ett starkt
inhemskt inflytande, antogo en ny, bestämdt utpräglad typ
och hvarjehanda tillägg, som icke funnos i originalen,
förekommer hakkorsetOm guldbrakteaternas uppkomst och utbildning, se
Antiqvitets-Akademiens Månadsblad n:r 13., och det är omöjligt att där betrakta
det som ett meningslöst ornament, ett alster af fantasiens
lek med enkla liniemotiv. Hvad kan då dess betydelse
hafva varit?

Hakkorset, i dess enklaste, här ofvan återgifna form
och i hvarjehanda mer eller mindre utvecklade biformer,
förekommer således inom ett ganska vidsträkt område samt
under mycket skiljaktiga förhållanden. Vi skola för ett
ögonblick egna någon uppmärksamhet åt dess utbredning,
alldenstund dess betydelse därigenom framträder klarare.
Uti Indien förekommer det från det fjärde århundradet f.
Kr. till det femte århundradet e. Kr. (äfven senare) på
mynt och bland stenskulpturer. På persiska mynt
förekommer det å vidt skilda tider, på achemenidernas tid,
på arsacidernas (andra århundradet e. Kr.) och ännu senare
under sassanidernas regering. Det finnes under äldre och
nyare tid på Rhodos, Kypern och i Troas. Det anträffas
å Greklands äldsta lerkärl, som hittills kommit till vår
kännedom (jfr bild 41 och 42) och på de med dem samtida 
metallföremålen, på helleniska mynt och kärl under flere
århundraden, på urgamla fornsaker funna i Italien, på etruskiska

﻿smycken, på sicilianska mynt präglade i grekiska och
fenikiska städer, på mynt präglade af ett barbariskt folk i
norra Thrakien under femte och fjärde århundradena f. Kr.,
på romerska smycken hittade inom Helvetien (Schweiz), på
galliska mynt präglade före den romerska kejsartiden samt
på altaren, grafstenar, kärl o. s. v. från denna tid, funna i
Frankrike och i Rhendalen, på smycken, anträffade inom
Frankrike och västra Tyskland i burgundiska, frankiska
och alamanniska grafvar, å germanska fynd från norra
Tyskland. Det ses inom norden å enstaka bronsåldersföremål,
men vida oftare å fornsaker från järnåldern, mest från dennas
tidigare del, men äfven från den senare, till och med å
svenska runstenar, som tillhöra den första kristna tiden.
Å föremål från den romerska republikens dagar, å de
brittiska öarna samt i de slaviska landen är hakkorset mera
sällsynt, men det finnes där dock.

Om vi undantaga de fenikiska mynten från Sicilien,
tillhöra alla de antydda föremålen ariska folk; detta
undantag häfver naturligtvis icke påståendet, att hakkorset är en
arisk symbol, ty dessa mynt tillhöra det fjärde århundradet
f. Kr., således en tid, då detta tecken redan mycket länge
hade varit användt inom den ariska verlden, och de
tillhöra ett land, inom hvilket helleniska och fenikiska (ariska
och semitiska) element funnos tätt intill hvarandra.
Etruskernas härkomst är omtvistad, men om vi antaga att de icke
äro af arisk börd, så hafva vi ändock icke skäl att undra
däröfver att de hafva hakkorset, då de dels bodde jämsides
med, dels, i vissa trakter, kommo efter folk, som med
förkärlek använde detta tecken. Hakkorset förlorar lika litet
sin ariska karaktär därigenom att det förekommer utom
den ariska verlden, i Tibet, Kina och Japan. Sedan det i
Indien hade gått in i den buddhistiska religionens symbolik,
följde det denna religion under hennes utbredning i Asiens
inre och östra delar. Om således tecknet är ariskt hos alla
de folk, hvilkas börd är känd, med undantag af några nyare
﻿fall, hvilka kunna på historisk väg förklaras, då är man
fullt berättigad, när man finner det ymnigt inom en
urgammal kultur midt bland ariska grannar, att förklara
äfven denna kultur vara arisk.

När man i norden började på allvar idka jämförande
arkeologiska studier och fann hakkorset å hvarjehanda
föremål, i synnerhet å guldbrakteaterna, insåg man att det var
en religiös symbol; man kallade det för Tors
hammaretecken, och denna benämning får man höra än i dag. Den
är dock orimlig, ty hammartecknet skulle nödvändigt hafva
form af en hammare, men hvem har väl sett en hammare,
som består af tvänne lika stora, korslagda armar? Huru
hammartecknet såg ut, kunna vi sluta dels af de
hammarformiga amuleter af silfver och järn, som ofta hittats i
norden, i synnerhet i SverigeSe Antiqvitetsakademiens Månadsblad nr 4, 39 och 67., dels i de T-formiga
hammartecken, som vidskepliga människor ännu i dag rista å hus
och bohag för att ställa dem under högre makters skydd.
En annan förklaring måste därföre sökas, och man kan
icke gärna finna en bättre än den som Müller i sitt nyss
anförda arbete och i de tidigare utkasten till detsamma
utvecklat.

Hakkorset med de fyra rätvinkligt, ibland krumt böjda
armarna bör sammanställas med ett annat tecken af
symbolisk natur, som består af tre krumböjda armar (bild 34).
Detta åter visar sig vara en till blotta linier reducerad
biform af en symbol, som består af trenne från en midtpunkt
utspringande böjda ben (bild 35). Man behöfver icke mycket
liflig fantasi, för att i denna figur, som förekommer t. ex.
å mynt från Mindre Asien och Spanien (keltiberiska), se
en symbol för den evigt fortgående rörelsen. Intrycket
däraf styrkes mången gång i hög grad därigenom, att
medelpunkten, från hvilken benen utgå, har form af en
skifva (någon gång solskifvan) eller ett hjul. Hakkorset

﻿är intet annat än en rent lineär biform till ett liknande
tecken med fyra böjda knän, och den symboliska betydelse,
som den fullt utpräglade bilden hade, stannade helt visst
hos dess lineära biform.

Hakkorset betecknar således rörelsen i verldsaltet och
är ett attribut till den gud, som representerar denna
rörelse, från hvilken den utgår. Man finner också
symbolen med de tre benen, som kallas triskele, i den närmaste
förbindelse med örnen, Zeus' heliga fogel. Men triskele
och hakkorset beteckna icke allenast den helleniske Zeus
och hans motsvarigheter inom de andra ariska
mytologierna, utan äfven den uppenbarelse af det gudomliga
väsendet, som vi på vårt moderna, prosaiska hvardagsspråk
kalla helt enkelt solen, den ljuskropp, som genom sin
betydelse för lifvet i verlden och genom sin ständiga
vandring från himlens ena ända till den andra i hög grad
fängslade folkens uppmärksamhet och framkallade deras
andakt. Det finnes ock å grekiska mynt samman med 
Apollons hufvud eller med Zeus', äfven med andra gudars,
hvadan det möjligen användes som en sinnebild för det
gudomliga i allmänhet. Helt visst har samma uppfattning,
som lät det gudomliga betecknas af de kring en midtpunkt
springande benen, förmått hellenerna till det för öfrigt
oriktiga antagandet att ordet theos, gud, var härledt från
verbet theein, springa. Sokrates sade, att hellenernas
förfäder, när de sågo huru de gudar de dyrkade, solen, månen,
stjärnorna och himlen, voro beständigt löpande (theonta),
kallade dem i följd däraf theoi, de löpande. Å galliska
mynt finnes hakkorset tillsammans med Apollohufvudet.
Hos de germaniska folken, hos våra hedniska förfäder, var
hakkorset icke en symbol för Tor, utan för Allfader Odin,
och står symbolen i det närmaste sammanhang med denne
guds namn, ty namnet Odin (tyskarnas Wodan) står i
närmaste sammanhang med verbet vada, som nu betyder gå
fram genom ett hindrande ämne (vatten eller sand), men
﻿fordom betecknade all hastig rörelse, både kroppslig och
andlig.Müller antager, att triskele betecknar guden Frö. Huruvida
man verkligen fäste någon betydelse därvid om tecknet hade tre eller
fyra ben vill jag lemna osagdt, men äfven om så var, om det ena tecknet
svarar mot Frö, det andra mot Odin, så upphafver detta ingalunda
påståendet om det gemensamma ursprunget för de två tecknen, ty jag tror,
att man småningom skall komma till öfvertygelsen, att Odin och Frö äro
samma gud, som blifvit något olika uppfattad och fått olika namn hos
tvänne en tid skilda stammar. När stammarna sedermera smälte hop,
stodo de två gudarna, som dock ursprungligen voro en och samma gud,
såsom skilda väsen vid sidan af hvarandra.

Att nordborna i triskele och hakkors sågo tecknet för
något lefvande framgår däraf, att de sökte åter ikläda det
från bilden af något lefvande till blotta linier reducerade
tecknet en lefvande form. Det var denna benägenhet, som
gaf sådan allmännelighet åt ett ornamentsmotiv, som består
af tre eller fyra från en midtpunkt utspringande, böjda
bandlika djurkroppar med rikt utbildadt, men också ofta,
när förfall i smaken började inträda, i upplösning stadt
hufvud. Ett prof på dessa motiv lemnar bild 36.

Bild 36. Germaniskt smycke
(utbildning af hakkorset).





﻿De många med hakkors tecknade föremålen, som
Schliemann funnit vid Hissarlik, stå således icke isolerade, de
träda in i en rik serie af beslägtade yttringar af en för
de ariska folken gemensam lifsuppfattning. Redan det är
stort, att Schliemanns gräfningar visat, hvilken stor
betydelse denna symbol hade i det nordvästra hörnet af Mindre
Asien. Men intresset af detta faktum blir ännu större i
och med detsamma vi få det klart för oss, hvad verkligen
synes vara händelsen, att de många här funna hakkorsen
äro de allra äldsta som man hittills funnit inom den ariska
verlden. Det är icke allenast en bekräftelse af en gammal
iakttagelse som här blifvit oss beskärd, utan vi hafva vunnit
något nytt.



En annan upplysning om de gudar, som i en mycket
aflägsen forntid dyrkades på Hissarliks kulle, har
Schliemann, såsom redan blifvit omtaladt, sett i de ansigten som
förekomma å en mängd lerkärl (och äfven hvad han kallar
idoler, se bild 24). Flere prof å de i fråga varande kärlen
äro i det föregående lemnade. Det skadar icke, om våra
läsare ville, innan de öfvergå till det följande, än en gång
betrakta hvar och en af dessa figurer (bilderna 11, 12, 13,
14), för att af dem få ett lifligare intryck. Det är, enligt
Schliemann, uggleansigten vi här hafva för oss, bilder af
en Athene, som man den tiden, då dessa lerkärl tillverkades,
tänkte sig försedd med ett ugglehufvud på en mänsklig
kropp. Mot uggleteorien kunde man visserligen känna sig
benägen att framkasta den invändningen, att då dessa kärl
visa mänskliga bröst, nafvel och tillstymmelse till armar,
så kan hufvudet icke gärna vara en ugglas. Men det är
just denna koppling af olikartade element som ingår i
Schliemanns uppfattning: kroppen skäll vara en människas,
men hufvudet en fogels. Jag medger, att ansigtena ibland
hafva vida mer uggle- än människotycke, hvadan ock 
﻿Schliemanns uppfattning af mänga blifvit godkänd. Det oaktadt
tror jag, att den är felaktig.

De inkast, som man från språkforskningens sida gjort
mot hans tolkning af Athenes binamn glaukopis (se s. 53),
kunna vi förbigå. Då tolkningen af goda hemulsmän
underkännes, kunna vi på densamma icke bygga något. Vi skola
i stället se till, huru denna teori står tillsammans med de
arkeologiska företeelserna.

Det ligger hos människorna en viss benägenhet att i
sitt tal förse de döda tingen med drag, som tillhöra
lefvande väsen och särskildt människan. Stolen förses med
rygg och ben, floden förses med armar, bärget och udden
med hufvud, kitteln med öron, flaskan med hals. Vi hafva
därföre icke rätt att undra, om man också fordom gaf
stolsbenen form af djurben med troget kopierade tassar eller
lät å ett kärl vissa drag af den mänskliga gestalten
framträda. Detta var ju icke något nytt, allenast ett bestämdaret
framhållande af ett gammalt talesätt. Men i de flesta fall
får man icke vänta sig att den mänskliga eller djuriska
gestalten skall här framträda i någon större fullkomlighet;
man nöjde sig med att antyda, teckningen blef allenast
skizzerad och var därigenom underkastad många och stora
förvandlingar.

Hissarlik är ingalunda det enda ställe, där man funnit
kärl med mänskliga drag eller drag af ett djur. Sådana
äro funna t. ex. i Egypten, Etrurien, Peru och Mexico.
Vida mer än alla dessa fyndorter intresserar oss dock en,
som finnes oss vida närmare, på andra sidan Östersjön i
väster och nordväst om Weichsels västra mynningsarm, i
trakten af städerna Dirschau, Danzig och Neustadt, d. v. s.
inom östra delen af det gamla landskapet Pomerellen och
inom den tillstötande södra delen af Kassubien. Af 69
hittills kända fynd tillhöra femtiosju detta område, de
återstående tolf äro funna utom detsamma, nämligen fem i
östra Pommern, ett i Preussen öster om Weichsels 
myn﻿ningsområde, fem i Posen och ett i den nordligaste delen
af Schlesien. Det är således ett väl begränsadt område,
hvars hufvuddel måste förläggas i Pomerellen och
Kassubien, dels emedan där de flesta äro funna, dels därföre att de
därutanför liggande fyndorterna ibland lemnat kärl, å hvilka
ansigtet icke varit så fullgodt utprägladt. Ett af dessa
kärl ses här bild 37.

Bild 37. Ansigtskärl från Pomerellen.

Onekligen har denna isolerade förekomst af en mycket
bestämdt utpräglad fornsaksgrupp, som just här har sitt
hem och icke på ringaste sätt antyder några förbindelser
med andra trakter, något synnerligt gåtolikt, som ännu
tarfvar förklaring. Visserligen har en tysk författare
försökt att sätta dessa ansigtskärl i förbindelse med de troiska:
kärl med anletsdrag hittas, säger han, vid Hissarlik, så
högt som 2 meter under jordytan, och seden att arbeta
sådana måste således hafva fortlefvat intill jämförelsevis
sen tid, så sen att då redan funnos, såsom en del
myntfynd visat, förbindelser mellan Grekland och Östersjöns
strand. Denna teori synes dock vara väl djärf, i synnerhet
﻿som de pomerelliska ansigtskärlen antagligen tillhöra en
tid, som faller långt efter det föregifna grekiska inflytandets
dagar.

Dessa kärl hittas tillsammans med andra kärl, som
icke visa några spår af anletsdrag, i små stenkistor,
bildade af fyra sidohällar och en takhall; de döda, som i dessa
grafvar funnit sin sista fristad, hafva blifvit brända.
Tyvärr hafva de lefvande visat sig mycket karga mot sina
hädangångne anhöriga; man finner i grafvarna knappast
annat än pärlor af glas, lera och bernsten, ringar (särskildt
örringar) och kedjelänkar af brons samt enstaka föremål
af järn. Hade man funnit mer, hade det säkerligen varit
vida lättare att bestämma tiden, då dessa kärl tillkommit,
och folket, som förfärdigade dem.

Meningarna om deras ålder äro tämligen afvikande.
En författare anser dem höra till tiden 1,000—300 f. Kr.
Professor Virchow hänför dem till slutet af brons- och
början af järnåldern. Dr Mannhardt tror deras tid ligga
antingen strax före eller strax efter Kristi födelse.
Professor Berendt, som på det omsorgsfullaste redogjort för
samtliga hit hörande fyndDie pomerellischen Gesichtsurnen och Nachtrag zu den
pomerellischen Gesichtsurnen., är på grund af de nyaste
fynden benägen att anse dem vara något yngre, och däri har
han tvifvelsutan rätt.

Jag medgifver, att kärlens form påminner något om
den nordiska bronsålderns lerkärl, men på denna likhet, så
länge den ej styrkes af andra omständigheter, torde icke
mycken vigt vara att fästa. Det ser nästan ut, som om
Virchow i detta, liksom i andra fall, anser samvaron af
brons och järn i ett fynd böra hänföra det till en
öfvergångstid mellan brons- och järnåldrarna. Detta är dock
icke riktigt, eftersom brons — d. v. s. hvad man i dagligt
tal betecknar som brons, ehuru det åtminstone ofta borde

﻿gå under andra namn, messing o. d. — i stor myckenhet
användes under järnåldern och användes än i dag.
Närvaron af brons i en graf säger oss icke mera än att grafven
antagligen icke tillhör stenåldern. För att bronsen skall
hänföra grafven till bronsåldern, måste den vara arbetad
till föremål af de typer, som äro för bronsåldern
karaktäristiska. Men örringar och kedjor höra ingalunda till det,
som man är van att finna i de nordiska bronsåldersfynden.
Materialierna för en tidsbestämning äro så få, att det f. n.
näppeligen är möjligt att säga något bestämdt om dessa
kärls tillkomsttid; det synes mig dock troligast att de
tillhört den slaviska stam, som i denna trakt aflöste en
tidigare germanisk befolkning. De tillhöra i sådant fall
antagligen tidigast det andra eller tredje århundradet af vår
tideräkning, de äro snarast vida senare.

Att de drag, som å dessa kärl förekomma, skola
framställa människor, är fullkomligt säkert. I de bästa fall se
vi å dem näsa, ögonbryn, ögon, mun, öra samt händer, de
senare i sådant fall antydda med ristningar. Händer
förekomma dock allenast sällan och ofta saknas äfven munnen,
men att det likväl är fråga om hela människor och icke
om människor med ett djurhufvud, ligger i dagen af
öronen, som till på köpet mycket ofta äro prydda med
bronsringar, å hvilka pärlor äro trädda. Professor Berendt
uttalar en gissning, att man med afsigt underlät att
afbilda munnen, emedan man ville beteckna att den dödes
mun var förstummad, men månne man icke då, på grund
af en sådan uppfattning, borde hafva underlåtit att teckna
vidöppna ögon? Förmodligen ansåg man munnen vara
mindre vigtig, framför alt därföre att den icke gärna kunde
utmärkas med en upphöjning, utan borde betecknas med
en insänkning. Man lade största vigten vid näsan och de
i sammanhang med denna stående ögonbrynen; i de tomma
vinklarna å näsans båda sidor satte man ögonen, och
därmed var man belåten.

﻿De pomerelliska kärlen visa en mängd nyanser i
framställningen af ansigtet: ofta saknas, hafva vi redan nämnt,
munnen, någon gång äfven öronen, ofta är näsan mycket
utstående och spetsig; mer än en gång ser det hela mycket
litet mänskligt ut, men man får icke i sådant fall rätta
sig efter de mera barbariska framställningarna, utan är det
nödvändigt att återföra de orediga framställningarna till
de bättre utförda urtyperna och på dem allenast grunda
sitt omdöme.

Det är obestridligt, att flera af de vid Hissarlik funna
kärlen synas visa ett uggleansigte med skarp näbb och
stora runda ögon, men det är äfven här nödigt att hålla
sig till de bästa formerna, och de äro icke mer ugglelika
än några af de pomerelliska, och i sådant fall torde det
vara rådligast att, på grund af de å kärlets midt afbildade
uppenbart mänskliga dragen och allenast af människor
använda prydnaderna, se äfven i de ugglelika dragen orediga
reminiscenser af ett mänskligt anletes utseende eller rättare
svaga försök att återgifva detta i lera. Påståendet, att
Athene afbildats med fogelhufvud är så nytt, att det
tarfvar otvetydigare bevis än de barbariska dragen å de många
lerkärlen. Om vi icke erkänna dessa ugglefysiognomier, hafva
vi ingen anledning att å kärlen se Athene-bilder, utan kunna
de förete hvilken mänsklig gestalt som hälst.

I alla händelser är det af största vigt att hafva fått
göra bekantskap med denna nya, stora grupp af lerkärl,
åt hvilka man velat gifva mänskliga drag, ty denna sed
bör, när man kommit i tillfälle att närmare studera den,
kunna gifva oss icke ointresanta upplysningar om de
urgamla Hissarliksbornas tankar och föreställningar.

————

Att det är ett ariskt folk, som frambragt dessa kärl
och som bott på den ort, der Schliemann anstält sina
omfattande gräfningar, är ganska visst. Men är det väl samma
﻿troiska folk, som Homeros besjunger i sin Iliad? Det
erkännes allmänt, att Homeros icke gör någon bestämd
skilnad mellan troer och achaier; man kan icke i hans sång
finna tvänne för hvarandra främmande folk, det ser snarare
ut som ett inbördes krig. Språket var i de båda lägren
det samma, åtminstone behöfdes aldrig tolk, sederna voro
de samma, gudarna de samma, vapendrägten och
stridssättet voro de samma. Kvarlefvorna af det homeriska Ilion
borde således, därest detta blifvit riktigt skildradt af
skalden, hafva varit af hellenisk art.

Vi hafva sett, att den stad Schliemann funnit icke
svarar mot den homeriska skildringen, att bristen på
öfverensstämmelse är så stor, att man med trygghet kan säga,
att de två städerna, Schliemanns och Homeros', ingalunda
äro identiska. Vi hafva sett, att de kulturkvarlefvor som
där hittats icke häller svara mot Homeros' teckning. Vi
komma nu till en tredje olikhet, som i allo stadfäster
intrycket af de två föregående: under det enligt Homeros
hellenisk odling herskade i Troja, kan man icke hos
Schliemanns fynd finna någon hellenisk prägel. Detta
gäller i ordets mest omfattande bemärkelse: de fynd
Schliemann framdragit i ljuset och bekantgjort äro sådana, att
man icke kan inse huru den helleniska civilisationen kan
hafva utvecklat sig ur den kulturform de representera.
De klassiska arkeologerna äro ense om, att hvad
Schliemann funnit vid Hissarlik icke är helleniskt, icke ens
gryende helleniskt, utan att det tillhör en kulturform, som i
nordvästra Asien föregick det helleniska elementet.

Det behöfves icke mycket omfattande studier inom den
klassiska arkeologien för att finna den stora skilnaden
mellan de vid Hissarlik funna föremålen och den helleniska
kulturen med dennas förutsättningar. För att framlägga
i klar dager denna oförenlighet skola vi egna någon
uppmärksamhet åt en grupp af grekiska alster, vaserna. Den
är i dubbelt mått lämplig för ett sådant ändamål, dels 
﻿därföre att de grekiska vaserna äro mycket karaktäristiska
för folkets odling och man kan inom denna grupp följa
utvecklingens hufvuddrag genom en icke obetydlig följd
af århundraden, dels därföre att i Hissarliksfynden lerkärlen
spela en så betydande rol.

Bild 38 visar en vas från den helleniska konstens
blomstringstid. Själfva kärlet är mycket behagligt till
formen, hvar enskild del står i den fullkomligaste harmoni
med det hela, och på samma sätt utmärka sig alla de 
öfriga kärlformer, som den tiden funnos i stor mängd. Å
kärlets svarta yta framträda i vacker gruppering, klart och
harmoniskt utpräglade, de röda figurerna, å hvilka
detaljerna äro utmärkta med fina svarta linier.

Bild 38. Hellenisk vas från konstens blomstringstid (fjärde stadiet).

Så mycket mera är det förträffliga i arbetet värdt
erkännande, som det icke är en konstnärs verk som vi hafva
för oss, utan en handtverkares. Vasmålningarna vittna
nästan mera än de stora konstskapelserna om det
skönhetssinne och den konstnärliga förmåga, som bodde hos det
﻿grekiska folket, ty de visa, icke hvad en ovanligt rikt
begåfvad natur hunde uträtta, utan hvad en klass af
folket kunde göra, som aldrig gjorde anspråk på att räknas 
till intelligensens och odlingens banerförare. Det var ett
lyckligt lottadt folk, det grekiska, med sitt stora
skönhetssinne, med sin klara blick på den omgifvande verkligheten
och med sin underbara förmåga att uppfatta sammanhanget
i tingen, hvarigenom vasbilderna visa den ena serien efter
den andra ur skaldernas verk eller sägnernas verld klart
utpräglad utan alt öfverlastande med figurer, med
undvikande af alla de smådetaljer, som icke kunde hafva någon
betydelse för grundtanken i det hela och därföre lätt kunde
göra densamma oklar. Mångfalden af ämnen, som
återgifvits i vasmålningarna, visar inom hvilken rik verld af
berättelser hellenernas fantasi dvaldes.

Men om vastillverkningen icke är konstnärens verk,
är det naturligt, att den icke står vid sidan af konsten
utan att af denna vara berörd. Det är möjligt att
konstnärer ibland lemnade teckningar, skizzer, hvilka sedan
krukomakarna följde, mer eller mindre fritt, men vida mer än
detta skönja vi den stora konstens betydelse för menige
man i Hellas af det faktum, att vasmålningarna kunna på
grund af sin karaktär fördelas på perioder och att dessa
svara mot konstens hufvudskeden. Vi hafva först scener och
gestalter af allvarlig hållning, med en liten bismak af
bundenhet i utförandet, men i de små gestalterna framlyser
något stort, som visar att hos folket ännu fans den anda,
som vunnit de stolta segrarna öfver den persiske
storkonungens väldiga härskaror. Det är Feidias' och
Polygnotos' tid och smak, som återspeglar sig i vasernas bilder.
Därefter kom det peleponnesiska krigets tid med ett helt
annat skaplynne, det storartade begynte försvinna ur lifvet
och ur konsten, lidelserna hade kommit till herraväldet i
politiken, och ett mera personligt, mera mänskligt och lyriskt
element uppenbarar sig inom konsten och sträcker sina
﻿verkningar äfven till vasmålningarna. Deras »stränga,
starka» stil var samtida med Feidias, deras »vackra» stil
tillhör Praxiteles' och Lysippos' ålder. Men huru sköna den
tidens konstskapelser än voro, buro de inom sig
förgängelsens frö, de helleniske vise uttalade tankar, som gingo
längre och högre än den helleniska karaktären, som icke
ville veta af något för mycket, som bröt harmonien,
egentligen tillät. Alexanders eröfringar bragte österlandet för
nära ett folk, som icke längre mäktade mot dettas
inflytelser bevara sin själfständighet, den »vackra» stilen 
öfvergick till den »blomstrande». Det finnes ännu behag i
gestalten, men så mycken uppmärksamhet egnades detaljerna,
att det hela förlorade därpå och figurerna begynte löpa fara
att drunkna i de rikt utarbetade ornamenten. Därefter
följde snart förfallets tid, och de målade vaserna voro ej
längre på modet. Den romerska kejsartiden kände dem
knappast.

Bild 39. Scen från en äldre grekisk vas (tredje stadiet.)

Vi skola icke begära, att Hissarliksfynden skola visa
något jämförligt med denna stora formskönhet och den rika
mångsidiga utvecklingen. I stället öfvergå vi till den
bästa helleniska vasmålningens förberedelser.

﻿Ett äldre stadium framställes för oss i bild 39, med svarta
gestalter målade på ljus grund. Den svarta färgen tillät
icke ett finare utförande af de individuela dragen; hvad i
detta hänseende brast, ersatte konstnären genom ett långt
gånget framhållande af vissa mera framstående drag.
Musklerna blifva för starka, den handling, som återgifves,
framkallar en oproportionerlig kraftansträngning. Tecknaren
egnade så mycken uppmärksamhet åt de enskilda dragen,
att han ej fick tid att egna sig tillräckligt åt det
harmoniska utbildandet af det hela. Det är de aiginetiska
tempelgrupperna och deras gelikar som återspegla sig i
vasmålarnas verk. Det står i fullkomlig öfverensstämmelse med
denna brist på frihet hos konsten, att man hyser en
barnslig förkärlek för kampscener, i hvilka den fysiska styrkan
uppenbarar sig. Ännu bjärtare framstår det barnsliga
draget inom en bigrupp af dessa vaser, å hvilka man,
inseende sin oförmåga att åt de olika gestalterna gifva en
bestämd individuel prägel, fann på en så naiv utväg, som att
skilja de kvinliga, finare ansigtena från de manliga genom
att öfverdraga dem med hvit färg. Man antager att denna
vasgrupp är af dorisk upprinnelse. Den fortlefde intill dess
det bästa slaget af vasmålningar, med röda gestalter å svart
grund, kom till stånd, och äfven då funnos personer med
gammalmodig smak, för hvilka vaser af åldrigare tycke
och ofullkomligare framställning fortfarande måste arbetas.

Ämnet för den bild som här är återgifven, är hemtadt från
det trojanska kriget, men från en del däraf som icke skildras
i Iliaden. Krigaren med den fogelprydda skölden är den
tappre Diomedes, som blifvit sårad i fingret. Hans trogne
följeslagare Sthenelos är sysselsatt med sårets förbindande.
För att bättre kunna sköta detta sitt maktpåliggande värf
har han tagit af sig den fjäderbuskprydda hjälmen och
stält den på marken.

Bild 40 för oss ännu ett steg längre tillbaka i tiden.
Bildrikedomen är icke så stor. Scener ur det mänskliga
﻿lifvet pläga icke förekomma på vaser af detta slag, men
däremot rader af djur, af hvilka de flesta hafva en
omisskänlig asiatisk prägel. Dessa kärl hafva således tillkommit
under en period, då den grekiska odlingen hade trädt i
närmare beröring med utlandets äldre civilisationsformer
och från dessa mottog talrika jäsningsämnen, som i hög
grad påskyndade kulturutvecklingen inom Hellas.

Bild 40. Arkaisk-hellenisk vas med asiatiska djurtyper (det andra stadiet).

Hurudana de vaser voro, som förfärdigades i Hellas
vid den tid, då detta asiatiska inflytande började verka,
visa oss bilderna 41 och 42. På kärlen af denna grupp
finner man en rikedom af lineära ornament, parallela linier,
zigzaglinier, koncentriska cirklar, spiraler, men framfor alt
meandrar, idel ansatser till den senare rikt utbildade
helleniska ornamentiken. Bland dessa enkla motiv förekomma
ibland djurbilder, sällan människor, men dessa figurer hafva
i de flesta fall icke annan betydelse än punkter och linier.
﻿Allenast sällan förekomma dessa bilder i en omgifning, som
låter dem framträda som bilder ur verkligheten, t. ex. i
bild 41 spiltan, vid hvilken hästen är bunden. Å båda
de här afbildade kärlen ses hakkorset.

Äldre lerkärlsformer än dessa äro icke kända för
Grekland. Men mellan dessa äldsta former och de yngsta finnes
ett visst sammanhang, man kan medelst öfvergångsformer
leta sig fram från den ena gruppen till den andra. Mellan
den äldsta grekiska vasgruppen och lerkärlen från Hissarlik
finnas deremot inga öfvergångsformer, de två grupperna
stå främmande gent emot hvarandra.

Bild 41. Helleniskt lerkärl, äldsta stadiet (s. k. ariskt eller pelasgiskt).

Intrycket af denna olikhet stärkes, om vi åter vända
vår uppmärksamhet till de kypriotiska förhållandena. Man
har, såsom å s. 91 visades, fördelat denna ös forntida
lerkärl i fyra grupper, af hvilka tre äro nog gamla för att i
detta sammanhang intressera oss. De två första stå 
﻿hvarandra tämligen nära, men skilja sig ganska bestämdt från
den tredje. De två första, i synnerhet den första, visar
typer, som återfinnas bland fynden från Hissarlik (jfr s.
92), liksom en gemensam vapenform förekommer å båda
ställena; den tredje gruppen däremot står i det allra
närmaste sammanhang med den här sist omtalade helleniska
gruppen.

Bild 42. Helleniskt lerkärl, äldsta stadiet (s. k. ariskt eller pelasgiskt).

Schliemann har för öfrigt själf, utan att märka det,
gjort sin teori, att han vid Hissarlik funnit det homeriska
Troja, ohållbar. Han har inom Mykenais akropolis
företagit omfattande gräfningar och därvid bragt i dagen rika
alster af en yppig kultur, som oaktadt några
egendomligheter i sin utbildning tydligen är att sammanställa med den
nyss omtalade äldsta helleniska vasgruppen. De här funna
grafvarna med deras rika innehåll, som tillhöra en fullt
och mångsidigt utbildad bronsålder, äro, enligt
Schliemanns åsigt, Agamemnons och deras, som samtidigt med
honom dödades, när de kommo hem från Troja. Denna
åsigt är i och för sig icke orimlig; huruvida Agamemnon
verkligen existerat eller varit sådan som han skildras af
Homeros, må vi lemna därhän, men de mykenska fynden
tillhöra uppenbarligen en hellenisk tid, som föregick den
historiska perioden, d. v. s. tillhöra det tidsskede, som af sång
och saga befolkades med mytiska personer. Men om dessa
mykenska fynd för oss uppenbara den kultur, som fans
under Greklands heroiska tid, till hvilken äfven det 
﻿trojanska kriget hör, då blir det tydligen omöjligt att till
samma period hänföra Hissarliksfynden, som visa en så
mycket mindre utvecklad kultur. Har Schliemann i
Mykenai funnit Agamemnons kvarlefvor, kan han icke vid
Hissarlik hafva funnit Priamos' och hans folks tillhörigheter.

Just genom sammanställningen med de mykenska
fynden få Schliemanns undersökningar i det trojanska
landet ett synnerligt värde. De visa oss en kulturform, som är
äldre än den äldsta grekiska vi för närvarande känna. Helt
naturligt fråga vi därföre, huru gammal den grusade
kullen kan vara, som uppdagats vid Hissarlik.

Svaret är på en gång enkelt och svårt.

Det trojanska kriget hade för hellenerna fått den stora
betydelse, att de togo det till utgångspunkt för den äldsta
tidens kronologiska system; andra vigtiga tilldragelser
bestämdes till sin tid genom angifvande af de decennier, som
hade förflutit mellan dem och det trojanska kriget.
Öfverflytta vi dessa bestämmelser på vår tideräknings språk,
faller det trojanska kriget mellan åren 1194 och 1184 f.
Kr. Taga vi dessa siffror för goda, måste vi naturligtvis,
t. ex. med Müller, säga, att då fynden vid Hissarlik hafva
ett äldre tycke än den kultur, som Iliaden skildrar, måste
de tillhöra en äldre tid, vara ett eller annat århundrade
äldre.

Men man kan med skäl sätta i fråga, om det var för
hellenerna möjligt att på ett tillförlitligt sätt bestämma
tiden för det trojanska kriget.

I följd af de folkvandringar, som i början af den
historiska tiden försiggingo i det europeiska Grekland, blef
det för vissa stammar, som kände sin existens hotad, ett
behof att draga sig än längre undan, för att långt bort
grunda samhällen, i hvilka de kunde få lefva i ro. »Det
var», säger Ernst Curtius, »icke någon utvandring till en
obekant verldsdel, icke någon äfventyrarefärd på måfå öfver
okända farvatten; i folksamfärdseln mellan Arkipelagens
﻿båda kuster, som hade begynt från den asiatiska sidan,
inträdde nu ett bakslag, i följd däraf att de sydgrekiska
landskapen voro öfverfylda med folk. De nordiska bärgsfolken,
den helleniska nationens kontinentala stammar, hade genom
sitt häftiga framträngande åstadkommit denna väldiga
omstörtning. Det var i främsta rummet hafsgrekerna som
flydde ur landet, som icke fingo hafva sina besittningar i
fred, ättlingarna vände åter till förfädrens hem.«

Man urskiljer inom denna återflyttning till Mindre
Asien trenne hufvudströmmar, af hvilka den
achaisk-aioliska drog sig längst åt norr; från Boiotiens hamnar, bland
dem var Aulis, seglade man ut på hafvet och landade i
Troas, där man tillkämpade sig fasta bostäder under
långsamt framträngande från kusten till det inre landet. Inom
kretsen af de strider, som de gamle grekiske kronologerna
förlade 130 år efter det trojanska kriget, hafva vi
tvifvelsutan att söka den historiska kärnan till den homeriska
skildringen af striderna utanför Ilion. Men denna kärna
blef af helt obetydligt omfång, ty det mesta af sångens
detaljer äro tillägg gjorda på fri hand, hvilka måste
bortskalas, för att kärnan skall kunna blottas.

»När den troiska sagokretsen», säger samme Curtius,
»var afslutad i den homeriska hjältedikten, nöjde man
sig icke med att ur den hemta en allmän skildring
af den verld, som man utrustade med högre krafter, lät
styras af gudasöner och gaf namnet den heroiska tiden,
utan man sökte använda dikten i dess enskilda drag som en
historisk urkund. Man tog då hjältediktens heroer för
historiska konungar, man betraktade de stordåd, som de
achaiska eröfrarna tillskrefvo sina förfäder, såsom tilldragelser
i verkligheten. Den poetiska spegelbilden blef historia, och
så uppkom traditionen om en dubbel utsegling från Aulis
(först Agamemnons och hans medhjelpares, sedan de aioliska
utvandrarnas), om en dubbel eröfring af det troiska landet,
om två krig med samma innehåll, utförda af samma folk
﻿och ätter. Då nu det första kriget såsom en lösrykt del af
den heroiska sången sväfvade i luften, så måste man
naturligtvis förse det med början och slut, sagoämnet måste
utspinnas längre. Det första krigets hjältar måste man
låta vända åter till Argos, ty ur god källa visste man, att
Agamemnons ättlingar regerade i Mykenai ända till den
doriska vandringens tid. På detta sätt förvandlades de ur
Hellas drifna achaiernas strid för att vinna ett nytt hem
till ett tioårigt fälttåg, som frivilligt företogs af mäktiga
furstar. Den doriska folkvandring, som hade föranledt alla
dessa företeelser, placerades mellan det första och andra
kriget. Det är ett märkligt bevis för sångens makt hos
det helleniska folket, att det besjungna trojanska kriget
fullkomligt lät det i verkligheten utkämpade träda i
bakgrunden och den strid, som icke hade någon annan grund
och mark än i den homeriska dikten, blef den fasta punkt,
vid hvilken hellenerna i fast tillit knöto hela sin
tideräkning.»

Om så är, måste tiden för det trojanska kriget, det
verkliga, flyttas något närmare våra dagar, och alla
kronologiska uppgifter rörande den tid, som ligger bortom
kriget, blifva mycket vanskliga. Utan att inlåta oss i några
vidlyftiga kombinationer torde vi för närvarande kunna
nöja oss med att säga, att fynden vid Hissarlik äro äldre
än år 1000 f. Kr. Men kunna vi ej bestämma det eller de
sekel de tillhöra, står det i alla fall fast, att de äro de
äldsta alster af ett ariskt folk vid Arkipelagen, som vi för
närvarande känna. Däri ligger deras stora betydelse, och
därpå grundar sig Schliemanns rätt till samtidens och
efterverldens uppriktiga tack för den storartade verksamhet han
med så mycken energi fullföljer.

I vår tid har hvart civiliseradt folk det lifligaste
intresse för de allmänt mänskliga frågorna, och till dem har
man blifvit van att räkna den homeriska sången, ehuru
uppsprungen inom ett folk, som i den nuvarande tiden icke
﻿räknar många ättlingar. För ungdomsminnenas skuld, den
enskildes och folkens, har man allestädes i Europa med det
största deltagande följt Schliemanns forskningar, man har
med honom jublat att Troja var återfunnet. Äfven i Sverige
har man delat detta intresse; så lifligt var deltagandet att
man en gång begynte tala om lämpligheten af att sända
svenska forskare till Troas. Derföre har det synts oss
angeläget att framhålla hvad Schliemann egentligen
funnit. Att han icke funnit det homeriska Troja, må icke
lända honom till förebråelse, ty det torde icke vara att
finna i verklighetens verld. Vi kunna i stället lyckönska
honom och oss, att han riktat vårt vetande med
upptakter, som man kan säga vara vigtigare än uppgräfvandet af
Homeros' stad hade varit, och att hafva framkallat en serie
af undersökningar som bredt sig ut i alt vidare kretsar,
som när ringar af växande storlek bilda sig kring den
punkt, där stenen träffat vattnets yta.

*

﻿
﻿"Ur vår tids forskning".

Af denna följd hafva utkommit:

1. OM STENKOL, deras uppkomst, utbredning och betydelse. Af Dr
P. T. Cleve. 2 uppl., samt om Skånes Stenkolsform. af E. Erdmann. 2 Kr.

2. OM DAMMET i dess förhållande till förruttnelsen, jäsningsprocesser
och smittosamma sjukdomar. Af Dr Alrik Törnblom. Andra upplagan. 1.50.

3. OM KORALLERNA och de kalkstensbildande organismernas betydelse
i naturen. Af Dr P. T. Cleve. 1.50.

4. OM FÖDOÄMNENA granskade med afseende på deras näringsvärde.
Af Dr Olof Hammarsten. Andra tillökade upplagan. 2.00.

5. OM DE ÄLDSTA SPÅREN AF MENNISKANS TILLVARO PÅ VÅR
JORD. Af Dr Gustaf Retzius. 2.00.

6. OM OPIUM samt andra smärtstillande och sömngifvande medel ur
växtriket. Af Dr Oskar Th. Sandahl. 1.50.

7. OM "FÖRKLÄDNAD" och andra inom djurriket förekommande former
af "skyddande likhet". Efter Alfred R. Wallace. 0.90.

8. FOLKENS TRO OM SINA DÖDA. Af Dr Hans Hildebrand. 2.50.

9. OM SMITTKOPPOR och skydsmedlen mot dem. Af Dr A. Törnblom. 0.75.

10. OM STJERNFALL. Af Dr L. A. Forssman. 1.25.

11. OM VÅRDEN AF BARN under de första lefnadsåren. Af Prof. Hj.
Abelin. Andra upplagan. 1.50.

12. NINIVES OCH BABYLONS KILSKRIFTER. Af Dr Esaias Tegnér. 2.25.

13. BETRAKTELSER ÖFVER VÄXTENS BYGNAD OCH LIF. Af Dr
F. W. Areschoug. 1.75.

14. NATURENS GRUNDÄMNEN i deras inbördes ställning till hvarandra.
Af Prof. C. W. Blomstrand. 1.50.

15. OM VÄXTERNAS BLOMNING. Af Dr Th. M. Fries. 2.00.

16. OM MATSMÄLTNINGEN hos människan och de högre djuren. Af
Dr Olof Hammarsten. 2.00. 

17. OM BLODET, dess kretslopp och dess betydelse för kroppsväfnadernas
näring. Af Prof. Christian Lovén. 2.00.

18. DET GAMLA EGYPTEN i dess skrift. Af Prof. J. Lieblein. 2.00.

19. EGYPTEN i dess minnesmärken och i dess förhållande till Palestina
och Grekland. Af Prof. J. Lieblein. 2.50.

20. BILDER UR FORNTIDENS VÄXTVERLD. Af Dr A. Nathorst. 1.75.

21. OM OCH UR RIG-VEDA. Bilder ur de indiska ariernas äldsta
kulturlif. Af A. Z. Collin. I. Vedatidens människor. 2.00.

22. OM OCH UR RIG-VEDA. Af A. Z. Collin. II. Vedatidens gudaverld. 2.00.

23. FORSKNINGARNA I CENTRAL-AFRIKA. Återblick och
framtidsutsigter. Af Prof. G. von Düben. 2.75.

24. FYNDEN I TROAS OCH HOMEROS' TROJA. Af Dr Hans
Hildebrand. 2.75.

I samma följd kommer bland annat att utgifvas:

OM CELLEN och de enklaste formerna för organiskt lif. Af Prof. Axel Key.

OM BERNSTENEN, dess bildning, förekomst och kulturbetydelse. Af Dr
Hjalmar Stolpe.

OM BAD. Af Prof. Carl Curman.

OM PÅLBYGGNADERNA. Af Dr Oscar Montelius.

DE MILDA VINTERKLIMATENS betydelse för behandlingen af kroniska
sjukdomar. Af Dr Curt Wallis.

OM DE SKATTER VI HEMTA UR JORDENS INRE. Af Prof. A. E. Nordenskjöld.

OM ÖGONLÄKEKONSTEN, dess utveckling och triumfer. Af Prof. C.
Rossander.

ALGVEGETATIONEN i de haf, som skölja Norra Europas kust. Af Dr
F. R. Kjellman.

STOCKHOLM, CENTRAL-TRYCKERIET, 1878.
