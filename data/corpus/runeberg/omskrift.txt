Populärt vetenskapliga föreläsningar vid Göteborgs Högskola
IV


OM

SVENSKAN SOM SKRIFTSPRÅK


AF

GUSTAF CEDERSCHIÖLD


GÖTEBORG
WETTERGREN & KERBFR
1897

Wald. Zachrissons Boktryckeri, Göteborg.
TILL

ESAIAS H. TEGNÉR

MIN VÄN OCH LÄRARE

Föreliggande bok är till största delen ett ordagrant
aftryck af konceptet till de offentliga föreläsningar, som författaren höll under februari, mars och
april månader år 1895.

En genomgripande omarbetning hade visserligen
af flera skäl varit önskvärd, men då omständigheterna
lagt hinder i vägen för en sådan, har författaren
måst nöja sig med

den formella åtgärden att indela sin skrift i
kapitel, i stället för i föreläsningar,

utvidgning af innehållet i kapitlen VI och IX-XI

samt förkortningar och andra smärre förändringar
på några ställen.
ÖFVERSIKT AF INNEHÅLLET.

FÖRSTA KAPITLET.
Inledning. Ämnets olägenheter och fördelar. -- Hvad
(ljud-)språket är för människan. -- Talspråket och
dess afläggare: tankespråket och skriftspråket; det
sistnämnda skall betraktas i förbindelse med de båda
andra; jämförelsen skall gälla nutida förhållanden. --
Det svenska talspräkets genealogi. -- Det svenska 
skriftspråkets begynnelser. -- Vårt skriftspråks historia kort
antydd: runperioden; handskriftperioden; tredje och
fjärde (?) perioderna ...................... 1.

ANDRA KAPITLET.
Närmare fastställande af uppgiften. Skriftspråkets
betydelse för samhället och för individen. Skriftspråk
i inskränktare mening (typiskt skriftspråk) bör jämföras
med talspråk i inskränktare mening (typiskt talspråk).
-- »Högprosa», »lågprosa» och »normalprosa» 
(»mellanprosa», »centralprosa»). -- Plan till jämförelsen mellan
»normalprosan» och typiskt talspråk ............ 35.

TREDJE KAPITLET.
Tankespråket och dess förhållande till tal och skrift.
Människans verksamhet såsom språkligt receptiv eller
produktiv innefattar alltid ett tyst tankespråk. --
Iakttagandet af det tysta tänkandet. -- Det fria 
tankespråkets form; dess domän inom litteraturen. -- Det
fria tänkandets hastighet. -- Tankespråk i förbindelse
med hörande, tyst läsning, talande och skrifvande 
(författande) ................. 51.

FJÄRDE KAPITLET.
Nödvändiga olikheter mellan skrift (normalprosa)
och sarntalsspråk. A. De sinnligaste, af materialet
närmast betingade. Anmärkningar om indelningen,
hufvuddelarnas namn, utförligheten samt behandlingen
af talspråket i det följande. -- Handstil och uttal;
tryck. -- Angifvandet nf ordens samhörighet eller
åtskillnad. -- Skriftens utvägar att ersätta talets
betoningar. -- Materialets närmaste inverkan på ordvalet. 79.

FEMTE KAPITLET.
Nödvändiga olikheter mellan skrift (normalprosa)
och samtalsspråk. B. Temperamentsolikheter
(början). Allmän skiljaktighet till lynnet. -- Utrop,
interjektioner. -- Tillrop; tilltal, tilltalsord; anmärkningar
om bruket af pronomina (personbeteckning). --
Uppmaningar ............................................ 103.

SJÄTTE KAPITLET.
Nödvändiga olikheter mellan skrift (normalprosa)
och samtalsspråk. B. Temperamentsolikheter
(forts. och slut). Fråga och svar. -- Sättet att börja.
Subjektiva inskjutningar. -- Mera relativa
temperamentsolikheter: i logisk stränghet; i omväxling; i
förkärlek för abstrakta eller konkreta (o. bildliga), försiktiga
eller starka, städade eller själfsvåldiga uttryck; i
förmåga af anpassning efter läsarens eller åhörarens
person ................................................. 140.

SJUNDE KAPITLET.
Nödvändiga olikheter mellan skrift (normalprosa)
och samtalssprak. C. I hvilka afseenden är
normalprosan omständligare? Samtalsspråket 
(»umgängesspråket») kan ersätta vissa ord genom betoning,
åtbörder, miner, blickar, läten. -- Den förhandenvarande
»situationen»  tillåter ofta stor ordknapphet. --
Särskilda uttryck, förbindelser och formler, som undvara

vissa logiskt nödvändiga satsdelar eller satser. --
Afbrott. -- Blir talet mera tidsbesparande än skriften? --
Luckor i framställningen med afseende på innehåhlet:
ofrivilliga, afsiktliga .............................. 179.

ÅTTONDE KAPITLET.
Nödvändiga olikheter mellan skrift (normalprosa)
och samtalsspråk. D. I hvilka afseenden är
normalprosan sparsammare på ord? Normalprosan behöfver
i regeln icke samtalsspråkets tillägg af förtydligande,
kompletterande, upphäfvande, inskränkande eller
förstärkande innehåll. -- Normalprosan meddelar en persons
framställning, samtalet två eller fleras frågor och svar,
påståenden och instämmande eller afvikande yttranden.
-- För bättre minnes och för säkerhets skull gjorda
upprepanden bli mindre nödvändiga i skrift än i tal... 209.

NIONDE KAPITLET.
Tillfälligare (historiska) olikheter mellan skrift
(normalprosa) och samtalsspråk. A. Skriftspråkets
konservatism. Om (le »tillfälligare» (»historiska»)
olikheternas namn, arter, behandling. -- Behandlingens
svårigheter: på grund af lokala växlingar, individnella
egenheter och idiosynkrasier; anmärkning om
»förtydligandet». -- Skriftspråket följer ej talspråkets
ljudlättnader eller analogiändringar. -- De förenklade
talspråksformerna böra få insteg i skrift; anmärkningar
om deras ålder och om tidigare försök att häfda deras
rätt. -- Skriftspråket accepterar ej vissa af talets
syntaktiska ändringar ej heller vissa af dess nyheter
i ordförräd och ordbetydelser, -- men uppehåller många
i talspråket förlorade såväl »formord» som »innehållsord». 225.

TIONDE KAPITLET.
Tillfälligare (historiska) olikheter mellan skrift
(normalprosa) och samtalsspråk. B. Skriftspråket
har ändrat eller öfvergifvit gammalt språkbruk.

Att skriftspråket våldsamt förändrat eller förkastat
lefvande språkformer, kan hafva berott på omöjligheten
att »normalisera» dem, -- sträfvan efter regelbundenhet
i böjningar och konstruktioner (analogi), -- godtyckligt
val mellan synonyner eller orddubbletter, -- logisk
formalism, -- sträfvan efter koncis och bekväm form
-- pedantisk spetsfundighiet, -- arkaiserande tendenser. 277.


ELFTE KAPITLET.
Tillfälligare (historiska) olikheter mellan skrift
(normalprosa) och samtalsspråk. C. Skriftspråket
har i större omfång efterbildat utländskt
skriftspråk. På litterär väg gjorda språklån kvarstanna
ofta inom skriftspråket, öfvergå ej till samtalsspråket.
-- Skriftspråkets lån med afs. på enkla, sammansatta
eller afledda »innehållsord», -- med afs. på formord,
-- med afs. på satsfogning, satsförkortningar, ordföljd
m. m. -- Reflexioner. .................................. 295.

TOLFTE KAPITLET.
Om skriftspråkets arter. Stilblandning; normalprosans
inkräktningar. -- Normalprosans egentliga område. --
Kanslistilen. -- Lågprosan; brefvet; biljetten. --
Högprosan och poesien ha beröringar med samtalsspråket;
retoriska figurer; troper; ordförråd i allmänhet; välljud.
-- Slutord. ............................................ 316.
Register ............................................... 345


FÖRSTA KAPITLET.

INLEDNING.

Ämnets olägenheter och fördelar. -- Hvad (ljud-)språket är
för människan. -- Talspråket och dess afläggare: tankespråket
och skriftspråket; det sistnämnda skall betraktas i förbindelse
med de båda andra; jämförelsen skall gälla nutida
förhållanden. -- Det svenska talspråkets genealogi. -- Det svenska
skriftspråkets begynnelser. -- Vårt skriftspråks historia kort
antydd: runperioden; handskriftperioden; tredje och fjärde (?) perioderna.

Den gamle romerske författaren TACITUS, som
hade ett skarpt öga för människonaturens
egenheter och i synnerhet för dess svagheter,
använder på ett ställe de bekanta orden: Major e
longinquo reverentia, d. v. s. vi äro mera benägna
att hysa höga tankar om det, som står oss fjärran,
än om det, som står oss nära. Detta Taciti uttryck
har blifvit ett s. k. »bevingadt ord». Man har
också ofta anledning att citera det eller åtminstone
att tänka samma tanke i annan form. Ty det
visar sig ständigt, att människorna beundra och

värdera det främmande, det aflägsna, vida högre
än det egna, det hemmavarande. Och äfven när
detta senare, efter hvad man säger och tror, skattas
högre än det främmande, är det dock sällan föremål 
för ett lika lifligt kunskapsbegär.

Det jag ständigt ser eller hör, gör jag i allmänhet 
ej till föremål för någon närmare reflexion
eller undersökning; jag tror mig känna det tillräckligt, 
eller snarare: jag tänker alls icke på, huruvida jag 
känner det mycket eller litet, -- så framt ej någon 
tillfällighet visar mig, att detta alldagliga likväl 
har sidor, som förut undfallit mig.

De flesta människor anse sig ha alldeles tillräckligt 
reda på sitt modersmål. Fordom hände
det, att lärde romare förmanade sitt lands ungdom:
»Läs grekiska, latinet kommer af sig själft!» Icke
synnerligen annorlunda har man i ännu tämligen
sen tid hos oss betraktat vårt modersmåls studium.
För ett par århundraden sedan voro de arma
»djäknarna» förbjudna att i skolan tala annat språk
än latinet, och ännu torde personer lefva, som
erinra sig flickpensioner, i hvilka lärjungarna voro
vid vite ålagda att äfven sinsemellan ständigt tala
franska. I svenska språket förekom ingen 
undervisning utöfver den mest elementära.

Numera har ju modersmålets studium vid våra
läroverk fått ett större utrymme, men sannolikt
finnes det ännu icke så få personer, som mena, att
den tid och möda är förspilld, som användes på


detta ämne, sedan den mekaniska färdigheten i
läsning och skrifning hunnit inhämtas.

De, som uttala eller hysa sådana åsikter, hafva
naturligtvis rätt däruti, att man genom den dagliga
sammanlefnaden med sina landsmän och utan 
särskildt studium förvärfvar och nödgas förvärfva sig
en ganska stor kännedom af modersmålet, en 
kännedom, som kan tyckas vara tillräcklig för de
flesta praktiska behof.

Men skulle det då icke vara nyttigt att komma
längre?

Det är nog en erkänd sak, att förmågan att i
tal eller skrift uttrycka sig väl är af värde; ett
korrekt, klart och elegant språk, konsten att 
begagna de ord, som »slå hufvudet på spiken» --
man vet ju, att detta icke blott gör ett behagligt
intryck, utan att det också gör mycket för att
bereda framgång åt den sak, för hvilken man talar
eller skrifver. Att denna konst verkligen kan
läras, är kanske mindre kändt; och det måste 
medgifvas, att våra läroanstalter icke heller åstadkomma
stora resultat i den konsten.

En grundlig utbildning i konsten att begagna
språket väl måste -- det torde lätt inses -- till en
del byggas på de resultat, som vunnits genom
språkvetenskapen, den teoretiska undersökningen
af språket.

Men själfva denna teoretiska undersökning af
modersmålet har också i och för sig betydelse för
andra än vetenskapsmännen. De viktigare och


allmännare resultaten af densamma kunna utan
tvifvel utvidga synkretsen och skärpa tanken för
hvilken bildad person som helst.

Om nu dessa mina anspråkslösa föreläsningar
öfver några få till den svenska språkforskningen
hörande frågor icke lyckas ingifva Eder någon
hög föreställning om denna vetenskaps värde för
allmänbildningen, -- då hafven I full rätt att gifva
mig skulden, då bören I tillskrifva det min djärfhet
att välja ett ämne, som hittills blifvit jämförelsevis
litet undersökt, eller min oförmåga att nog djupt
intränga i och nog tilldragande framställa detta
ämne.

De betraktelser, jag här kommer att göra öfver
»svenskan som skriftspråk», och de sidoblickar, jag
därvid kommer att kasta på andra svenska språkarter, 
skola måhända bringa Eder mindre nytt, än
I haden väntat. Och det nya, jag torde hafva att
säga Eder, löper ofta fara att bortskymmas af det
myckna för Eder redan välbekanta och själfklara,
som jag måste omnämna för att gifva det nya dess
rätta plats och sätta det i dess naturliga 
sammanhang. Jag hoppas dock, att I stundom skolen
finna, att I ej förut hafven betraktat det välbekanta
och själfklara i just detta sammanhang, eller att I
ej för Edert medvetande gifvit det ett så bestämdt
uttryck, eller att I ej af det dragit samma 
slutsatser. Kanhända skolen I också finna, att en och
annan här gjord anmärkning gifver Eder något
att fundera på och innehåller en ny synpunkt, som
kan åt välbekanta fakta skänka ett nytt eller ökadt
intresse.

*

Dessutom beder jag Eder besinna, huruvida
icke äfven helt små framsteg i vetande och 
begripande kunna vara af värde, när det är fråga om
ett område, hvilket ligger oss så nära som detta, --
när det gäller vårt eget språk, hvilket vi ju 
dagligen och stundligen använda. 

Under den tidrymd af Europas historia, som
skulle kunna kallas eröfringspolitikens, fanns det
mången statsman, som prisade Ludvig XIV:s
visdom; han förstod, sade man, att förvärfvandet
af några byar vid gränsen var mera värdt än 
besittningstagandet af ett helt konungarike på hundra
mils afstånd från hans land; -- därvid anspelade
man naturligtvis på tidigare franska konungars
sträfvanden att bemäktiga sig delar af Italien, i
synnerhet konungariket Neapel. De statsmän, som
fällde det nämnda omdömet, hade utan tvifvel
rätt. Ludvigs annexioner vid gränsen bevarades
mycket längre tid än de aflägsnare områden, som
t. ex. Napoleon lyckades underlägga sig; de blefvo
verkligen införlifvade med Frankrike, de blefvo,
och äro till stor del ännu, franska i lika hög grad
som de länder, öfver hvilka redan huset Valois
sträckte sin spira.

En alldeles liknande lärdom kunna vi hämta
från vår egen politiska historia: af vårt en gång
så lysande välde på andra sidan Östersjön, återstår
oss nu föga mer än minnet; -- men de provinser
på denna sidan om Kölen och hafvet, som frederna
i Brömsebro och Roskilde tillförsäkrade oss, de äro
ännu våra, deras innevånare äro nu lika goda
svenskar, som uppländingar och södermanländingar.

Hvem har ej för sin personliga del gjort en
snarlik erfarenhet? Vi få ju stundom lära oss
något, som står i nära sammanhang med vår 
vanliga, dagliga verksamhet. En sådan kunskap, äfven
om den utgöres blott af ett enkelt handgrepp eller en
naturlig förklaring af vanliga företeelser, fastnar i
vårt minne, ty den kommer ofta till användning
och till nytta. Men det, som vi fått lära om 
förhållanden, som ligga långt ifrån vår dagliga praxis,
det får, kan man säga, blott kuriositetens intresse
och bleknar snart bort i vårt minne.

Jag vågar alltså hoppas, att hvad jag här
möjligen kan erbjuda Eder af nytt, -- vare sig i
enskilda fakta eller i sammanställningar och
förklaringar, -- skall, just därigenom att det nära
ansluter sig till det, hvarmed I redan ären så
förtrogne, synas Eder vara af något värde och kanske
t. o. m. blifva i någon mån fruktbärande för en
eller annans verksamhet.

*

Redan den allmänna fråga, som vi här blott
inledningsvis och i största korthet skola vidröra,
torde åtminstone för somliga af Eder erbjuda ett
innehåll, vid hvilket tanken gärna dröjer.

Hvad är språket för människan? -- Af det
myckna, som nu för tiden säges till svar på denna
fråga, vill jag här framhålla några punkter.

Språket, hvarmed vi närmast mena ljudspråket,
är ett verktyg, medelst hvilket människan lätt,
hastigt och tydligt meddelar sig med sina likar,
till dem öfverför sina tankar och känslor samt från
dem mottager deras.

Språket är vidare ett verktyg, medelst hvilket
människan utvecklar sin egen tankeförmåga, så att
denna vinner en fastare och mera medveten form.
Vi måste också erinra oss, att, då individen lär sig
något nytt, vanligen de språkliga benämningarna på det nya
inhämtas först, men innebörden (begreppsinnehållet) efteråt,
stundom endast så småningom. Därför kan också det språk,
individen begagnar, när det är ett utbildadt kulturspråk, ofta
sätta honom i stånd att synas vara mera, än han är. Jfr
SCHILLERS »Votivtafel» till dilettanten: Weil ein Vers dir
gelingt in einer gebildeten Sprache, Die für dich dichtet und
denkt, glaubst du schon Dichter zu sein?
Språket har två sidor, en sinnlig, de uttalade och
hörda ljudförbindelserna, samt en andlig, den
betydelse eller det begreppsinnehåll, som människan
medvetet förknippar med eller liksom lägger under
dessa ljudförbindelser, hvilka därvid utgöra ett slags
bilder af eller tecken för begreppsinnehållet.

Till båda dessa sina olika sidor är språket
föränderligt;
Jfr AXEL KOCK, Om språkets förändring. (Populärt
vetenskapliga föreläsningar vid Göteborgs Högskola, III.)
hvarje generation, hvarje individ
arbetar ständigt (ehuru visserligen i regeln 

omedvetet) på att förändra det, men tillika på att 
uppehålla det. Hvarje individ upptager det i sig samt
behandlar och utvecklar det såsom sin egendom,
ja, såsom en del af sitt eget väsende, men när han
begagnar det som medel till meddelande med andra
individer, som stå i språkgemenskap med honom,
hålles han tillbaka från att göra sitt språk alltför
olika deras språk, ty de måste ju kunna förstå
honom.

Det antal människor, som sinsemellan hafva
så likartadt språk, att de pläga förstå hvarandra,
säges hafva samma språk, och detta, som för ett
visst antal är någorlunda gemensamt, får då ett
särskildt namn, t. ex. svenska.

För individen är delaktigheten i detta 
gemensamma språk ett medborgarbref i samhället; när
han förvärfvat sig förmågan att förstå och begagna
detta språk, blir han delegare i den nationella
kulturen och själf en länk i den oöfverskådliga
kedja af krafter, som uppehålla språket och föra
det vidare.

Ett nutida språk, såsom svenskan, är frukten
af oräkneliga generationers arbete; det har blifvit
ett tankeredskap af på samma gång mycket enkel
och mycket komplicerad beskaffenhet. Det kan
kallas för en konstprodukt, ty det bär 
konstnärlighetens prägel, men den språkbildande konsten har
endast i ringa mån verkat fullt medvetet och 
afsiktligt samt hufvudsakligen drifvits fram af hvad
som tyckts vara naturligt, ofrivilligt och

nödvändigt. Och liksom individens språk för den
noggranne iakttagaren afslöjar hans karaktär och
utvecklingsgång, så återspeglas också i nationens
språk dennas skaplynne och historia.

*

Ljudspråket är naturligtvis i hufvudsak
detsamma som talspråket, d. v. s. det språk, som
frambringas genom rösten och uppfattas genom hörseln;
men ur ljudspråket hafva två andra slags språk
utvecklat sig. Det ena är tankespråket, det för örat
ohörbara språk,
Att gränsen mellan talspråket och tankespråket ej
med full skärpa kan uppdragas, och att det senare ofta
(omedvetet) öfvergår i det förra, skall längre fram visas.
som vi förnimma inom oss, när
vi tänka. Det andra är skriftspråket. Detta blir
det förnämsta föremålet för våra gemensamma
betraktelser, men äfven till talspråket och
tankespråket måste vi taga hänsyn, dels såsom motsatser
till skriftspråket, dels såsom påverkande detta eller
påverkade af detta.
Det svenska skriftspråket måste företrädesvis
jämföras med det svenska talspråket. Det är klart,
att jämförelsen, för att bli tillräckligt pålitlig och
omfattande, måste gälla det nutida talspråket och
det nutida skriftspråket, ty äldre tiders talspråk
känna vi blott medelbarligen, antingen genom det

äldre skriftspråket, som mer eller mindre troget
återgifvit det samtida talet, eller genom ett fåtal
direkta upplysningar hos äldre författare, eller
genom de slutsatser, som språkhistorien kan göra.

Fastän det språk, som våra förfäder talat, nu
för tiden, då deras röster längesedan förstummats,
icke kan direkt eller i hvarje detalj iakttagas och
studeras, kunna vi dock, tack vare nutidens
historiska och komparativa språkforskning, spåra många
viktiga drag af detta språks utveckling långt
bortom den tid, då egentlig historia börjar.
Språkets efter hand inträdande förändringar i ljud- och
böjningssystem kunna vi följa genom medeltidens
»fornsvenska» till den gemensamma »östnordiskan»,
då svenskan och danskan ännu voro ett enda
språk. Under århundradena närmast före
vikingatiden kalla vi språket »urnordiskt» eller
»samnordiskt»; det var då gemensamt för alla skandinaver.
Gå vi ännu längre tillbaka i tiden, så finna vi, att
våra förfäder något före Kristi födelse ännu icke
hade skilt sig i sitt tal från förfäderna till våra
tyska grannar, eller med andra ord, våra och
tyskarnas förfäder voro då ännu en stam som
talade samma språk, det »ur-» eller »samgermanska».
För ännu äldre perioder blir den historiska gången
svårare att bestämma. Men så mycket veta vi, att
det funnits en tid, då de germanska folkens
stamfäder ännu icke afsöndrat sig från den språkenhet,
som omfattade förfäderna till ett stort antal af de
öfriga nuvarande europeiska folken. Och vi kunna

komma ändå något längre tillbaka: vi veta, att ej
blott nästan alla de europeiska nationerna, utan
äfven de indiska och de eranska (persiska) härstamma
från ett och samma folk, och vi hafva, tack
vare den jämförande språkforskningen, ganska god
kännedom om detta urgamla folks språk, det
»indoeuropeiska» eller »indogermanska» urspråket. Vid
detta stannar vårt språks släktledning; längre tillbaka
har forskningen ej kunnat gå, och det synes
föga troligt, att den någonsin kommer längre.
Men det är vackert så: det gemensamma
urindoeuropeiska språket i det skick, som vi nu känna
det, har lefvat, d. v. s. talats, allra minst 3,000 år
före Kristi födelse, sannolikt tidigare. Det vill med
andra ord säga, att vi i hufvuddragen kunna följa
det svenska talspråkets utveckling fem årtusenden
tillbaka i tiden.

Så gamla anor har icke vårt skriftspråk; det
kunde icke uppstå förr, än våra förfäder lärde
känna och begagna skrift, och detta inträffade
jämförelsevis mycket sent.

Vi taga härvid ordet skrift i dess inskränktare
betydelse, enligt hvilken det åsyftar endast
ljudskriften, eller det slags skrift, som söker återgifva
det talade språket ljud för ljud, med ett särskildt
tecken för hvarje olika ljud.

Ett annat, äldre och ofullkomligare, slags
skrift är idé- eller begreppsskriften, som använder
ett särskildt tecken för hvarje begrepp eller sak.
Begreppsskriften har tidigt uppstått hos många

folk. Den har ej heller saknats i vårt land. De
s. k. hällristningarna, som finnas på flera ställen i
Sverige och talrikt förekomma i synnerhet uti
norra Bohuslän, äro otvifvelaktigt skriftliga
minnesmärken, historiska dokument från den tid, då
ljudskriften ännu ej var känd i Sverige. Man anser
nu, att de uppkommit under bronsåldern. Vi kunna
nog förstå, att dessa inskrifter varit ämnade att
föreviga minnet af märkliga händelser, företrädesvis
sjöstrider, stundom envig, någon gång jakter. Vi
kunna med större eller mindre sannolikhet sluta
oss till betydelsen af ett eller annat tecken; så t. ex.
har man gissat, att det ofta förekommande hjulet
betecknat solen eller någon gudamakt. Några
kulturhistoriska bidrag lämna ristningarna oss
också, t. ex. med afseende på fartygens form och
storlek (antal roddare). Men något mera kunna
dessa primitiva skrifter icke säga oss. Då den
förklarande traditionen gått förlorad, framstår
begreppsskriften såsom oklar, torftig och ofullkomlig.
Och likväl hafva andra folk ur dylik
ofullkomlig begreppsskrift småningom kunnat utveckla
verklig ljudskrift. Så hade egypterna redan i
mycket aflägsen forntid gjort, ehuru de, på grund
af sin stora vördnad för det uråldriga och
fäderneärfda, fortforo att jämte ljudskriften använda
hieroglyferna. Är det riktigt, som många egyptologer
försäkrat, att det fornsemitiska eller feniciska
alfabetet ursprungligen är en efterhärmning af de
egyptiska ljudtecknen, då hafva äfven vi svenskar

i sista hand egypterna att tacka för konsten att
använda bokstäfverna. Ty från fenicerna kom
alfabetet till grekerna, från grekerna till de italiska
folken, från dessa till de germanska stammarna.

Det är ett egendomligt förhållande, att det
latinska alfabetet två särskilda gånger kommit till
den skandinaviska Norden, båda gångerna
hufvudsakligen genom Tysklands förmedling.

Redan under de allra första århundradena efter
Kristi födelse, då romarna stodo i lifliga förbindelser
med de germanska folken, hade dessa senare
utbildat ett system af skrifttecken, formade efter
mönstret af de latinska kapitälerna -- d. v. s.
ungefär hvad vi nu kalla de »stora» bokstäfverna
-- dock med de modifikationer, som kräfdes dels
af olikheter i ljudsystemen, dels af det material
(trä, sten eller metall), hvari germanerna inristade
sina skrifttecken.
Att detta germanska alfabet, de s. k. runorna, hvilket
kommit till största användning och längst bevarats i den
skandinaviska Norden, verkligen uppkommit genom lån från
romarna, har i senare tid på ett öfvertygande sätt ådagalagts
genom dansken LUDVIG WIMMERS undersökningar.

För andra gången kom den latinska skriften
till Norden, då kristendomen infördes dit. De tyska
och engelska missionärerna hade med sig latinska
böcker; prester och munkar begagnade och
afskrefvo latinska kyrkohandböcker, snart började
man här att på latin affatta äfven offentliga
handlingar eller s. k. diplom, och slutligen tog man ut

steget att till uppteckning af modersmålet använda
de skrifttecken, som förekommo i dessa latinska
böcker och diplom, således de s. k. latinska
minusklerna (d. v. s. ungefär hvad vi kalla de »små»
bokstäfverna). I Sverige torde detta ha inträffat
omkring år 1200; den äldsta, till vår tid bevarade,
fornsvenska handskriften är ifrån slutet af 1200-
talet.

Vi kunna således säga, att det svenska
skriftspråkets historia börjar sitt första skede med den
äldsta bevarade svenska runinskriften, och sitt
andra skede med den äldsta bevarade svenska
pergamentshandskriften.

*

Det svenska skriftspråkets historia! Att försöka
teckna den vore nog en lockande uppgift, men
ingalunda lätt, allra minst i sådana föreläsningar
som dessa.

Då ju skriftens förhållande till talet under de
förgångna tiderna ej kan direkt utrönas, måste det
uppvisas genom omsorgsfulla deduktioner på
grundvalen af de fakta, som finnas för handen. De
nuvarande svenska talspråken, så väl de bildades
»rikstalspråk» (i den mån ett sådant finnes) som
de särskilda bygdemålen, måste därvid användas
till jämförelse med äldre förhållanden. Sådana
undersökningar äro ännu blott till en del utförda
och skulle, på den ståndpunkt de för tillfället

intaga, föga lämpa sig till att här omständligt refereras.

Vi få nöja oss med att, i fråga om vårt
skriftspråks äldre skeden, fästa oss vid några få drag,
som äro mera enkla och iögonfallande, men hvilka
ändå kunna gifva oss någon föreställning om den
utvecklingsgång, vårt skriftspråk har följt.

*

Det år klart, att man för de båda tidigaste
perioderna af vårt skriftspråks tillvaro, runskriftens
och handskrifternas, ej kan antaga, att det skrifna
språket haft en så själfständig ställning gent emot
det talade språket som den, det nu intager.

Nu för tiden har vårt skriftspråk en lång
utvecklimmg bakom sig; det har längesedan utpräglat
sig i vissa, ganska fast bestämda former, som delvis
äro skarpt skilda från talspråkets. Och vidare:
det svenska skriftspråket tjänar nu hundratusentals,
om ej millioner, människor, till ömsesidiga
meddelanden, och ju större den folkmängd är, som
uppbär och underhåller skriftspråket, dess fastare
bli skriftspråkets former, dess svårare blir det att i
dessa införa väsentliga ändringar, som kunna slå
rot och fortlefva.

Under vår forntid däremot, ja, ända fram till
reformationen, torde konsten att läsa och skrifva
ha varit inskränkt till ett ringa fåtal af nationen.

Hvad först angår runornas tid, så är det

visserligen sant, att vi icke kunna sluta till runskriftens
ringa utbredning bland folket af den
omständigheten, att ett jämförelsevis mycket litet antal
runinskrifter (särskildt med äldre runor) bevarats till
vår tid; ty vi veta ju, att runorna helst ristades på
skifvor eller »kaflar» af trä, ofta äfven på föremål
af horn eller ben, alltså på material, som väl var
bekvämt, men icke varaktigt. Vi kunna
följaktligen anse för säkert, att de runinskrifter, som
förmultnat eller brunnit upp, varit vida talrikare än
de, hvilka ristats på ett material, som egde goda
förutsättningar att kunna trotsa elementens åverkan.
Och hvad som icke rostade bort eller förvittrade,
kan ha blifvit nedsmält eller sönderslaget; på
stenfattigare trakter ha ju ännu i senare tider
runstenar blifvit sprängda för att användas till
byggnader o. d.

Men vi hafva säkrare bevis för, att runskriftens
bruk varit känd blott af få.

Namnet runa (eller run) betyder i fornspråken
egentligen »hemlighet», »hemlig visdom». I själfva
verket betraktades runorna länge såsom
hemlighetsfulla tecken, i hvilka en mäktig trolldomskraft
innebodde. Om deras användning till magiska
ändamål hafva Eddasångerna och de isländska
sagorna åtskilligt att förtälja. Karaktäristiska äro
i synnerhet två berättelser i Egil Skallagrimssons
saga. När man en gång i Norge bjudit Egil på
»signadt», d. v. s. förhäxadt, öl, ristar han runor
på dryckeshornet och färgar dem med sitt blod;

då spricker hornet, och drycken rinner bort. En
annan gång, då Egil är på färd i Värmland, botar
han genom sin runkunskap en sjuk bondedotter.
Man hade förut sökt kurera henne genom att
lägga ett hvalfiskben med 10 inristade runor i hennes
säng. Egil undersöker dessa runor samt finner,
att runristaren af okunnighet ditsatt oriktiga tecken
och därigenom förvärrat sjukdomen; hvalfiskbenet
uppbrännes, Egil sammamsätter en »riktig» inskrift,
som lägges under hufvudkudden, -- och flickan
blir frisk.

På brakteater, hvilka sannolikt burits ej blott
till prydnad, utan äfven som amuletter, träffär man
stundom runor, hivilka icke bilda några ord, men
hvilka utan tvifvel trotts ega någon mystisk kraft.
Äfven på den besynnerliga gamla prydnad eller
talisman af ormlik form, som hittats i Lindholms
mosse i Skåne finner man, efter en inskrift med
sammanhängande ord, flera isolerade runtecken, som
för oss icke gifva någon mening. I några fall,
som just på Lindholmsormen, stå dessa tecken i
förbindelse med ordet »alu», hvilket anses betyda »skydd».

Ja, -- väl kunde det folk, som nyss gjort
bekantskap med skriften och som med häpnad sett, hur
denna var i stånd att ersätta människorösten, --
väl kunde detta folk frestas att tilltro dessa
hemlighetsfulla tecken än flera krafter. Underbara
må väl också vi kalla dem, när vi besinna de enkla
bokstafstecknens historia, hvilken lång följd af
tankearbete som fordrats för deras uppfinnande och

utvecklande, hvilken väg de hafva vandrat från
folk till folk, hvilka storverk de åstadkommit för
mänskligt framåtskridande.

Om svårigheten att läsa runorna vittna sådana
slutmeningar i inskrifterna som dessa: »Råde den,
som kan!» och »Råde den man, som är runkunnig,
dessa runor!» I den sist anförda formeln är ordet
ryndr, som vi öfversatt med »runkunnig», möjligen
att tolka som »trollkunnig», »i besittning af
magiskt vetande». Betecknande är också
användningen af ordet råda, eg. »utfundera», »gissa», »tyda»,
Jfr det tyska rathen och det däraf afledda Räthsel.;
man sade t. ex. »råda en gåta», »råda en dröm».
Svårigheten att tyda runorna ökades ofta genom
särskilda konstgrepp, såsom bruket af s. k.
vändrunor eller s. k. lönrunor.

Att färdigheten att inhugga eller inrista
runorna var sällsynt och värderad, bevisas däraf, att
runristaren så ofta nämnes i inskriften. Äfven på
stenar med helt korta inskrifter finner man stundom
omtaladt, hvad den man hette, som huggit in runorna
på uppdrag af den, som »rest stenen» eller »lät
rista». Med en viss stolthet tyckes sonen Ödrik
på Skilstadsstenen i Uppland förtälja, att han själf
huggit dessa runor efter sin fader. Eljest är det
mycket vanligt, att samme runristares namn
träffas på flera stenar. Mot slutet af runperioden
tyckas runristare af känd skicklighet hafva blifvit
flitigt anlitade; -- af de tre uppländingarna Yppir,
Bäle och Asmund Karason har den förste satt sitt

namn på 33 ännu bevarade stenar och hvardera
af de båda andra på ett tjugotal; man kan se,
att de stundom hämtats till aflägsna orter, t. o. m.
utom Uppland.

Men om också några voro runristare till yrket
och förvärfvade skicklighet och säkerhet i att
inhugga »rätta runor» (som de kallas på vissa
stenar), så visa däremot andra, i synnerhet under
periodens tidigare del, stor osäkerhet i användningen
af tecknen. Därtill kommer, att det fanns många
lokala skiljaktigheter både i tecknens form och i
deras bruk.

En tid bortåt torde hela konsten hafva varit
på förfall; ty på annat sätt kan man knappast
förklara den besynnerliga företeelsen, att det af 24
tecken bestående ursprungliga runalfabetet, det
gemensamt germanska, i Norden minskades till blott
16 tecken. Detta kortare runalfabet, den
»nordiska futharken», uppträder omkring midten af 800-
talet; redan omkring år 1000 började man dock
söka förbättra detta mycket otillräckliga
teckensystem. Sålunda förbättrad behöll runskriften sig,
äfven efter den latinska minuskelskriftens
införande, ganska länge på åtskilliga ställen i Norden,
blef någon gång använd till utförligare
uppteckningar på pergament eller papper, men i synnerhet
till ständiga kalendrar, s. k. runstafvar.

Från den tid, då runorna utgjorde det enda
slags skrift, som stod våra förfäder till buds, hafva
vi i regeln blott helt kortfattade uppteckningar

bevarade. Man anser troligt, att vissa delar af
Västgötalagen och af Upplandslagen funnits inristade
på träskifvor, och uti isländska sagor berättas om
tämligen långa dikter (bland andra en på omkring
200 versrader), att de, omedelbart efter sedan de
föredragits, af en åhörare upptecknats med runor på
trä. Men själfva den hårdhet i materialet, hvilken
vi hafva att tacka för bevarandet af sten- och
metall-inskrifter, har också varit ett hinder för
utförlighet i dessas uppteckning. Det enda
runmonument från äldre tid, som har en betydligare
omfattning, är den väldiga, med stora runtecken
alldeles öfverhöljda, s. k. Rökstenen i Östergötland
(från ungefär år 900); inskriftens fantastiska
innehåll 
Om detta innehåll har senast H. SCHÜCK yttrat sig i
Illustr. Svensk litteraturhistoria I: 13--15.
gifver den dock, lika mycket som omfånget,
en ren undantagsställning.

På det stora flertalet af runminnesmärkena har
just kortheten framkallat en och annan stilistisk
egenhet. De äldsta inskrifterna, de, som tillhöra den
urnordiska tiden, drifva stundom kortheten så långt,
att man nu blir oviss om meningen. På åtskilliga
smärre förenmål, t. ex. ett spänne, ett diadem, en
kam, ett horn o. s. v., förekommer endast ett
personnamn i nominativ. Man förklarar vanligen detta
som egarens nanm. Bruket skulle sålunda alldeles
motsvara det moderna, då man sätter eller låter
sätta sitt namn t. ex. på sitt paraply, för att
därmed i nödfall kunna bevisa sin eganderätt.

Förklaringen kan möjligen stödjas däraf, att några
dylika lösa föremål bära en inskrift, som utom
personnamnet har tillägget »heter jag», medan några
andra säga: »N. N. gjorde runorna», -- hvilket väl
torde åsyfta egaren. Men på andra smycken och
redskap heter det: »jag N. N. gjorde (t. ex. hornet),
hvilket kan komma oss att tro, att äfven när
namnet står ensamt, det har afseende på föremålets
förfärdigare och således motsvarar nutidens
fabriksmärken eller konstnärssignaturer.

Då -- såsom ofta är fallet med de äldsta
minnesmärkena -- en stens inskrift består af ett
personnamn i nominativ, plägar man förklara detta i
motsvarighet med vår tids grafskrifter, d. v. s. så, att
man får tänka sig orden »här hvilar» tillagda.
Denna förklaring är dock ej höjd öfver allt tvifvel,
ty af några yngre inskrifter ser man, att stenar
stundom restes efter män, som omkommit i
aflägsna krigståg, och att flera stenar på olika ställen
kunde resas efter en och samme man, alltså endast
till minne af den döde. En annan uppfattning,
nämligen att stenen skulle betraktas som en
minnesgåfva till den döde, liksom våra grafkransar, och
alltså bära gifvarens namn, har något stöd i den
omständigheten, att en sten med inskrift stundom
funnits inuti en ättehög och således ej gärna
kunnat vara ämnad annat än som ett meddelande till
den döde själf.

Äfven de urnordiska inskrifter, som innehålla,
ej blott ett namn, utan en sats, äro ofta i sin form

knapphändiga, och detta ej sällan på ett sätt, som
erinrar om de latinska inskrifternas stilisering. Det
eller de ord, som uteslutas, äro sådana, som läsaren
antages kunna själf tänka till, då han betraktar
minnesmärket och känner dess uppgift. Så
utelämnas objektet --  »runorna», eller »minnesmärket»,
eller obestämdare: »detta» -- i formeln på en sten:
»N. N. gjorde» (näml. detta) »efter sin son N. N.»,
eller på ett spänne: »Jag N. N. gjorde» (näml.
detta). -- Subjektet utelämnas i formeln »N. N:s
kallades» (näml. denna sten). -- Både predikat och
objekt saknas i formulerna »N. N. öfver N. N.» och
»N. N. efter N. N.» (näml. satte denna sten, eller:
ristade dessa runor); här ha vi ju motstycken till
den kända latinska ordknapphetn i Amico amicus
(d. v. s. »vännen åt vännen») eller Patri optimo
gratus filius (»åt den bäste fader en tacksam son») och
dylika.
Att latinska inskrifters uttryckssätt verkligen utgjort
mönster för de nordiska runristarna, är ingalunda omöjligt.

En annan stilistisk egenhet, som påminner om
latinet, är, att verbet (när det är utsatt) alltid står
i tempus för förfluten tid, det s. k. preteritum,
hvilket, historiskt taget, motsvarar latinskt perfektum,
ehuru vi numera kalla det imperfektum. Bruket
af preteritum är ju det enda möjliga, när det skall
sägas, att den eller den har förfärdigat något, och
likaledes, när det skall omtalas, att den eller den
har rest stenen, -- så framt nämligen skriften ej
blef inhuggen förr, än stenen blifvit rest. Men då

det heter, att den eller den har ristat eller ristade
runorna, så innebär uttrycket, att ristaren, medan
han är sysselsatt med arbetet, icke tänker på den
närvarande situationen, utan på den situation i fram-
tiden, då någon annan läser inskriften, och då hans
eget, nu pågående arbete, tillhör en förfluten tid.
Detta öfverensstämmer fullkomligt med den latin-
ska brefstilen, i hvilken brefskrifvaren talar om sitt
skrifvande, om sina tankar och känslor därvid, uti
perfektum, och alltså tänker sig försatt till den tid,
då brefemottagaren läser.

Bland runinskrifterna, i synnerhet de yngre
svenska, finnas många, som utgöras af verser, eller
af blandad vers och prosa. Den samling runverser,
som svensken BRATE och norrmannen BUGGE ge-
mensamt utgifvit, upptager ej mindre än 167 num-
mer helt eller delvis versifierade runinskrifter. Till
största delen äro de affattade i de enkla, endast
med bokstafsrim, s. k. allitteration, försedda versslag,
som möta oss i den poetiska Eddan; dock finnas
äfven några prof på rimstafvelser inuti versrader-
na, liksom i den norsk-isländska skaldepoesien. Den-
na tydliga förkärlek för poetisk form är emellertid
icke att betrakta som något säreget för det forn-
svenska skrift-språket, ty vi veta, att våra förfäder
äfven vid muntlig framställning gärna klädde sina
tankar i metrisk och allittererad form, när de ville
göra dem egnade att bättre fästa sig i åhörarens
minne. Men det är visserligen ej utan betydelse,
att denna poetiska form relativt ofta kommit till

användning på de fasta minnesmärkena
(runstenarna): det vittnar i sin mån om den lyftning,
vikt och högtidlighet, man velat gifva åt dessa för
varaktighet i årtusenden bestämda inskrifter.

Det må slutligen erinras, att de prosaiska
inskrifterna på yngre runstenar småningom blifvit
ganska enahanda i formuleringen, särskildt hvad
grafskrifterna angår. Man bildade sin inskrift i
närmaste likhet med den stilisering, som man sett
använd på andra stenar i hemtrakten. Redan här
röjer sig traditionens stora inflytelse på
skriftspråket.

* 

När kristendomen infördes och utbreddes i vårt
land, hade dess förkunnare med sig, icke blott
latinska böcker, utan ock den latinskt-kyrkliga
bildning, som på den tiden härskade bland mellersta
och södra Europas romerskt-katolska prästerskap.
Och de af landets barn, som missionärerna togo i
lära för att uppfostra till kyrkans tjänst, fingo
naturligtvis del af samma bildning. Det är ju
välbekant, huru fast organiserad den katolska kyrkan
var redan på den tiden, då hon fick fast fot i
Sverige, och med hvilken framgång hon sträfvade att
göra skäl för sitt namn »katolsk», d. v. s.
»allmännelig», eller, som vi nu snarare skulle uttrycka det:
»kosmopolitisk». Men hennes kosmopolitism bestod
däruti, att hon på sina tjänare -- hvilken nation
de än af födseln tillhörde -- oföränderligt tryckte

just den romerskt-kyrkliga prägeln. I Sverige, som
annorstädes, blefvo efter trosförändringen präster
och munkar för en lång tid bildningens
egentlige representanter; boklärde eller lärde män
kallades de, betecknande nog, under vår medeltid.
Men därigenom fick ock bildningen samt dess
produkt och häfstång, litteraturen, en utländsk
karaktär. I början var det ju endast latinet -- bokmålet
hette det under Sveriges tidigare medeltid --, som
de »boklärde» använde till skrift. Men när de
började använda svenskan till skriftspråk, flöt denna
genom deras pennor med en stark färgning af det
språk och den litteratur, hvarpå deras egen
bildning var fotad. Och hur skulle annat vara
möjligt, i synnerhet när de skrefvo om sådant, hvarom
de voro vana att läsa på latin, religiösa eller i
allmänhet abstrakta ämnen.

Medeltida öfversättningar från latinet kunna
stundom vara så slafviska, att man behöfver hafva
öfversättarens original till jämförelse eller själf
tänka på latin, för att förstå meningen.

Men äfven i skrifter af abstraktare innehåll,
hvilka icke äro öfversättningar, röjer sig inflytelsen
af de utländska mönstrens både tankegång och
uttryckssätt.

Jag ber att få, med lindrig modernisering i
orden, anföra ett par små prof.

I den berömda skriften Konungastyrelsen
(författad omkring år 1340) heter det:

»Människan är af sin naturliga beskaffenhet mild och

vänlig framför alla andra världsliga djur, och för ty kan hon
vara i flere människors samvaro. Huru kunde hon visa eller
fullkomna sin mildhet, om ej hon vore med flere människor,
dem hon kunde göra gagn och hugnad med sin mildhet?»
I originalet: Mannen är af sin naturlik skipelse milder
ok tydelekur fram firi all annor wärilzlik diur: ok ty ma han
wara i samuaru flera manna. Huru matte han tea älla fulkoma
sin mildlek, vtan han war med flerum mannom, thöm han
matte göra gagn ok hugnad mäd mildlek sinom? (J. Scheffers
uppl. sid. 8--9.)

Utom den abstrakta formen i allmänhet, är det
särskildt den retoriska frågan, som röjer författaren
med latinsk bildning. Äfven uttrycket »världsliga
djur» tyder på latinska mönster.

Ur en annan skrift från midten af 1300-talet,
förordet till öfversättningen af Moseböcker, taga vi
följande skolastiska fråga:

Om Eva ensam hade syndat,
och ej Adam med henne,
månne vi då snarare hade haft gagn af honom
och blifvit i Paradis och i den förste mannens ära,
eller hade vi umgällt för henne
och varit skyldige och straffbare inför Gudi,
så för hennes synd ensamt, som för bägges?»
I originalet (se Sv. Medeltidens Bibel-arbeten I: 147)
Hafdhe ewa ensamin syndath, oc ey adam mædh henne, hwath
hafdhom wi hælder nwtith honum, oc bliwith i paradiis oc
första mantzins æro, Eller hafdhom wi vntgullith henna, oc
warith skylloghe, oc sake fore gudhi, swa fore henna ensampna
synd, som fore bæggias thera synd.

Här är isynnerhet att lägga märke till antiteserna
och de konstmässigt ordnade satsförbindelserna.

Men hur lät då enkelt, folkligt tal på den

tiden? Någon föreställning därom kunna vi få, om
vi slå upp en af de gamla landskapslagarna. Låt
oss t. ex. höra den äldre Västgötalagen:

Bondeson vill sig hustru bedja: han skall den skyldaste
(d. v. s. hennes närmaste släkting) söka och bön sin börja.»
I originalet (VGL I, G. B. 2 pr.): Bondæ son vil sær kono
bydiæ. Han skal hin skyldæstæ at hittæ. ok bön sinæ byriæ.

Ännu mera betecknande är ett stycke i samma
lag, som handlar om okvädinsord. För att låta
den gamla formens egendomlighet bättre framträda,
skall jag först meddela innehållet i modern
omskrifning: »Om någon okvädar en annan, och om
denne kan locka den förre att visa, att det skett
med full afsikt, samt tager vittnen på, att han
blifvit okvädad, då skall den skyldige böta sexton
örtugar.» Den gamla lagboken uttrycker sig
ungefär så här:

Kallar man annan hundvalp.
»Ho är det?» säger han.
»DU,» skrek han.
»Jag tager er till vittnen på, att du gaf mig okvädinsord.»
Det är sexton örtugars sak.
I originalet (VGL I, R. B. 5 pr.): Kallær mathær man bykkiu
huælp. h(u)ar ær thæt sighir han. thu koth hæn. Iak skyrskutæ thy
at thu kallæthe mik vkuæthins orth. thæt ær sextanörtoghæ sak.

Man bör ej förundra sig öfver, att
landskapslagarna förete en så enkel, talspråket närstående
form, och att den skriftlärde så sällan stiliserat dem
efter sina latinska böcker. Orsaken ligger, som
bekant, däri, att lagarnas uttryckssätt redan i den
muntliga traditionen tagit sådan stadga, att det ej

gick an att ändra dem. Lagmannen tyckes hafva
varit skyldig att år efter år på tinget framsäga
hela lagen; dennas korta och träffande, ofta
allittererande, satser voro lätta att inprägla i minnet.

Naturligtvis finner man äfven utanför lagarna
stundom prof på okonstlad stil, som uppenbart
rättar sig mera efter det otvungna inhemska
samtalsspråket än efter bokliga mönster. Så t. ex. har
det ofta händt den lefnadsglade krigsbuss, som
skrifvit Erikskrönikan,
Antagandet att författaren varit krigsman, synes mig
något sannolikare än H. SCHÜCKS förmodan (se Illustr. Sv.
Litteraturhist.), att han varit en s. k. lekare (eller spelman.)
att han, pustande under
versens och rimmets fjättrar, har lämnat sina
meningar i ett skick, som eger lätt igenkänliga
motstycken i vår tids vårdslösaste hvardagstal.

Men i allmänhet visa sig de utländska
inflytelserna mycket starka i de svenska
medeltidshandskrifternas språk. Sannolikt har skriften, som i
regeln tog sina förebilder från utlandet, af detta
rönt betydligt större inverkan än talet, och de
utländska inflytelserna på talspråket hafva utan tvifvel
hufvudsakligen yppat sig inom de högre
samhällsklasserna, medan allmogens tal alltjämt stått på en
mera konservativt-fosterländsk ståndpunkt. Huru
mycket mera de lärdes skrift-svenska var avancerad
än deras tal-svenska, måste nu lämnas oafgjordt.
Tydligt är dock, att herremännen och de andlige
genom förbindelser med sina likar i grannlanden, --

köpstädernas befolkning genom handel och
utländingars inflyttning, i sitt tal upptagit en stor mängd
främmande, företrädesvis lågtyska, ord och
vändningar. Äfven ändringar i riksspråkets grammatiska
byggnad torde hafva något påskyndats, särskildt
genom beröringen med danskan, hvars utveckling
redan då hade gått raskare än svenskans.

Ett riksspråk förefanns verkligen, åtminstone
till viss grad, redan ganska tidigt. Professor
AXEL KOCK, som undersökt förhållandet mellan
dialekter och riksspråk under det första århundradet
af handskriftsperioden, har kommit till det
resultat, att

»våra urkunder (hufvudsakligen landskapslagarna) från
slutet af 1200- och förra hälften af 1300-talet hafva
jämförelsevis många dialektegenheter, ehuru äfven i dem ett uppväxande
riksspråk mer eller mindre gör sig gällande, men efter midten
af 1300-talet visa däremot de flesta skrifterna jämförelsevis få
dialektdrag. Man torde därför böra tala om ett fornsvenskt
riksspråk i egentlig mening först från och med denna tid, och
detta riksspråk torde hafva framgått ur dialekterna i
Mälarprovinserna (Södermanland, Uppland och Västmanland) samt
Östergötland.»

Säkerligen har uppväxandet af ett gemensamt
riksspråk till väsentlig del berott just på språkets
användning till skrift. Också har tvifvelsutan den
språkliga enhet och likformighet, som handskrifterna
efter 1300-talets midt uppvisa, ingalunda i lika hög
grad förefunnits i talet hos personer från skilda
landskap. Ett taladt riksspråk kan under denna
tid på sin höjd förutsättas hos furstarna själfva och


deras hoffolk samt hos herremän och högre andlige,
hvilka åtminstone tidtals vistades vid hofvet och
för öfrigt plägade besöka olika delar af landet,
äfvensom hos sådana mäns närmaste uppvaktning,
i synnerhet deras handsekreterare. Men äfven för
personer af dessa kategorier var det naturligtvis
lättare att vid långsam och betänksam skrifning
än i det hastigare talet iakttaga hvad som ansågs
vara »höfviskt» uttryckssätt. Och kännedomen om
den normgifvande språkformen inhämtade skrifvarna
helt visst i främsta rummet genom läsning
af de från regeringen utgångna skrifterna. Särskildt
torde konung Magnus Erikssons landslag (af år 1347)
härvid hafva varit af ganska stor betydelse.

Under unionstiden tycktes ett gemensamt
skandinaviskt riksspråk vara på väg att utveckla sig.

Många stormansläkter voro på den tiden icke
bundna vid något särskildt af de förenade rikena,
utan hade gods i dem alla, eller åtminstone i två
af dem. De måste dessutom stå i liflig beröring
med hofvet och kungliga ämbetsmän; själfva fingo
ju stormännen ofta bekläda ämbeten och utföra
uppdrag, än i det ena landet, än i det andra. Den
inverkan af danskan, som svenskt skriftspråk under
unionstiden uppvisar, var emellertid ej så stark
som den, norskan samtidigt var underkastad. Och
det fanns t. o. m. en riktning inom den tidens
litteratur, som åsyftade sammansmältning af de
nordiska språken med öfvervikt för svenskan; denna
riktning utgick från Birgittinerklostren, för hvilka

Sverige var moderlandet; dessa klosters talrika och
flitiga skrifvare gåfvo upphof till den s. k.
Birgittinersvenskan, af hvars inflytelse t. o. m. danska
offentliga handlingar lära röja spår.
 
*

En ny tid för vårt skriftspråk, likasom för vår
historia i öfrigt, tog sin början, då Sverige ungefär
samtidigt skilde sig från unionen och från den
katolska kyrkan, i det svenskheten framträdde i
skarp och medveten motsats både mot danskheten
och mot de romerskt-katolska traditionerna. I
språkligt afseende visar sig den nationella pånyttfödelsen
betydligt starkare på det religiösa området än på
det politiska. Medan Gustaf Vasa och hans kansli
ännu fortforo att skrifva ett språk, som nu
förefaller oss vara nästan lika mycket danska som
svenska, skrefvo däremot reformatorerna, som utgått
från folket och stodo i lifligare beröring med detta,
ett vida mera svenskt och folkligt språk. I
skriftspråkets anslutning till det enkla, folkliga talet
torde emellertid ingen af dem hafva gått så långt,
som deras store lärare Luther gjorde. Fastmer kan
man mot våra religiösa skriftställare på 1500-talet
(ehuru ej så mycket mot Olavus Petri som mot de
andra) anmärka ett närmare efterliknande af
tyska, delvis också latinska förebilder, än som

var nödigt och för vårt skriftspråks utveckling
nyttigt.
Alltfrån denna tid hafva i vårt skriftspråk germanismer
kvarstått i ordförrådet, delvis äfven i ordställningen, t. ex.
det ännu någon gång förekommande bruket att i bisatser
sätta verbet sist.

Men i ett afseende var deras verksamhet af
obestridligt och utomordentligt stort gagn för vårt
skriftspråk: de förstodo att taga i sin tjänst och
kraftigt tillgodogöra sig den nya kulturmakten --
boktryckarkonsten. Först genom denna kunde det
skrifna ordet komma till många och inprägla sig
hos många. Och reformatorerna sörjde ju äfven
på annat sätt för folkundervisningen. Från deras
tid är vårt skriftspråk ej, såsom under medeltiden,
blott de lärdes tillhörighet, utan besittes och
begagnas af hela den, alltjämt växande, del af
nationen, som velat och kunnat draga nytta af de efter
hand ökade tillfällena att inhämta läs- och
skrifkonsten.

Vi skulle nu kunna närmare skärskåda den
period af det svenska skriftspråkets historia, som
inledes af boktryckarkonstens införande,
reformationen och den politiska befrielsen, alltså den tredje
period, som vårt skriftspråk upplefvat. Vi skulle
kunna mönstra de skiftande inflytelser från än
ett, än ett annat främmande lands kultur och
litteratur, som satt sina än flyktiga, än varaktiga spår
på vårt skriftspråk, och likaledes de patriotiska
reaktioner, som gång efter annan gjorts emot vårt

språks uppblandning med utländska element och
dess formande efter utländska förebilder. Vi skulle
kunna i vårt skriftspråks växlande gestalter se
tydliga afspeglingar af de utvecklingsskeden, vår
kultur genomgått.

Vi skulle slutligen kunna till begrundande
uppställa den frågan, huruvida icke vårt skriftspråk
i senaste tid inträdt i en ny period, den fjärde af
dess tillvaro, en period, inledd af den obligatoriska
folkskoleundervisningens införande och i yttre
afseende betecknad af den utomordentligt ökade
prisbillighet och spridning, dagspressens alster och
folkskrifterna hafva fått. Vi skulle kunna inlåta
oss på det tankeexperimentet att försöka utspana
vårt skriftspråks framtida gång och bestämma,
huruvida vi hädanefter, då läsning blir ett dagligt
behof för så godt som enhvar normalt utvecklad
medlem af nationen, hafva att vänta en
demokratisering af vårt skriftspråk i dess helhet, hvarigenom
detta kommer att mycket närma sig vårt
hvardagliga talspråk, eller om det snarare blir
skriftspråket, som skall segra öfver talspråket och gifva
detta en mera europeisk än rent svensk karaktär,
eller om blott den redan befintliga mångfalden, så
i skrift som tal, af olika stilar och olika
bildningsgrader skall ytterligare ökas och skärpas.

Alla dessa betraktelser, både öfver de senast
förgångna århundradenas skriftspråkliga
framåtskridande, och öfver de väckelser till nya framsteg,
som vårt halfsekel tyckes hafva medfört, skulle

utan tvifvel förtjäna en grundlig och utförlig
behandling.

Vi nödgas likväl nöja oss med att blott i
förbigående och i olika sammanhang beröra en och
annan af hithörande frågor, ty vi torde väl behöfva
samla vår uppmärksamhet kring en, i och för sig
själf tillräckligt omfattande fråga:

Hurudant är vårt nuvarande skriftspråk?



ANDRA KAPITLET.

Närmare fastställande af uppgiften.

Skriftspråkets betydelse för samhället och för individen.
-- Skriftspråk i inskränktare mening (typiskt skriftspråk) bör
jämföras med talspråk i inskränktare mening (typiskt talspråk).
-- »Högprosa», »lågprosa» och »normalprosa» (»mellanprosa»,
»centralprosa»). -- Plan till jämförelsen mellan »normalprosan»
och typiskt talspråk.

Det kan ju ej bestridas, att skriftspråket är en af
de förnämsta nödvändighetsartiklarna för
kulturmänniskan. Lika litet som vi kunna tänka oss
ett mänskligt samhälle existera utan något slags
språk, lika litet skulle vi kunna tänka oss kultursamhällen,
sådana som de nuvarande, möjliga utan
ett skriftspråk, hvilket under lång tid och af många
begagnats.

Hade icke vi svenskar under århundraden egt
ett skriftspråk, så skulle vi omöjligen kunnat ega så
fasta och säkra, in i de finaste detaljer bestämda
samfundsförhållanden, som vi nu hafva. Vår statsförfattning,
våra lagar, våra privaträttsliga förhållanden,
våra affärsförbindelser skulle befinna sig på

en högst primitiv och osäker ståndpunkt. Huru
oändligt mycket är det icke, som man nu måste
hafva »svart på hvitt», tryckt eller skrifvet, för att
känna sig trygg och för att kunna ostörd och med
framgång egna sig åt sina åligganden!

Utan skriftspråket skulle vi heller icke hafva
någon egentlig historia, endast sagor och sägner,
osäkra historiska minnen utan fast kronologi. I
själfva verket känna vi ju icke mycket om vårt
folks öden före den tid, som vi hafva kallat
»handskriftsperioden». För det obetydliga, vi veta om
den föregående tiden, hafva vi hufvudsakligen att
tacka dels andra folk, som tidigare än vi förstodo
att begagna skrift, dels skarpsinnige vetenskapsmäns
från fornlämningar hämtade slutsatser.

Men ej blott historien, äfven hvarje annan vetenskap
skulle utan skriftspråkets understöd hafva
stannat på de lägsta trappstegen af sin utveckling.
Så t. ex. skulle vi uti medicinen omöjligt kunnat
höja oss öfver huskurernas och de »kloka
gubbarnas» eller »gummornas» stadium.

Med diktningen kunde det väl, skulle man
tycka, hafva stått något bättre till än med
vetenskapen, om intet skriftspråk funnits. Ty vi påträffa
ju stundom hos folk, som ännu icke lärt sig begagna
skrift, en ganska rik skatt af sånger och sagor,
hvilka ega ett högt estetiskt värde. Men om ock
man får antaga, att minnet är starkare och
exaktare hos dem, som icke hafva skriftspråk att förlita
sig på, och som (på grund af mindre utvecklad

kultur) hafva mindre att minnas, är det likväl
uppenbart, att af allt det, som nu kallas Sveriges
skönlitteratur, blott en ringa del skulle hafva kunnat
bevaras i folkets minne, och att det bevarade --
särskildt det på prosa affattade -- skulle hafva
blifvit ganska mycket förändradt och vanställdt genom
att endast på muntlig väg föras från släkte till
släkte.

Hade vi ej i lång tid begagnat oss af skrift,
så skulle -- det må slutligen framhållas -- själfva
språket, äfven det talade, hafva varit vida fattigare,
än det nu är. Det skulle hafva saknat uttryck för
en mängd ovanligare företeelser och för de flesta
abstrakta förhållanden och begrepp; det skulle ej
heller hafva kunnat gifva tankeförbindelserna deras
strängt logiska form.

De framsteg i vår kultur och i själfva språket,
som möjliggjorts och åstadkommits genom bruket
af skrift, innebära ämne nog till fortsatta
reflexioner. Men de, som nu redan blifvit gjorda, hafva
kanske förefallit onödigt långa. De äro dock ej
onödiga. Ty de bana oss vägen till inblick i vissa
viktiga egenskaper hos vårt skriftspråk.

Vi kunna nämligen af det sagda märka, att
skriftspråket, i vida högre grad än talspråket, har
en konserverande kraft. Hvad som anförtrotts åt
skrift, kan oförändradt bevaras till aflägsna tider.
Det kan dessutom, mångfaldigadt genom
boktryckarkonsten, i oförändradt skick bringas till otaliga
människor i när och fjärran.

Skriftspråket bildar således ett föreningsband
mellan nutid och forntid, mellan individen och hela
folket. Genom skriftspråket blir individen i
förbindelsen med sina likar nästan oberoende af
tidens och rummets skrankor.

Skriftspråkets konserverande kraft visar sig ej
blott med afseende på innehållet, utan äfven -- som
vi längre fram skola utförligare omtala -- med
afseende på själfva språkformen. Nutidens svenskar
kunna utan synnerlig svårighet förstå svenska 
skrifter, som äro flera hundra år gamla.

Till jämförelse må erinras om, att språket
stundom utomordentligt hastigt förändrar sig hos sådana
folk, som icke blott alldeles sakna skrift, utan äfven
i öfrigt stå lågt i civilisation och dessutom bestå
af ett tämligen ringa antal, på ett litet område
boende individer. MAX MÜLLER berättar uti sina
föreläsningar i språkvetenskap: »Man har funnit, att
bland Sibiriens, Afrikas och Siams vilda
folkstammar två eller tre generationer förslå till att
förändra dialekternas hela utseende.»

Vidare böra vi anmärka, att skriftspråket 
tillhandahåller individen utomordentligt många så väl
begrepp som ord, hvilka han icke skulle kunna
lära känna genom tal med sin omgifning.

Visserligen kan i vår tid en individ genom resor, 
genom umgänge med personer af olika
samfundsklasser och yrken, genom bevistande af
allmänna möten och åhörande af allehanda föredrag
betydligt utveckla sitt förråd af begrepp och ord.

Men de allra flesta äro af sin kamp för tillvaron
bundna vid ett visst yrke och en viss omgifning
samt kunna blott i mycket ringa mån använda
dessa medel att öka sin sak- och språkkännedom.
Och äfven den, som har tillfälle att höra muntliga
framställningar af olika slag och att samtala med
personer af olika klasser, yrken och hemvist, torde,
om han icke läser något, förvärfva långt mindre
begrepps- och ordkännedom, än den, som har
vanan att egna några stunder dagligen till läsning,
t. ex. af tidningar. Ty i tal pläga vi vanligen
använda blott ett ganska ringa ordförråd i jämförelse
med det, vi bruka i skrift. I tryckalster, särskildt
i tidningar, kommer också en långt rikare
mångfald af olika ämnen till behandling och af olika
uttryck till användning, än hvad en enskild kan nå
med sin personliga erfarenhet. I allmänhet kan
man påstå, att den individ, som icke läser, utan
blott hör och talar, gör bekantskap endast med en
liten del af språkets tillgångar.

När den enskilde träder i beröring med
litteraturen, när han börjar läsa hvad som helst -- ej
endast sådant, som är enkom lämpadt för hans
bildninsgrad och vetande -- så stöter han på en
mängd ord och uttryck, som han aldrig hört, och
som han i förstone ej förstår, eller om hvilkas 
betydelse han kan göra sig blott en mycket oklar
föreställning. Men om han fortfar att läsa, så 
återkomma dessa ord och uttryck åter och åter,

vanligen i nytt sammanhang. Han får då efter hand
allt klarare insikt i deras mening, allt klarare 
begrepp om de saker, som de beteckna. Ju mera
han utvecklar sin beläsehet, dess mer kommer han
i förbindelse med hela sitt folk, både i nutid och
forntid; ty han blir allt mera förtrogen med folkets 
tanke- och känslosfär genom de uttryck, denna
fått i språket. Och han kommer ännu längre. Äfven 
om han läser blott sådant, som är skrifvet på
hans eget modersmål, så behandlar dock mycket af
detta utländska förhållanden och utgör öfversättning 
från främmande språk eller har åtminstone
fått någon prägel af utländsk tankegång och utländskt 
framställningssätt. Härigenom utvidgas ytterligare 
hans idékrets och hans språkmedvetande;
han börjar känna sig vara ej blott statsborgare,
utan äfven vårldsborgare; han börjar kanske t. o. m.
få en föreställning om, att vi uti skriftspråket,
eller, närmare bestämdt, uti världslitteraturen, ega
en yttre form för mänsklighetens enhet, för 
mänsklighetens egenskap att vara ett enda väsen, huru
än folken och tiderna växla.

Genom bekantskapen med litteraturen blir individens 
vetande icke allenast vidsträcktare, utan
äfven grundligare och fastare. I språkligt afseende
visar sig detta däri, att han tillegnar sig en mängd
bestämda benämningar på eller termer för begrepp,
som i talspråket aldrig förekommer eller, när de någon
gång förekomma, få än en, än en annan benämning. 
Dessa termer utgöra fasta hållpunkter,

de äro liksom tydliga etiketter på det sakinnehåll,
de beteckna. Genom besittningen af dessa fasta
termer och genom bekantskapen med skriftspråkets
strängt logiska former utvecklar individen sin egen
tankeförmåga, så att den skärpes till finare mottaglighet 
och stegras till högre skapande kraft.

Det finnes ännu en sida af skriftspråkets väsen, 
som vi uti detta sammanhng skola vidröra.
Individen lär sig snart inse, att skriftens konserverande 
förmåga kommer honom väl till pass, då
han vill meddela sig med sig själf. Han har erfarit, 
att han ofta glömt sådant, som han en gång
vetat, och som han fortfarande önskade och behöfde
veta. Men har han gjort anteckningar, så kan när
som helst hans närvarande jag få önskadt besked
af hans forna jag. Dessutom finner han snart, att
det, som han skriftligen antecknat, därigenom icke
blott blifvit bevaradt, utan ock, att det tillika står
klarare och bestämdare för hans medvetande. Det
har blifvit gjordt till något yttre, som han kan
granska och pröfva lättare och säkrare, än han
kunde, när det fanns blott inom honom. Dock --
härmed komma vi in på ett ämne, som bör utförligen 
behandllas längre fram.

*

Vi hafva hittills yttrat oss om skriftspråket i
allmänhet eller om skriftspråket såsom litteraturens

språk. Det är tid, att vi nu gå skriftspråket något
närmare in på livet för att tillse, i hvad mån det
består af olika arter, samt huru dessa arter förhålla
sig till hvarandra och till öfriga existensformer af
språket.

Vi kunna utgå från de definitioner på talspråk
och skriftspråk, som meddelas af Nordisk familjebok.
Där heter det:

»Talspråket (talet) är ett språk i första hand d. v. s. ett
direkt tecken för föreställnigen. Annorlunda med skriftspråket
(skriften), som är ett språk först i andra hand, enär det
direkt endast åsyftar att vara ett tecken för talspråket, således
tecken för ett tecken.»

Passar nu detta fullkomligt in på våra moderna
språkförhållanden? Är allt, hvad vi kalla för nutida 
svenskt skriftspråk, verkligen blott ett återgifvande 
af nutida svenskt talspråk?
Definitionen i Nordisk familjebok är naturligtvis tagen
mycket vidsträcktare; uttrycket »direkt» torde också innebära
ett förbehåll, i det syftet, att fastän skriftspråket ursprungligen
och närmast blott varit ett tecken för talspråket, det dock efter
hand kunnat bli själfständigare.
Eller är ens det, 
som vi företrädesvis och uti inskränktare mening
kalla skriftspråk, endast en trogen afbildning af
det, som vi företrädesvis och uti inskränktare mening 
kalla talspråk?

Nej. Med svenskt talspråk mena vi företrädesvis 
den språkform, som bildade svenskar använda,
när de lätt och otvunget samtala med hvarandra.
Men säga vi om någons samtalsspråk, att »han talar 
som en bok», eller »han talar så, att det kunde

tryckas ordagrant» -- då säga vi ej detta såsom
ett beröm, utan såsom hån och klander, samt mena
att han icke talar det rätta samtalsspråket. Vi 
utsäga därmed, att den framställningsform, som vi
anse tillhöra tryck, eller i allmänhet skrift, är en
annan än den, vi fordra af samtalet.

Vi veta dock ganska väl, att ett skriftligt
återgifvande af ett samtal kan och i allmänhet också
bör vara verklighetstroget, d. v. s. återgifva samtalet 
ord för ord, helst äfven ljud för ljud. Och
numera fordra vi af våra skådespel, noveller och
romaner, att deras dialog skall gifva en fullt naturtrogen 
bild af samtal, sådana de verkligen hållas i
vårt land.

Vi veta också, att ett muntligt föredrag -- äfven 
om den föredragande icke läser innantill --
kan vara sats för sats, ord för ord, formuleradt 
precist så, som det skulle vara i tryck.

Men vi räkna icke heller den verklighetstroget
skrifna dialogen till skriftspråk i inskränktare 
mening; och vi räkna ej det på förhand noga öfvertänkta 
och memorerade talet till talspråk i inskränktare 
mening. Tvärtom säga vi, att den skrifna dialogen 
efterbildar talspråket, och att det högtidliga,
väl förberedda, muntliga föredraget efterbildar 
skriftspråket.

Man må icke tro, att skillnaden beror endast
på själfva ämnets beskaffenhet, så att ett högtidligare 
ämne fordrar en mera stel och cirklad framställningsform 
och att ett mera hvardagligt ämne

fordrar en lättare och vårdslösare. Nej, alldeles
samma ämne får vanligen en helt annan språkform,
om det behandlas i samtal, än om det behandlas i
skrift.

Detta förhållande belyses lättast och säkrast
genom ett exempel. Och genom att behandla
samma ämne dels i talspråksform, dels i skriftspråksform 
kunna vi redan nu få ganska klart för oss,
hvad de följande undersökningarna komma att gälla.

Låt oss antaga, att någon af oss har varit tillstädes 
vid en olyckshändelse på gatan och muntligen 
berättar för en bekant, hvad han upplefvat.
Han kunde då uttrycka sig ungefär så här:

Kan du tänka dej, hva' ja' va' me' om i går afse?! Joo,
nu ska' du få höra! Ja' går på trottoarn ve' Kungsgatan, å'
bara nå'ra steg framför mej går de' en gammal gumma --
mycke' propert klädd för resten. Så, rätt som de' ä', får ja'
se, hur gumman snubblar; si, di hade inte sandat på trottoarn,
di lymlarna, fastän de' ä' så halt. Jaha, gumman, hon
snubblade. Ja' sprang fram, förståss, å' skulle hjälpa henne.
Men de' va' för sent! Hon ramla' omkull, stackars människa,
å' föll rakt emot en lyktpåle. Då me' de' samma fick ja' tag
i'na å' lyfte opp henne. Men hon va' alldeles borta, hon hade
slagit själfva tinningen i lyktpålen. »Hon måtte väl inte vara
dö' heller?» tänkte ja'. »Sent på kvällen ä' de', å' här syns
ingen polis till på hela gatan; den polisen, den ä' då aldri till
hanns, när den behöfs!» Men så får ja' se, att vi va' alldeles 
utanför nummer hunrafemton, å' där bor ju doktor Andersson, 
distriktsläkarn, i andra våningen. Å' så såg ja', att
de' lyste i doktorns fönster. Nå, så bar ja' opp gumman te'
doktorn, å' han skötte om'na, så hon kom sej om en stunn.
Å' hon lär inte få ondt af'et sa' doktorn. Men de' va' ett
otäckt slag, hon hade fått. Å' nog ä' de' ett gement slarf, att

di inte ska' kunna sanda ordentlit på trottoarerna, fastän
tidningarna jämt påminner om de'!

Vi antaga vidare, att samme man anser
händelsen böra komma till allmänhetens kännedom och
skickar en »insänd» artikel till en af stadens
tidningar. Den kommer då att lyda ungefär så här:

Herr Redaktör!

Att Edra välbetänkta och trägna maningar till husegarna
att i den nu rådande halkan sanda trottoarerna framför sina
hus, visst icke hafva af alla efterkommits, därpå såg
undertecknad i går afton ett bevis.

Ett äldre, välklädt fruntimmer, som gick på den osandade
trottoaren framför n:o 115 Kungsgatan, råkade snafva i halkan,
och innan undertecknad, som befann sig ett litet stycke bakom
henne, hunnit komma henne till hjälp, föll hon med hufvudet
mot en därvarande lyktpåle. Olyckligtvis träffade slaget
tinningen och var så våldsamt, att hon afsvimmade. Hon blef
genast uppburen till distriktsläkaren Doktor Andersson,
hvilken, som bekant, är boende i ofvannämnda hus.
Undertecknad måste själf bära henne, ty någon poliskonstapel fanns --
naturligtvis -- icke tillstädes.

Doktor Andersson egnade den afsvimmade lämplig vård
med den påföljd, att hon snart återkom till sans och hennes
tillstånd förklarades vara utan fara.

Emellertid utgör denna tilldragelse, hvilken lätt kunnat
få ett sorgligare slut, en förträfflig illustration till Eder maning
-- Sanda trottoarerna!

Vördsamligen
N. N.

Den förra af dessa båda profbitar torde kunna
gälla som ganska typisk för bildadt, men ledigt och
otvunget (kanske t. o. m. en liten smula vårdslöst)
samtalsspråk; detta är icke till sin form på förhand
genomarbetadt och öfvertänkt, utan den talande

bestämmer sig för sina uttryck just i det ögonblick,
då han uttalar dem. Den senare åter kan gälla
som typisk för det vanliga och allmänna slags skriftspråk,
som ej har någon högstämd eller vitter prägel 
och icke häller i någon mån härmar talspråkets
ledigare uttryckssätt, såsom t. ex. den förtroliga
brefstilen gör. Vår lilla »insändare» är ju skrifven
en stil, som, så att säga, ligger emellan den högtidliga 
eller vittra prosans och den prosastil, som
ansluter sig till talspråket. Det är denna mellansort, 
som måste betraktas såsom den mest representativa 
arten af skriftspråket; och det är äfven
den allmännast begagnade i tryck, i skrifvelser af allvarligt 
innehåll, i bref till mindre bekanta eller till
högre uppsatta personer o. s. v.
Om denna stilarts område i tryck och skrift skall jag
något närmare yttra mig i bokens sista kapitel, sedan jag 
hunnit utförligare karaktärisera stilarten själf.
Detta är den ordentligt 
utarbetade -- »tryckvärdiga» -- språkart,
som utan särskild lyftning, men på ett jämnt, lugnt
och allmänt vedertaget sätt (i skrift eller tryck)
framställer allehanda ämnen af mera reelt slag, och
som är till blott för innehållets skull, men ej får
draga läsarens uppmärksamhet på formen.

Då jag nu vil taga företrädesvis denna art af
skriftspråket till jämförelse med det bildade 
samtalsspråket, känner jag saknaden af ett kort och
träffande namn på densamma.
I litteraturen har jag icke funnit mer än ett uttryck,
som tyckes åsyfta ungefär samma sak; det är alldagsprosa (se
G. LJUNGGREN, Sv. Akademiens historia 2: 181). Men detta något
»vittra» ord kan svårligen lämpa sig till teknisk term;
bättre vore då hvardagsprosa, men detta kunde lätt
missförstås (jfr hvardagstal, hvardagliga uttryck o. s. v.
Jag blir därför

tvungen att försöka bilda ett sådant; men det är ingen
lätt sak. Fullkomligt träffande blir nog intet namn,
och hvarje ny term kommer att i något afseende
kännas olämplig och stötande -- till en början. Då
jag alltså icke kan hoppas vinna allmän och ögonblicklig 
sympati för någon af de termer, jag har
att föreslå, och då för öfrigt framställningen af olika
möjligheter, som finnas vid namngifningen, bidrager 
till att belysa beskaffenheten af själfva den sak,
som skall benämnas, torde det tillåtas mig att något 
dröja vid denna namnfråga.

Att säga helt enkelt den typiska prosan eller
den (mest) representativa prosan eller prosan i 
inskränkt (-are, - aste) mening eller prosan par 
préférance är tydligen något för allmänt och obestämdt;
uttrycken äro också för långa och lämpa sig ej till
tekniska termer. Bättre vore namnet normalposa,
som nog kan användas. Men vi vilja se oss om
efter flera möjligheter!

När vi här i Sverige behöfva en ny term, pläga
vi hafva god ledning af våra spekulativa grannar
tyskarna. Men i detta fall få vi ej mycken hjälp
af dem, fruktar jag. Visserligen förekomma hos
några tyska författare termerna Geschäftsprosa och
Realrosa, men därvid synas tyskarna fatta begreppet 
något trängre, än man med afseende på 

svenskan måste göra.
Jfr FR. BECK, Lehrbuch des deutschen Prosastils
(München 1887), s. 74: »Die Geschäftsprosa [i motsats till »die 
Kunstprosa»] dient als Sprache des Geschäftsverkehrs sowohl im
Privat-, als im öffentlichen Leben. Sie beschäftigt sich nicht mit
der Welt der Ideen, stellt vielmehr die Sachverhältnisse, ohne
Rücksicht auf die geistigen Nebenbeziehungen, welche sich an
sie knüpfen lassen, und ohne das Streben nach
Kunstschönheit, um ihrer selbst willen dar. Sie könnte darum auch wohl
geradezu als Realprosa bezeichnet werden.» Längre fram
(s. 107) begränsas stilartens område till »Privatgeschäfte»,
»amtliche oder Dienstgeschäfte» och »politische oder Staatsaktionen».
Af de möjliga svenska
motsvarigheterna skulle ordet affärsprosa vara alldeles
missvisande, realprosa väl något bättre, men dock
oklart och besynnerligt. Snarare än realprosan skulle
man kunna på svenska säga förståndsprosan eller
den objektiva prosan eller den opersonliga prosan;
men ehuru dessa benämningar framhålla ett väsentligt 
drag hos stilarten, torde de ej riktigt bra lämpa
sig till termer. -- Det tyska uttrycket der papierne
Stil (»pappersstilen») brukas blott med afseende på
skriftspråkets förkonstling.

Bäst vore det nog, om man kunde samtidigt
gifva alla de tre hufvudarterna af prosan namn,
som harmoniera med hvarandra. Ställes den högstämda 
prosan (hvartill den vittra i det hela ansluter 
sig) i motsats mot den förtroliga brefstilen (och
annan prosa, som närmar sig det lediga talspråket),
så blifva namnen högprosa och lågprosa de enklaste
och naturligaste. Då nu den tredje prosaarten med
afseende på högtidlighet står emellan »hög-» och

»lågprosan», så faller det sig lättast att kalla den
mellanprosa. Vill man, utom mellanställningen mellan 
hög- och lågprosa, äfven antyda den tredje artens 
allmänna användning och dominerade ställning,
Om dess inflytande på andra stilarter se kap. XII.
så kan man bruka namnet centralprosa.

Normalprosa, centralprosa och mellanprosa (i
synnerhet det förstnämnda) blifva alltså de namn,
som i det följande komma att användas för att beteckna 
den typiska och mest representativa arten
af skriftspråket.

*

De små prof på bildadt, otvunget talspråk och
på normalprosa (centralprosa eller mellanprosa), som
vi nyss ställde bredvid hvarandra, visade, att olikheterna 
mellan de båda språkarterna äro rätt betydande 
och af flera olika slag. Vi kunde se, att
»normalprosan» ofta följer andra regler i ljudlära,
formlära och syntax än talspråket, samt att den till
en del har annat ordförråd. Detta är ju, för öfrigt,
något, som enhvar af Eder säkerligen längesedan
har lagt märke till, när han jämfört det språk, han
talar, med det, han skrifver.

Att nu blott uppräkna olikheterna vore ett nyttigt 
företag och ej så alldeles lätt; ty ingen har hittills, 
så vidt jag kunnat finna, underkastat sig mödan 
att samla dem.
Våra språkläror och ordböcker pläga nästan uteslutande
behandla skriftspråket -- den tryckta litteraturens språk. För det
enda hittills gjorda försöket att gifva en helbild af vårt talspråk
hafva vi att tacka en utländing, den engelske fonetikern
HENRY SWEET, som i uppsatsen Sounds and forms of spoken
Swedish (Transactions of the Philological Society for 1877
--8--9) lämnar en skarpsinnigt utförd (ehuru långt ifrån
fullständig) sammanställning af vårt talspråks egenheter.

Emellertid blir det naturligtvis ännu bättre, om
vi lyckas någorlunda förklara dessa olikheter.
Förklaringen måste då komma att bestå antingen däri,
att vi uppvisa, på hvad sätt de sammanhänga med
och bero af den historiska utvecklingsgång, som
talspråket och skriftspråket hvart för sig hafva haft,
eller ock däruti, att vi finna dem bero på den ursprungliga 
egendomlighet, som tillkommer vare sig
talspråket eller skriftspråket, just på grund af det
särskilda sätt, hvarpå människan med sina yttre
sinnen och sin tankeförmåga träder i beröring med,
uppfattar eller frambringar den ena eller andra språkarten.

Det är således icke nog, att vi med språkhistoriens 
tillhjälp ådagalägga, att i vissa afseenden
skriftspråket (särskildt normalprosan) är ålderdomligare 
än talspråket, och att i andra afseenden förhållandet 
är onmvändt. Vi böra därjämte tillse, i
hvad mån människan är verksam på annat sätt i
förhållande till talspråket än i förhållande till skriftspråket, 
och i hvad mån de faktiska skiljaktigheterna 
i tal- och skriftspråk kunna förklaras ur denna
olikhet i verksamhetssättet.



TREDJE KAPITLET.

Tankespråket och dess förhållande till tal och skrift.

Människans verksamhet såsom språkligt receptiv eller produktiv 
innefattar alltid ett tyst tankespråk. -- Iakttagandet af
det tysta tänkandet. -- Det fria tankespråkets form; dess domän 
inom litteraturen. -- Det fria tänkandets hastighet. --
Tankespråk i förbinddelse med hörande, tyst läsning, talande
och skrifvande (författande).

Människans verksamhet i förhållande till språket
är i allmänhet af ganska sammansatt och invecklad 
beskaffenhet. Verksamheten blir komplicerad 
i synnerhet därigenom, att hvarje yttre språk,
taladt eller skrifvet, måste åtföljas af ett inre
språk, tankespråket. Delvis sammansmälter detta
inre språk med det yttre, men delvis sammansmälter 
det icke med det yttre, utan går bredvid och
utom detta.

Människans olika relationer till det yttre språket 
äro, som bekant, följande: hon förhåller sig receptiv, 
när hon hör och när hon läser, -- produktiv,
när hon talar och när hon skrifver.

Men när människan åhör en annans tal, är det
icke blott de hörda orden, som förnimmas i hennes 
hjärna och där väcka de motsvarande föreställningarna. 
Utom dessa ord, som komma från den
talande och liksom återljuda inom henne, hör hon
vanligen inom sig andra ord, som komma från henne 
själf och äro uttryck för de föreställningar, hennes 
egen tankeförmåga samtidigt skapar.

När människan talar, hör hon ju (om hon ej
är döf) sina egna uttalade ord, men hon »hör» vanligen 
dessutom äfven sina blott tänkta, tysta ord.

Ty tänkandet försiggår i allmänhet mycket
snabbare än talandet och hörandet; därför hinna
äfven andra tankar att tänkas än de, som omedelbart 
motsvara de talade eller hörda orden.

Läsandet kan för en öfvad läsare, som läser
tyst, gå med en snabbhet, som synes vara lika
stor som hans egen, tysta tankes hastighet. Men
vanligtvis kommer hans egen tanke inblandad i det
lästa; han interfolierar med reflexioner. Läser man
högt, så blir naturligtvis förhållandet till språket
mycket kompliceradt: man läser, talar, hör och tänker 
på en gång; man tänker både på det, man läser, 
och på annat.

Att äfven skrifvandet ställer människan i ett
af flera element sammansatt förhållande till språket, 
inses lätt. Vi återkomma snart till närmare
betraktande af detta förhållande och påpeka nu
blott den omständigheten, att vid skrifvandet 

spelar tankespråket, den tysta tanken, en stor roll, ja,
själfva hufvudrollen.

Nå väl -- människans eget tänkande finnes
med och måste ju finnas med, på hvad sätt hon
än brukar språket i dess yttre form. Att människans
tysta tanke begagnar ord, hafva vi redan
sagt, äfvensom, att detta inre tankespråk kan förekomma 
som ett själfständigt element inblandadt i
uppfattningen eller frambringandet af det yttre
språket.

Det enda förhållande mellan människan och
språket, som är enkelt och oblandadt, är just det
tysta tänkandet själft -- då man alltså hvarken
hör, talar, läser eller skrifver, endast tänker. I detta
enkla förhållande böra vi därför bäst kunna studera 
förbindelsen mellan tanke och ord, innehåll och
form.

Vidare bör ju det tysta tänkandets form, det
inre språket, hafva nära sammanhang med det yttre 
språket. När människan är produktiv, talar eller
skrifver, så måste ju språkformen hafva funnits såsom 
inre, innan den blir en yttre. När hon är
receptiv, hör eller läser, måste ju den yttre 
språkformen bli en inre.

* * *

Så till vida, och så länge man uttrycker sig i
dylika allmänna ordalag, låter ju allt detta mycket
enkelt och själfklart. -- Men vill man tränga 


något djupare in i tankespråkets natur, så stöter man
strax på svårigheter. Jag måste likväl våga försöket 
att framställa åtminstone några af tankespråkets 
viktigare egenskaper, ty detta blir nödvändigt
för våra följande resonemang. Måhända skolen I
finna att ämnet förtjänar Eder egen eftertanke;
och måhända skolen I genom experimenterande på
Eder själfva kunna ifylla åtskilligt, som kommer
att saknas i vår knapphändiga framställning. Hvad
jag har att meddela, beror dels på de erfarenhetsrön, 
jag kunnat göra på mig själf och några vänner, 
som jag utfrågat i saken, dels ock på den
enda grundligare och utförligare skrift i ämnet, jag
kunnat anträffa, den franska språkfilosofen VICTOR
EGGERS bok »La Parole intérieure», som utkom år
1881.
Sedan ofvanstående skrefs, har jag gjort bekantskap med
det förtjänstfulla arbetet Overtro og Trolddom af ALFRED LEHMANN
(Kbhvn 1895; ett par utdrag ur detta meddelar jag i noter.

*

Vår tankeförmåga är i ständig verksamhet, så
länge vi äro vakna, och äfven under sömnen kan
man ofta märka dess arbete. Men hur tänka vi
när vi ej träda i beröring med det yttre språket,
när språkorganen äro i hvila? tänka vi då verkligen 
i ord?

Jag föreställer mig, att ingen af Eder känner
sig fullt säker på, huru därmed förhåller sig. Ty

vi pläga ej aktgifva på vår tysta tankes form, utan
blott på dess innehåll. Men att vi stundom alldeles 
otvifvelaktigt tänka i tydliga och bestämda ord,
därom torde vi lätt bli ense. Om vi t. ex. hafva
hört en annan person säga något, som synnerligen
starkt slagit an på oss, då kunna vi långt efteråt
liksom höra hans ord om och om igen inom oss;
d. v. s. vår tanke upprepar dem för oss. Vi tycka
oss t. o. m. å nyo höra den talandes egendomliga uttal 
och betoning, tydligare och naturtrognare, än
vi skulle vara i stånd att med vår röst efterbilda 
dem. -- Men stundom kunna vi också höra
ett tydligt eko af vår egen röst inom oss. Det
händer mången, att han läst några verser, som
bita sig fast i hans minne och gång på gång, liksom 
med hans egen röst, upprepas af hans tanke.
Detta sker, utan att han vill det; ja, kanske fastän
han helst ville slippa höra verserna om igen.

I själfva verket inträffar det ganska ofta, att
det inre talandet icke ledes af vår vilja, utan t. o.
m. står i opposition mot den. Och då märka vi
tydligt, att vår tanke talar i ord. De flesta af Eder
hafva säkerligen ibland hört detta tanketal med en
rent af irriterande tydlighet; när vi trötta lagt oss
att sofva, händer det ju, att vår tanke talar för oss,
upprepar hvad vi hört eller sagt under dagens lopp,
hvad vi komma att säga eller höra nästa dag, samt
för öfrigt berättar och reflekterar om än ett,
än ett annat. Vi kunna då lyssna till tankens ord;
vanligen bli vi förargade och försöka tysta den,

för att kunna insomna, men det går ej alltid så
lätt.

När vårt inre tal intresserar oss och vi uppmärksamt 
lyssna till det, kan det förnimmas så lifligt, 
att det för vårt medvetande öfverröstar verkliga 
yttre ljud, hvilka vi annars skulle höra, men
som nu icke uppfattas.

Då tanketalet är lifligt och starkt, så att det
fängslar vår uppmärksamhet, kan det också lätt
öfvergå till verklig ljudbildning. En ansats därtill
märka stundom nervösa personer; de kunna nämligen, 
när de tänka, förnimma små rörelser af tungan,
liksom om denna åtminstone antydde de tänkta ordens 
frambringande.
Jfr A. LEHMANN anf. arb. IV, s. 99 följ.: »Hos et normalt 
talende Menneske vil enhver Forestilling, til hvilken der
blot haves et Navn eller Ord, paa det nojeste være knyttet
til de Bevægelser, som kræves for at udtale Ordet. Det er
derfor med fuld Foje blevet sagt, at al Tænken er en stille
Talen. Tydeligst træder dette frem, naar man overvejer en
Sætning, for den skrives ned. I dette Tilfælde er det ganske
særlig Ordene, deres Sammenfojnig og Velklang i Sammensætningen, 
som det drejer sig om, og med en Smule Øvelse
og Opmærksomhed mærker man det hos sig selv ret kraftige
Bevægelser i Tungen. Disse Bevægelser komme ogsaa frem,
naar man i længere Tid fastholder et bestemt Ord i Tanken.
Paa tilsvarende Maade ere vore Forestillinger om skrevne Ord
forbundne med svage Skrivebevægelser»; detta sistnämnda har
enligt L., bevisats genom en apparat med en nål, som satts i
rörelse.
Och någon gång kunna vi
ju vara så fördjupade i våra tankar, att vårt inre

tal, utan att vi vilja det eller lägga märke därtill,
öfvergår till yttre, så att vi, som det heter, »tänka 
högt».
LEHMANN förklarar (anf. skr. IV, s. 124) den s. k. telepatien,
tankeöfverföringen, såsom -- åtminstone i många fall --
beroende på en dylik ofrivillig och omedveten hviskning, en
»automatisk rörelse», hvilken kan uppfattas af »percipientens»
utomordentligt (i synnerhet genom hypnos) skärpta hörsel.

En annan företeelse, som dock torde vara ovanligare, 
är den, att vi tro oss höra yttre ljud, när
det i själfva verket blott är vår egen tanke, vi höra. 
Sådana »ljudhallucinationer» bero sannolikt på
något slags sjuklighetstillstånd.

I allmänhet tyckas människorna vara sinsemellan 
ganska olika beskaffade i förmåga att tydligt
uppfatta det inre språket, äfvensom i uppfattandet
af detta såsom sitt eget eller såsom något utifrån
kommande.

Välbekant är, att Sokrates plägade berätta om
sin »daimon», ett andeväsen, som förmanade, 
varnade och undervisade honom. Man torde väl nu
vara tämligen ense om, att Sokrates med sin daimon 
menat den yttring af det inre talet, som vi
nu benämna »samvetets röst». Denna »röst» förnimmes 
ju mycket olika hos olika personer; hos Sokrates 
torde den hafva varit ej blott ovanligt stark,
utan äfven ovanligt ofta hörd.

En annan inre röst har stundom uppfattats
såsom kommande utifrån: det är

»skaldeingifvelsen», »sånggudinnans hviskningar», och hvad man
annars kan ha gifvit den för vackra namn.

Vi hafva fäst oss hufvudsakligen vid sådana
fall, där det inre talet icke står under viljans medvetna 
inflytande, icke af viljan ledes eller drifves i
någon viss riktning, utan tyckes vara fritt eller,
som man också säger ledes af fantasien.

När tanken är fri, är den oftast så snabb, att
reflexionens försök att fasthålla dess form misslyckas. 
Också i denna mening gäller det, som RUNEBERG 
säger i sin lilla sköna dikt, »Tanken»:

»Tanke! se, hur fågeln svingar
under molnet lätt och fri
Äfven du har dina vingar
och din rymd att flyga i.

Klaga ej, att du vid gruset,
som en fånge, binds ännu.
Lätt som fågeln, snabb som ljuset.
mer än båda fri är du.»

Vi pläga ej heller göra några försök att fasthålla 
den »bevingade» tanken i dess ursprungliga
form, så framt vi icke vilja omsätta den i tal eller
skrift.

Dock händer det äfven annars någon gång --
särskildt då man blir frapperad af sin egen tanke --
att man underkastar den ett närmare skärskådande.
Man kan då göra egendomliga iakttagelser, framför 
allt angående förbindelserna mellan de olika leden 
i en fri tankegång, i tänkandets väg, då det,

så att säga, lupit fritt åstad på egen hand. Man
finner, att det visst icke alltid är något logiskt
sammanhang mellan tankarna, utan att en tillfällig
likhet eller minnet af en, någon gång upplefvadt,
samtidighet eller samvaro mellan två händelser,
föremål eller förhållanden kan hafva varit tillräcklig 
att draga in tankeföljden i en ny riktning.

Just i en sådan fri, själfsvåldigt framilande tankeföljd 
hafva vi emellertid att söka det inre talandets 
egentliga, äkta språkform. Ty tänka vi på,
hvad vi vilja säga eller skrifva, så tvinga vi --
med eller utan afsikt -- in vårt tänkande i talspråkets 
eller skriftspråkets vanliga former. Och grubbla 
vi på något, söka vi genom tänkande lösa en
svårighet, så upptages vår uppmärksamhet så fullständigt 
af sakinnehållet, att vi alls icke kunna
gifva akt på formen.

Hvad nu det obundna, fria tänkandet angår, så
kan det icke betviflas, att det, för en normalt utrustad 
(ej döfstum) person, hufvudsakligen sker i 
ljudbilder, ett slags inre eko af den tänkandes ord
såsom om han verkligen hade uttalat dem. Visserligen 
förekommer äfven tänkande med synbilder, 
när det gäller sådant, som man är van att se,
men ej att höra, när man räknar med siffror o. s.
v., men detta är dock mycket ovanligare.

*

Ehuru det alltså är regel, att man tänker uti
ord, som ljuda för medvetandet, följer däraf icke,

att dessa ord måste bilda fullständiga satser, liksom 
skrift- och talspråkens. Tvärtom. Ej heller
komma i det fria tänkandet alla orden till lika
klart medvetande. Riktigt tydliga ljuda blott de
viktigaste, de, som vid uppläsning skulle betonas
starkt, själfva »hufvudsaksorden». De »formord»
som i tal eller skrift skulle bilda det förenande kittet
mellan dessa hufvudsaksord, mera kännas och anas,
än blifva uttryckligen tänkta; t. o. m. hela satser,
som tjäna till bindeled (länkar i tankekedjan), kunna 
finnas outtryckta, ej fullt medvetna, ej nående
ända upp till »medvetandets tröskel». Och hufvudsaksorden 
hafva ofta för den tänkande individen själf
ett alldeles särskildt, pregnant innehåll, de kunna
innebära annat och mer, än de göra som skiljemynt 
människor emellan i det dagliga lifvet. Ty
för den tänkande själf kunna dessa hufvudsaksord
stå som rubriker eller öfverskrifter till hela tankekapitel, 
hvilka han förr har genomtänkt. De kunna
vara nycklar till hela fack eller lådor i hans minne,
hvilkas innehåll han ej behöfver framdraga, ty redan 
vid nämnandet af nyckelordet öfverskådar han
med en enda blick fackets hela innehåll.

Denna abrupta, innehållsdigra form af tänkande
höres stundom oförmedlad och oförändrad i talet
eller snarare i ofrivilliga utrop. Genom att lyssna
till en person, som har ovanan att tala högt för
sig själf (»tänka högt»), skulle man kunna samla
många exempel därpå. Men hvem som helst kan,
när känslorna taga öfverhand och han ej tänker på

åhörarna, utstöta lösryckta ord, hvilkas innebörd
och sammanhang ej äro begripliga för någon annan 
än den, som mycket noga förstår hans känslor 
och kan gissa, hvarmed han i sitt inre sysselsätter 
sig. 

Ett välbekant exempel på muntligt användande 
af ett »nyckelord» är Croesus' uttrop, när han besteg 
bålet: »Solon, Solon!» I hans inre var det
sannolikt endast detta namn, som uttryckligt tänktes. 
Men i och med detta namn stod säkert för
hans minne hela hans märkliga samtal med den
vise athenaren, och det stod där i ny och öfverraskande 
belysning genom den känsla af hans närvarande 
elände, som lade en så ångestfull betoning
på hans utrop.

Nu för tiden förekommer i skämtsam tidningsstil 
rätt ofta ett »nyckelord», hvarmed man afslutar
en berättelse om, huru några personer plötsligt komma 
under fund med, att de blifvit grundligt lurade 
eller burit sig riktigt dumt åt -- »tablå!» Detta 
enda ord betyder då ungefär: »Nu kan läsaren
själf tänka sig, hur de stodo där orörliga af öfverraskning 
och vanmäktig harm, så att de utgjorde
en komisk tableau vivant.»

*

Det kan tyckas, som borde tankespråket hafva
sin egen domän, sitt gifna och bestämda område i
litteraturen.

När en berättare framlägger en persons tankar
i direkt anföring, så borde formen noga
öfverensstämma med verklig tankeform. Man ser nog
också, särskildt hos nya »realistiska» författare, goda
ansatser härtill. Men i allmänhet kan ju
författaren, om den meddelade tankegången skall vara
lättbegriplig för läsaren, icke låta den alltför mycket
afvika från vanlig skriftspråksform. Något
egendomligt tager det sig ut, när RUNEBERG i »Hanna»
först meddelar en lång följd af hjältinnans tankar --
i direkt anföring -- och efteråt tillägger:

»Så hon tänkte i ord ej mycket; det mesta -- en blomsterdoft
liknande -- flög med suckarna bort och kunde ej fångas.

Att han, för öfrigt, i dessa ord vackert och
träffande karaktäriserar den ilande tankens form,
torde knappast behöfva påpekas.

I sådana nyare skådespel, som lägga an på
»realism» -- naturtrohet i yttre mening,
förekomma icke gärna monologer och yttranden
afsides. I äldre skådespel tjäna monologen och
afsidesyttrandet, som bekant, till att för publiken
framlägga de handlande personernas tysta tankar,
när sådant är behöfligt för att förtydliga
sammanhanget i handlingen, personernas karaktärer, motiv
o. s. v. Särskildt i monologerna har man rätt att
vänta sig ett uttryckssätt, som någorlunda
motsvarar det individuella tänkandets egendomliga form.
Ett närmande till denna form tyckes ej heller vara
så ovanlig i monologerna hos dramatiska författare

med fin psykologisk uppfattning. I den svenska
originallitteraturen känner jag dock ej några lika
goda exempel som de, jag funnit hos den ypperste
psykologen bland världens alla dramaturger,
SHAKSPERE. De monologer, han meddelar i sina
skådespel, skulle ensamma för sig kunna lämna ämne
nog till en hel föreläsningsserie, så mästerliga äro
de, ej blott till innehållet, såsom karaktäristiker af
personerna, utan äfven i formen, såsom
återgifvande tankespråk i olika individuella skiftningar, ehuru
visserligen med så mycken modifikation och
idealisering, som begripligheten och den poetiska formen
hafva kräft.

Till tjänst för den af Eder, som kunna vara
intresserade af att till jämförelse läsa några af dessa
Shakspereska monologer, ber jag att -- för att
blott taga några exempel bland många -- få leda
Eder uppmärksamhet på Hamlets monologer i
första aktens andra scen och tredje aktens första scen;
vidare Proteus' i »Två ungherrar från Verona»,
andra aktens sjätte scen; Filip Fauconbridge's
dråpliga monolog i »Konung Johan», första aktens
första scen; samt, slutligen, de båda ytterst
karaktäristiska, som förekomma i »Konung Henrik den
fjärde, förra delen», nämligen Percy's i andra aktens
tredje scen och Falstaffs i femte aktens fjärde scen.

Det finnes ytterligare ett slags litteraturalster,
hvari man kunde vänta att finna
tankespråkets form troget återgifven, nämligen dagböcker,
åtminstone så vidt dessa äro ämnade att bevara


författarens tankar till bruk uteslutande för honom
själf. De dagboksanteckningar, jag haft tillfälle att
se, äro likväl -- med undantag af CARL AUGUST
EHRENSVÄRDS 
Dennes skrifsätt har dock äfven annars en abrupt
karaktär.
-- i stilen ganska likartade med
vanlig »mellanprosa» eller ock vitter prosa.
Visserligen äro utropen och reflexionerna något talrikare,
men på det hela tyckas författarna, när de väl fått
pennan i hand, hafva känt sig ganska bundna af
den vanliga skriftspråksformen. Äfven i sin stil
(liksom ofta till sitt innehåll) vittna dagböckerna således
om, huru svårt kulturmänniskan har att framställa
sitt sanna inre jag, huru gärna hon framställer sig
omformad efter konventionella mönster.

Men vi måste också medgifva, att bruket af
den konventionella skriftspråksformen i dagboken --
till en viss grad -- blir nödvändigt; ty annars skulle
författaren själf ej längre förstå den, om han efter
många års förlopp framtoge den till genomläsning.

Nej, vill man se en trognare återspegling af
tankespråkets form, då skall man granska de
anteckningar, som man gjort i »flygande fläng», när
man fruktat att glömma bort något, som var
angeläget, men svårt att minnas, och hvilka varit
bestämda att mycket snart begagnas, innan man
hunnit förgäta, hvad de antecknade hållpunkterna eller
rubrikorden betydde.

Slutligen kan det förtjäna nämnas, att i vår


nyaste svenska litteratur en och annan författare
företagit sig att, t. ex. uti kåserier eller uti
naturskildringar
T. ex. något i denna väg: »Lätt kultje öfver viken.
Lustjakt, gösen uppe. Svajar för ankar. Hvitröda
damparasoll på bryggan. Ångbåtshvissling. Flera parasoll i backen.
Springande.»,
efterlikna det fria och hastiga
tankespråkets form genom korta meningar, bestående nästan
blott af slagord (hufvudsaksord, nyckelord) utan
bindemedel. Publicisten GEORG LUNDSTRÖM, den
sig så kallande Jörgen, har särskildt blifvit bekant
för detta uttryckssätt, som han utbildat till manér.

I längden verkar visserligen läsning af sådan
stil tröttande. Men att den kunnat slå an samt
vara någorlunda begriplig, skulle i och för sig --
om det behöfdes -- kunna anföras såsom bevis på
att vårt tankespråk, när det fritt och obundet
ilar fram, verkligen tager denna egendomliga form.

*

Hvarpå kan det bero, att det fria, tysta
tänkandet i regeln är så utomordentligt hastigt i sitt
lopp? Till en del beror det därpå, att
tankespråket icke utför, utan blott antyder frambringandet af
de ord, det använder, samt vidare därpå, att det,
som vi sett, använder långt färre ord, än det yttre
språket.

Men en ännu verksammare faktor till
åstadkommande af det fria tankespråkets snabbhet är


den omständigheten, att detta språk till allra
största delen behandlar välbekanta ämnen, upplifvar
minnen, tänker tankar, som till sitt hufvudsakliga
innehåll äro tänkta många gånger förut, och
tänker dem i väsentligen samma form som förut. Det
som man gjort många gånger förut, det gör man
utan ansträngning och mycket fort. En vuxen
människa har också haft tid att tyst för sig själf
tänka mycket. Vi veta, att tankeförmågan är i
ständig verksamhet, utom, möjligen, när människan är
försänkt i djup sömn. Den tid, som en person per
dygn använder till att tala är i regeln vida mindre
än den, han icke talar. Fransmannen EGGER
beräknar, att hans landsmän i medeltal tiga fem gånger
så lång tid, som de tala. Våra mera isoleradt
lefvande och mera tystlåtna svenskar tiga säkerligen
proportionsvis ännu mera. När vi ändå äro så
öfvade, som vi finna oss vara, uti enkelt, otvunget
tal om välbekanta ämnen, huru mycket större
öfning böra vi icke hafva vunnit i tyst tänkande!
Härmed nekas ej, att den, som lefver så isoleradt, att
han sällan eller aldrig talar, och som icke heller plägar läsa,
också torde komma att tänka allt mindre eller åtminstone
öfver allt färre ämnen.

Men för att kunna vara snabb måste tanken
sysselsätta sig med sådana ämnen, som innehålla
hufvudsakligen förut kända beståndsdelar, blott föga
nytt. När tanken kommer in på områden, som
innehålla mycket för densamma nytt, så rör den sig
jämförelsevis långsamt och med svårighet.

Det vore frestande att längre dröja kvar vid
betraktandet af den tysta, vid yttre språk obundna
tankens form och beskaffenhet; och därom vore
ännu åtskilligt att säga. Men vi måste nu tillse,
på hvilket sätt det inre språket uppträder, då det
ställes i förbindelse med det yttre, talet eller skriften.

*

Människans verksamhet visar sig vara i ganska
mycket en annan, om hon i förhållande till det
yttre språket är receptiv, d. v. s. hör eller läser, än
den är, om hon uppträder produktiv, d. v. s. talar
eller skrifver. På det hela taget är den receptiva
verksamheten enklare och lättare än den produktiva.

När människan mottager och tillegnar sig
utifrån kommande språk, d. v. s. hör eller läser, så
bör ju detta yttre språk, i och med detsamma som
det tillegnas, bli ett inre, alltså undantränga
människans eget tysta språk och komma i stället för
detta. Olikheten mellan verksamheten vid hörande
och vid tyst läsning beror hufvudsakligen därpå,
att i det förra fallet är människan bunden vid ett
utifrån gifvet tempo, i senare fallet bestämmer
människan själf hastigheten.

Om vi åhöra en annans tal, så kan det hända,
att detta tal alldeles eller i det allra närmaste
uppfyller vårt medvetande, så att vi ej eller blott i
ringa mån, hinna tänka några egna tankar bredvid
dem, som i vår hjärna omsätta den talandes ord.
För att talets tempo och uppfattningens tempo skola


kunna så noga sammanfalla, behöfva två villkor
uppfyllas. Det ena villkoret är, att talet innehåller
jämnt så mycket för oss nytt (till sitt ämne eller
till sin form), att detta nya för att inordnas på sin
rätta plats i vårt medvetande, för att, som man
säger, assimileras, fördröjer vårt tysta tänkande så
pass mycket, att det hvarken blir lämnadt efter eller
hinner löpa i förväg framför talets tempo. Det
andra villkoret för att åhöraren skall »följa med» är,
att talet till innehåll eller form skall intressera
honom mera än hans egna tysta tankeföljder, som
ständigt försöka draga bort hans uppmärksamhet.

Vi veta väl, att dessa villkor endast sällan
kunna alldeles uppfyllas. Det mesta, vi höra andra
säga, innehåller så litet för oss nytt och intressant,
att vi mycket väl hinna själfva tänka en hel hop
annat bredvid, medan vi, som det heter, »med ett
halft öra» lyssna till framställningen; denna kan
omöjligt gå fortare än de fysiologiska och
akustiska förhållandena medgifva, och är då alldeles för
långsam för vårt tänkandes snabba flykt. Det kan
ofta vara lustigt nog att iakttaga de sätt, på
hvilka åhöraren och den talande försöka jämka
ihop takten. Åhöraren ser t. ex. oafvändt på den
talande, eller också tager han sig något att göra
med sina fingrar eller går af och an, alltnog han
företager sig något slags verksamhet, som kan
hjälpa honom att utfylla tiden. Den talande åter, som
märker, att hans tal går för långsamt, försöker att
om möjligt göra det intressantare till innehållet


eller pikantare i formen, eller att illustrera det med
åtbörder och miner; kan han icke hitta på andra
medel att fängsla uppmärksamheten, så höjer han
rösten eller sänker den till en hviskning, han
ändrar ställning, han närmar sitt ansikte till
åhörarens eller -- som sista resursen -- griper han fast
i dennes knapphål.

Men det händer ju också, att talet medför
mera för den hörande nytt, än han hinner sätta i
rätt förbindelse med sitt medvetandes innehåll,
innan fortsättningen af talet undantränger det hörda.
Åhöraren får då svårt att »följa med». Går det
för sig, frågar han om, för att å nyo höra det
oförstådda och få mera tid att assimilera det. Annars
väntar han spändt, att fortsättningen skall gifva
förklaring; ofrivilligt stirrar han på den talande,
liksom för att af dennes miner och åtbörder få 
närmare upplysning, ofrivilligt gapar han, liksom den
lomhörde, för att bättre uppfatta ljudet. Men om
fortsättningen blir lika svårbegriplig för honom, så
låter han sin tanke vandra bort till något annat
ämne, som intresserar honom mera.

Vid tyst läsning går det till på annat sätt.
Visserligen kan äfven då vårt eget tankespråk
alldeles lämna det skrifna och löpa bort åt annat håll,
-- så hände det oss ju ofta, när vi som barn läste
öfver våra läxor --; men råda vi oss själfva, lägga
vi antingen bort boken eller samla vår 
uppmärksamhet på den.

Tyst läsning är nämligen för en tillräckligt

öfvad läsare bekvämare än åhörande. Den är 
bekvämare genom själfva det fullkomligare sinne,
synsinnet, som begagnas, och genom läsarens frihet
att själf bestämma tempot för verksamheten. I
båda dessa afseenden har läsandet vissa
öfverensstämmelser med det fria tänkandet.

Synsinnet kan sägas vara mera andligt än
hörselsinnet. Det mekaniska arbetet vid hörandet
fordrar mera kraftförbrukning än det motsvarande vid
seendet (läsandet) och drager därför bort mera af
förmågan att uppfatta innehållet. Vidare omfatta
vi med synen mera på en gång än med hörseln;
vårt synfält är ganska vidsträckt, men ljuden
uppfatta vi blott successivt, hvarje följande söker
undantränga det föregående ur vårt medvetande och
lyckas till en viss grad.

Därigenom att vi lättare kunna få en öfverblick
af det lästa än af det hörda, och därigenom att vi
tillika kunna ostörda taga oss tid till att göra en
sådan öfverblick, äro vi i stånd att lättare och
säkrare pröfva och bedöma det lästa än det hörda.
Det är ju vanligt, att den, som hört ett förslag
framställas, yttrar: »Ja, det låter bra; men ge mig
det nu skriftligt, så att jag får se, hur det tar
sig ut.»

Af vår frihet att vid läsning liksom vid det
obundna tänkandet själfva bestämma hastigheten,
begagna vi oss i rikt mått. Om det lästa till
innehåll och form nära öfverensstämmer med vår
erfarenhet och utan svårighet finner sin rätta plats i

vårt medvetande, då läsa vi fort, kanske nästan lika
fort, som vi tänka fritt. (Att läsa somlig
skönlitteratur kan i vissa afseenden jämföras med att
drömma.) Men då får icke innehållet i något afseende
vara ovanligt eller svårfattligt, och icke blott orden
utan äfven deras förbindelsesätt måste alldeles
öfverensstämma med det, hvarvid vi äro vana. Den,
som är road af experimentet, kan lätt utröna, att
den tid, han behöfver för att högt uppläsa (och fullt
begripa) ett stycke i en roman eller annan »lätt»
lektyr, är 3, 4, 5 eller ännu flera gånger så lång
som den, han behöfver att tyst genomögna ett lika
långt stycke -- naturligtvis under förutsättning, att
styckena läsas för första gången.

Det tyckes, som om man vid tyst snabbläsning
ginge till väga på samma sätt som vid fritt
tänkande, därutinnan, att man vid läsningen egentligen
ser blott på de viktigare orden och mera af
sammanhanget gissar sig till de andra, liksom man
vid fritt tänkande har blott hufvudsaksorden i fullt och
tydligt medvetande, men endast med en dunkel
föreställning eller känsla berör de öfriga. Det
händer ju ofta vid snabbläsning, att man läser, icke
som det står, utan som man tycker, att det borde
stå; i det man t. ex. icke märker tryckfel i
oväsentligare ord och icke lika lätt tryckfel inuti orden
eller i deras slut som i deras början.

Om formen i det lästa ej innebär något för
läsaren ovanligt, så fäster han så ringa
uppmärksamhet vid denna, att författarens tankar tyckas nästan

direkt, utan språkets förmedling, öfverflyttas till
läsarens medvetande. Den, som har en mycket
uppövad vana att läsa böcker både på svenska och
flera utländska språk, kan stundom, något litet
efter det han läst en bok, mycket väl erinra sig
innehållet, men ej, på hvilket språk han läst boken.

Men i samma mån som det lästa är till
innehåll eller form svårfattligare, mera nytt och
ovanligt, läser man långsammare, stannar,
reflekterar, läser om, jämför med något föregående eller
följande eller också med andra böcker, särskildt
uppslagsböcker. Man går alltså till väga på ett
motsvarande sätt, som när man för sig själf, utan läsning,
tänker på något nytt, något, som fordrar
tankeansträngning.

Men, det måste betonas: man kan lättare och
säkrare pröfva och bedöma det, som man har
skrifvet, eller helst tryckt, framför sig, än det, som man
blott har inom sig. Vi märka detta bäst, om vi
granska våra egna tankar, sedan vi medskrifvit dem;
de hafva då fått en sinnlig gestalt, i hvilken de
vida lättare kunna göras till föremål för vår kritik,
än när vi blott buro dem inom oss.

När människan är receptiv, blir alltså, som vi
sett, läsandet på det hela ett bekvämare sätt för
tillegnandet än hörandet.

Men när människan är produktiv, har däremot
talandet ett afgjordt företräde framför skrifvandet
såsom medel att lätt meddela sig med andra. Att

tala går ju lika fort som att höra, men att skrifva
går ojämförligt mycket långsammare än att läsa.

Vare sig vi nu tala eller skrifva, så framträder
vid den produktiva verksamheten svårigheten att
finna ord och vändningar. Vid obundet tänkande
känna vi icke denna svårighet, ty då nöja vi oss
för vår egen räkning med otillräckliga och mindre
passande uttryck; de behöfva ju blott stå som
antydningar om eller märken för det, vi veta oss
mena; vi observera ej ens, att dessa uttryck äro
inadekvata, förrän vi måste göra tankeinnehållet
tydligt för andra. När vi tala eller skrifva till en
annan, måste vi ju i främsta rummet tillse, att han
förstår våra ord så, som vi vilja att han skall
förstå dem. Vi måste ur hans språkförråd välja de
lämpligaste uttrycken, vi måste alltså, innan vi tala
eller skrifva, tänka på den andres språk, eller, så
att säga, stämma vårt instrument efter hans. Detta
göra vi omedvetet; till ett litet barn begagna vi
andra ord än till en vuxen person, till en obildad
andra ord än till en högt bildad.

Redan när vi tala, måste vi något, stundom
ganska betydligt, modifiera vårt individuella
tankespråk; men när vi skrifva normalprosa, och
alltså först måste tänka på normalprosa, är skillnaden
mellan denna och det obundna tankespråket så stor,
att man kan jämföra förhållandet med tänkandet
på ett främmande språk.

Tala eller skrifva vi om alldagliga ting, vid
hvilka vi äro mycket vana, till personer af samma

bildningsgrad som vi själfva, så infinna sig orden
mycket lätt. Men om innehållet eller dess
formuleringssätt är för oss nytt eller ovant, så har vårt
språkminne ej det erforderliga ordet genast till
hands, utan lämnar fram ur sitt förråd de
uttryck, som tyckas stå i något sammanhang med
den nya eller ovana tanken eller formuleringen.
Bland dessa hafva vi att välja, och vi nödgas då
ofta att väl tillse, att icke vi bestämma oss för ett
uttryck, som kan gifva åhöraren eller läsaren en
annan föreställning än den, vi åsyftat.

Mycket ofta finna vi, att vårt medvetande,
våra omedelbara, ej i yttre språk uttryckta
föreställningar, äro rikare till sitt innehåll, än de blifva,
när vi uttrycka dem i ord; det yttre språket
angifver, tycka vi, blott någon viss sida af tanken och
kanske ej ens denna fullt exakt. Häröfver klagar
mången. Så säger SCHILLER:

»Spricht die Seele, so spricht, ach, schon die Seele nicht mehr.»

Och IBSEN låter i »Lille Eyolf» Allmers säga:

»Det, at tænke, det rummer det bedste i en. Hvad som
kommer på papiret duer ikke stort.»
Jfr det, som romantikern PALMBLAD i »Vådelden» (Poet.
kalender 1812) berättar om sin hjälte, grefve August, att han
improviserade verser till sitt spel på klaver och harpa, sällan
rimmande, men flödande af känsla; »i början försökte han att
uppteckna dem pa papperet, men själfva skriftens mödor
förströdde och afkylde hans inbillning, och icke utan en rysning,
lik den man erfar vid vaxaftrycket af ett person, man känt,
betraktade han nu de döda bokstäfverna, som stodo i de
lefvande tonernas ställe.» -- Här är det alltså närmast fråga om
skillnaden mellan sång och skrift.


Vi vilja nu kasta en blick på talandet i och
för sig. TEGNÉR säger:

»Med tanken talet föds på mannens läppar.»

Detta är sant så till vida, att
tidsmellanrummet mellan det tänkta ordet och det sagda oftast
är sa kort, att det ej hinner iakttagas. I
allmänhet har ju tanken något försprång framför det
talade ordet; såsom förståndiga människor rätta vi
ju oss efter vår barnalärdom »att tänka, innan vi
tala». Men i ledigt, otvunget samtalsspråk gäller
tankens försprång mera innehållet än formen. Vi
tänka på, hvad vi skola säga i sak, på målet. Hur
vi skola uttrycka oss, bestämma vi ej på förhand
för hvarje särskildt ord; hufvudsaksorden kunna göra
undantag, men för öfrigt lämna vi ordvalet åt
»ögonblickets ingifvelse». Därför inträffar det också
ganska ofta, att vi råka i förlägenhet om rätta ordet,
när vi komma till ett sakförhållande, som vi ej äro
vana att benämna, eller när vi finna, att den
benämning, som vi förut brukat i vårt tysta
tänkande, kanske också någon gång i tal till andra, icke
passar för situationen eller för åhöraren, som
kanhända icke skulle begripa den, eller som kanske
skulle taga anstöt af den.

Det är också mycket vanligt, att den
talande blindt griper det första uttryck, som
språkminnet erbjuder, men att detta ingalunda är det
rätta, det, som exakt angifver hans mening och bäst
passar för situationen och för åhörarens
bildningsgrad och lynne. När den talande hör sina egna

ord, lyssnar han till dem liksom med åhörarens öron
-- bedömer dem från dennes ståndpunkt --, och
då märker han ofta nog af sig själf, att han
begagnat ett olämpligt uttryck. Stundom kan han
också se på sin åhörares min, att denne ej förstår
eller icke är belåten. Felet hjälpes genom tillägg.
Man säger om samma tanke i förbättrad form,
inskränker eller utvidgar, förmildrar eller förstärker.
Jfr här nedan kap. VIII.

Det otvungna samtalsspråket kommer, oaktadt
den talandes uppmärksamhet på sina ord, alltid att
bevara ganska mycket af tankespråkets
egendomliga, individuella form och friskhet; ty förbindelsen
mellan det inre och det yttre språket är här så
nära och lätt. Därför måste också den talande ofta
vara på sin vakt, att icke hans fria tänkande, som
löper bredvid det af talet bundna tänkandet,
drager honom ifrån det, han föresatt sig att säga, och
in på andra områden.

Hvad nu särskildt beträffar skrifvandet,
författandet, så försiggår detta, som vi förut sagt,
jämförelsevis mycket långsamt, ehuru det skall
frambringa den produkt, som hastigast kan tillegnas.
Att skrifvandet går så långsamt, beror till en
del på själfva teknikens beskaffenhet. Våra
bokstäfver äro ju ej från början uttänkta till att blifva
de enklaste möjliga att skrifva, och vår »flytande»
handstil kan ej väsentligen förkorta arbetstiden.
Stenografisk skrift är väl mycket behändigare, men

är ännu föga begagnad af författare och kan ej
begagnas för meddelande till hvem som helst. Mera
hjälp har man af förkortningar; dessa tillväxa också
i antal, särskildt i fackskrifter.

Men den vanliga tidsutdräkten vid skrifvande
beror ej endast på teknikens obekvämlighet, utan
äfven och ännu mera därpå, att de flesta
människor äro jämförelsevis föga öfvade i skrifning, d. v.
s. författande. Undantag finnas nog; man träffar
t. o. m. en och annan, som uttrycker sig lika fort
i skrift som i tal, och ej få, som skrifva ledigare
och bättre än de tala. Publicister hafva ofta en
för annat folk hardt när otrolig förmåga att författa
fort och väl. I allmänhet gäller det likväl, att
människor visserligen kunna ha stor öfning i att
författa skrifter af något visst slag, skrifter, som nära
nog gå efter gifna formulär, t. ex. affärsbref; men
komma de in på andra ämnen och former, så går
skrifvandet trögt, äfven om de ledigt nog skulle kunna tala
om samma sak. Det är då skriftspråksuttrycken
för det ifrågavarande ämnet, som icke finnas till
hands för dem.

Skrifver man något, vid hvilket man är
mycket van, så att man är fullkomligt på det klara
med de uttryck, som böra begagnas, då går
skrifvandet så fort, som man hinner föra pennan, och
tankeansträngningen är ringa. Men ju mera man
behöfver tänka på formen och söka uttrycken, dess
svårare har man att fasthålla sin ursprungliga
tankegång, dess mera får det obundna tänkandet 


tillfälle att draga uppmärksamheten åt andra håll.
Man saknar också den eggande och pådrifvande
inflytelse, som man vid talandet har af åhörarens
närvaro. Vanligen måste man liksom med den
blifvande läsarens ögon genomläsa det, man skrifvit,
för att bedöma, om det skall göra åsyftad verkan.

Men en författares mödor vid skrifvandet äro
egentligen icke det, vi denna gång skola betrakta.
Nu hafva vi närmast att granska den färdiga
skriften i jämförelse med talet. Och den frågan skola
vi i nästa kapitel gå närmare på lifvet.



FJÄRDE KAPITLET.

Nödvändiga olikheter mellan skrift (normalprosa)
och samtalsspråk. A. De sinnligaste, af
materialet närmast betingade.

Anmärkningar om indelningen, hufvuddelarnes namn,
utförligheten samt behandlingen af talspråket i det följande. --
Handstil och uttal; tryck. -- Angifvandet af ordens
samhörighet eller åskillnad. -- Skriftens utvägar att ersätta talets
betoningar. -- Materialets närmaste inverkan på ordvalet.

Det är, såsom vi förut (i kap. II) framhållit,
normalprosan (mellanprosan, centralprosan) å ena
sidan och det bildade, otvungna samtalsspråket å
den andra, som vår jämförelse i synnerhet gäller.
Normalprosan är till för nyttans skull, hafva vi
redan sagt, den är ej till för att bereda estetisk
njutning; för normalprosans läsare är innehållet allt,
formens största förtjänst är att på bästa möjliga
sätt lätta uppfattningen af innehållet; åt formen
vill läsaren ej egna en enda tanke; den får alltså
icke genom några ovanligheter ådraga sig
uppmärksamheten. En helt annan karaktär hafva



högprosan och poesien, på hvilka vi längre fram
komma att kasta en blick.

Vår indelning af jämförelsen skulle, sade vi,
vara den, att vi först betrakta de olikheter, som
hufvudsakligen bero af skillnaden i de båda
språkarternas lifsvillkor, eller, med andra ord, af det olika
sätt, hvarpå människan träder i beröring med
normalprosan och samtalsspråket.

Till denna del af vår undersökning hafva vi
nu särskildt förberedt oss genom den skildring af
människans verksamhetssätt i förhållande till
språkarterna, hvarmed vi sysselsatte oss i tredje kapitlet.

Därefter skola vi betrakta de olikheter, hvilka
bero hufvudsakligen på den historiska utveklingen
och mera tillfälliga omständigheters inflytande, men
icke så mycket på talets och skriftens olika natur.

Då gränsen mellan de båda afdelningarna är
något vacklande, och skillnaden dem emellan är
mera relativ än absolut, blir det vanskligt att finna
korta benämningar, som äro fullt passande. För
vighetens skull kalla vi emellertid egenskaperna af
den förra kategorien nödvändiga och egenskaperna
af den senare kategorien tillfälligare.

Indelningen kan, såsom vi antydde, icke på alla
punkter konsekvent genomföras, enär några
företeelser kunna förklaras delvis ur den ena orsaken,
delvis ur den andra. Dylika bristfälligheter pläga
vidlåda de flesta indelningar, som man försöker
göra af vår världs mångskiftande företeelser. Men
indelningarna äro icke dess mindre nyttiga, ja

oumbärliga för enhvar, som vill orientera sig i den värld,
hvari han lefver och verkar.

*

Ännu ett par förberedande anmärkningar, innan
vi inlåta oss på jämförelserna!

Den följande undersökningen af die olika sätt
på hvilka vi svenskar begagna vårt modersmål till
skiljaktiga uppgifter, skall måhända synas Eder
alltför bred och omständlig. Att språkets skiftningar,
allt efter som det blir användt för ett eller för ett
annat ändamål, verkligen äro så talrika, som de
här visa sig vara -- det haden I kanske icke
väntat; åtminstone haden I väl ej trott, att de skulle
fordra så många indelningar och så långa
resonemanger.

Men om ämnets behandling verkligen kommer
att förefalla Eder för utförlig, så vågar jag dock
påstå, att den i stället är vida knapphändigare och
ofullständigare än ämnet -- äfven i en populär
framställning -- kräfver och förtjänar, och att den kan
tyckas utförlig endast på den grund, att ämnet
hittills blifvit i så hög grad försummadt, så att man
ej fått något klart begrepp hvarken om dess
verkliga omfattning eller om dess betydelse för
allmänbildningen.

Det kan ju icke ligga något öfverraskande i
det förhållandet, att den nutida kulturmänniskans
språk utgrenat sig till olika, ganska skilda arter,

alltefter de olika behof, för hvilka språket under
lång tid användts och lämpats. Så har det ju gått
med vida enklare ting än språket. Icke kan t. ex.
vår tids kulturmänniska under alla förhållanden
begagna samma slags klädedräkt? Det är ju icke
nog, att hvila och rörelse, köld och värme fordra
stora olikheter i klädnaden; äfven de mer eller
mindre ceremoniella förbindelser, i hvilka vi träda till
vår omgifning, hafva ju småningom stadgat flera
variationer af dräkten, högtidligare eller
hvardagligare. Att hålla reda på och förstå att vid rätta
tillfällen använda dessa olika slag af klädedräkt
anses ju vara oundgängligt för en bildad svensk.

Då är det väl ej heller så underligt, att våra
tankars och känslors dräkt, språket, företer stora
skiftningar efter den olika milieu, för hvilken denna
dräkt är bestämd. Och språket, som skall gifva
uttryck åt allt, hvad vi veta, känna, tro eller ana, är
dock något vida mer kompliceradt, vida högre och
ädlare än t. ex. våra kläder. Att vara hemmastadd
i lagarna för modersmålets användning kommer nog
också en gång att betraktas som en mycket viktig
del af bildningen. Kanske få vi inom ett eller
annat årtionde upplefva, att de frågor, med hvilka
vi här sysselsätta oss, blifva föremål för den
allmänna undervisningen i ännu större omfattning, än
vi nu kunna skärskåda dem.

Vidare måste jag förbereda Eder därpå, att jag
kommer att uppehålla mig vid samtalsspråket
nästan lika mycket som vid skriftspråket, som likväl

utgör dessa föreläsningars hufvudsakliga föremål.
Jag måste nämligen uppställa vårt bildade, otvungna
samtalsspråk såsom bakgrund för att kunna
någorlunda fullständigt skildra skriftspråket (särskildt
»normalprosan») i dess egendomligheter, och därvid
är det lika viktigt att lägga märke till de
egenskaper, som finnas hos talspråket, men saknas hos
»normalprosan», som att framhålla de egenskaper,
hvilka »normalprosan» ensam eger.

Nu är det så, att samtalsspråket, på det hela
taget, har att uppvisa större rikedom på
uttrycksmedel, större omväxling, frihet och själfsvåld.
Vidare är ju vårt samtalsspråk mera primärt och
ursprungligt, vårt skriftspråk (särskildt normalprosan)
mera sekundärt och afledt; detta har visserligen
vunnit en relativ, icke ringa själfständighet, men
har dock sina rötter i vårt talspråk och är ännu
till väsentlig del beroende af detta. Och hvad
angår så väl lågprosan som högprosan (jämte poesien),
skola vi finna, att dessa i många afseenden stå
samtalsspråket närmare än hvad normalprosan gör.
Hög- och låg-prosans egendomligheter kunna alltså
klarare framträda för oss, ju fullständigare vi, till
jämförelse med normalprosan, teckna dennas
motsatta pol, samtalsspråket.

*

Jämföra vi alltså tal med skrift, så finna vi
den enklaste och påtagligaste skiljaktigheten däri,

att talet är bestämdt för örat, skriften för ögat; talet 
är förlagdt till tiden, skriften till rummet. Detta
allbekanta förhållande innebär redan nyckeln till
åtskilliga viktiga egenskaper hos båda språkarterna.

Vi vilja först erinra oss ett och annat beträffande 
formen, i rent yttre och sinnlig mening.

Lika nödvändig, som en tydlig, tillräckligt stark
och distinkt röst hos den talande är för den hörande, 
nästan lika nödvändig är visserligen i
allmänhet en redig och lättläst stil i skrift eller tryck
för den läsande. Men det skrifna eller tryckta kan
oftare tydas genom sorgfällig och upprepad
granskning. RUNEBERG berättar om »den döende krigarens»
sista ord, »hvars spår försvann i nattens vind», och
om hvars mening endast gissningar kunde framställas. 
Däremot hafva sådana bref, som vid första
påseendet förefallit oläsliga, t. ex. af AXEL OXENSTIERNA 
och af NAPOLEON I, kunnat fullständigt dechiffreras 
af tåliga forskare; och den finaste skrif-
eller tryckstil, som man af dåraktigt täflingsbegär
sammangyttrat på minsta möjliga yta, kan dock
läsas med tillhjälp af ett godt förstoringsglas.

Om vi blott jämföra uttal och handstil, så kunna
vi ju med ungefär samma lätthet på den senare
som på det förra igenkänna en bekant och fälla ett
omdöme om en obekant. På en persons handstil
kunna vi vanligen se (liksom på rösten höra), om
vi hafva att göra med en karl eller ett fruntimmer,
ett barn, en medelålders eller en mycket gammal
person, en bildad eller en obildad. Ibland kunna

vi t. o. m. på stilen gissa oss till den skrifvandes
yrke, om vi t. ex. igenkänna en flytande affärsstil
eller ock en knåpig stil, som vittnar om den lärde.
Och när någon tänker ansträngdt och därför mindre
kan ge akt på formen, märkes detta ofta nog lika
mycket på den vårdslösade stilen som på talets
afvikelser från den vanliga tonarten och det vanliga
tempot. När däremot tankearbetet är förut
undangjordt, när man skrifver rent efter koncept eller
säger det, som förut är noga öfvertänkt, då kan
detta märkas lika väl på stilens som på talets
jämnhet och vårdade skick. I samtal få vi vanligen
nöja oss med den omedelbara, ojämna formen, i
skrift däremot (särskildt normalprosa) vilja vi ej läsa
konceptet, som röjer tankearbetets mödor, utan den
lättlästa, färdiga renskriften eller ännu hellre det
ändå mera lättlästa -- men all individuell olikhet
utplånande -- rentrycket. Det är framför allt vid
detta, vi vilja fästa oss under jämförelsen.

Nå väl, den sammanhörighet och den
åtskillnad, som talet angifver i tid, genom oafbruten
tidsföljd och genom pauser, måste skriften angifva
genom förenande och åtskiljande i rummet. Äfven i
andra afseenden är den yttre anordningen af vikt
för skriften. Man har efter hand funnit, hvad som
är bekvämast för ögat och lättast möjliggör snabb
uppfattning af den skrifna eller tryckta texten.
Likväl är det stundom svårt att afgöra, huru mycket
härvidlag beror på fysiologiska och psykologiska
skäl eller blott på en vana. Vi svenskar vilja

emellertid -- i likhet med andra europeiska nationer --
läsa vår skrift från vänster till höger, ej från höger
till vänster, som de gamla hebreerna gjorde, och ej
uppifrån och ned, som kineserna göra, utan vågrätt.
Äfven med afseende på sidor och blad läsa vi från
vänster till höger, medan hebreerna började på den
sida, som vi kalla den sista. Allt detta torde från
början vara blotta småksaker. Men däruti, att vi
helst vilja ha korta rader, på 8 à 9 centimeters
längd, göra vi säkerligen afseende på
bekvämligheten, för att ej anstränga ögat med att löpa för
långt åt båda sidor och för att ej behöfva vrida på
hufvudet. Vidare: ju längre raderna äro, dess
viktigare är det för oss, att de skiljas genom
tillräckliga mellanrum (s. k. mellanslag), på det att vi ej,
när vi återvända till vänsterkanten för att börja ny
rad, taga fel eller hafva svårt att finna den rätta.
I en tidning, där vi vilja snabbt öfverblicka
rubrikerna och utvälja det, som vi mest intressera oss
för, tycka vi om stora sidor, blott raderna (genom
spaltindelning) äro korta nog, ej mer än 6 à 7
centimeter långa. I en bok däremot, som skall läsas
fort och i sammanhang, tycka vi bäst om små
sidor, ej fullt dubbelt så höga som radens längd, ty
vid snabbläsning är den lilla hvila, som erhålles
vid bladens vändande, behöflig och välgörande.
Våra förfäder nöjde sig med stora foliosidor; men
de voro ej heller så uppöfvade i snabbläsning, som
vi äro.

Viktigare än dessa typografiska anordningar

äro emellertid de mellanrum efter innehållets
fordran, som vi vilja hafva tydligt och konsekvent
använda i vår skrift. Först och främst vilja vi hafva
mellanrum mellan de särskilda orden. Detta har
ingalunda alltid brukats. Så t. ex. skiljas icke
orden af mellanrum i gamla grekiska handskrifter af
Nya testamentet, ej heller i vissa bland våra
runskrifter, i synnerhet af de äldre. Men oss skulle det
göra ett odrägligt besvär att i ord upplösa en
sammanhängande rad. Blott på skämt kunde skalden
WADMAN på en samling dikter hopskrifva titeln
»Lekochallvar». Och endast på skämt sammanskrifver
man eljest flera ord, när man t. ex. härmar någons
mindre distinkta tal.

Ty, det är väl att märka, talet skiljer visst icke
lika regelbundet och bestämdt orden åt genom
tidsmellanrum (pauser), som skriften gör genom afstånd
i rummet. Talet behöfver det heller icke, ty talet
har jämte pauserna en annan åtskillnadsprincip,
betoningen, som framhåller de för sammanhanget
viktigare orden och låter de mindre viktiga, svagare
betonade orden ansluta sig till de starkt betonade.

Skulle vi söka att i skrift troget återgifva det
muntliga föredragets intervaller, så skulle vi icke
på långt när så mycket, som vi nu pläga, kunna
särskrifva orden. Vi skulle då kunna bli tvungna
att sammanskrifva vårt förnamn med vårt tillnamn
(hvilket vore rätt fatalt, om man t. ex. hette
Andreas Wingård eller Måns Kenander), vi skulle i
allmänhet skrifva en preposition ihop med följande

substantiv, låta ett »och» sammansmälta med
föregående ord o. s. v. -- ja, vi skulle t. o. m., om vi
ville vara riktigt noga i »fonetiskt» skrifsätt
komma lika långt som de lärda brahminer gjort, hvilka
efter strängt fonetiska grundsatser bestämt
sanskritspråkets skrifsätt och där infört bruket att
sammanskrifva hela långa följder af ord till riktiga
ordvidunder, som omöjliggöra all snabbläsning och för
den ovane utgöra svårlösta gåtor.

Men vi nöja oss visst icke därmed, att det
finnes mellanrum mellan orden. Hvilket besvär skulle
vi ej hafva af att läsa en skrifven eller tryckt sida,
där det ej fanns ett enda skiljetecken, inga stora
bokstäfver för att angifva meningarnas början,
ingen indelning i stycken! Någon gång aftrycka ju
tidningar »med diplomatisk noggrannhet» bref från
personer, som hafva otillräcklig skolunderbyggnad,
och hvilka alls icke eller orätt begagna
skiljetecken och stora begynnelsebokstäfver. Som
kuriositeter kunna ju dylika stilprof vara ganska roliga,
-- men tänk bara, om allt sådant, som vi måste
lära hastigt och för innehållets skull vore skrifvet
på det sättet!

Förr i världen, när det »täcka könet» icke var
så kunnigt som nu, påstod en och annan elak
skämtare, att våra damer satte sig öfver bruket af
skiljetecken. I GEORG ADLERSPARRES tidskrift
»Läsning i blandade ämnen» för 1796 påträffas följande
bit, som torde vara författad af AXEL GABRIEL
SILFVERSTOLPE:

Den första är en prick, det senare ett streck: denna
definition menar jag, är så god som tusen andra.

Men en annan fråga är: hvartill tjäna punkt och komma?

Jag har hört denna fråga röras af fruntimmer och af
okunniga. Detta är ej en smädelse; jag ber för allting att de
tingen måtte få vara två.

De okunniga äro fiender till punkt och komma af samma
skäl, som de äro fiender till alfabetet. Ty så klart som Isai
födde David, och David födde Salomo, och Salomo födde
Rehabeam, så klart föder alfabetet böcker och skrifter. Och det
är dessa, som de tomma hjärnor göra den äran att hjärtligast
af allting hata.

Fruntimren åter anse punkt och komma blott som ett
slags alfabetisk lyx. Deras lätta fattningsgåfva gör, att de
finna dem umbärliga, att de handtera dem, som om de aldrig
vore till. Njut en gång det nöjet att höra dem läsa en bok
eller det vida större att få läsa deras brefväxling! Ni skall
finna, att placeringen af punkt och komma besvärar dem
nästan ej; det är blott de själfva och en högre intelligens, som
veta, både hvar de se och huru de nyttja dem; också (det
ingen karl skulle göra dem efter) läsa de hvarandras bref som
vatten och förstå dem -- förmodligen.

Det är allenast vi maskulina läsvurmar, som finna oss i
behof af principer för språket, af tecken för ögat, af uttryck
för örat, af reda för begreppet, af hvilostunder för tanken
men si, hvad angår det örninnan, att mullvaden väl skulle
behöfva glasögon?

Nå, häri finnes ju intet, som de nutida
svenska damerna behöfva taga åt sig.

Man torde i allmänhet hysa den föreställningen,
att skiljetecken i skrift motsvara pauser i tal.
Visserligen är detta en sida af deras uppgift, men
ingalunda den enda; vore det så, skulle vi icke
behöfva så många olika skiljetecken, som vi nu ega;
vi skulle t. o. m., i likhet med många af
medeltidens skrifvare, kunna nöja oss med punkten

ensam. Men våra skiljetecken användas också, dels
för att i någon mån motsvara talets betoningar,
dels för att markera betydelseförhållanden, som ej
angifvas af uttalet.

Med punkten uttrycka vi ej blott, att
meningen är slut, utan ock, att meningen utgör ett
påstående, en enkel utsaga. Punkten motsvarar alltså
den lägre musikaliska ton, hvarmed vi uttala slutet
af en påståendesats. Ett tvärt afbrott, där man i
tal ej sänker tonen, markeras i skrift af tankstrecket.

Den egendomliga höga frågetonen, med
särskildt tryck och högre musikalisk ton på det ord,
som sättes i fråga, kan göra en uttalad sats till en
frågesats, äfven om den har påståendesatsens
ordföljd. I skrift måste frågetecknet användas.

Äfven en sats, som innebär en befallning, kan
ord för ord vara lika med en påståendesats, men
får då i tal en skarp betoning, stundom t. o. m.
en hotande. I skrift markeras denna
»känslobetoning» med utropstecknet.

Vi kunna alltså säga

lugnt konstaterande ett faktum: »Nå, du
kommer i afton.»

frågande: »Nå, du kommer i afton?» eller: »Nå,
du kommer i afton?»

och befallande:	»Nå, du kommer i afton!!»

»Känslobetoningen» kan naturligtvis vara af
flera slag; den kan t. ex. innebära förtjusning,
såsom i utropet: »Nå, du kommer i afton!»


Men skriften är så till vida ofullkomlig, som
den för all slags emfas har blott ett enda särskildt
tecken, utropstecknet, och ej kommer längre än att
genom detta teckens upprepande angifva starkare
emfas.

Vi böra för öfrigt anmärka det obekväma däri,
att det tecken, som markerar frågan eller emfasen,
uti svenskan, liksom i de flesta andra kulturspråken, 
sättes sist i satsen, så att man ej får se det,
förrän man läst orden. Korrektare går den
spanska skriften till väga: ej blott efter, utan äfven
framför en frågesats sätter den ett frågetecken, och
likaså både efter och framför en utropssats ett
utropstecken. Därvid skrifver spanjoren de tecken,
som stå före satsen, upp och nedvända, på det att
de ej må kunna räknas till föregående sats.

Äfven i andra fall kan man uppvisa skriftecknens 
motsvarighet till ljudförhållanden i tal. Så
t. ex. angifva parentestecken, att det, som de
innesluta, får ett påskyndadt uttal, för att så litet som
möjligt afbryta sammanhanget, och väl äfven ett
förändradt tonläge, för att skiljas från det öfriga.
Vid den direkta anföringen angifva kolon och
anföringstecken en annan rösts i inträdande. Tankstreck
kan beteckna s. k. konstpaus framför något, som
skall öfverraska. O. s. v.

Vi må blott komma ihåg, att för den läsare,
som läser tyst och snabbt, dessa märken blott tjäna
till att förtydliga innehållet, utan att det hörbara

talet därvid utgör mellanhand, ens så till vida, att
man tycker sig höra de betecknade uttalssätten.

I bruket af komma har vår skrift på ett i ögonen 
fallande sätt frigjort sig från motsvarighet till
talet. Kommat skulle ju ursprungligen beteckna
kortare pauser inom meningen, sådana pauser
nämligen, som äro ännu kortare än de, hvilka böra
motsvaras af semikolon, ett tecken, hvars användning
för öfrigt är mycket vacklande.

Denna uppgift att visa, hvar en helt kort paus
bör göras vid uppläsning, fyller kommat
någorlunda i fransk och engelsk skrift. Det svenska
skriftspråket däremot har, hufvudsakligen efter det
tyskas föredöme, gjort kommat till ett väsentligen
syntaktiskt tecken, i så måtto, att det får skilja
fullständiga satser från hvarandra, äfven om man
vid uppläsning icke gör paus mellan dem, -- men
ej får sättas före eller efter förkortade satser eller
satsdelar, ens där man vid distinkt uppläsning
måste pausera.
Så föreskrifver vår allmännast gällande skolpraxis; utanför 
skolornas sfär har, som vi veta, den nämnda principen icke
kunnat fullt konsekvent genomföras, utan mycket vacklande
rader ännu. 
Om nu fransk-engelsk eller svensk-tysk 
kommatering är mera praktisk vid tyst
snabbläsning, därom kunna ju meningarna vara delade.
Men vi se emellertid i vår kommatering ett slående
bevis på skriftspråkets själfständighet gent emot
talet. Vi se, hur det kan göra afseende mera på
tankeinnehållet än på dettas uttryck i talspråket.

Och säkert är, att om vi med ens inrättade vår
kommatering efter talets (uppläsningens) pauser, så
skulle de på nytt sätt kommaterade skrifterna,
åtminstone till en tid, vara rätt obekväma och
utgöra en förargelse för alla snabbläsare.

Något liknande är förhållandet med stafningen,
-- för att vi nu, i förbigående, må vidröra detta
ömtåliga ämne. Det är mycket sant, att vår
nuvarande stafning, äfven med de senast i skolorna
påbjudna förbättringarna, illa motsvarar vårt
nuvarande uttal och därigenom vållar vår ungdom,
som skall lära sig läsa och skrifva, mycket arbete,
som kunde användas på ett vida gagneligare sätt.
Men lika sant är, att våldsamma förändringar i
stafningen betydligt försvåra läsningen för den, som
redan är van att läsa, för snabbläsaren. Han kan
icke längre genomlöpa kända tecken för orden och
direkt af dem inhämta innehållet, utan han måste
taga den omvägen att tänka på, hur orden uttalas,
innan han förstår skriften. Därför synes det mig
förkastligt att vilja på en gång införa så stora
förändringar, att de draga uppmärksamheten från
innehållet och försvåra dettas tillegnande.
Språkformen är ju ändock -- särskildt beträffande
normalprosan -- i hufvudsak blott ett medel för
begripandet samt tjänstgör allra fullkomligast, när den
låter innehållet klarast och lättast framträda.

Ett fåtal »nystafvare» har yrkat på, att stora
begynnelsebokstäfver skulle bortläggas i meningarnas 
början och i nomina propria. Det förefaller

mig, som vore detta yrkande en följdsats af den
oriktiga doktrin, som icke vill i skriftspråket se
annat än ett troget återgifvande af talspråket och
därför icke vill tillåta, att skriften har tecken för
något, som ej betecknas i talet. Den betydliga
lättnad, bruket af stora initialbokstäfver bereder en
läsare, torde vara så lifligt känd, att jag ej nu
behöfver framhålla densamma. Jag vill blott
angående nomina propria påpeka, att bruket af stor
begynnelsebokstaf verkligen synes motsvara
tänkandets behof. Ty bestämda personer och ställen
framträda ju för tanken såsonm konkretare, mera
sammansatta och individuella företeelser än det mesta,
som för öfrigt omtalas. De utgöra ett slags fasta
hållpunkter för tanken och böra därför vara det
äfven för ögat.

Skriften har ju i åtskilligt lyckats åstadkomma
ett försinnligande af tankens förhållanden. Vi ha
redan nämnt, att skriften tydligare än talet
skiljer mellan de ord, som för tanken gälla såsom
åtskilda,
Undantagsvis kan likväl skriften vara mera »ologisk» än
uttalet. När vi t. ex. skrifva Sten Sturegatan, så dela vi
efter analogi dels med personnamnet Sten Sture, dels med
t. ex. Stureplan, men ej i öfverensstämmelse med ortnamnets 
begrepp; detta skulle fordra antingen delning i tre ord
eller ock sammanskrifning till ett enda, hvilket onekligen vore
mest logiskt och tillika i full öfverensstämmelse med uttalet.
äfvensom att interpunktionen delvis rättar
sig mera efter tankelagar än efter uttalslagar.

Vi böra nu ytterligare påminna oss, att

skriften på ett förträffligt sätt försinnligar inträdandet
af något nytt i innehållet, genom att låta detta nya
bilda nytt stycke, och genom att -- om större
skillnad behöfver markeras -- åtskilja styckena medelst
tvärstreck eller stjärnor, börja en ny sida, tillsätta
kapitelnummer o. s. v.

Detta indelande i stycken lättar i hög grad
uppfattningen af innehållet. Stundom får man
visserligen se ett för långt drifvet sönderhackande af
texten i småstycken, men svenska författare falla
oftare i felet att dela för litet.

*

På tal om ord-åtskiljande och om skiljetecknens 
bruk antydde vi, att talet har ett medel till
innehållets förtydligande, hvartill skriften mestadels
saknar motsvarighet, nämligen betoningen.

Hvad angår betoningen inom ordet, är olägenheten 
däraf, att den vanliga skriften ej använder
accenttecken, föga märkbar. Sammanhanget brukar
vanligen visa oss rätt. Förmodligen skola de flesta
läsare utan tvekan kunna riktigt uppläsa följande
sammanställningar:

»Bäste herr blindbock! vi ska' vara Er mycket förbundna, 
om Ni ville ha Era ögon riktigt förbundna.» -- »Det finns inte
något förbud för att skicka förbud före sej, när man reser med
skjuss.» -- »På förra kamrens tid kunde man ibland få en
liten summa förskjuten på lönen; men nu ä' regeln till
kassaskåpet alltid förskjuten ända till kvartalsdagen.» -- »Gör det
till en regel för dej att alltid ha regel för din dörr!» -- »Åt
den, som inte kan skilja på debet och kredit, bör ingen

ge kredit.» -- »Gubben köpte tre kvarter brännvin och
gumman tre kvarter sidenband.»

Nej, värre är det med betoningen inom satsen,
-- vare sig det är fråga om s. k. förståndsbetoning,
särskildt motsatsbetoningen, eller om känslobetoning,
-- vare sig det gäller framhållande genom större
tryckstyrka eller genom olika musikalisk ton.
Stundom händer, att man finner sig behöfva i sin skrift
gifva annan formulering åt en sats af det skälet, att läsaren
genom att inlägga oriktig betoning kan få fram helt annan
mening än den åsyftade. Sådan missuppfattning kan lätt
inträda i följande, ur ett nyare arbete lånade sammanhang:
»Som Dalin ... led han [Anders Celsius] af dumhet och
vidskepelse.» Endast om man vid uppläsningen starkt betonar
led och låter led han åtföljas af en paus, kan den rätta
meningen framgå. För att undvika tvetydighet hade författaren
helst bort välja annat uttryck. (Att skriften i dylikt fall ofta
behöfver blifva utförligare än talet, skall längre fram, kap. VII,
omtalas.) -- I andra skriftspråkssatser, som tillåta mer än en
uppfattning, kan man ersätta talets förtydligande betoning och
pausering genom att endast utsätta kommata eller genom
annan ordföljd, t. ex. i denna: »Om Norges och Danmarks
samhällsskick äger man på vissa punkter åtminstone rikare
upplysningar från en äldre tid.» Komma framför på och efter
åtminstone eller flyttning af det senare ordet vore här nog.


Dessa betoningar inom satsen äro ett af
talspråkets bästa medel att klart och skarpt framhålla
meningen och att gifva ett starkt och omedelbart
uttryck åt känslan.

Skriftspråket är visserligen icke utan medel
att framhålla ett betonadt ord. Att man, i det man
skrifver, med fördel kan begagna understrykningar

för att lägga vikt på ord, är något, som särskildt
brefskrifvande damer pläga väl förstå. I tryck äro
medlen mångahanda: man kan begagna kursiv stil,
spärrad stil, fetstil, ja t. o. m IDEL STORA
bokstäfver.

Dessa medel äro goda att hafva och göra ofta
förträfflig tjänst. Men de förslå på det hela ej långt.

Ty först och främst kan man omöjligt begagna
dem lika ofta, som talet begagnar betoning inom
satsen, eller så ofta, som de skulle behöfvas för att
gifva ledning vid uppläsning. Gjorde man det, så
skulle texten taga sig ytterst brokig ut och verka
mycket tröttande på läsaren; så mycket mera, som
det blefve nödvändigt att bruka flera olika stilsorter 
för att markera betoningens olika arter och
olika grader i styrka.

Vidare skulle vi svårligen kunna uppfinna ett
teckensystem, som kunde tillräckligt motsvara
känslobetoningens mångahanda skiftningar. Det
berättas om den store franske talaren och politikern
GAMBETTA, att han en gång, medan han tillhörde
oppositionen, häftigt angrep ministrarna; och sedan
han framdragit åtskilligt, som ställde dessas
redlighet i en mycket ofördelaktig belysning, utbrast
han -- med en stor gest åt ministerbänken --:
»Dessa hederliga män!» Han hade därvid, säges
det, i uttalet af adjektivet lagt ett så skärande hån,
ett så förkrossande förakt, att de stackars
ministrarna önskat, att de kunnat dölja sig för allas
blickar genom att sjunka ned i jorden.

Till att återgifva något sådant står skriften
maktlös.

I allmänhet måste skriften nöja sig med att
genom omsorgsfullt vald konstruktion och ordföljd
göra tydligt, hvilka de ord äro, som böra få tonen.
Något hjälpa också de särskilda skriftecken (s. k.
»skiljetecken»), som vi förut omtalat. Och i riktigt
kinkiga fall får man taga sin tillflykt till
understrykningar i handskrifven text och särskilda
stilsorter i tryck.

För normalprosan är det ju sällan annat än
förståndsbetoningen, som kan behöfva betecknas;
och med denna reder man sig lättare.

»Känslobetoningen» är ju, för öfrigt, icke
bunden vid ett särskildt ord i satsen, ty uttrycket af
någon viss känsla kan, som bekant, genomgå ett
helt yttrande.

Denna känslans ton kan gifva en helt annan
mening åt det sagda, än orden i och för sig
innebära. Genom den kunna vi förstå, när meningen
är ironisk, eller när den talande är inbilsk, fastän han
begagnar anspråkslösa uttryck, eller när han är
sorgsen, fastän han försöker låtsa glädje o. s. v.
T. o. m. djur förstå den. En ganska trovärdig anekdot
berättar om en konservativ gammal landtjunkare, att han för
en Stockholmsherre, som var på besök, ville visa, hur
ovanligt klok hans hund var. Fylax förstod sig, menade han, på
politik och tidningar. Beviset bestod däri, att den gamle
herrn med bister ton frågade sin hund: »Hur gör Aftonbladet?» 
hvarpå Fylax till hans stora förnöjelse lät höra ett argt
skällande. Och när husbonden sedan i sin vänligaste ton 
frågade: »Hur gör Dagligt Allehanda?» kom det intelligenta 
djuret fram, viftande på svansen och på allt sätt betygande, hur 
innerligt »välsinnad» han var. Stockholmaren, som kanske 
icke var riktigt rätt-trogen i politiskt afseende, bad att själf 
få försöka. Det är lätt att gissa hur han gjorde. Han 
frågade barskt: »Hur gör Dagligt Allehanda?» och fick 
skällande till svar; mildt: »Hur gör Aftonbladet?» och fick 
viftningar.


Denna känslans ton behöfver likväl ej vara så
utpräglad, att alla åhörarna märka den. Tvärtom
består den allra viktigaste hemligheten i den föga
vackra konsten att »drifva» med folk däri, att man
talar i en ton, som »föremålet» tar för allvar, men
de andra åhörarna förstå vara ironisk. Men tonen
är då icke det enda medlet. Man yttrar saker, som,
efter hvad »de invigde» veta, stå i rak motsats till
de åsikter, man hyser, och man begagnar därvid
öfverdrifna, bombastiska uttryck.

I skrift blir det naturligtvis endast genom
innehållet och ordvalet, som författaren kan gifva
sina meningsfränder och själafränder till känna, att
han åsyftar något annat, än framställningen, ytligt
betraktad, tyckes afse.

Konsten blir därigenom finare, och författaren
har lättare att, då stämmans ton ej kan förråda
honom, mystificera den, som han önskar eller måste
mystificera. Ty under tider af tryckfrihetstvång
är ett dylikt skrifsätt ofta enda utvägen för
oppositionen att skaffa sig luft. År 1799, medan
censuren med ytterlig stränghet undertryckte alla

frisinnade yttranden i skrift, utgaf HANS JÄRTA
anonymt broschyren: »Några tankar om sättet att
upprätta och befästa den urgamla franska
monarkien.» Skenbarligen motsvarade innehållet titeln,
och censuren anade ej oråd, förrän redan
tusentals exemplar blifvit spridda. De förståndigare
läsarna hade i boken funnit den blodigaste satir mot
ej blott l'ancien régime, utan ock mot enväldet i
allmänhet och den svenska regeringen i synnerhet.

Ja, satiren kan vara så fin, att den i långliga
tider undgått de flesta granskares uppmärksamhet.
Så torde vara förhållandet med ANNA MARIA
LENNGRENS »Råd till min kära dotter». De, som
hörde fru Lenngren själf uppläsa denna dikt,
förstodo nog, hvad hon menade med den. Men de,
som endast läst »Råden till Betti», hafva ju
vanligen uppfattat den såsom riktade mot
kvinnoemancipationen. -- Likväl har KARL WARBURG i sin
förträffliga monografi öfver fru Lenngren gjort det
mycket sannolikt, att diktens tendens alldeles
motsvarar tendensen i den bekanta KELLGRENSKA
dikten:

»Min käre gosse, blif ett fån,
en dummerjöns, ett nöt, ett spån,
så går dig allting väl i händer.»

*

Den omständigheten, att skriften är till för ögat
och förlagd till rummet, medan talet är till för örat

och förlagdt till tiden, måste naturligtvis i någon
mån göra sig märkbar äfven i ordvalet.

Det faller af sig själft, att endast i skrift kunna
förekomma sådana uttryck som: »På föregående
sida finner läsaren bevisen för detta mitt
påstående», eller »Omstående meddelas tabellarisk öfversikt
af folkökningen i landet». Vidare äro ju här nedan,
den ovannämnde och den omskrifne
omisskänneliga skriftspråksuttryck; blott en tankspridd
kammarlärd kan råka att i misshugg bruka dem i tal.
När man i samtal får höra en person kalla sig själf
för »undertecknad», så är ju detta blott en skämtsam
öfverflyttning från skriftspråkets område till
talspråkets.
Några för skriften (speciellt normalprosan) egendomliga
beteckningar dels af den skrifvande, dels af den läsande skola
längre fram anföras i annat sammanhang.

Men under det att dylika skriftspråksuttryck
endast genom misstag eller på skämt kunna brukas
i tal, begagnar däremot skriften i stor skala och
utan minsta betänklighet uttryck, till hvilka talet
ensamt tyckes hafva eganderätt.

Man kan, utan att på något sätt väcka anstöt,
skrifva t. ex.: »Jag har nyss sagt, att så är; jag
skall strax omtala, hvarför det är så.» Och därvid
begagnar man ju uttryck, som åsyfta tid och
talande. Noga taget år ju detta endast en fiktion.
Och denna fiktion kan naturligtvis äfven användas
så, att läsaren framställes som en åhörare. En
författare kan, då han syftar på något, som står ett

par sidor förut i hans bok, skrifva: »Såsom vi
nyss hörde». Han kan också skrifva t. ex.: »Den
omständliga titeln på Stjernhjelms diktsamling låter
sålunda». Och det är ju ej orimligt, att en
publicist skulle i sin tidning kunna uttrycka sig
ungefär på följande sätt:

»Detta samhälles läsande allmänhet har säkerligen med
förvåning och harm åhört de mot oss riktade smäderop, som i
går afton ljödo från vår härvarande samtidas spalter. Vi
bedja den ärade allmänheten nu lyssna till det, vi hafva att säga
till vårt försvar, och låna ett uppmärksamt öra till de
allvarsord, med hvilka vi vilja tysta smädare-tungan.»

Det sist anförda exemplet röjer tydligast, att
detta uttryckssätt är bildligt. -- Att skriften kan
taga sina bilder från talet, men talet icke gärna
från skriften, är alldeles i sin ordning. Talet har
ju tidigare inträdt i den mänskliga
kulturutvecklingen och uppfattas ännu som något enklare, mera
sinnligt och naturligt. Skriften har uppkommit ur
talet och tänkes vanligen vara ett slags
återspegling af detta.



FEMTE KAPITLET.

Nödvändiga olikheter mellan skrift
(normalprosa) och samtalsspråk. B.
Temperamentsolikheter (början).

Allmän skiljaktighet till lynnet. -- Utrop, interjektioner. --
Tillrop; tilltal, tilltalsord; anmärkningar om bruket af pronomina
(personbeteckning). -- Uppmaningar.

Liksom olika människor hafva olika lynne och
temperament, och liksom denna skillnad också i viss
mån utpräglar sig hos olika nationer, ja, hos olika
yrken eller klasser i samhället, så kan man också
påstå, att olika språkliga framställningssätt skilja
sig med afseende på lynnet eller temperamentet.

Jämföra vi ur denna synpunkt normalprosan
med det lediga, otvungna samtalsspråket, så skola
vi lätt finna, att den förra är mera lugn, det senare
mera lifligt. Men det är viktigt att noga
fasthålla, att vår jämförelse nu gäller endast de båda
nämnda arterna af skriftspråket och talspråket. Ty
just i afseende på de förhållanden, vi nu vilja
beröra, står ofta nog ej blott lågprosan, utan äfven

högprosan mycket närmare samtalsspråket, än hvad
normalprosan (mellanprosan) gör.

Det är naturligt, att samtalsspråket till sitt
lynne bör vara lifligare än normalprosan.

I det otvungna, oförberedda talet gifver man
strax sinnlig gestalt åt sin tanke eller känsla,
omedelbart sedan man förnummit dem, och utan att
hafva underkastat dem en lång pröfning, sådan som
de måste undergå, innan de hinna affattas i skrift.
I omedelbarhet och liflighet kommer därför det
otvungna samtalsspråket närmast tankespråket.

Och vanligen behöfver man icke heller minska
denna omedelbarhet eller dämpa denna liflighet.
Ty vid samtal riktar man ju sitt tal vanligen blott
till en person, eller ock egentligen till en, om ock
andra tillfälligtvis höra på. Man iakttager på
åhöraren sina ords verkan och har så tillfället öppet
att genast göra förbättrande tillägg, om det
behöfves. Man vet också, att det hörda ej hinner så
noga pröfvas, och att fordringarna på exakthet i
otvunget samtal ej äro synnerligen stora. Man vet,
att åhöraren hellre ursäktar ett och annat mindre
träffande eller t. o. m. oförsiktigt uttryck, som i
hastigheten undfaller den talande, än han finner
sig uti ett långsamt och släpande, om än aldrig så
korrekt och väl öfvervägdt föredrag. Och slutligen
drifver själfva närvaron af den väntande åhöraren
den talande omedvetet och oreflekteradt till rask
framställning.

Annorlunda är det, då man skrifver. Man har

då nästan alltid betänketid att granska sina
tankar, innan man sätter dem på papperet, medan man
gör det, och sedan man gjort det. Man hinner att
låta dem antaga en lugnare, mera sansad, värdig
och försiktig form. Man vet, att mottagaren lättare
i skrift än i tal uppdagar fel, samt att han dömer
dem strängare. Man vet, att det skrifna lättare
missförstås, då det ju ej förtydligas af betoning,
miner eller åtbörder, och att ett missförstånd icke
så lätt som vid samtal kan afhjälpas, att det
kanske aldrig kan godtgöras. Vidare vet man, att det
skrifna lätt kan komma i händerna på andra än
den, för hvilken man ämnat det, och att dessa
andra sannolikt icke hafva lika goda förutsättningar
att rätt förstå det.

Allt detta gör den skrifvande försiktigare och
böjd för att omsorgsfullare välja sina ord.

Och när han -- som ju mycket ofta är fallet,
då det är fråga om normalprosa, skrifver för
tryckning, alltså för många läsare, som böra hastigt
och utan möjlighet till missuppfattning kunna
tillegna sig innehållet, då måste han afkläda sin
framställning de flesta individuella, personliga dragen
och gifva den en lungn, saklig form.

Härmed kunna vi jämföra det bekanta
förhållandet, att vårt talspråk närmar sig skriftspråkets
(normalprosans eller högprosans) uttryckssätt, när
vi tala inför många, eller när tillfället är
högtidligt, eller när vi tala om ämnen, som icke tillhöra
de alldagliga samtalsämnena, utan äro mera

abstrakta och ideella, i allmänhet sådana, om hvilka vi äro
mera vana att läsa än att tala. Äfven i detta fall
bortlägges mycket af tankespråkets lifliga,
omedelbara och individuellt-personliga karaktär.

Hvaruti yttrar sig nu denna större liflighet
och denna mera personliga prägel, hvarigenom
samtalsspråket skiljer sig från normalprosan?

Den yttrar sig förnämligast i utrop, tilltal,
frågor och svar, egendomliga begynnelseformler, vissa
subjektiva inskjutningar -- att icke tala om andra,
mindre påfallande drag.

Å andra sidan skola vi finna, att normalprosan,
såsom mera reflekterad och genomtänkt än
samtalsspråket, visar sig mera logisk och exakt,
omsorgsfullare i att använda nödig omväxling i uttryck,
mera städad, måttfull och försiktig, mera abstrakt
och allmängiltig, men något mindre i stånd att
anpassa sig efter »mottagarens» personlighet.

*

Låt oss först betrakta utropet! 

Vi skola snart se, att det är en viktig
beståndsdel i samtalsspråket. Men vi känna det äfven från
vårt tankespråk, där det synnerligen ofta
förekommer. Lyssnar man till en person, som »tänker
högt», så finner man lätt, att dennes språk till
betydlig del utgöres af utrop.

Utropet tillhör egentligen icke språket, om
nämligen detta uppfattas i den trängre meningen:
»ett medel till meddelande människor emellan», men

väl till språket i vidsträcktare mening, näml.
såsom »ett medel, hvarigenom människan meddelar
sig med andra människor eller med sig själf». Ty
utropet tjänar närmast blott till att gifva uttryck
eller »skaffa luft» åt människans känsla. Först
medelbarligen, liksom mera oafsiktligt eller till
biuppgift har utropet att lämna meddelanden åt andra.

I utropet hafva vi en vördnadsvärd kvarlefva
från urgamla tider, från vårt släktes barndom,
liksom från vår egen personliga barndom.

En af de många hypoteserna om språkets
uppkomst låter språket taga sin början med utropet.
Säkert är, att detta varit af allra största vikt som
medverkande faktor. -- Med utrop i den enklaste
och ursprungligaste formen mena vi då blott ett
ofrivilligt utstötande af ljud, framkalladt genom
någon inifrån eller utifrån kommande s. k. »retning»,
företrädesvis smärta eller förskräckelse.

Det enklaste och ursprungligaste utropet
framkallas alltså genom det, som fysiologerna kalla
reflexrörelse, d. v. s. en sådan rörelse, som utföres,
utan att viljan och medvetandet taga någon del däri.
På andra reflexrörelser beror, att det (som man
säger) »vattnas i munnen på en», när man luktar på,
ser eller blott tänker på något godt; att man
blinkar för plötslig ljusförnimmelse; att man
ögonblickligen lyfter upp armen för att afvärja ett
oförmodadt slag (innan man hinner tänka) o. s. v.

Hos späda barn finna vi skriket först som en
ofrivillig och omedveten känsloyttring, men efter

hand som ett medvetet och afsiktligt sätt att gifva
sina önskningar till känna, -- alltså som ett språk,
i trängre mening. Modern kan ju af det sätt,
hvarpå hennes några månader gamla barn skriker,
förstå, om barnet är hungrigt, »har ondt» eller blott
är »obeskedligt».

Vi måste emellertid fasthålla, att utropet redan
i sin enklaste form (såsom ett ofrivilligt klagoläte)
uppfyller ett viktigt ändamål, som språket i sina
fullkomligare former på ett högre sätt uppfyller.
Jag menar ändamålet att, när en stark känsla
bemäktigat sig medvetandet och tyckes vilja kufva
människans inre jag, minska och försvaga denna
känsla genom att liksom bringa den utom
människan själf.

Då individen utstöter ljud, blir han verksam
och får därigenom en hugnande känsla af frihet
och kraft. Det torde äfven vara så, som den tyske
författaren GUSTAV GERBER med äkta tysk
spekulativitet anmärker, att suckandet (snyftandet o. s. v.)
förvandlar smärtan i en rytmisk rörelse och
därigenom förlägger denna smärta -- som, så länge
individen tyst bär den inom sig, tyckes vara
omätlig, -- till tiden, d. v. s. gör den ändlig,
försvinnande.

Enhvar känner ju af erfarenheten den
lättnad, det bringar att (som det kallas) »ge luft åt
sina känslor». Liksom skrik, suckande, stönande
eller ock klagan i ord lindrar kroppens eller själens
plågor, likaså afhjälper skrattet den alltför starka

känslan af det löjliga. 
Äfven många andra exempel kunde anföras på den
lättnad eller det behag, man erfar af att använda sin röst; det
kan vara nog att erinra om barnets joller och om gamla
enstöringars gnolande, hvisslande, mumlande eller brummande.
I dess högsta form möta
vi denna språkets frigörande förmåga hos skalder,
som söka lättnad för sin smärta genom att i
poetisk omklädnad skildra den. Så fann ju den
franskfödde tysken ADALBERT VON CHAMISSO under
kriget 1813 tröst för sin sorg att vara utan
fädernesland -- genom att skrifva »Peter Schlemihl,
mannen utan skugga». Och den 25-årige GOETHE
botade sig för en olycklig kärlek genom att författa
»Werthers lidanden».

Men ej blott för en känsla, äfven för ett
tankeinnehåll kan det språkliga uttrycket blifva en
lättnad, en befrielse. Enhvar, som länge grubblat
på en sak, men ej kunnat riktigt reda den för sig,
vet säkert, hvilken lättnad det skänker honom, när
han slutligen med ens finner ett ord, som klart och
träffande benämner det dunkla förhållande,
hvaröfver han grubblat. När han funnit detta ord, det
»lösande ordet», så förstår han -- eller tror sig
förstå -- den dunkla saken. Den är försedd med sin
etikett och inordnad på en viss bestämd plats i
hans medvetande. Han känner, att han ej längre
behöfver grubbla öfver den saken, och erfar i
stället en uppfriskande känsla af tillfredsställelse öfver
sin egen intellektuella förmåga.



I vårt samtalsspråk förekomma också dylika
benämningsutrop. Så till vida äro äfven dessa
uttryck för känsla, som de innebära ett segerstolt
»[heureka!]» (»Jag har funnit det!»)

Mycket vanligare äro likväl de utrop, som blott
och bart gifva luft åt en känsla.

Numera är det svårt att uppdraga en bestämd
gränslinje mellan utropet och tillropet. Utropet
är ju, som vi antydde, egentligen till blott för
individens egen skull; det är hans inre språk, som
han, mer eller mindre ofrivilligt, gör till yttre, för
att liksom lätta sig. Men finnes en åhörare
tillstädes, så kommer ju utropet att dessutom gifva ett
meddelande åt denne. Det får alltså karaktären af tillrop.

Denna öfvergång kunna vi finna redan hos
djur, som lefva i flockar. Medan de öfriga hvila
eller äta, står ett djur såsom utkik eller vaktpost;
får då detta djur se någon fara närma sig, utstöter
det ett skarpt läte, som väl egentligen blott gifver
luft åt djurets egen förskräckelse, men som tjänar
till varningssignal för de öfriga och kommer hela
flocken att skyndsamt sätta sig i säkerhet.

Äfven det mänskliga språkets interjektioner,
dess enklaste och ursprungligaste utropsord,
öfvergå lätt till verkliga meddelanden. Om man t. ex.
låter tandläkaren undersöka en skadad tand och
han därvid med sitt instrument berör den ömmande
nerven, framhväser man ett »aaa!», icke så mycket
därför, att man behöfver gifva plågan detta utlopp,
som därför, att man vill så tydligt, som den tvungna


munställningen tillåter, meddela tandläkaren: »Här
är det sjuka stället. Handtera det nu försiktigt!»

De flesta interjektionerna äro mångtydiga,
kunna vara uttryck för mycket olikartade känslor. Det
är i hvarje fall den egendomliga känslobetoningen,
som visar, hvilken känsla interjektionen angifver.
T. o. m. smärtans vanligaste interjektion: »aj!»
kan, vare sig den förekommer ensam, fördubblad
eller mångdubblad, blifva skämtsam, gäckande, eller
rent af en form för skratt. Alldeles motsvarande
är förhållandet med sidoformerna åj! oj! (d. v. s.
[omega]j!) uj! äj! Synnerligast i sin mångdubblade,
rytmiska form, med tryck på hvartannat led, lämpa
de sig ingalunda blott för stönande eller jämmer,
utan, om tonarten ändras, fullkomligt lika bra för
andra känslouttryck.
Goda exempel på interjektionernas mångtydighet
träffas i Svenska Akademiens Ordbok, ack, ah, aj.

Å andra sidan finna ju också interjektioner,
hvilka knappt kunna beteckna mer än ett visst
slags känsla; så t. ex. de för afsky och vedervilja:
usch! ysch! isch! fy! tvi! tvy! eller de som uttrycka
rysning, vare sig af köld eller fasa -- hu! uh!

De tystande tillropen: sch! husch! hysch! och det
lifvande eller »lifvade» hej! äro äfven begränsade till
sin betydelse. Men t. o. m. i dessa kunna skiftningar
förekomma, ej blott genom olika intensitet
(tryckstyrka), utan äfven i känslobetoningens olika art.

Redan af det sagda kan man i någon mån sluta

sig till, hvilket utomordentligt stort förråd af
uttrycksmedel talspråket eger uti sina interjektioner,
-- så mycket mera som talet kan i det oändliga
variera deras betydelse genom olika betoning,
genom fördubbling och mångdubbling, genom
utdragning (t. ex. fy! jo! ah!) eller genom
sammansättning, t. ex. aha! åhfy! uschbaj! åhåjamän!

Af denna rika skatt, som står talspråket till
buds, kan skriftspråket blott i ringa mån begagna
sig. Den för interjektionernas rätta bruk så
viktiga betoningen kan ju skriften blott till en del
antyda, men ej återgifva. Det är för öfrigt, såsom vi
veta, endast lågprosan, som i något större
utsträckning använder interjektionerna, men naturligtvis
ojämförligt mycket mindre än talet. Högprosan
och poesien begagna blott ett litet urval, nämligen
sådana, som anses för »ädlare», men som snarare
kunna sägas vara »adlade» genom att länge hafva
brukats i skrift. Till dessa höra de numera i
okonstladt tal knappast förekommande o! och ve!

Hvad angår normalprosan (mellanprosan), kan
denna på grund af sin lugna, sansade, objektiva
natur i regeln icke använda interjektioner, ej heller
andra slags utrop; förekomsten af sådana är just
ett tecken till dragning antingen åt lågprosan eller
åt högprosan.

Men ehuru normalprosan icke använder
interjektioner och utrop, måste hon naturligtvis ofta
uttrycka samma känsla, som i tal (och t. ex. i
lågprosa) helst tager formen af ett utrop. Hon

begagnar då påståendesatsen. När t. ex. talet och
lågprosan använda utropet »Fy!» eller »Skamligt!
Gement! Nedrigt», så brukar mellanprosan de
fullständiga påståendesatserna: »Detta är skamligt.» »Ett
sådant uppförande vittnar om ett simpelt och lågt
sinnelag.» »Detta handlingssätt måste af alla rätt-
tänkande brännmärkas som nedrigt», o. d.

Vi se således, att mellanprosan härvid icke
allenast blir lugnare och mera reflekterad, utan äfven
omständligare och bredare i formen. Vi hafva
alltså redan påträffat ett af de fall, där mellanprosan
är utförligare än samtalsspråket, och till hivilka vi
längre fram skola återkomma.

Innan vi lämna interjektionerna, kan det vara
på sin plats att särskildt erinra om ett par af dem,
nämligen ja och nej. Dessa kallas stundom af
grammatici för adverb; men man finner lätt, att de till
sin användning ingalunda kunna sammanföras med
egentliga adverb, ty de kunna ej som bestämningar
tilläggas verb eller adjektiv eller på något sätt
ingå som satsdelar -- utom, naturligtvis, då de
substantiveras.

Dessa bägge interjektioner begagnas verkligen
i normalprosan; visserligen icke såsom enkelt
jakande eller nekande -- ty den egentliga
normalprosan använder ej uppställning i frågor och svar --,
utan ja brukas för att inleda en stegring, nej för
att inleda en motsats; t. ex. i förbindelserna »ja, t.
o. m.» och »nej, tvärt om».

Dessa användningar kunna ja och nej, som

bekant, äfven hafva i samtalsspråket. I detta kan
nej t. o. m. uttrycka en motsats till något, som icke
blifvit utsagdt, men förstås af situationen.
Om samtalsspråkets ordknapphet, då situationen kan
fullständiga talet, se kap. VII.
Om
man t. ex. stått och pratat en stund med en
bekant, kan man utbrista: »Nej, nu får jag
skynda mig hem!» Därvid uttrycker nej motsatsen mot
det underförstådda »Har jag verkligen tid att stå
här längre?» eller något dylikt.

I tal användes ja för öfrigt ingalunda blott till
svar. Utom sin nyss omtalade stegrande betydelse
har det ofta uppgiften att börja ett anförande. Det
finnes t. ex. mången lärare, som regelbundet
öppnar sin lektion med: »Ja, nu skulle vi gå igenom
det och det», eller: »Ja, du, Pettersson, kan du
säja mej» o. s. v. Noga taget torde emellertid
denna användning af ja få betraktas som en motbild
till den nyss anförda af nej, i det nämligen ja
härvid bekräftar en underförstådd tanke, t. ex.: »Ni
ser, att det är tid att börja lektionen» (eller något
dylikt). Dock kan det begynnande ja äfven utgöra
ett slags motvilligt bekräftande på den tysta
tanken: »Nå, nu är jag väl tvungen att börja.» I
sådant fall kan det stundom vara ett tecken till
tveksamhet.

Ännu starkare angifves tveksamheten af ett
begynnande jo, hvilket liksom utgör svar på ett innre
tvifvel.

Som bekant, kunna så väl de enkla ja! och jo!
som de förlängda jaa! eller jaha! och joo! eller joho!
jämte de fördubblade jaja! jojo! göra god tjänst
som hotande, varnande, utmanande eller gäckande
eller också stundom vänligt medlidsamma
interjektioner -- allt efter tonen.

Angående bruket af ja till svar, böra vi nu
också påminna om, att detta visst icke alltid
betecknar ett enkelt instämmande, erkännande eller
medgifvande, utan att det af särskilda tonfall kan
få en mängd betydelser, från den jublande,
entusiastiska, till den tveksamma, motvilliga eller t. o. m.
den hånfulla, ironiska, som gör svaret ja värre än
ett nej.

Minst lika skiftande är, som vi veta, vårt
talspråks användning af jaså. Utländingar pläga med
förvåning anmärka, att detta ord uttaladt af en
svensk kan betyda nästan hvad som helst.

Ordet jaså är ju, för öfrigt, ursprungligen icke
en interjektion, utan en interjektion åtföljd af ett
adverb. Men jaså har nu förvandlats till en enda
intejektion. Samma öde har träffat många andra
ord. Så t. ex. använda vi nu till interjektioner,
uttryckande öfverraskning: Hva'! Prosit! Morjens!
hvilka ju från början haft helt andra betydelser. --
Svordomar, bedyranden och åkallelser öfvergå
småningom till blotta interjektioner; i de
månghundraåriga jojomän, vasserratre o. d. ser numera blott
språkforskaren ursprungliga bedyranden.

I själfva verket kan hvarje ord, som begagnas

till ett utrop, på sätt och vis gälla som interjektion.
Men ett till utrop användt ord, t. ex. Förbi!
Utmärkt! Besynnerligt! Prat! Historier! kan också
betraktas som en förkortad utropssats. Och
utropssatserna äro, som vi framdeles skola se,
underkastade synnerligen talrika och starka förkortningar.

Slutligen böra vi i fråga om utrop och
utropssatser, erinra oss, att, fastän de i svenskt
samtalsspråk äro mycket vanliga, de likväl icke äro så
vanliga som i många andra språk, nämligen sådana,
som talas af folkstammar med lifligare lynne än
svenskarna. Äfven inom vår nation torde icke alla
klasser lika mycket i sitt tal begagna utropet.

*

Att utropet lätt öfvergår till att blifva ett
tillrop eller tilltal, hafva vi redan sett.

Såsom tillrop eller tilltal bör man helst räkna
smekord och skymford, nämligen om personen i
fråga är tillstädes och hör på. Säger jag till en
närvarande person: »Hederspascha!», så innebär detta
snarast: »Du är en hederspascha», och har vanligen
bibetydelsen: »Hör på! Jag vill säga dig något.»
Men ifall jag begagnar uttrycket om en
frånvarande person, så är det utan tvifvel ett utrop och
betyder ungefär: »Han är då en hederspascha!» eller
»En sådan hederspascha han är!» samt angifver
tillika, att jag tänker på honom så lifligt, att jag
tycker mig hafva honom inför mig.

Det är tydligt, att så väl smekord som

skymford, både i tillropsform och annars, skola vara
sällsyntare i det högre samtalsspråket än i det lägre,
och att de skola så godt som alldeles saknas i
mellanprosan. I låg- och högprosan kunna de
naturligtvis förekomma, uti den senare dock endast i
strängare urval.

Hvad angår tillrop och tilltal i allmänhet, böra
vi först anmärka, att vi i talet begagna oss ej blott
af ord för att väcka en annans uppmärksamhet och
inleda ett samtal. För detta ändamål hafva vi också
till vårt förfogande kroppsrörelser, såsom en nick,
en blinkning, en vink, en knuff, ett slag på axeln,
och dessutom åtskilliga ljuid, som kunna anses blifva
tillfälligt adjungerade till våra ordinarie tjänare,
orden. Hvar och en af oss har ju sitt egendomliga
sätt att harkla, hosta eller brumma, och detta hans
sätt igenkännes utan svårighet af hans närmare
bekanta. Om jag nu ett stycke framför mig på
gatan får se en god vän, med hvilken jag önskar
tala, så kan jag underrätta honom om min önskan
genom att ljudeligt harkla, hosta eller brumma på
mitt eget vis, men helst med något visst afsiktligt
i tonen. Noga taget betyder då lätet: »Jag, din
vän N. N., kommer efter dig och vill tala med
dig.» Det var därför icke så osannolikt, som det
kunde låta, när en göteborgare en gång berättade,
att han samma dag på morgonen hade »hostat opp
en dörr».

Sätten att, då man önskar tala, väcka
uppmärksamhet, äro ju för öfrigt af ännu flera slag:

vill man tala med tjänstfolket eller använda
telefonen, så ringer man; vill man hålla ett skåltal,
så knackar man i ett glas eller i en bål; vill man,
som ordförande, öppna ett möte, så bultar man med
klubban i bordet, o. s. v.

En bok, en tidningsartikel eller en skrifvelse,
hvilken vill locka den till läsning, som annars ej
skulle bry sig därom, begagnar naturligtvis helt
andra utvägar. Att själfva början väcker intresse
eller nyfikenhet, är ju då nödvändigt. För en bok
eller tidningsartikel är därvid titeln eller rubriken
af största vikt, och för boken spela den
typografiska utstyrseln, ett vackert omslag,
illustrationer o. d. också en stor roll.

De särskilda begynnelseformlerna skola vi
senare omtala. Nu skola vi först kasta en blick på
tilltalsorden i tal och skrift.

Tilltalsord förekomma dels för sig, utan att
ingå i sats, alltså motsvarande vokativerna i latinet,
dels såsom satsdelar. Det förra slaget
representeras företrädesvis af substantiv, det senare af andra
personens pronomen. Dessutom kunna som tilltalsord
räknas imperativformer af verbet.

Vokativer af ord, hvilka beteckna den
tilltalade personen, begagnas, som vi veta, både i tal
och i sådan skrift, som är riktad till särskild person.
Till största delen förekomma de inskjutna på
lämpliga ställen, då man alldeles särskildt vänder sig
till personen i fråga och påkallar hans
uppmärksamhet.

Dessutom har ju brefvet alltid till utanskrift
och vanligen till öfverskrift den persons titel och
namn, till hvilken brefvet är riktadt. Öfverskriften
har oftast form af vokativ, d. v. s. åtföljes af
utropstecken. Men då man vänder sig till främmande
personer och vill hålla brefvet mera formligt och
cirkladt, skrifver man ej vokativ, utan »Till N. N.»,
åtföljdt af punkt.

I samtal mellan nära bekanta och i förtroliga
bref växla vokativens arter i det oändliga samt
innefatta äfven smekord och gäckande benämningar.
Många äro skämtsamma och bero af modet
för en tid eller inom ett kotteri. Så kan man få
höra någon tilltala en yngre person: »Min gubbe
lilla!» eller »min far!» En annan plägar tilltala sin
kamrat med »Pudel!» eller det kuriösa »Gamla
galosch!», som kanske är bildadt för att såsom
»maskulinform» motsvara det äldre femininet »Gammla
galanta!» Rätt egendomligt är, att i den vulgära
stockholmskan tilltalsformeln »kära du!» öfvergått
till »tjö!», som nu brukas såsom blott interjektion,
utan att dess egentliga betydelse är klar för den
talande.

I sådana skrifvelser, som kunna räknas till
normalprosan, äfvensom i stelare samtal mellan
mindre bekanta, består vokativen nästan blott af
titeln, med eller utan tillnamnet tillagdt.

När det tilltalsord, hvarmed man betecknar den
tilltalade personen, ingår i framställningen såsom
satsdel, skulle det, sade vi nyss, företrädesvis 

uttryckas genom andra personens pronomen. Bruket af
detta pronomen är ju i dylika fall det naturliga
och borde, tyckes det, vara det enda möjliga.

Men vi veta alltför väl, att det bildade svenska
talspråket visst icke har nöjt sig med andra
personens pronomen, utan tvärtom i en utomordentligt
stor mängd fall ersätter det med andra uttryck och
vändningar; och vi veta, att denna besynnerlighet
hos vårt talspråk ofta framkallar andra nationers
åtlöje och vår egen förargelse.

En närmare redogörelse för svenskans många
och invecklade regler för ersättandet af andra
personens pronomen är visserligen en ganska lockande
uppgift i och för sig, men faller till största delen
utanför vårt ämne. Vi kunna nämligen här nöja
oss med att framhålla, i hvad mån skriftspråket
med afseende på bruket af andra personens pronomen
eller dess ersättande skiljer sig från
samtalsspråket.

Skillnaden blir i det hela ej synnerligen stor.

I lågprosan, särskildt den förtroliga brefstilen,
torde vanligen samma beteckningssätt användas
som i det lediga talet, kanske med det undantaget,
att anhöriga, som i tal hafva ovanan att begagna
förnamnet, i skrift oftare använda du.

Äfven sådana omsorgsfullt utarbetade
skrifvelser, som vi måste räkna till normalprosan, följa
samtalsspråket i de flesta af dess besynnerligheter. Så
t. ex. pläga personer, som muntligen tilltalas med

ett släktskapsord,
Anmärkningsvärd är särskildt den både i tal och skrift
förekommande kuriösa seden, att man, efter vederbörlig
öfverenskommelse, kallar en äldre, oskyld person för farbror eller
tant (mera sällan morbror, onkel, faster eller moster), äfven om
denna icke haft ringaste bekantskap med ens föräldrar. Denna
sed, en konsekvens af vårt långt drifna duskap, kan ju sägas
innebära, att man ingår duskap för sina föräldrars räkning
utan deras hörande, ja, kanske sedan de äro både döda och
begrafna.
med förnamn eller tillnamn (utan
föregående titel), äfven i skrift vanligen tilltalas på
samma sätt. Och detta faller sig obekvämare i
skriften än i talet, ty för skriften är, såsom vi längre
fram skola se, omväxling nödvändigare.

Fullt så långt i orimligheter som talspråket
går dock ej skriften.

I samtal kan det hända, att den tilltalade
personen benämnes med samma ord, som samtidigt
brukas om en frånvarande. En tjänstflicka lär ha
framfört ett bud på följande sätt: »Madam ba'
Madam låna madam en kaka. Å' när madam får
baka, ska' Madam få sin kaka te' baka.»
Likaledes skall en ung flicka, som var skickad från en
»tant» till en annan, ha utlåtit sig så här: »Tant
ba' Tant komma å' hälsa på tant. Å' om inte Tant
kan komma till tant, så kommer tant till Tant.»
-- Medgifvas måste ju, att dylika sammanställningar
knappast kunna räknas till det bildade talspråket.
Men vi måste också medgifva, att samma personer,
som utan betänkande och utan att däri se något

oegentligt, kunna uttrycka sig så i tal, skulle taga
sig bättre i akt, om de nödgades uträtta uppdraget
skriftligt.

Icke häller kan man i skrift lätteligen råka ut
för det i tal ej ovanliga bruket att låta ett
yrkesnamn träda i stället för titel såsom tilltalsord, t. ex.
»stassbudet», »skomakarn». Det påstås t. o. m.,
att en ung domare under ett uppehåll i rättens
förhandlingar frågade den anklagade: »Har tjufven
lite' snuus?»

Och näppeligen kan skriften komma att på
allvar använda konstruktioner af så inkrånglad art
som det bekanta uttryck, hvilket en i sin vrede
ännu höflig gammal herre lär ha begagnat till en
envis tiggare: »Vets de' inte hut, så fås de' gås ut!»

Att skriftspråket i de anförda fallen och andra
liknande undviker några af talspråkets mest
stötande oseder, är ju blott en följd däraf, att
skriftspråkets form är mer genomtänkt och
omsorgsfullare granskad.

Men det finnes ett litet område, hvarpå skriften
beträffande tilltalsorden har vunnit ett särskildt och
afgjordt företräde framför talspråket. Ty medan
det senare blott i ringa mån påverkats af
»Niföreningars» och enskildes sträfvanden, begagnas
numera i skrift pronominet Ni ganska allmänt i
sådana fall, där talet och det äldre skriftspråket
skulle ha varit nödsakade att bruka ämbetstitel
eller bördstitel eller ock allmän titel (t. ex. Fröken,
Herr o. d.) med eller utan namnet. Därvid passar


man dock gärna på att emellanåt inskjuta titeln
(eller titeln jämte namnet) såsom parentetisk
vokativ, tydligen för att förmildra det stötande, som
Ni ännu kan innebära för en och annan.
Egendomligt är, att objektsformen Er af många
betraktas som något artigare än subjektsformen Ni. Däremot är
det i sin ordning, att possessivets äldre form Eder gäller för
artigare än den yngre Er. -- Såsom objektsform af
personalpronominet tyckes Eder i allmänhet vara en smula för
högtidligt att passa i normalprosa. Detsamma gäller om 
subjektsformen I.
Endast
till kungliga (och furstliga) personer torde det icke
gå an att begagna Ni i skrifvelser. Men i
högprosa eller poesi kan ju hvem som helst, t. o. m.
själfva kungen, tilltalas med du.

I böcker och tidningar få vanligen läsaren,
allmänheten och dylika ord ersätta andra personens
pronomen. Detta är ju i full enlighet med
normalprosans objektiva och opersonliga karaktär. Att i
sådana skrifter tilltala läsaren med Ni tillhör
kåseristilen, som ligger utanför den egentliga
normalprosan.

*

I sammanhang med betraktandet af de olika
utvägar, svenskt tal- och skriftspråk har att ersätta
andra personens pronomen, böra vi nu också tillse, i
hvad mån första eller tredje personens pronomen kan
i tal- eller skriftspråk utbytas mot andra
vändningar. Detta tillhör visserligen icke den speciellare

frågan om tilltal och tilltalsord, på hvars
behandling vi sist inlåtit oss, men tillhör däremot den
allmänna frågan om de båda stilarternas temperament.

Med afseende på utbytandet af första personens
pronomen mot andra uttryck, hafva samtalsspråket
och normalprosan följt olika stråt.

I talspråket är det endast på ganska
begränsade områden, som det går för sig att utbyta
pronominet jag antingen mot substantiv eller mot
annat pronomen.

Vi veta ju, att barnet under de första åren af
sin tillvaro icke så lätt kan fästa det abstraktare
ordet jag vid sin egen personlighet, och att det i
stället för detta ord vanligen begagnar sitt förnamn
eller något smeknamn, hvarmed det benämnts af
sin omgifning. Men inomn familjekretsen har
bruket af substantiv i st. f. jag mycket större
utsträckning. Vi behöfva blott erinra oss, att en far kan
säga till sina odygdiga pojkar: »Pappa tycker inte
om sådana lekar», -- att äfven en vuxen dotter kan
utanför sin mors dörr fråga: »Får mammas lilla
flicka komma in?» -- och att en äkta man kan,
när han går ut, säga till sin hustru: »Ajö, i kväll
ska' din gubbe komma tidigt hem».

I familjelifvet blifva dylika sätt att beteckna
den talande så vanliga, att man ej vidare tänker
på, att de egentligen äro skämtsamma och
smeksamma.

Anmärkningsvärdt är, att substantiv, som
angifva det förhållande, hvari den talande står till den

tilltalade, äfven i högprosa och poesi ersätta första
personens pronomen. Hvem igenkänner ej den
högtidliga klangen i uttryck som dessa: »Din konung
väntar obetingad lydnad af dig», -- eller: »Hvad!
utan ett farväl du lämna vill din fader?»

Dessa stilarter kunna äfven begagna namnet
i stället för första personens pronomen. Så säger
Fritjof:

»Försof dig, dagens gyllne stjärna,
Och morna se'n dig långsamt till!
För Fritjof må du sofva gärna
Till Ragnarök, om du så vill.»

Man kan anse, att den talande i dylika fall
liksom lämnar sin egen subjektiva ståndpunkt och
ställer sig på den tilltalades, så att han om sig
själf begagnar samma uttryck, som den tilltalade
skulle om honom begagna i sina tankar eller i tal
till andra.

Denna öfverflyttning af synpunkten förekommer
utan tvifvel äfven i hvardagligt samtalsspråk, när
t. ex. en, som heter Janne Petersson, har
öfverraskat sin omgifning med ett fiffigt uttalande och
triumferande tillägger: »Jaja, Janne Petersson ä'
inte så dum, som Ni tror!» Fullständigt utförd,
skulle då hans tankegång lyda ungefär sålunda:
»Ni brukar tänka: 'Janne Petersson ä' dum', men
nu får Ni allt ändra Er åsikt och tänka: 'Janne
Petersson ä' inte så dum ändå'.»

Dylika talesätt brukas, som vi märka, egentligen
endast på skämt. På andra skämtsamma

öfverflyttningar eller omskrifningar hafva vi exempel,
när den talande kallar sig »Er ödmjuke tjänare»
eller »undertecknad».

När en person talar till sig själf, är det
naturligt nog, att han kan tilltala sig med andra
personens pronomen och t. ex. utbrista: »Ja, min kära
Amadeus, den gången slapp du lyckligt undan!»

Den egenhet i uppfattningen, som gör, att
individen liksom ställer sig utanför sitt jag och
betraktar detta som en annan individ, denna egenhet
ligger också till grund för ett uttryckssätt, som
visserligen icke är så vanligt och ej heller tillhör det
finare talspråket, men som för sin besynnerlighets
skull förtjänar omtalas. Man kan nämligen, för att
åstadkomma större eftertryck, beteckna sin egen
person såsom två. Så t. ex. kan en herre, som
heter Elias Bergengren, sluta sitt anförande med
det effektfulla: »De' säjer Elias Bergengren å' ja'»;
och om han har bedyrat någonting, kan han göra
det kraftigare genom tillägget: »Nu svor Elias
Bergengren å' ja'.»

Liksom andra personens pronomen så kan
äfven första personens i tal utbytas mot det
obestämda pronominet man eller (något mera vulgärt)
en, så snart yttrandet kan gälla flera än den talande.
Så t. ex. kan någon säga: »En vet inte, hur en
ska' få varmt i rummena, när de' ä' så kallt ute.»
Han tänker nog egentligen blott på sig själf, men
döljer blygsamt sin egen personlighet bakom ett
allmännare uttryck, genom hvilket han

sammanfattar sig med andra personer i sin ställning.
Däremot kan icke pronominet »de», eller som det
vanligen uttalas »di» (på vulgär stockholmska »dåm»),
innefatta den talande;
Så framt ej -- undantagsvis -- den talande yttrar sig
från den tilltalades synpunkt.
utan genom att bruka detta
obestämda pronomen utesluter han i stället sig själf.
Om någon t. ex säger: »Di har så mycke' nyheter
för sej nu för tiden», så ligger vanligen däri »men
ja' ä' inte me' om sådana å' gillar dåm inte».

Om nu pronominet man eller en, såsom
ersättning för jag, i tal kan anses vara blygsamt, så är
däremot pronominet vi vanligtvis myndigt och
viktigt, ty genom bruket af detta ord uppträder den
talande såsom målsman eller ordförande för hela den
grupp eller korporation, som han tillhör, och som
han sätter i stället för sitt individuella jag. Därför
väcker det också löje, om vi begagnas af en person
i jämförelsevis underordnad ställning, -- om t. ex.
vaktmästaren vid ett ämbetsverk, när någon säger
sig ha sökt honom på ämbetsrummet en
eftermiddagstimme, förnämt svarar: »Vi ä' inte skyldiga att
vara där annat än under expeditionstiden.»
Besläktadt härmed är ordstäfvet: »Vi prästerskap, sa'
klockarn.»

Bruket af vi, där jag hade varit mera på sin
plats, kommer så mycket lättare i misskredit, som
det ofta får en biton af den s. k. pluralis

majestatis, d. v. s. det vi, hvarmed konungen vid
högtidliga tillfällen benämner sig i tal och skrift.

Hvad angår skriftspråket, särskildt
normalprosan, är utbytet af pronominet jag mot annat ord
mycket vanligare än i samtalsspråket, ehuru det sker
efter helt andra regler

En publicist begagnar vi, när han skrifver --
eller låtsar skrifva -- i hela redaktionens namn.

Men när en författare eljest begagnar vi i st. f.
jag och t. ex. säger: »Vi hafva redan omtalat» (det
och det), »Vi skola granska skälen för detta
påstående,» -- så beror detta uttryckssätt naturligtvis
därpå, att han uti vi sammanfattar läsaren och sig
själf. Och för så vidt läsaren kan känna sig
solidarisk med författaren, är detta utan tvifvel en
ganska lämplig utväg.

I skrifvelser, under hvilka man sätter sitt namn,
brukar man, som bekant, ofta begagna ordet
undertecknad i st. f. jag.

I böcker, broschyrer, tidskrifter o. d. betecknar
den skrifvande sig oftast som författaren, eller --
allt efter förhållandena -- som utgifvaren,
öfversättaren. Mera sällan får man se uttrycken »den, som
skrifver dessa rader» och »berättaren».
Den bekante forskaren och landtbrukaren P. V. MÖLLER
kallade sig »skrifvaren».
Författaren
till en recension kallar sig »recensenten»,
»anmälaren», »referenten». I korrespondenser benämner
ofta den skrifvande sig »Eder korrespondent». I

resebeskrifningar begagnar författaren stundom i
st. f. jag uttrycken: »den resande» eller »svensken»
»främlingen».

Dessa sist anförda omskrifningar äro likväl
mindre brukliga i nyare reseskildringar, än de voro
i äldre. Äfven i andra af de nämnda fallen tyckes
man numera icke med lika stor ifver som fordom
undvika bruket af pronominet jag i skrift. Vår tid
älskar ju att gå rakt på sak och att benämna
tingen med deras rätta namn.

Men det är ingalunda att betrakta som en blott
modesak, om den skrifvande har undvikit att
använda första personens pronomen för att beteckna
sig själf. Grunden ligger djupare. Ty uti
normalprosan -- delvis också i den vittra prosan --
träder den skrifvandes person ganska mycket uti
bakgrunden; det skrifna får tala för sig själft. Och
det är alldeles i öfverensstämmelse med den
objektiva, sakliga, opersonliga prägeln i öfrigt, att den
skrifvande, när han nödvändigt måste nämna sig,
gör det på ett mera aflägset sätt, liksom från
läsarens synpunkt och helst blott med afseende på
det förhållande, hvari han står till det skrifna --
ty detta är ju det enda af hans personliga
förhållanden, som hör till saken. Och därtill kommer,
att pronominet jag ensamt för sig säger för litet;
det fordrar fyllnad till sitt innehåll. Handlar
framställningen verkligen om författaren själf, skildrar
hans känslor, tankar, bedrifter eller äfventyr, då är
jag väl på sin plats, ty då får läsaren ett lifligt


intryck af författarens individualitet, då känner han,
hvem jag är. Allra bäst passar användandet af jag,
när man står ansikte mot ansikte med den, man
tilltalar, och denne således genom sina yttre sinnen
kan göra fullt klart för sig, hvem den individ är,
som betecknar sig med jag. Men ju mindre den
skriftliga framställningen har afseende på den
skrifvande själf, och ju mindre denne är känd af eller
intressant för läsaren, dess mera förefaller uttrycket
jag såsom omotiveradt, såsom betecknande en
»obekant storhet».

Det är därför icke utan grund, som många
föräldrar och lärare förmana de unga att icke alltför
mycket begagna jag i skrift, icke börja meningen
med detta ord, o. s. v. Vi veta ju också, att det
på många läsare verkar irriterande och som ett
bevis på författarens egenkärlek, om ordet jag utan
mycket goda skäl ofta uppträder i skriften.

Hvad beträffar tredje personen, förekommer
denna sällan utbytt mot andra eller första.

I lifligt tal -- egentligen tankespråk, som
oförvarandes öfvergått till yttre språk, -- kan man ju
om en frånvarande utbrista t ex.: »jaså, du
behagar skrifva ett ovettigt bref till mej! Vänta, du,
min gunsti' herre, de' ska' du få ångra!» -- Och i
högprosa eller poesi är, som vi veta, tilltal till
frånvarande personer en med stor förkärlek använd
»retorisk figur», som mycket bidrager att lifva
framställningen. Normalprosan med sin lugna realism
tillåter ej denna fiktion.


Däremot torde det icke få anses strida mot
normalprosans lynne att, när det är fråga om
möjligheter, antagna fall eller exempel, i st. f. det
obestämda man, någon eller en person o. d. använda
jag. T. ex.: »Förbindelsen med Helsingborg är nu
så bekväm, att jag kan vara där kl. 3, om jag reser
härifrån kl. 1/2 10.» I tal är detta uttryckssätt
mycket vanligt. Om man i dylika exempel eller
antagna fall begagnar andra personens pronomen, du
eller Ni, så vinner uttrycket i liflighet, men kan
då blott förekomma i tal, i vitter prosa eller i poesi,
icke i normalprosa. Ett särskildt förhållande är det
med läroböcker; så t. ex. kan det heta i en
räknebok: »Om du har 320 nötter och ger bort en
åttondedel af hela antalet, hur många har du då
kvar?» Härvid beror bruket af du naturligtvis
därpå, att läroboken härmar lärarens muntliga fråga.

*

Innan vi lämna kapitlet om tilltal i skrift- och
tal-språk, böra vi något uppehålla oss dels vid
uppmaningssatserna, dels vid frågesatserna.

Uppmaningar kunna ju vara en ganska viktig
ingrediens i talspråket. När man förmanar barn,
när man ger befallningar åt underlydande o. s. v.,
måste man ju vanligen begagna
uppmaningssatsens olika former. Den enklaste och ursprungligaste
är imperativen, t. ex. »Kom hit!» Men man kan
också använda modala hjälpverb, t. ex. »Du ska'

komma hit», eller »Du måste komma hit», och man
kan, utan att anlita några hjälpverb, bruka den
enkla påståendesatsens form, om man blott uttalar
den med befallande tonvikt, t. ex. »Du kommer
genast hit!» Denna form är i själfva verket den
kraftigaste, ty påståendeformen utmärker, att den
talande är fullkomligt viss på sin sak, att han gör
sig räkning på ovillkorlig lydnad.

Det är därför alldeles riktigt, att
påståendesatsens form begagnas i skriftliga militära order, t. ex.:
»Öfverste N. N. bryter upp med sitt regemente
morgon kl. 8, kvarlämnar en bataljon i byn X.,
besätter med de öfriga Y-berget och uppkastar där
förskansningar.» Franskan, som i så mycket varit
förebild för vårt militära fackspråk, använder i
order futur-formen af verben. Men vi få komma i
håg, att vårt svenska presens äfven i andra fall
motsvarar franskt futurum.

Beträffande vårt talspråk, böra vi för öfrigt
påminna oss, att de anförda formerna af
»uppmaningssatser» egentligen icke kunna sägas innebära
»uppmaning» -- utan blott »befallning». Vi hafva ju
icke i vårt språk någon god motsvarighet till det
franska »s'il vous plait», som så mjukt och
behändigt förmildrar den ensamt för sig hårda och
retsamma imperativen. Det är sant, att äfven vi hafva
ett förmildrande tillägg till imperativen; vi kunna
ju säga: »Gör det och det, så ä' du snäll (eller:
hygglig).» Detta uttryck tillhör dock blott det
förtroligare samtalet. Mindre användbarhet har det


artiga »om ja' får be'». Af allmännare betydelse är
det, att vi kunna begynna med »Var så go' å' . .»
eller »Var så snäll å' . .»;
Utelämnas »så», får frasen mera tvärhet och skarpare
framträdande kommandoton.
och det göra vi också
mycket ofta; vi begagna till och med i regeln dessa
formler till tjänare och andra underordnade. Men
dessa formler hafva två olägenheter. Den ena är,
att de blifvit så mycket brukade, att de numera
knappast äro artiga nog. Är jag gäst, kan jag
använda uttrycket: »Var så go' å' ge mej saltkaret!»
till en tjänsteande, möjligen också till en
bordsgranne, som jag är god vän och bror med, eller
som jag annars inte beböfver »krusa» med, men
icke gärna till värdinnan eller annan person, som
jag behandlar med större artighet. Därmed hafva
vi också kommit in på den andra olägenheten i
uttrycket. »Var så go'» är, liksom alla andra i
talspråket brukade imperativer, till sin form singuar,
och skulle alltså rätteligen icke kunna användas till
någon annan än den, man kallar du. Visserligen
är i själfva verket bruket vidsträcktare.
Märkligt är, att det svenska talspråket, i sin skygghet
för att direkt tilltala någon, utbildat ett slags tredje personen
singular af imperativ; ty såsom sådan måste man väl betrakta
t. ex. »Sätt sej!» »Spring sej inte svettig!» »Sitt nu inte å'
gräm sej för de'!» Dessa och dylika uttryck förutsätta icke,
att man plägar tilltala samma person med »han» eller »hon», men
väl äro de något öfverlägsna eller förtroliga.
Men det
klibbar dock vid imperativen en liten bismak af

du, och det är karaktäristiskt nog, att man
vanligen skyndar sig att utplåna denna bismak genom
att tillägga titeln i vokativ, t. ex. »Var så go' å'
ta' en smörgås, Herr Löjtnant!» »Var så snäll å'
stig in, Herr Andersson!»

Mer än en af Eder, mina ärade åhörare, har
troligen vid detta laget inom sig gjort en tyst
reservation mot riktigheten af det, jag nyss anfört,
och resonerat som så: »Man brukar ju ropa 'Stig
in!', när någon knackat på ens dörr. Det är ju
blott och bart en imperativ; men det räknas ej för
oartighet, om det också skulle vara en förnämlig
person, som knackat.»

Alldeles rätt! Men vi skola lägga märke till,
att, om dörren är öppen, så att jag står öga mot
öga med den förnämliga personen, så säger jag visst
icke blott och bart: »stig in!» Det är endast, när
jag ej vet, hvem som är utanför min dörr, som jag
kan vara så kort om hufvudet. Ty i detta fall är
ordknappheten ursäktlig. Den är ursäktlig äfven
i det fall, att fara är på färde, så att jag måste
fatta mig kort; då kan jag ropa »håll!» eller »se
opp!» till hvem som helst.

Men i öfriga fall föredrager det artiga
samtalsspråket vanligen frågeformen framför imperativen.
Man frågar t. ex.: »Vill du vara så snäll å' öppna?»
eller, ännu modestare: »Du vill väl inte vara så
snäll å' öppna?» eller med ändå längre
omskrifningar, t. ex: »Ja' skulle väl inte få be dig om att
låna mej boken?» eller: »Törs ja' be dej att få låna

boken?» Och dessa frågor uppfattas verkligen som
uppmaningssatser: den tilltalade utför vanligen utan
vidare handlingen eller framlämnar det begärda.
Och om han besvarar de med formlerna »Ja' skulle
väl inte få be dej» eller »Törs ja' få be dej»
begynnande frågorna med svaret »Ja» eller »Jo», så
menar han ej: »De' ska' du få be mej om» --
hvilket formellt vore det korrektaste svaret utan han
menar: »Du ska' få låna boken.»

Samma tjänst som frågesatserna göra äfven
påståendesatser sådana som t. ex. »Du vore bra snäll,
om du ville stänga fönstret», eller: »Ja' skulle allt
bra gärna vilja låna den där boken», o. d. Äfven
dessa satser kunna helt enkelt besvaras med »Ja»,
som då visst icke betyder: »Ja, då vore ja' bra
snäll», eller »Ja, det skulle du gärna vilja», utan är
svaret på de dolda imperativerna »Stäng fönstret!»
»låna mej boken!», hvilka den tilltalade mycket
väl igenkänner i deras artiga förklädnad.

Och slutligen böra vi påminna oss, att
uppmaningen äfven kan gömma sig under önskningens
och utropets blyga och subjektiva former, t. ex.:
»Ack, om du ändå ville resa me' oss!» »Hva' de'
vore roli't, om du reste me'!» Men då är det ju
blott en omväg, som ingalunda upphäfver
önskningens eller utropets egentliga betydelse. Dylika
satser besvaras knappt som verkliga uppmaningar.

Huru förhåller sig nu skriftspråket till
uppmaningen och dess olika former? -- Det finna vi
ganska lätt.

Lågprosan, t. ex. det förtroliga brefvet, följer
allt väsentligt det förtroliga samtalsspråkets regler.
Högprosan och poesien begagna med förkärlek
imperativen och röja därvid inga af det bildade
samtalsspråkets sträfvanden att genom tillägg eller
omskrifningar försvaga imperativens kraft och
bestämdhet, utan låta den framträda i sin gamla enkelhet
och omedelbarhet. Så heter det i BERNHARD ELIS
MALMSTRÖMS bekanta dikt:

Ödmjuker er, när lifvets glädje rymmer,
när ärans lusteld en gång slocknar ut!
Ödmjuker er, när lefnadsdagen skymmer
och sista blomman dör för er till slut!
Ödmjuker er, när ungdomshoppet sviker,
när himlens tuktan drabbar mer och mer!
När sista stjärnan från er himmel viker
-- så varer glade och ödmjuker er!

Från vår psalmbok känna vi t. ex.:

Höj, mänska! höj ur gruset
din blick till himlen opp!

Och i våra böner använda vi imperativer
omväxlande med verkliga önskesatser. I förhållandet
till Den, som pröfvar hjärtan och njurar, bortfalla
det mänskliga sällskapslifvets små konventionella
omsvep och fåfängligheter.

Uti normalprosan har imperativen och i
allmänhet uppmaningen en mycket inskränkt
användbarhet. Ty i sådana fall, där man vid direkt
muntlig framställning helst skulle hafva brukat en eller
annan form af uppmaningen, använder den lugna,
reflekterade normalprosan vanligen någon form af

modifieradt påstående, t. ex.: »Vi böra» ... »Man
bör» ... »Det är icke rådligt att» ... »Det torde
vara lämpligast att» . . . »Författaren vill för sin
del tillråda att» . . . »Undertecknad vågar föreslå
att» . . . o. s. v. i en mängd olika variationer. Den
egentliga uppmaningen förekommer däremot
knappast.

Men det finnes vissa slags skrifter, som kunna
räknas till normalprosan, och hvilka, på grund af
innehållets beskaffenhet, måste genomgående eller
till stor del bestå af direkta uppmaningar. Hit
kunna föras skriftliga order, om hvilka vi förut
talat. Vidare läroböcker, t. ex. i aritmetik och
geometri; dessa begagna ju ogeneradt imperativen och
skrifva: »Multiplicera 19 med 17! Dividera 1/2 med
1/4! Sammanbind punkterna A och B! Skär linjen
AB midt itu!» o. s. v. Alltså idel imperativer.
Anledningen är väl den, att läroboksförfattaren
(följande gammal tradition) sätter sig i lärarens ställe
och talar till lärjungen alldeles så, som läraren
skulle ha gjort.
Jfr här ofvan sid. 131.
I detta afseende tillhör således
läroböckernas språk icke normalprosan.

Men det finns ju andra litteraturalster, som
hufvudsakligen innehålla föreskrifter, men äro riktade
till äldre personer. Sådana skrifter äro t. ex.
läkeböcker och kokböcker. I forna tiders skrifter af
sådana slag plägade författarna utan betänkande gå
på med imperativer. Men man ser, huru de efter

hand, påverkade af det bildade samtalsspråket, börja
draga sig för detta uttryckssätt, såsom ej tillräckligt
artigt, och i stället införa åtskilliga former af
påståendesatser. »JOHAN WINBERGS kokbok» från 1761
tillhör öfvergångstiden. Där heter det t ex.:

Vattna rätt väl ur skinkan, så at ej mycken sälta är i hänne
qvar, skräd hänne och flå af all svåln. Lät hänne litet koka i
vatten, så at hon blir färvälld, tag hänne sedan up at kallna,
och torrka hänne med en handduk.

Men på näst föregående sida står:

Sedan saltet blifvit väl urdragit, kokas skinkan väl. Derpå
låter man hänne kallna, samt skräder och putsar svålen af hänne.

I detta sist anförda språkprof se vi dels
exempel på ett numera i det närmaste bortlagdt
uttryckssätt, äfven bekant genom KAJSA WARGS 
Efter hvad C. F. WERNER (i »Samlaren» 1880) påvisat,
hette hon icke Kajsa, utan Christina.
ryktbara
»man tager», dels också exempel på det nu för
tiden allmännaste uttryckssättet, nämligen passiv
konstruktion.

Populära läke- och hälsoböcker tyckas variera
något mera än kokböckerna, i det att de oftare
begagna »man bör», »det är rådligast», eller andra af
normalprosans vanligaste formler; men de torde
öfverensstämma med kokböckerna däri, att de alldeles
bortlagt den okonstlade och naiva imperativen.

Då nu, som vi sett, normalprosan har en så
utpräglad motvilja mot att begagna imperativen, är
det rätt märkvärdigt, att äfven den strängaste och
korrektaste normalprosa ständigt och jämt använder


några vissa imperativer. -- Om man i en bok vill
hänvisa till ett ställe i samma bok eller i en annan,
skrifver man helt kategoriskt se eller jämför, och
i förteckningen på tryckfel och rättelser skrifver
man lika befallande läs. Dessa undantag äro
emellertid lätt förklarade. Uttrycken hafva kunnat
kvarstå från äldre tid, därför att de äro så korta och
bekväma, samt därför att de förekomma utanför
den egentliga sammanhängande framställningen och
äro jämförliga med förkortningar eller särskilda
tecken. Också brukar ju »jämför» vanligen förkortas
till »jfr» och »läs» stundom till »l.».



SJÄTTE KAPITLET.

Nödvändiga olikheter mellan skrift (normalprosa)
och samtalsspråk. B.
Temperamentsolikheter (forts. och slut).

Fråga och svar. -- Sättet att börja. -- Subjektiva
inskjutningar. -- Mera relativa temperamentsolikheter: i logisk
stränghet; i omväxling; i förkärlek för abstrakta eller konkreta (o.
bildliga), försiktiga eller starka, städade eller själfsvåldiga
uttryck; i förmåga af anpassning efter läsarens eller åhörarens
person.


Vi funno nyss, att uppmaningen i det bildade
samtalsspråket stundom kunde uttryckas genom
frågans form.

Men frågan har en mycket mera omfattande
och egentligare användning inom talspråket.

Ett vanligt samtal består ju till stor del af
frågor. Det kan t. o. m. uteslutande bestå af frågor
och svar. Och själfva svaren kunna hafva frågans
form. I st. f. att svara: »Ja' vet inte», kan man
fråga: »Hur ska' ja' kunna veta de'?» eller: »Kan
du säja de' själf?» I st. f. att svara: »Gärna!» kan

man fråga: »Behöfver du verkligen fråga om de'?»
»Vet du inte, att ja' så gärna vill de'?» I st. f. att
svara: »De' kan ja' inte hindra», frågar man: »Hur
ska' ja' kunna hindra de'?» Och vidare, i st. f. att
direkt utsäga, att man är förvånad öfver det, som
den andre sagt, kan man utbrista: »Säjer du de'?»
»Kan du verkligen påstå de'?» »Ä' de' möjligt?»
»Hvem skulle ha trott de'?» o. s. v.

De sist anförda, i frågeform ställda svaren,
förutsätta företrädesvis sådana föregående yttranden af
den andre talande, som icke äro i frågeform, utan
i påståendeform eller möjligen i utropsform. Uti
samtalet är ju, i själfva verket, frågeformen i och
för sig af jämförelsevis underordnad vikt. Hvarje
yttrande, som en af de talande framställer, innebär
ju ett vädjande till den andres eller de andras
omdöme, en förväntan på instämmande eller
invändning, pa ytterligare upplysning, tillägg,
inskränkning o. s. v.

Det är just det egendomliga med samtalet, att
detta alltigenom består i en växelverkan mellan de
samtalande. Hvaje ämne betraktas från minst två
olika synpunkter. Minst två individer, med
sinsemellan olika viljor, önskningsmål, förutsättningar,
åskådningssätt och lynnen, öfverväga samma sak,
och hvardera yttrar mer eller mindre fullständigt
sin uppfattning däraf och sin mening därom.
Redan detta gör ju, att samtalsspråket får en helt
annan karaktär än normalprosan, som blott
framställer, hvad en person har att meddela. Samtalsspråket


kan bli utförligare, ty samma sak kann komma att
sägas på två eller flera sätt -- därom skola vi tala
längre fram -- men det kan också blifva mera
omväxlande, lifligare och särskildt rikare på
öfverraskande vändningar. Och i verklig debatt, i hvarje
replikbyte mellan skickliga motståndare tillkommer
för både deltagare och åhörare det spännande
intresse, som följer med hvarje täflan, hvarje
kraftmätning, hvarje strid.

Den skriftliga framställningen är jämförelsevis
ofördelaktigt lottad. Författaren måste ensam föra
ordet, ensam sörja för, att hans föredrag ej blir
enformigt och tröttande. Och hvad värre är, han kan
i sin läsare vänta en opponent, som ej blir mildare
stämd därför, att han icke får tillfälle att genast
framställa sina invändningar -- utan snarare tvärt
om. Författaren måste alltså på förhand vara
betänkt på att, så mycket som möjligt, undvika eller
bemöta läsarens tysta gensagor. Han kan undvika
invändningar genom att yttra sig försiktigt, med
tillräcklig motivering eller, i nödfall, allmänt och
obestämdt. Men har han anledning att vänta
motsatta åsikter hos sin läsare, då gör han klokast
att först grundligt, men hofsamt, vederlägga dem,
innan han framställer sin egen mening, och att
öfver hufvud göra evident, att ingen annan åsikt, än
hans egen, håller streck.

I sådana fall utsätter han sig lätt för att gifva
sin framställning en alltför omständlig och
tungrodd prägel. Och hvad han nästan alltid riskerar,

om hans skrift har något större omfång, -- det är
att förefalla docerande och enformig; och detta
hufvudsakligen just därfor, att läsaren alltjämt måste
mottaga åsikter, upplysningar och redogörelser från
honom ensam.

Skriften och det muntliga föredraget af en
person kunna visserligen icke komma lika långt i
liflighet och spännande intresse, som samtalet kan
komma. Men så väl skriften som det af en person
framförda föredraget söka vanligen vinna något
liflighet genom att till en del efterbilda samtalets
form.

Vi veta, att redan antikens retorer brukade
bringa omväxling i sitt föredrag genom att
framställa frågor. Dessa frågor kunde vara riktade
direkt till åhörarna eller formellt till en motståndare
eller någon annan person, vare sig en närvarande
eller frånvarande. Men frågorna voro alltid ställda
så, att åhöraren ej gärna kunde komma i tvifvel
om, huru de skulle besvaras. Det oaktadt blef
åhöraren, åtminstone skenbart, medverkande; talaren
vädjade till hans intelligens, och åhöraren tyckte
sig vara mer än blott passiv och receptiv. Äfven
moderna skrifter pläga ofta använda s. k. »retoriska
frågor»; detta sker dock hufvudsakligen blott i poesi
och högprosa, ty det är egentligen mot normalprosans
natur. Snarare kan då normalprosan åstadkomma
omväxling genom ett annat gammalt retoriskt
konstgrepp, nämligen att citera, att anföra andras
uttalanden, helst naturligtvis sådant, som de verkligen hafva

sagt eller skrifvit, men eljest att redogöra för deras
åsikter. På sådant sätt införas ju flera talande och
en viss växelverkan åstadkommes, ehuruväl ej så, att
låsaren själf drages in som deltagare i denna ringa
ansats till efterbildning af ett samtal.

Verkliga skrifna dialoger, i hvilka en religiös,
filosofisk, politisk eller annan fråga diskuteras så,
att hvarje särskild åsikt har sin förespråkare,
förekomma, som bekant, ännu i vår tid, om de ock
sällan i dramatiskt lif, individualisering och spännande
intresse kunna nå det naturliga samtalet. Dessa
dialoger höra tydligtvis alls icke till normalprosan.
Men ett par afarter af dialogformen komma
normalprosan närmare.

En är den, numera nästan obrukliga, s. k.
sokratiska dialogen. I denna finnes det egentligen
blott en talande, som i frågeform utreder ämnet, i
det han ställer frågorna så, att den andre ej kan svara
på mer än ett sätt.

En annan dialogform var mycket älskad under
medeltiden och blef äfven i Skandinavien använd
till läroböcker, särskildt i religiösa ämnen. Denna
form bestod däri, att en lärjunge eller son
framställdes frågande, och en lärare eller fader besvarade
frågorna och gaf de önskliga förklaringarna. Detta
framställningssätt, som ännu någon gång begagnas
af nyare författare, efterbildar det slags samtal, hvari
en kunskapssökande yngre person af en äldre och
kunnigare inhämtar nytt vetande och skaffar sig
upplysning om det, som förefaller honom dunkelt.

Helt annorlunda är den uppställning, som nu
företrädesvis kallas den kateketiska, och som
brukas vid den första religionsundervisningen äfvensom,
någon gång, till elementär undervisning i andra
ämnen, t. ex. militärväsen. Härvid läggas frågorna
i lärarens mun och svaren i lärjungens; denna
dialogform efterbildar således endast det förhör,
hvarigenom läraren kontrollerar, att kunskapen är
riktigt inhämtad, men är i och för sig icke någon
undervisningsform.

Slutligen bör nämnas, att endast frågor, till
hvilka lärjungen själf har att, med ledning af det
han förut fått lära, finna svaren, uppställas af
läroböcker, eller snarare öfningsböcker, i matematik och
stundom -- för att tjäna till hjälp vid en
förståndig repetition -- äfven af läroböcker i andra ämnen.

Vi hafva redan förut sett, att läroböcker, ehuru
de, på det hela taget, tillhöra normalprosan, dock
gärna använda tilltalsform, särskildt
uppmaningssatser. Så väl dessa som frågorna blifva
naturligtvis berättigade och prisvärda i den mån, som
lärobokens framställningssätt därigenom närmar sig
verkligt, okonstladt och ändamålsenligt muntligt
undervisningssätt.

Men ej blott i läroböcker, äfven i öfrigt, har
normalprosan svårt att alldeles undvara
frågeformen. Så snart skriften är af något större omfång,
verkar den långa, oafbrutna följden af idel
påståendesatser så tröttande, att knappast den nyktraste
författare kan i den mest sakliga och objektiva


sökning eller redogörelse undgå att någon gång
liksom till läsaren rikta en fråga, om ock blott
en sådan som dessa: »Hvad kan då vara anledning
till det anmärkta missförhållandet?» eller: »Vi hafva
nu skärskådat Göteborgssystemets förtjänster. Men
har då detta system inga brister?» -- I dylika fall
kan äfven en uppmaningssats, begynnande med
»Låt oss nu tillse . . .» eller något dylikt, bereda
ösklig omväxling, men frågeformen torde verka något
kraftigare samt vara mera omtyckt och använd.

*

Den större liflighet, hvarigenom samtalsspråket
utmärker sig framför skriftspråket, särskildt
normalprosan, yppas kanske allra mest uti sättet att
börja.

Att börja en skrift, som icke är ett förtroligt
bref eller går efter gifna formulär, är en ganska
kinkig sak; det har säkerligen litet hvar kommit
underfund med.

Hur mycket bekvämare är det ej att börja
samtal med en bekant! Vare sig jag vill göra upp en
affär, eller berätta en familjenyhet, eller skaffa mig
några upplysningar i en för mig viktig sak, eller
hvad helst jag än har att säga eller fråga, så måste
jag ju alltid börja med hälsningen »God dag» eller
»God morgon» etc. Sedan kan jag fråga efter
vederbörandes hälsa och hans familjs, eller säga något
om vädret, eller fråga »hvad nytt?». Och därefter
-- eller också strax efter hälsningarna -- kan jag

kasta mig in på mitt egentliga ämne, utan annan
öfvergång än t. ex.: »Det va' en sak, jag gärna
ville tala me' dej om, ifall du har tid» -- eller ännu
enklare: »De' va' sant», eller »Apropå». -- Och
utom dessa uttryck finns det ju en stor mängd
vanliga inledningsformler i samtal. Några till af dessa
böra vi erinra oss, t. ex. »Hör du», »Hör nu», »Ser
du», »Saken är den, att», »Vänta, ska' du få höra
någet..», »Ja, i da' har ja' någet att tala om»,
»Har du hört nyheten?», »Du har väl hört, att..»,
»Kan du tänka dej, att..», »Får ja' fråga dej»,
»Ack, var snäll å' säj mej», »Ursäkta, men får ja'
lof å' fråga», »Nå, nu när ja' har nöjet att träffa
Herr N. N., så ska' ja' passa på å' fråga» o. s. v.
Personer, som äro skickade med bud, börja gärna:
»Ja' skulle hälsa så mycke' från N. N. å' säja» (eller
»fråga»).

Alla begynnelseformler passa naturligtvis icke
för hvilken situation som helst och äro ej heller i
andra afseenden lika goda. Så t. ex. anses »Hör
du» af mången för ohöflig, medan åter formeln
»Saken är den» hos somliga väcker misstanken att
anhållan om lån eller borgen skall följa. -- Men
man har dock för alla tillfällen ett rikt förråd att
välja på, och behöfver ej komma i förlägenhet.

Samma och dylika formler förekomma ju också
längre fram i samtalet, såsom inledande ny
afdelning -- så vida man nämligen bryr sig om att
markera någon öfvergång. Ty i otvunget samtal
springer man vanligen, ogeneradt öfver från ett

ämne till ett annat, på ett sätt, som ingalunda vore
tillåtet i den ordentliga, genomarbetade normalprosan.

Särskilda yttranden under samtalets lopp
inledas stundom, när man talar med känsla och
öfvertygelse, af formlerna »Ja, de' får ja' då säja», »De'
säjer ja då», eller »Ja, ä de' inte de', ja' allti' har
sagt» o. d. -- I normalprosan brukar man i st. f.
att använda dylika inledningsformler, gifva själfva
påståendet ett något bestämdare uttryckssätt, t. ex.
genom att tillägga adverbialen »obestridligen», »helt
visst». Man har också inledningsformler, t. ex. »Det
måste erkännas», »Det kan ej betviflas»; men dessa
äro, som vi se, af objektiv karaktär, medan
samtalsspråkets äro subjektiva.

Samtalsspråket har dessutom många formler
för inskjutna eller afslutande yttranden, hvilka,
liksom flertalet af de förut anförda, äro af rent
subjektiv och personlig natur, i det de endast angifva den
talandes ståndpunkt till det han säger. Sådana
inskjutningar eller afslutningar äro t. ex. det
själfmedvetna »säjer ja'», det otåliga »vet ja'» och de
inskränkande »tycker ja», »tror ja'» m. fl.

Därjämte plägar samtalsspråket i meningen
inskjuta -- eller ock afsluta meningen med --
åtskilliga uttryck, som påkalla åhörarens särskilda
uppmärksamhet eller vädja till hans uppfattning
eller omdöme. T. ex. »ser du», »förstår du» eller
»förståss», »begriper du», »vet du», »må du tro»,
»kan du tro», eller utropet »Hva' tycks?» En
förmaning eller en förebråelse får ökad vikt genom

det hotande tillägget: »Så mycke' du vet de'!»
(Eller, ännu effektfullare, med egendomlig ordföljd:
»Så mycke' du de' vet!»

Annorlunda är det med sådana utrop som:
»Nej, har man hört på maken!» »Hör bara på!»
Dessa och dylika angifva, att den talande ej blott
ger luft åt sin förvåning och förargelse öfver det,
som den andre sagt, utan tillika, att han påkallar
tredje persons omdöme om det sagda; och därvid
influerar det ej, om någon »tredje person» är
tillstädes, eller den talande appellerar till en blott
tänkt publik. -- Vänder man sig endast till sin
interlokutör, så uttrycker man sin förargelse med
utropen »Åh, så du pratar!» »Hva' du går på!»
»Åh, prat!» eller den försmädliga, ljudhärmande
interjektionen »Tatatatata!»

Alla dessa vädjanden, alla dessa känsloutbrott
aro naturligtvis främmande för den lugna och
sansade normalprosan, i hvilken sakinnehållet ensamt
skall framträda, men personerna, både författaren
och läsaren, träda i bakgrunden. Det enda hit
hänförliga torde vara det påkallande af läsarens
uppfattningsförmåga eller minne, som ligger i
uttrycken »naturligtvis», »tydligen», »gifvetvis», eller:
»som det framgår af sammanhanget», »som man
torde erinra sig», »som förut blifvit visadt», o. s. v.
Men äfven dessa uttryck äro ju, som vi se, af en
ganska opersonlig karaktär.

*

De yttringar af samtalsspråkets och
normalprosans olikhet i lynnet, vid hvilka vår
uppmärksamhet hittills varit fäst, visa sig, när vi blicka tillbaka
på dem, vara ganska tydliga och påfallande till sin
art. De bestå ju hufvudsakligen i vissa syntaktiska
förbindelser, vissa formler och vissa ordklasser (t.
ex. interjektioner), som samtalsspråket använder,
men normalprosan antingen icke alls behöfver, eller
ock ersätter med andra uttrycksmedel.

Något mindre påtagliga äro -- åtminstone
delvis -- vissa andra yttringar af de båda
språkarternas temperamentsskillnad, på hvilka vi nu skola
fästa våra blickar. Det finnes nämligen mellan
samtalsspråket och normalprosan vissa mera relativa
olikheter, d. v. s. språkartena skilja sig -- med afseende
på sitt lynne -- äfven till graden af de begagnade
uttrycken. Denna gradskillnad kan korteligen
betecknas så, att normalprosan fordrar en strängare logisk
form samt -- inom vissa gränser -- större omväxling;
vidare, att normalprosan föredrager de abstraktare
och allmänna, äfvensom de försiktigare, måttfulla och
städade, medan det otvungna samtalsspråket hellre
begagnar de konkreta, sinnliga och åskådliga, de
starka, t. o. m. öfverdrifna och själfsvåldiga
uttrycken; samt slutligen, att normalprosan i flera fall
visar mindre mjukhet och anpassning till läsarens
person än samtalsspråket till åhörarens.

Alla dessa mera relativa åtskillnader äro utan
tvifvel af lika stor vikt som de mera bestämda och
absoluta, vi förut berört, samt kunde i och för sig

förtjäna en lika utförlig behandling. Men många
af dem äro svårare att komma åt; man kan icke
lika lätt påpeka och fasthålla dessa, så att de blifva
själfklara för alla. I några punkter måste vi därför
nöja oss med att flyktigt karaktärisera förhållandet
och påminna oss ett eller annat exempel.

*

Att skriftspråket, framför allt normalprosan,
måste vara mera logiskt och korrekt än det otvungna
samtalsspråket, ligger i sakens natur. Vi veta ju,
att samtalsspråket står mycket närmare
tankespråkets fria form. Om också det Tegnérska
yttrandet »med tanken ordet föds på mannens läppar»
får i någon liten mån modifieras, återstår dock
det hastiga, otvungna talets form mycket af
tankespråkets subjektiva och individuella själfsvåld.
Tankens innehåll framlägges af samtalsspråket i ett
flyktigt och ofullkomligt bearbetadt skick, af
skriftspråket i ett noggrant och omsorgsfullt bearbetadt.
Också gör man omedvetet samma medgifvanden åt
andra, som man vet sig själf behöfva: man väntar
icke och fordrar icke i den improviserade muntliga
framställningen lika stor logisk reda och exakthet
som i den väl förberedda skriftliga.

Nu är det visserligen stor skillnad på olika
individers samtalsspråk, några uttrycka sig vida
mera logiskt och korrekt än andra. Men i
allmänhet torde gälla, att de flesta tala mycket mera
ologiskt, än de själfva tro; ty de äro ej i stånd att

under det hastiga talandet nagelfara sina uttryck.

Därför är det också ett ganska riskabelt
företag att framlägga exempel på samtalsspråkets gröfre
bockar i logiskt afseende: få eller ingen skulle vilja
erkänna sig skyldig till att någonsin begå sådana.
För ett mera uttömande studium af talspråket både
i detta och i andra afseenden vore det af stor vikt, att otvungna
samtal -- utan att de talande visste något därom -- blefve
antingen med största noggrannhet stenograferade eller ock
uppfångade af en fonograf, hvars uppteckningar sedermera i ro kunde
undersökas.
Säkrast blir att taga ett »historiskt» exempel.

När en gammal rektor en gång högtidligen
förbjöd sina skolpojkar att lägga stenar i
snöbollarna, påstås han hafva slutat sitt tal med orden
»Den stenen kan komma in i ögat, å' så blir han
blind, ser Ni. Å' den första sten, som kastas --
den tar ja' in till mej å' klår opp.»

Visserligen utmärkte sig den gamle
hedersmannen långt mera genom praktisk duglighet än
genom litterära förtjänster, men så ologiskt hade
han dock omöjligen kunnat skrifva. Att han
kunnat säga så, förefaller oss underligt, kanske
osannolikt, men hvarför? Jo, hufvudsakligen därför, att
yttrandet förekom i ett gravitetiskt tal inför en stor
åhörarekrets, och vidare äfven därför, att gamla
skolmän eljest pläga uttrycka sig strängt korrekt.

Men i ledigt, otvunget samtalsspråk hade det
alltför fria bruket af pronomina och bristen på
formellt sammanhang verkat betydligt mindre stötande.

Jag vågar t. o. m. påsta, att mången af oss -- jag
fritager ej mig själf -- i sina hvardagliga samtal
med nära anhöriga och vänner emellanåt kan råka
behandla logiken och syntaxen med lika stor
vårdslöshet, och detta utan att han själf eller hans
åhörare fästa synnerlig vikt därvid.

Bland de i samtalsspråket -- men ej i vårdadt
skriftspråk -- förekommande felen mot
sammanhang, reda och klarhet, hafva vi redan vidrört dem,
som angå pronomina. Sådana fel äro ytterst
vanliga. Särskildt uppträda han, det (de') och de (di)
tidt och ofta i samtal, utan att tydligt och bestämdt
visa tillbaka på föregående substantiv.

Vanlig är också vårdslöshet i ordföljden, t. ex.
då en relativsats kommer efter annat substantiv
eller pronomen än det, hvartill satsen rätteligen hör;
eller då ett adverbial kommer som ett extra tillägg
i satsens slut: »Den, som vore frisk bara!» o. d.;
eller då adverbialet drages från den styrda satsen
in i den styrande: »I morgon tror ja' säkert (att)
ja' ska' bli färdig», o. d.
Att samtalsspråket genom sin ologiskhet stundom blir
mera kortfattadt än normalprosan, stundom (då förtydligande
tillägg måste följa) mera omständligt, skall framhållas i
kapitlen VII och VIII.

Emellertid får man vid bedömandet af
språkriktighet ej hålla alltför hårdt på logiken.
Särskildt måste man taga hänsyn till den ändring i
uppfattningen, genom hvilken det, som var ologiskt,
småningom blir logiskt. Se här ett exempel!


Våra skolgrammatiker gilla ännu icke sådana
konstruktioner som »Kungen af Danmarks
bröstkarameller» (i st. f. »Kungens af Danmark» ...),
»De' ä' herrskapet på Ekas hästar» (i st. f.
»herrskapets på Eka» ...). I dylika fall hafva likväl för
den nutida språkkänslan de båda med prepositionen
förbundna substantiven sammanvuxit till ett enda
begrepp. Talspråkets från denna synpunkt alldeles
riktiga åtgärd att låta genitivändelsen -s inträda
först vid uttryckets slut har i danskan och
engelskan länge sedan ingått uti skriften, äfven den
mest vårdade. Men det svenska skriftspråket är
-- såsom vi snart skola närmare utveckla -- i
ytterlig grad konservativt.

Den gamla åsikten, att språkets byggnad,
särskildt den syntaktiska, utgjorde eller borde utgöra
en noggrann tillämpning af logikens lagar, är
visserligen numera öfvergifven, men har dock, kan
det tyckas, full giltighet i de regler, man brukar
uppställa för satsförbindelserna i skriftspråket,
särskildt normalprosan. »Hufvudsak i hufvudsats, bisak
i bisats!» eller »Det för tanken underordnade skall
också i formen underordnas,» heter det ju; och när
prosan samvetsgrant följer dessa regler, inträffar
det, som vi veta ganska ofta, att bisatserna måste
draga under sig nya bisatser, »bisatser af andra
ordningen», dessa åter ytterligare nya o. s. v.
Stundom kommer man ända till bisatser af fjärde eller
t. o. m. femte ordningen. Men då har också


meningen vuxit ut till en längd, som försvårar
öfverblicken öfver sammanhanget.
Kanslistilen brukar, som bekant, icke rygga tillbaka ens
för meningar »så långa som midgårdsormen». Vanlig
normalprosa däremot måste naturligtvis begränsa meningarnas längd,
på det att ej snabbläsningen må försvåras. Sträfvandet att
hålla meningarna inom måttliga dimensioner tyckes på senaste
tid hafva blifvit mera afsiktligt och allmänt.

Det lediga samtalsspråket tål ej långa
meningar. Med en hufvudsats förenar det sällan mer än
en enda bisats, och det använder mycket ofta
samordnade hufvudsatser (s. k. »satsbindning»), där
normalprosan afgjordt skulle föredraga hufvudsats med bisats
(s k. »satsfogning») såsom en mera logisk uppställning.

Denna olikhet mellan skriftspråk och talspråk
beror förnämligast på historiska grunder, d. v. s.
därpå, att vårt skriftspråk -- utan tillräcklig
hänsyn till vårt talspråk -- blifvit utformadt efter
utländska förebilder. Vi skola också längre fram
omnämna saken, då det blir fråga om de mera tillfälliga
(»historiska») skiljaktigheterna mellan skrift och tal.

Men de båda språkarternas egendomliga
lynnen och lefnadsvillkor hafva i ej ringa mån
medverkat till frambringandet af den ifrågavarande olikheten.

Den af tänkandet genomarbetade, väl afvägda
och ordnade form, som normalprosan lämnar, kan
omöjligen åstadkommas af det raskt framskyndande
samtalsspråket. Detta hinner endast mycket
ofullkomligt bearbeta tankespråket och fylla dess brist
på sådana bindeord, som kunna gifva ett bestämdt
uttryck åt tankarnas olika förbindelsesätt. Det


följer hack i häl efter tanken och kan ej på en gång
öfverblicka något större stycke af tankarnas kedja.
Det kan alltså blott i ringa mån afgöra, hvilka
tankar det är, som böra underordnas och uttryckas
genom bisatser af ett eller annat slag. Det
föredrager därför ofta att rada tankarna efter hvarandra
som idel hufvudsatser och att antyda två satsers
tankeförbindelse medelst ett i den senare (icke
den förra) inskjutet bindeord.

När det i skrift heter:	»Emedan konungen
misstänkte ett försåt, svarade han försiktigt», säger
man hellre: »Konungen misstänkte ett försåt, och
därför svarade han försiktigt», eller: »Konungen
svarade försiktigt; det gjorde han därför, att han
misstänkte ett försåt.» Man skrifver: »Sedan han
vistats tio år i Nordamerika, omkom han på en
expedition i Afrika» ; men man säger hellre: »Han
bodde tio år i Nordamerika; sedan dog han under
en expedition i Afrika», eller: »Han dog i Afrika;
men förut hade han bott tio år i Nordamerika»; o. s. v.

Att talspråket ej kunnat på förhand öfverväga
det logiska sambandet mellan satserna, visar sig
stundom också däri, att talspråket begagnar s. k.
»oäkta bisatser», d. v. s. ställer hufvudsaken i
bisatsform. Säger man: »Nu är klockan tolf, så att
nu behöfver du inte vänta längre», så är »bisatsens»
uttalande af åtminstone lika stor, sannolikt större,
vikt än den föregående hufvudsatsens. I
skriftspråket skulle konstruktionen med »så att» svårligen
hafva ansetts tillåtlig.

*

Det väl genomtänkta skriftspråkets större
klarhet och exakthet visar sig också -- kan man påstå --
däri, att skriftspråket i vissa afseenden företer rikare
omväxling än samtalsspråket.

Om i en något längre framställning mening
efter mening börjar på samma sätt, t. ex. med »det
är», eller om oupphörligen blott ett och samma
slag af bisatser förekommer, eller om alla
meningarna äro ungefär lika långa, eller om samma verb,
substantiv, adjektiv eller adverb återkommer gång
på gång, så fördrages detta vida lättare i tal än i
skrift. Ja, man behöfver alls icke befara att i
någorlunda ordentligt utarbetad normalprosa möta
sådan enformighet, medan den dock är ganska
vanlig i det otvungna samtalsspråket.
Om t. ex. någon muntligen redogör för en dialog och
därvid begagnar direkt anföring, är det mycket vanligt, att
han meddelar de s k. »anföringsorden» på oföränderligt
samma sätt, i det han antingen oafbrutet inskjuter »sa' han» och
»sa' hon» i yttrandena, eller ock lika oafbrutet låter hvarje
yttrande börja med »Då sa' han», »Då sa' hon», o. s. v. I
skriftlig framställning däremot plägar ju stor omväxling inträda ej
blott i »anföringsordens» plats (de kunna för öfrigt alldeles
utelämnas), utan äfven i ordvalet: man utbyter ofta verbet
säga mot andra »verba dicendi» (med eller utan tillägg af ett
adverbial till sättet), man insätter ofta i st. f. pronominet
vederbörande nomen proprium eller ett passande appellativ (med
eller utan attribut), och man låter andra »adverbial till tiden»
omväxla med då.

Då nu skriftspråket i dylika fall genomför större
omväxling än samtalsspråket, så kan detta 

förhållande sammanhänga med skriftspråkets strängare
kraf på exakthet. Ty när tankespråket gång på
gång använder samma konstruktionssätt eller samma
ord, så får man darför icke taga för gifvet, att
enformigheten nödvändigt fordras af innehållet. Tvärt
om beror den ofta nog endast därpå, att talspråket
alltför ofullkomligt bearbetat tankespråkets fria
form. I de flesta individers tankespråk är ju
förrådet på ord och vändningar relativt inskränkt. Då
man tänker för egen räkning (och alltså begagnar
endast det inre språket), brukar man samma ord
eller vändning än i en, än i en annan betydelse, d.
v. s. för hvarje särskild gång inlägger man i ordet
eller vändningen en särskildt betydelsenyangs, som
är tillräckligt klar för en själf, men som visst icke
skulle vara lika klar för andra personer, utan ofta
är rent tillfällig och individuell. Det lediga,
otvungna samtalsspråket hinner icke eller vårdar sig icke
om att för hvarje särskildt fall genom därtill
lämpliga ord eller konstruktioner framhålla den
speciella betydelsenyangsen.
Hos somliga individer med föga utveckladt språksinne
eller mycket utvecklad maklighet går enformigheten i
talspråksuttryck så långt, att den blir rent af stötande, t. ex. då de
för allt, som på något sätt behager dem, oföränderligt begagna
ett och samma ord (roligt, förtjusande, sött o. d.), huru olika
än de sålunda betecknade sakerna eller personerna äro.

Af skriftspråket däremot kräfves en
omsorgsfullt genomförd omväxling i uttrycken, hvilken
noga ansluter sig till skiftningen i betydelsen. Men

ej nog härmed. Äfven då ingen märkbar
betydelseolikhet föreligger, måste man i skriften söka variera
uttryckssättet; uraktlåtenhet att göra det betraktas
som bevis på klumpighet och ovana vid pennans
begagnande.

Stor enformighet i uttryck verkar ju alltid
trötthet och leda.
HERBERT SPENCER har i sin uppsats Philosophy of style
förklarat saken så, att då läsarens eller åhörarens
förstånd eller känsla gång efter annan beröres på samma punkt
af hjärnan, det asyftade intrycket för hvarje gång blir svagare,
emedan mottagligheten alltjämt minskas, men i stället en
känsla af ansträngdhet och trötthet uppstår.
 Men hvarför gäller detta i så
mycket högre grad den skriftliga än den muntliga
framställningen? Anledningarna äro af flera slag.

Af något inflytande är det ju, att man vant
sig vid att visa större öfverseende mot det
oförberedda muntliga anförandet än mot det förberedda
skriftliga.

Viktigare är dock den vida större hastighet,
hvarmed man tillegnar sig det skrifna;
förekomma i skrift alltför likformiga uttryck, så göra de
intryck af att följa mycket närmare hvarandra, än
de skulle göra, om samma framställning
uppfattades i hörandets långsammare tempo; därtill
kommer, att det hörda kraftigare ur uppfattningen
undantränger något förut hördt än det lästa något
förut läst.

Men viktigast är, att det muntliga föredraget
eger sina särskilda medel att åstadkomma


omväxling: röstens mångskiftande tonfall och
hastighetsgrader, blickar, miner och åtbörder. Skriftspråket
däremot måste söka omväxlingen nästan
uteslutande i ordval och konstruktioner, ty bruk af olika
stilar och sådant förslår ej långt.

Hvad särskildt angår den lugna, sakliga
normalprosan i jämförelse med det lifliga, personliga
samtalsspråket, så hafva vi redan sett, att den förra
i regeln måste försaka många syntaktiska former,
med hvilka det senare fritt växlar: utrop, tilltal,
uppmaningar, frågor och svar. Normalprosan, som
nästan helt och hållet inskränkes till
påstaendesatserna, måste alltså inom detta trånga område
tillvarataga och utveckla alla möjligheter att
åstadkomma omväxling.

Detta har också normalprosan -- och vårt
skriftspråk i allmänhet -- verkligen gjort; vår skrift
har för närvarande att uppvisa en stor mängd ord,
åtskilliga ordformer och rätt många
konstruktionssätt, som alls icke eller åtminstone icke gärna
brukas i det lediga samtalsspråket, och hvilka således
kunna kallas för skriftspråkets privategendom, ett
afskildt kapital, som det kan bruka jämte det med
talspråket gemensamma.

Men dessa skriftspråkets privata tillhörigheter,
med hvilka det kan åstadkomma större omväxling,
äro naturligtvis, eftersom de icke (eller knappast)
tillhöra vårt lediga talspråk, icke heller fullt
lefvande och lifaktiga, utan måste anses vara
jämförelsevis stela och konstlade. De kunna visserligen,



tagna i klump, sägas utgöra en nödvändig
beståndsdel af skriftspråkets uttrycksmedel, ty skriftspråket
behöfver dem ju för att åvägabringa erforderlig
distinkthet och variation. Men så snart man
betraktar dem hvar för sig, finner man, att många af
dem ursprungligen berott på godtycke och
tillfällighet, att de väl mycket stå i strid med det i talet
lefvande språkets utveckling, och att de mer än
nödigt vidgat klyftan mellan skriftspråk (särskildt
normalprosa) och ledigt talspråk.


Vi skola alltså först längre fram, då vi komma
att tala om de jämförelsevis tillfälliga
(öfvervägande »historiska») olikheterna mellan skriftspråk och
talspråk, taga en öfverblick af de ord och former,
som skriftspråket skaffat sig, framför talspråket,
genom att kvarhålla föråldradt språkmaterial, låna
eller på egen hand nybilda.

Skriftspråket skulle i alla händelser icke
kunnat nöja sig med talspråkets uttryck för abstrakta
förhållanden; ty dessa äro ju, äfven i de flesta
bildade personers tal, ganska fåtaliga. Vi finna också,
att skriftspråkets större rikedom förnämligast
tillhör detta område; så väl af s. k. »formord»
(pronomina och pronominala adverb, prepositioner,
konjunktioner o. s. v.) som af »innehållsord» med
abstrakt betydelse eger skriftspråket synnerligen
många, som alls icke eller högst ogärna brukas i ledigt
samtalsspråk. Till närmare betraktande af dessa
ord komma vi, när det blir fråga om de
»historiska» olikheterna.
 
Medan alltså de abstraktare uttrycken äro
relativt få i samtalsspråket, men talrika i
normalprosan, kan förhållandet sägas vara omvändt med
afseende på konkreta benämningar.

I sin ypperliga uppsats Om poesiens språk
framhåller ESAIAS TEGNÉR d. y., att skalden
föredrager det kortare och mera åskådliga uttrycket
framför det abstraktare och allmännare.
Samtalsspråket har i detta afseende, liksom i så många andra,
större likhet med poesien än med normalprosan. Och
detta är helt naturligt. Ty både poesien och
samtalsspråket äro ju mera omedelbara och mera
personliga, mera egnade att direkt påverka känslan
än den kalla, reflekterade och abstrakta
normalprosan. Redan det förhållandet, att samtalsspråket
direkt vänder sig till viss person, tilltalar honom
och ställer det, som säges, i förbindelse med
honom själf och med de närvarande omständigheterna
-- redan detta gifver ju samtalsspråket en
konkretare karaktär. Ty normalprosan, som i regeln
vänder sig till många personer, eller åtminstone
måste kunna passa för flera än en, nödgas för den
skull eftersträfva en större allmängiltighet samt
mindre fästa sig vid person och omständigheter än
vid det principiella i saken. Under denna synpunkt
kunde man betrakta de flesta af de
temperamentsolikheter mellan talspråk och normalprosa, som vi
förut mönstrat; ty normalprosan plägar, såsom vi
också då och då antydt, vanligen gifva formen af
ett allmänt yttrande åt det, som i samtalsspråket har

afseende på det särskilda fallet och de särskilda
personerna, den talande eller den tilltalade. Men
äfven i många andra fall kan man iakttaga
talspråkets förkärlek för det konkreta uttrycket, där
normalprosan väljer det abstrakta. Dit hör, att
samtalsspråket (liksom poesien) gärna brukar bilden,
liknelsen eller exemplet i stället för det allmännare
uttalandet.

Se här några exempel!

Normalprosa:

Opakallad blanda sig i
andras angelägenheter.

Erhålla en befattning, som
gifver nödtorftig utkomst.

Han vågade ej visa sin
förtrytelse.

Han kan ej iakttaga måtta
(försiktighet).

De hafva blifvit oeniga.

Han var uppbragt på sin
kamrat och sökte hämnas.

Han har nu kommit i en
god ställning. -- kommit i
gunst hos inflytelserika
personer, -- betryggat sin
existens.

För att vinna framgang och
befordran måste en ung man

Samtalsspråk:

Lägga sin näsa i blöt, eller:
Springa i ogjordt väder.

Få sej ett bröstycke.

Han knöt näfven i
byxsäcken (-fickan).

Han kan inte hålla sej
skinnet (på mattan).

De' har kommit en fnurra
pa trå'n (smolk i mjölken)

Han hadde en gås
oplockad (hadde någet otaldt) med
kamraten å' ville ge honom
betaldt för gammal ost.

Han har kommit på grön
kvist, -- kommit sej opp
i smöret, -- fått sitt på de'
torra.

Vill man komma fram här
i världen, så far man vara


vara utsökt artig, taga sig
väl i akt för att visa
oppositionslusta och med
orubbligt lugn möta alla obehag
och förtretliglieter.

mjuk i ryggen å' vara
slätkammad å' ha is i magen.

Sin förkärlek för det sinnliga, åskådliga och
bildliga uttrycket visar samtalsspråket bland annat
också däri, att det mycket oftare än normalprosan
använder ordspråk, ordstäf och dylika »citat».

Där normalprosan för att angifva någons eller
någots egenskaper begagnar sig af adjektiv eller
verb (med eller utan adverb), föredrager ofta
samtalsspråket ett substantiv, som kraftigare
åskådliggör och individualiserar.

Man skrifver t. ex.: »Han är gammal och
knarrig,» men man säger hellre: »Han ä' en
gammal knarr». Normalprosans »Han är slug (eller
klok)» skulle i samtalsspråket snarast motsvaras af:
»Han ä' en fiffi(g) kar', en fiffikus, en filur, ett
slughuve',» eller: »Han har en räf bakom örat.»
Och när normalprosan skrifver: »Han var
gladlynt,» skulle samtalsspråket föredraga t. ex. »De'
va' en glad (lifvad) själ,» »Han hadde ett friskt
humör», eller »Han va' en riktig lustikus» eller
något dylikt.

Ganska många, kanske de flesta, af sådana i
samtalsspråket till personers karaktäriserande
begagnade substantiv förekomma så godt som aldrig
i normalprosan. Denna kan väl någon gång
upptaga orden läckermun (-gom) och girigbuk, men


svårligen sötnos, gaphals, glosöga, hällöra eller
klåfinger. Ännu mindre kan normalprosan följa med
samtalsspråket, då detta går så långt i sin
individiualisering, att det utfyller det beskrifvande
adjektivet (eller ett ord af annan ordklass) genom att
sammansätta det med ett förnamn, t. ex.
dummerjöns, trögmåns, dål(i)måns, smekmåns, nypjan,
grinolle, piplisa, sjåplisa, snuskepelle, barfotalasse och
slammermaja (eller sladdermaja)
Hit hör väl äfven döfnicke. Besläktade med de här
omtalade äro skjortmickel, smörgånisse samt det (af »Jörgen»)
nybildade grilljanne; något längre ifrån dem står uttrycket
Torkel träbock (om den, som är »torr» och »träaktig»). --
Åtskilliga af de här uppräknade anföras af RYDQVIST, som
dessutom har några, hvilka jag för min del ej haft tillfälle att
iakttaga i talspråket. Delvis hafva dessa förnamnsbildningar en
mera begränsad och lokal användning; men att, som
Rydqvist gör, säga dem tillhöra endast »städernas hvardagsspråk»
är dock att för knappt utmäta området.

*

De exempel på samtalsspråkets förkärlek för
konkreta, åskådliga och försinnligande uttryck, som
vi nu anfört, hafva understundom hänvisat på
andra egenheter i samtalsspråkets lynne, sådant detta
röjes i ordvalet, i jämförelse med
normalprosans. Jag menar företrädesvis det förhålhandet, att
det otvungna samtalsspråket gärna väljer starka,
rent af våldsamma och öfverdrivna (hyperboliska)
ord, där normalprosan skulle använda vida svagare,
lugnare och försiktigare uttryck. Härmed 

sammanhänger ganska nära, att många af samtalsspråkets
ord äro gäckande eller i allmänhet skämtsamma --
eller att de åtminstone från början varit det, om
ock långt begagnande försvagat eller utplånat den
ursprungliga, skämtsamma betydelsen --, under det
att normalprosan oföränderligt iakttager allvarlig
och »städad» ton.

Anledningen till dessa olikheter är lätt insedd.

Det otvungna samtalet gifver mera omedelbart
luft åt känslan eller omdömet, och dessa kunna
därför framträda med större liflighet och kraft, än
de göra i skriften, där de hunnit dämpas och
modifieras af den lugna eftertanken.

Dessutom bör man ej förbise, att vana och
gammal sed äfven på dessa förhållanden öfva stort
inflytande. Då det nu i lång tid varit
brukligt, att samtalsspråket användt målande, helst
skämtsamma kraftuttryck -- i motsats till
normalprosans mera färglösa, allvarliga och måttfulla
framställning --, så fäster man numera föga
uppmärksamhet vid sådana kraftord i samtalet,
nämligen om de ofta förtut blifvit hörda; ty då äro de
redan betydligt försvagade af bruket. Men denna
städse pågående försvagning gör småningom de
gamla uttrycken otillräckliga för den lifliga
känslan och nödgar denna att alltjämt gripa till nya.
Samtalsspråket kommer alltså att uppvisa dels
åtskilliga nybildningar, som förefalla somliga åhörare
själfsvåldiga eller vulgära, dels ett större antal,
hvars kraftiga ursprunglighet nu blifvit förbleknad.

Men äfven de sistnämnda, hur utslitna de än äro
i samtalsspråket, hållas fortfarande genom gammal
häfd bannlysta från normalprosan.

Huru stor skilnaden mellan normalprosans och
samtalsspråkets ordförråd på detta område för
närvarande är, kunna vi genom några exempel göra
klart för oss.

När man vill på normalprosa uttrycka, att
någon går någonstädes eller aflägsnar sig, så nödgas
man använda ett af dessa verb eller något med
dem likartadt, t. ex. vandra, begifva sig; det sätt,
hvarpå rörelsen eger rum, uttryckes vanligen genom
adverbial, ty endast mera undantagsvis har
normalprosan till sitt förfogande ett verb, som ej blott
angifver rörelsen, utan tillika dess sätt, t. ex.
springa, hoppa, marschera, skynda (bort, åstad) o. s. v.
Samtalsspråket däremot kan, för att karaktärisera
rörelsens sätt, välja emellan ganska många
målande verb, som äro mer eller mindre skämtsamma,
och af hvilka knappast något enda skulle tålas i
vanlig normalprosa. Trippa, tulta, rulta, stulta,
strutta, klifva, pulsa (i snön), klampa, stöfla, toffla (i väg),
tassa (omkring), lunka, luffa, lufsa, trafva, traska, streta
(i väg), ränna (ut, omkring), skena, kila, äro ju alla
rätt allmänna i tal, likaså larfva (åf), loma (åf), pallra
eller knalla sej (åf), dunsta eller drypa (åf); i somliga
delar af Sverige säger man också smita (ut, in, i
väg), ranta (omkring), sjåfva (t. ex. öfver golfvet),
asa sej (bort), och, för att beteckna snabbt
springande, skala, skubba, gno, m. fl.

Talspråket kan likaledes ersätta normalprosans
tala, säga, svara, prata, (sam)språka, skrika, ropa,
mumla o. d. med hvarjehanda mustigare uttryck,
t. ex. brumma, grymla, multra, bjäbba, snattra, kackla,
pipa, gnälla, skräna o. d., för att ej nämna ännu
mera vulgära, såsom babbla, gaffla, gorma, gasta,
gruffa, mucka o. s. v.

Det själfsvåldigare samtalsspråket, sådant det
talas t. ex. af ungdomen vid universiteten, är
naturligtvis det, som ifrigast söker efter nya, kraftiga
och skämtsamma uttryck till omväxling med de
äldre, genom bruket försvagade och slitna. Det
griper därvid ofta till rätt egendomliga medel.

Att upptaga utländska ord är ett sätt.
Välbekanta äro nog uttrycken; »ha multum» (= vara rik),
»lefva bong», »kaffe med avec», »sköta sin korpus»,
»hela konkarongen (eller kodiljen)», » en konstig
prisse»
Efter tyskt studentspråk; jfr KLUGE, Deutsche
Studentensprache.
o. d. Ibland upptages en hel utländsk fras,
t. ex. »All right», »Man muss sich nicht verblüffen
lassen». Vanligt är också att friska upp inhemska
ord med latinska eller grekiska ändelser, t. ex.
fiffikus, lustikus, tjockus eller tjockis, borstis
(borstare), brackiot m. fl. Eller att starkt förkorta
orden, t. ex. spex (= spektakel, scenisk föreställning),
rek (= rekommenderadt bref), kvins (= kvinsperson),
Förkortning af längre uttryck inträder för öfrigt ej
endast på skämt, utan äfven af bekvämlighetsskäl; oftast och
företrädesvis sker detta bland personer af samma yrke eller
på samma ort, hvilka alltså lättare förstå meningen; från
denna mera slutna krets kan förkortningen utbreda sig till andra.
Exempel äro: upp å af[skrifningsräkning] bland köpmän;
st[ations]ins[pektor] bland järnvägsmän; Is[källar]dricka, en
[portion] kaffe bland värdshusfolk; norra latin[-läroverket], Klara
södra [kyrko-] gatan bland Stockholmare.

eller att öfverraska genom att af två synonymer
bilda en ny, t. ex. kvintimmer, präktifik, elegabel.

Det skämtsamma draget i vårt samtalsspråk
visar sig stundom däri, att man med låtsad
högtidlighet använder skriftspråksuttryck, i synnerhet
sådana, som i skriftspråket redan äro föråldrade,
t. ex.: »Nå, hva' har du att förtälja?», »De'
förmäles inte, hva' som sedan hände», »Göra sig
underkunnig om någet», »Han har inte någen
varaktig stad», »Det hafver
Mera än formen hafva verkar ordföljden komiskt-
högtidlig i uttrycken »När man så hafva kan», »Till den kraft
och verkan, det hafva kan».
sig icke så lätt», »Hvad
månde det betyda?», »Å dragande kall ock ämbetes
vägnar». Hit höra äfven de stundom på skämt
använda formerna gissug, avug (-og), skallot,
stackot (-a ben).

Ironisk användning af ord är i talspråket
mycmet vanlig. Adjektivet dyrbar blir allt allmännare
i betydelsen »komisk»; samma betydelse tillkommer
ännu oftare härlig, alltid kostlig. Men i
normalprosan förekomma ej dessa ord i den nya, ironiska
betydelsen; kostlig är, för öfrigt, i sin gamla
betydelse, inskränkt till den högre stilen.

Icke långt från ironien står s. k. »litotes», d.
v. s. användning af ett svagt, i synnerhet
nekande uttryck, där man väntar ett starkt, och där det
svaga därför verkar, ej blott öfverraskande, utan
ock starkare, än det väntade starka skulle ha gjort.
I allmänhet tyckes litotesen bero på en (verklig
eller låtsad) blaserad öfverlägsenhet i den talandes
ton. Den torde blott undantagsvis förekomma i
normalprosa, men är rätt vanlig i samtalsspråket;
t. ex. de' ä' inte utan (= det är i hög grad så),
inte oäfven (= mycket bra, mycket vacker etc.), inte
bortkommen eller inte dum (= mycket klok, fyndig
o. s. v.), inte någon dufunge (= mycket gammal),
ingenting att hurra för (= otillfredsställande, rätt
dåligt o. d.), m. fl. Mera lokala och jargonartade
äro sällan (= aldrig), pigg eller vaken (= begåfvad,
spirituell, snillrik), snygg eller juste (= skön,
förträfflig) o. d.

På det hela torde litotesen kunna betraktas
såsom en mera tillfällig -- för omväxlings skull
företagen -- reaktion mot talspråkets starka, ofta
öfverdrifna uttryckssätt.

Den skillnad mellan normalprosa och
samtalsspråk, som består i graden af de använda
uttryckens styrka, framträder i sin enklaste form däri, att
samtalsspråket vid sådana tillfällen, då
normalprosan skulle nöja sig med enkel positivform af
adjektivet eller adverbet, föredrager superlativen 
Vulgärt och lokalt förekommer t. o. m. dubbel
superlativ, t. ex. »De' ä' den mest oförskämdaste kanalje, som finns»,
eller dubbel komparativ: »De' va' värrare».
eller


ock förser positiven med ett kraftigt förstärkande
adverb eller prefix (förstafvelse); på samma sätt
blifva de substantiv, som utsäga den talandes
omdöme om någon eller något, gärna stegrade genom
tillsatser.

Normalprosan har visserligen också
förstärkningsord, t. ex. mycket, synnerligen, särdeles, öfver
måttan m. fl. Men utom det att dessa blott
sparsamt och efter moget betänkande användas, äro de
och betydligt fåtaligare än den brokiga samling,
öfver hvilken talspråket förfogar.
En rikhaltig sammanställning af förstärkningsord både
i äldre och nyare svenska upptager RYDQVI5T, Sv. språkets lagar
5: 223--7. De uttryck, som vi i det närmast följande skola
anföra såsom exempel, saknas likväl hos Rydqvist. -- Om
förstärkning genom upprepande af samma ord skola vi tala längre
fram (kap. VIII).
Vidare är det
att märka, att medan normalprosans
förstärkningsord i allmänhet kunna brukas ungefär lika bra till
hvilket adjektiv eller adverb som helst, har
talspråket däremot många, som äro inskränkta till vissa
fasta förbindelser; sådana äro t. ex. stört (omöjligt),
rasande (bra el. väl), femton(-fiffig), storm (ovettig),
stock(-konservativ), rakt eller rent (förgjordt) o. s.
v. Till de nyaste bildningarna höra de utvidgade
användningarna af ur- (t. ex. urstyf) och extra
(t. ex. extra förträfflig); ganska nytt är också
bruket af jubel- och patent- såsom förstärkning af
substantiv med nedsättande betydelser (t. ex.
jubelbracka, patentidiot).


Negationen kan i normalprosan förstärkas med
alls eller alldeles (icke, ingen,) hvarjämte såsom
stegrad negation kan användas icke det minsta eller
ringaste. Men samtalsspråket har en hel mängd
själfsvåldiga variationer, (inte) ett fnask, ett dugg,
ett dyft ett spår, en skymt, ett smack, del bittersta
o. s. v.
Några andra anföres af A. KOCK, Om språkets förändring
S. 71.

En för samtalsspråket egendomlig art af
förstärkningsord utgöra sådana som rysli(g)t, vådli(g)t,
fasli(g)t, förskräckli(g)t o. d., när de brukas blott till
förstärkning, utan afseende på sin ursprungliga
betydelse, t. ex. »en rysli(g)t trefli(g) kar'», »en
förfärli(g)t intressant bok», »ja ä' nedri(g)t hungri(g)»
o. s. v.

Men nu må det vara nog med exempel på
samtalsspråkets mångskiftande kraftord och
själfsvåldiga uttryckssätt. Det hade varit lätt att anföra
ett mångdubbelt antal; och enhvar af Eder har
säkerligen kommit att tänka på flera här förbigångna.
Men äfven bland det lilla urval, som vi här
upptagit, torde det finnas åtskilliga uttryck, mot hvilka
en eller annan af mina åhörare riktar
invändningen: »Så brukar jag aldrig säga», eller: »Det
ordet har jag aldrig hört», eller också: »Det har
jag nog hört, men det kan inte räknas till bildad
talspråk.»

Dessa anmärkningar beträffa ett par af vårt


talspråks allmänna förhållanden, som något längre fram
(i kap. IX) komma att utförligare omtalas. Det ena är
vårt bildade talspråks brist på jämn och likmässig
utbredning, hvarigenom det vida mindre än
skriftspråket är något för hela landet gemensamt. Det
andra är talspråkets tillbakasatta ställning i
jämförelse med skriftspråket, i det nämligen vår
allmänhet plägar anse de talspråksdrag, hvilka ej
återfinnas i normalprosan, vara i större eller mindre
mån simpla och vulgära.

Det är gifvet, att dessa för talspråket
ofördelaktiga omständigheter skola företrädesvis och
påtagligast träda i dagen just i fråga om starka
och själfsvåldiga uttryck af de slag, vi nyss
omtalat; ty vi hafva ju sett, att nybildningar på detta
område spela en större roll än annars.

Rent individuella vanor (eller, om man så vill,
ovanor) äro också härvid synnerligen framträdande.
Mången individ har, som bekant, sina vissa, ibland
rätt kuriösa kraftord, som han ofta brukar i sitt
tal -- mycket oftare, än han själf tror. Andra
personer observera lättare hans egenhet i detta
afseende och försumma ej, när de härma honom, att
använda hans favorituttryck. Vi veta ju också, att
flera författare med fördel nyttjat dylika
individuella, tätt återkommande kraftord för att karaktärisera
sina diktade personer. Så gör i synnerhet DICKENS
mycket ofta; från den svenska litteraturen torde
nog de flesta af oss ihågkomma TORELII skildring
af den hetlefrade kaptenen och postmästaren

Svanholm i Fältskärns berättelser. För öfrigt har
säkerligen litet hvar af oss reda på åtskilliga nu
lefvande personer, som gjort sig kända för alltför
flitigt begagnande af några vissa kraftord, ett
bedyrande, ett mustigt adjektiv eller ett dundrande
adverb. Men vi skulle bli mycket förvånade, om
vi funne dessa samma personer använda sina
hyperboliska uttryck i en skrift, som kunde räknas
till normalprosa, en ansökan, ett
kommittébetänkande eller något dylikt -- ja, t. o. m. om i ett
förtroligt bref kraftorden komme fram lika ofta
som i talet.

Den rikedom pa konkreta, bildliga, starka och
själfsvåldiga uttryck, som talspråket i sin helhet
eger, kan alltså vara förenlig med ganska stor
fattigdom på uttryck i individens språk och torde i
regeln vara det; åtminstone så till vida, att
individen vid hvarje särskildt tillfälle skulle använda ett
tämligen inskränkt ordförråd, om han en stund måste
tala oförberedt om ett och samma ämne.

Vårt otvungna samtalsspråk uppträder, kan
man säga, i hvardagskostym, som är olika för hvar
individ, lämpad efter hvars och ens smak och lynne,
vanligen något tarflig, ofta själfsvåldig, men nästan
alltid ledig och bekväm.

Vår normalprosa däremot visar sig i
högtidsdräkt, som är omsorgsfullt putsad och prydd, men
något stel och trång samt i det närmaste lika för
alla, -- alltså en uniform.

*



I ännu ett afseende har samtalsspråket ett mera
personligt drag än normalprosan. Men det
personliga ligger därvid uti ett lämpande till åhörarens
person. När man skrifver till en person, brukar
man visserligen lämpa sin framställning, och
särskildt sitt ordval, efter brefemottagarens förmåga
att förstå och sentera. Men man gör det utan
tvifvel mycket mindre, än när man talar med
honom. Ty under samtal inverkar åhörarens närvaro
mycket starkare på den talande, än tanken på
adressaten kan inverka på den skrifvande. Och
dessutom är man vid skriftlig språkbehandling
mycket mera bunden af normalprosans vanliga
uttryckssätt. Så t. ex. finnes det rätt många, som kunna
muntligen berätta för barn på ett enkelt sätt, som
är alldeles afpassadt efter barnens smak och
uppfattning. Men om dessa personer skola skrifva för
barn, göra de detta ofta på sådant sätt, att
berättelserna bli onjutbara för de små.

Hos olika personer är denna
anpassningsförmåga, smidighet, takt, eller hur man vill kalla den,
mycket olika utvecklad, men hos de allra flesta,
om ej alla, visar den sig betydligt större vid
muntligt samtal än i skrift; och denna gradskillnad är
för stor för att kunna förklaras blott däraf, att
talet är afsedt att genast förstås af den hörande,
medan skriften kan få förutsätta längre eftertanke
hos den läsande.

Härmed hafva vi kommit att beröra frågan om
nödvändigheten och berättigandet af språkets


afpassande efter åhöraren eller läsaren, ett ämne, som
är af ganska stor vikt i och för sig samt tillika
står i nära sammanhang med dessa
föreläsningars uppgift. I denna fråga hafva mycket olika
åsikter blifvit framställda, och frågan är verkligen
både omfattande och svår. Vi skola dock försöka
att i någon mån klargöra den för oss.

Frågan har bedömts från tre olika synpunkter,
och på grund häraf har man uppställt tre olika
principer eller ledande grundsatser för språkformen,
eller vidsträcktare taget: för muntlig och skriftlig
framställning i allmänhet, med afseende på ej blott
språket, utan äfven anordnande och urval af
innehållet. Af dessa principer kan den första kallas
»ändamålsenlighetsprincipen» eller den
»opportunistiska» principen, den andra »geniprincipen» eller
den »subjektiva» principen, samt den tredje
»innehållsprincipen» eller den »objektiva» principen.

Lägger man hufvudvikten på
ändamålsenligheten, så sätter man som hufvudregel: »Tala och
skrif så, att dina ord hos din åhörare eller läsare
lättast, säkrast och fullständigast framkalla just den
verkan, du åsyftar, vare sig det gäller, att han blott
skall förstå det, du har att meddela, eller du vill
påverka hans omdöme, känsla eller fantasi.»
Härtill fordras naturligtvis, att man noga känner sin
åhörares eller läsares egenheter och omsorgsfullt
lämpar sig efter dem.

Den subjektiva principen, som vi också kallade
»geniprincipen», förmanar däremot: »Tala och skrif

så, som det bäst passar för dig själf! Begagna
den form och de uttryck, som falla sig naturligast
för dig, och som mest anslå dig själf!» Såsom
ett uttalande i denna riktning kunna vi räkna det
svar, som den unge Cicero fick af det delfiska
oraklet. Han hade frågat Apollo, hvilken väg han
skulle välja för att nå äran, och Pythia svarade
honom: »Följ din egen genius, ej hopens mening!»
Denna föreskrift gällde tydligen lefnadsvägen i
allmänhet, men Cicero var dock redan då i första
rummet talare och skriftställare; och regeln måste
alltså förnämligast gälla hans verksamhet som sådan.

Den objektiva principen eller
»innehållsprincipen» lyder sålunda: »Hvarje slags innehåll
betingar, -- hufvudsakligen på grund af sin natur, men
delvis också genom traditionens makt, -- en viss,
för detta innehåll särskildt egnad form: begagna
den!» -- Denna princip tyckes SPENCER
företrädesvis hylla i sin berömda essay Philosophy of style.

Vi märka lätt, att alla dessa principer innebära
berättigade och nyttiga föreskrifter. Men vi märka
äfven, att hvar och en är ensidig och icke kan
ensam tillämpas utan att vålla olägenhet. Följer
man enbart ändamålsenlighetsgrundsatsen, så
utsätter man sig för att väcka misstro såsom
inställsam och karaktärslös. Rättar man sig helt och
hållet efter geniprincipen, utan att bekymra sig om
sitt publikum, så är det sannolikt, att man ej blir
tillräckligt förstådd. Och icke heller är den tredje
grundsatsen, den, att man bör låta innehåll och

tradition bestämma formen, så förträfflig, som den
möjligen vid första påseendet kan förefalla. Den
skulle ju, om den obevekligt tillämpades, leda till
en stereotyp enformighet, som ingalunda passade
för alla.

Men fastän de tre grundsatserna alltså måste
dela herraväldet med hvarandra, dela de visst icke
alltid lika. Hvilken som får största inflytandet,
beror väsentligen på framställningens art.

I samtalsspråk är det hänsynen till åhöraren
och först därnäst bekvämligheten för den talande,
som är afgörande; innehållets beskaffenhet
bestämmer långt mindre formen.

Den vittra framställningen bestämmes
förnämligast af författarens individualitet; de båda andra
synpunkterna äro visserligen ej utan betydelse, men
afgjordt underordnade.

Normalprosan åter fordrar, att innehåll och
tradition i första rummet bestämma formen:
därnäst -- och onekligen mycket nära -- kommer
afseendet på läsarens speciella behof; men åt
författarens personliga tycken lämnas så litet utrymme
som möjligt.



SJUNDE KAPITLET.

Nödvändiga olikheter mellan skrift
(normalprosa) och samtalsspråk. C. I hvilka afseenden är
normalprosan omständligare?

Samtalsspråket (»umgängesspråket ) kan ersätta vissa ord genom
betoning, åtbörder, miner, blickar, läten. -- Den
förhandenvarande »situationen» tillåter ofta stor ordknapphet. -- Särskilda
uttryck, förbindelser och formler, som undvara vissa logiskt
nödvändiga satsdelar eller satser. -- Afbrott. - Blir talet mera
tidsbesparande än skriften? -- Luckor i framställningen med
afseende på innehållet: ofrivilliga, afsiktliga.

Vi torde nu kunna anse oss hafva någorlunda
tillräckligt betraktat normalprosans och talspråkets
inbördes olikheter, så vidt dessa olikheter bero på
de bägge språkarternas temperament och lynne.

Det skulle då, enligt vår plan, komma närmast
att jämföra dessa båda språkarter med afseende på
deras omständlighet, d. v. s. att tillse, i hvad mån
den ena eller den andra, på grund af sina naturliga
lifsvillkor, begagnar flera eller färre ord.

Med de frågor, vi förut behandlat, få vi ett
enklare och lättare sammanhang, om vi först skärskåda

de fall, där samtalsspråket visar sig sparsammare
på ord, medan normalprosan är bredare i sin
framställning.

Då man med afseende på omständligheten
jämför normalprosan med det otvungna
samtalsspråket, finner man ofta, att normalprosan ger
tanken ett logiskt och fullständigt uttryck, medan
däremot samtalsspråket är vida mera fragmentariskt,
outfördt och blott antydande, så att själfva orden
i och för sig icke skulle förslå att uttrycka tanken,
om de ej liksom utfylldes med andra medel.

Vid direkt muntlig förbindelse människor emellan
medverka nämligen -- under vanliga förhållanden --
många faktorer till att understödja uppfattningen
af själfva orden.

Dessa faktorer äro företrädesvis betoning, vidare
s. k. oartikulerade läten, åtbörder, miner och blickar,
samt den situation och de, både af den talande och
af åhöraren uppfattade yttre omständigheter,
hvarunder talandet eger rum.

Därtill kan man lägga de gemensamma minnena.
Sådana hafva visserligen också stor betydelse i
skriftspråk, men gemensamheten blir naturligtvis allt
mindre, ju större det antal personer är, för hvilka
skriften är bestämd.

Om betoningen hafva vi förut talat i annat
sammanhang. Det är, som man lätt inser,
väsentligen känslobetoningen, som kan fullständiggöra
korta, abrupta uttryck. Utan tvifvel kan också
förståndsbetoningen förtydliga åtskilligt, som i skrift

måste göras utförligare för att bli klart. I sin bok
om prosastilen anför LANDTMANSON, att man i skrift
icke kan begagna en sådan sats som: »Värdinnan
bad honom icke stanna till supéen». Denna blifver
nämligen tvetydig och kunde innebära hvilken som
helst af de tydligare, men också utförligare
meningarna: »Värdinnan uraktlät att bedja honom stanna
till supéen», och: »Värdinnan bad, att han icke
skulle stanna till supéen».
Eller också helt enkelt genom att tillsätta att:
»Värdinnan bad honom icke att stanna till supéen»; »Värdinnan
bad honom att icke stanna till supéen».
I tal däremot blir den
först anförda formen icke tvetydig, om den blott
utsäges med riktig förståndsbetoning och riktig
pausering. Säger jag: »Värdinnan bad honom icke --
stanna till supéen», alltså med ton på »bad» och
en kort paus efter »icke», då har jag den ena
betydelsen. Men säger jag: »Värdinnan bad honom
-- icke stanna till supéen», med en kort paus efter
»honom» och ton på »icke», så har jag den andra
betydelsen, och ingen, som hör på ordentligt, torde
misstaga sig om meningen i någotdera fallet.

Men i allmänhet äro förståndsbetoningens bidrag
till att möjliggöra förkortning tämligen ringa.
Känslobetoningen däremot kan, i synnerhet då den
samverkar med intrycken af den yttre situationen och
gemensamma minnen, eller med blickar och åtbörder,
åstadkomma, att äfven ett mycket kort uttryck, t. o.
m. ett enda ord uppfattas såsom en fullständig sats.

Om jag t. ex. ser en tankspridd vän på väg att
klifva in i en salong, utan att ha tagit af sig sina
galoscher, då är det nog, om jag med ifrig och
varnande ton tillhviskar honom: »Galoscherna!»
Jag kan förtydliga min mening genom att peka på
hans fötter; ja, blotta pekandet är ibland tillräckligt.
Situationen gör då, att det enda ordet, eller t. o. m.
åtbörden ensam, säger så mycket som en hel lång sats.

Ofta kan ju blotta uttalandet af personens namn,
med en hotande, varnande, uppmuntrande, tröstande,
vänlig eller kärleksfull betoning under vissa
omständigheter vara alldeles tillräckligt att gifva denna
person det behöfliga meddelandet.

En sådan korthet är naturligtvis fullkomligt
främmande för normalprosan. Men annan skrift kan
verkligen under gynnsamma omständigheter vara lika
lakonisk. Jag erinrar mig en händelse med en ung
målare, som numera blifvit en berömd man, så
berömd, att jag ej ens vågar här nämna hans
egendomliga förnamn, utan föredrager att kalla honom
Emanuel. En förnäm och synnerligen älskvärd
familj hade tagit sig af den unge mannen, och i denna
familj var han nästan som barn i huset. När han
en gång blifvit färdig med en större målning, hade
den förnäma frun öfverenskommit med honom om
en timme, då hon och hennes döttrar skulle få bese
arbetet på hans atelier. På utsatt tid infunno sig
damerna, -- men atelierens dörr var stängd, ingen
hemma! Den lättsinnige artisten hade tydligen glömt
hela aftalet. Frun, som ju hade goda skäl att vara

indignerad, skref då med en bit krita på dörren:
»Emanuel!!»

Nå -- när målaren kom hem och läste
inskriptionen, månne han då fick lika starkt intryck af det
skrifna, som han skulle ha fått af att höra frun
uttala hans namn med sorgsen och förebrående ton
och af att se hennes min och blick, som vittnade
om, att hon kände sig kränkt? -- Det kommer an
på. Om han hade ett känsligt samvete och en
liflig fantasi, så kunde nog inskriften verka starkare
än det muntliga uttalandet, minen och blicken. Men
i annat fall verkade läsningen vida svagare.

Ty vid läsning kan fantasien, i synnerhet om
den understödjes af en rik erfarenhet, supplera de
yttre förhållandena, både ljud och anblick, och kan
t. o. m. göra det ännu kraftigare och lifligare, än
den yttre verkligheten skulle ha varit. -- Läsning
af texten till en modern komedi gör ju på den, som
har ringa fantasi och föga erfarenhet om lifvet på
eller utom scenen, ett vida svagare och
ofullständigare intryck, än åhörandet och åskådandet af
samma pjes, väl spelad, skulle göra. Men en person
med liflig fantasi och rik erfarenhet kan njuta minst
lika mycket af läsningen som af pjesens uppförande.
Det är ju ej säkert, att han tänker sig allt precist
så, som författaren menat det, eller som goda
skådespelare framställa det. Men han njuter af att själf
vara verksam, att förmå ur sin fantasi och sin
kunskap hämta material nog till att forma en lefvande
verklighet af textens korta antydningar.

Det är också därför, som illustrationer blifva
så olika bedömda. Dessa afse ju att komplettera
bokens ord genom en bild af den yttre verkligheten.
För mången äro de behöfliga och välkomna, men
mången menar sig kunna själf bättre tänka sig, hur
det såg ut, än illustrationerna kunna visa honom.

I huru hög grad fantasi och särskilda
förkunskaper äro i stånd att ersätta de yttre ljuden eller
anblicken af verkligheten, veta måhända musici och
botanister allra bäst. En skicklig musiker kan
genom att läsa noter, äfven sådana, som han aldrig
hört sjungas eller spelas, inom sig höra hela stycket
och däraf få en ren, af intet yttre störd njutning.
För en kunnig botanist är det nog att genomläsa
namnförteckningen på de växter, som tillhöra en viss
trakt. Han känner så noggrant ej blott växternas
utseende, utan äfven de terräng- och klimat-
förhållanden, i hvilka dessa växter lefva och trifvas,
så att hans fantasi genast för honom aftecknar hela
landskapet med dess växtlighet -- äfven om han
aldrig varit där.

Men en sådan förmåga att förstå antydningar
är icke allom gifven. I vanliga fall behöfva det
talade språkets ord sina hjälptrupper, vare sig
betoningarna eller de synliga omständigheterna eller
gesterna, och det skrifna språket måste, för att
begripas, vara tillräckligt utförligt.

För det s. k. samtalsspråket har i själfva verket
mimiken en så stor betydelse, att namnet
»samtalsspråk» blir mindre egentligt. Ty en ganska stor

del af det, som vi under »samtal» meddela
hvarandra, meddelas icke genom tal, utan genom åtbörder,
miner och blickar. Ur denna synpunkt vore
»umgängesspråket» korrektare.

Åtbörderna kunna ju möjligen synas ha mindre
betydelse för oss svenskar. Vi, liksom andra
nordbor, använda ju åtbörder vida mindre, än de lifligare
sydborna göra. Detta är utan tvifvel orsaken till,
att pantomimen hos oss icke kunnat få någon
blomstring såsom konstart. Men åtbörden är likväl ingen
oviktig faktor i vårt umgängesspråk. Det är väl
sant, att vi icke ega ett så utbildadt teckensystem
af åtbörder som italienarna, hvilka t. ex. (som Viktor
Rydberg berättar) kunna ofelbart afvisa sina
efterhängsna tiggare genom att göra ett visst tecken
med fingrarna, -- eller som de döfstumma, hvilka
t. ex. slicka fingerspetsen, då de mena salt, men
hela fingret, då de mena olja. Det är också sant,
att de »stora» gesterna hos oss ej tillhöra god ton
och ursäktas endast hos mycket lifliga personer eller
hos dem, som äro i stark sinnesrörelse. Sådana
kunna ju stampa af vrede eller otålighet, slå näfven
eller flata handen i bordet för att gifva eftertryck
åt sina ord, eller slå sig med handen på benet för
att gifva uttryck åt sin förtjusning, eller lyfta armen
vid hot eller vid bedyrande, eller föra de öppnade
händerna från hvarandra för att visa, att något är
slut eller omöjligt o. s. v. Men dylika »stora» gester
äro i det bildade umgänget mera ovanliga.
Axelryckningen, för att uttrycka: »Ja' bryr mej inte

om'et!», »Ja' kan inte hjälpa't», »Omöjligt»,
»Ingenting alls» m. m., är icke heller någon allmän svensk sed.

Men vi hafva likväl icke så få åtbörder till
allmänt bruk och med bestämd betydelse. För att
göra klart, huru stor roll de spela i
»umgängesspråket», blir det nödvändigt att taga en utförligare
öfverblick af den.

En bugning betecknar ett vördnadsfullt
instämmande eller tacksamhet, men kan också vara ironisk.
Pekfingret på munnen betyder »tyst!» När man
klår sig bakom örat och vanligen tillika grinar,
visar man villrådighet och tveksamhet. Genom att
föra händerna långt från hvarandra kan man
beteckna något mycket stort, liksom man genom att
hålla dem nära hvarandra betecknar något litet.
Något mycket litet visas på nageln eller mellan
tummen och pekfingret, t. ex. vid utsägande af orden
»inte så mycket som så!» Vinkar man med
handen åt sig, betyder det: »Kom hit!» Vinkar man ifrån
sig, betyder det: »Gå din väg!» Ett lyft pekfinger
uttrycker ju hot eller varning eller ock blott
inskärpande af det, man säger.

Ändå allmännare äro rörelser med hufvudet.
Då svaret består i en nick eller en skakning på
hufvudet, misstager sig ingen svensk på meningen;
hos några andra folk hafva dessa tecken motsatt
betydelse. Genom att luta hufvudet åt sidan förstå
särskildt fruntimmer att ådagalägga sin sympati och
sitt intresse eller ock att understödja en i ord eller
min uttryckt bön.

En ännu större roll spela ansiktets muskler.
Genom mungipornas uppdragning röjer man sin
glada, genom deras neddragning sin sorgsna
sinnesstämning; genom läpparnas öppnande visar man sin
häpnad, genom deras rundande -- liksom till
blåsning eller hvissling -- sitt förakt. Ögonbrynens
höjande uppenbarar förvåning, den öfre näshudens
och pannans rynkande missbelåtenhet. Pannan
ensam kan vara ganska uttrycksfull. När Fritjof från
det ödesdigra tinget återkommer till den i ängslan
förbidande Ingeborg, utbrister hon, innan han ännu
hunnit säga ett enda ord:

»Vårt öde är bestämdt, det står att läsa
uppå din panna»

och Fritjof svarar:

»Stå där icke äfven
blodröda runor, talande om skymf
och hån och landsflykt?»

Men allra mest »talande» är dock ögat, »själens
spegel», som det ofta kallats. De gamla
isländingarna hade till ordspråk: »Icke kan ögat dölja, om
kvinna älskar man». Och vi veta väl, att man i
allmänhet af en persons blick, mer än af hans ord,
sluter sig till hans verkliga mening och sinnelag.
Vi veta också, att den, som icke vill låta sina ögon
»tala», slår ned dem eller vänder bort dem.

Uttrycket i vår blick kunna vi nämligen icke
behärska och bestämma. Men öfver våra åtbörder
och miner äro vi någorlunda herrar, och vi begagna
dem ganska mycket, dels såsom förtydligande eller
förstärkande hjälpmedel till våra ord, dels såsom

själfständiga medel till meddelande. Just deras egenskap
att vara ljudlösa kommer ju ofta förträffligt till
pass, då man t. ex. vill, så att en tredje person ej
observerar det, leda någons uppmärksamhet på
något genom en pekning, eller genom en blinkning
eller en vink gifva honom tillkänna, att rätta
ögonblicket för tal eller handling är inne, o. s. v. --
Dessutom inträffar det ju under vissa gifna, ofta
återkommande situationer, att man tycker ord vara
obehöfliga och besvärliga, samt heller använder en
åtbörd eller rörelse, som gör samma verkan. Så
berättar t. ex. Fritjofs saga:

Vid fönstret gamle Halvar
stod utanför på vakt.
Han vaktade med allvar,
gaf ock på mjödet akt.
En sed den gamle hade:
han jämt i botten drack,
och intet ord han sade,
blott hornet in han stack.

Och ännu i vår förfinade tid kan ju en
familjemedlem, i stället för att med ord begära mera soppa,
nöja sig med att framräcka sin tallrik till husmodern.

Atbörder och miner äro i sitt slag fullkommligare
medel till meddelande än orden. De verka
kraftigare, ty de äro mera sinnliga, konkreta och
omedelbara.
Vi kunna här icke närmare inlåta oss på den suggestiva
kraft, som särskildt blicken eger; jag erinrar blott i förbigående
om, huru mäktigt en person med stark vilja eller liflig
öfvertygelse kan imponera och influera genom sin närvaro.
Men de förslå naturligtvis icke på långt när

till att uttrycka allt det, som ett utveckladt
ljudspråk kan uttrycka. Hos oss svenskar kunna de
blott undantagsvis användas till annat än att
beteckna känslor och att ersätta några enklare
imperationer. Huru viktiga de likväl äro för vårt
umgängesspråk, märker lätt den, som försöker att föra
ett längre samtal med någon, som han icke ser, och
som ej ser honom själf. Vare sig samtalet föres i
mörkret eller per telefon, får det en helt annan
karaktär än det vanliga samtalet »mellan fyra ögon».

Utom mimiken har talspråket till biträden
äfven åtskilliga läten, som väl icke kunna räknas till
orden, ehuru de närma sig interjektionerna, men
som äro mycket uttrycksfulla. Huru betecknande
är det icke, när någon af välbehag smackar?!
Hvilken hög grad af ironi och försmädlighet kan ej
angifvas genom en sakta hosta?! Och nog taga vi
bättre upp, om vår interlokutör säger sig vara trött,
än om han gäspar? Expressiva, både som ofrivilligt
och som frivilligt frambragta, äro ju också
snyftningar, suckar, skratt m. fl.
En visserligen kort, men innehållsrik och intressant
framställning, som i flera punkter har beröring med det
ofvanstående, finnes hos LYTTKENS och WULFF, Sv. språkets ljudlära
och beteckningslära, s. 4--5.

*

Större uppmärksamhet än dessa ordbesparande
meddelelsesätt förtjänar emellertid -- från vår
synpunkt -- den högst betydliga hushållning med ord,


som blir möjlig därigenom, att den yttre, närvarande
situationen förklarar så mycket.

Imperativerna hafva af ålder kunnat vara utan
subjekt; detta blir ju obehöfligt, då den tilltalade
kan se, att uppmaningen gäller honom. Likaså är
det vanligt, att sådant, som både den talande och
den tilltalade se eller höra, ej närmare angifves,
utan blott benämnes med det obestämda de(t) eller
ock de bestämdare påpekande de(t) här, de(t) där.

Men vida större ordknapphet tillåtes af vissa
situationer, som i den allmänna sammanlefnaden
ideligen återkomma. Sätter jag mig vid ett bord
i en restauration, så har jag därmed förklarat, att
jag ämnar beställa mat eller dryck. Jag behöfver
då ej säga till kyparen t. ex.: »Var så go' å' låt
mej få en kalfkottlett!» utan det enda ordet
»Kalfkottlett!» är alldeles tillräckligt. Och om jag stiger
fram till tredje klassens biljettlucka vid en
järnvägsstation, så behöfver jag icke uttrycka mig så
omständligt, att jag säger t. ex.: »Var go' å' lämna mej en
tredjeklassbiljett för resa te' Stock(h)olm me' nästa
tåg å' tillbaka hit! Hva' kostar biljetten?» Utan jag
säger vanligen blott: »Stock(h)olm, retur»; allt det
öfriga förutsättes som själfklart. En så långt
drifven sparsamhet med orden har emellertid endast så
småningom blifvit allmän. De äldre af oss minnas
ganska väl, att man för en 20--30 år sedan plägade
i detta fall vara omständligare. Det är de stora
kulturländernas, särskildt Englands, brådskande lif,

som gifvit oss föredömet. Vår allmänhet ar i detta
fall vant sig vid en affärsmässig korthet.

I skrift förekomma dylika starka förkortningar
nästan blott i fackspråk, alltså till meddelande mellan
personer, som hafva den speciella utbildning och de
förkunskaper, som sätta dem i stånd att uppfatta,
hvad som menas med de korta antydningarna. Vår
handelskorrespondens lämnar åtskilliga exempel på
sådan ordknapphet. Redan en vanlig räkning skulle
ju, för att utgöra en fullständig skrifvelse, behöfva
kompletteras med åtskilliga ord.

I samtalsspråket har emellertid utelämnandet
af vissa ord en mycket allmännare utbredning. Och
vi hafva häruti att se, ej blott en yttring af
människornas naturliga och berättigade motvilja mot
att utsäga mera, än som behöfves för förståendet,
utan äfven en direkt inverkan af tankespråket,
hvilket ju, som vi förut sett, använder blott ett fåtal
ord samt förbigår de s. k. formorden, d. v. s. de ord,
som hufvudsakligen tjäna till att exakt angifva
förbindelsens art och logiska beskaffenhet. Likasom
nu sammanhanget mellan de begrepp, hvilka
tillsammans utgöra hela tanken, icke behöfver få
bestämd, uttrycklig form i tänkandet, utan snarare
kännes eller anas, så kan detta sammanhang, när
tanken tager det yttre ordets form, gissas af
åhörarna, som ju själfva pläga tänka i en lika ordfattig
form. Kortheten i det utsagda går därför heller
icke längre, än begripligheten medgifver, utan
begränsas vanligen till sådana sammanställningar, där

något af de verkligen uttalade orden antyda det
eller de utelämnade.

*

Uteslutandet drabbar i synnerhet vissa 
predikatsverb och personliga pronomina såsom subjekt.

Vi hafva redan i de nyss anförda exemplen sett,
att inledningsorden: »Var så go' å ge mej», kunde
saknas, då det af situationen är tydligt, att man
begär något. Alldeles dylikt är förhållandet i många
andra slags uppmaningssatser, t. ex: »Hit me' yxan!»,
»Längre ut från lann!», »Mera åt höger!», »Ner me'
flaggan!», »Hattarna åf!», »Ut!» och kommandoorden:
»Gevär för fot!», »På axel gevär!» o. s. v. I alla
dessa tillfällen har imperativen af ett verb, som 
betecknar rörelse, transitivt eller intransitivt, blifvit
uteslutet och kan lättare saknas, därigenom att 
målet eller riktningen angifves medelst ett adverbial. 
I liflig berättelse utelämnas på liknande sätt äfven 
imperfekt (eller presens); välbekanta äro särskildt »ramsor», sådana
som denna: »Å' katten på råttan, å' råttan på repet, å' repet 
på slaktarn, å' slaktarn på oxen» o. s. v.

Anmärkningsvärd är också formen på de afbrott,
som höras i församlingar. Till en lågmält talare
ropar man blott »högre!» i st. f. »tala högre!» I
riksdag och andra parlamentariska församlingar
ropar man till talmannen eller ordföranden: 
»Proposition!» i st. f. »Framställ proposition!» Och de 
gemensamma rop, som höjes af en folkmassa, bestå
ofta af blott objektet, medan de styrande orden »Vi

vill ha» eller »Ge oss» utelämnas, t. ex. »Bröd!»
»Arbete!» »Fred!» »Krig!» Äfven i utbjudares rop,
t. ex.: »Aftonbladet, Allehanda, Dagens Nyheter . . .!»,
torde snarast en imperativ vara att supplera;
stundom hör man verkligen utroparen börja med
»Köp ...!»

Hvad angår verb, som beteckna rörelse, kan
också infinititven eller participet saknas, när adverbial
och hjälpverb förefinnas; t. ex.: »Ja' ska' te'
Stock(h)olm» i st. f. »resa till St.»; »Hon ä' från Trosa»
i st. f. »kommen från T.»; »Fram ska' ja'», näml.
»komma»; »Den här julklappen ä' från farfar», i st.
f. »kommen» eller »skickad från». Andra sådana
äro: »Vill du me'?»; »Ja' ska' opp klockan fyra i
morron bitti»; »Ja' måste hem å' tala om nyheten»

Predikatsverb, som uttrycker handlingens början,
utelämnas framför infinitiv i lifliga skildringar,
såsom: »Å' gossen att springa åf alla krafter».

Vi kunna vidare erinra oss ordknappheten i
sådana frågor som dessa: »Redan i säng?, »Så tidi(g)t
ute?», »Allt väl hemma?», »Ingenting i olag?»,
»Hva' nytt?», »Än se'n då?», och, med anslutning
till något föregående: »Eller hur?», »Inte de'?»,
»Verkligen?» o. d., eller i förbud till barn: »Aldri'
röra ve' lampan!», »Inte retas me' syster!»; eller i
uppmaningar (utan negation) till mycket små barn:
»Sitta nu snällt å' suga på sin lilla flaska!»
I dylika till barn riktade förbud och uppmaningar kan
kortheten bero på härming af barnspråket.

*

Det är rätt egendomligt att iakttaga, hur detta
förkortande i vår tid pågår; vi vilja här, i förbigående,
kasta en hastig blick på några mera kända fall af
denna utveckling.

Till en brefbärare kan man visserligen säga
fullständigt: »Har herrn nå'nting te' mej?» men man
säger troligen oftast blott: »Nå'nting te' mej?» och
låter orden »Har herrn» ersättas af ett kort
mummelljud eller också alls icke höras.
Att herrn göres otydligt och försvinnande i uttalet, kan
också bero på en viss osäkerhet, om detta tilltalsord är riktigt
lämpligt. Ett dylikt undvikande af tilltalsord -- när man ej
är på det klara med rätta tituleringen -- kan också i andra
fall medverka till förkortandet t. ex. i det nyss anförda »Så
tidi(g)t ute?» o. a.
-- En tjänare,
som framför en hälsning, kan i st. f. »Ja' skulle
hälsa så mycke' från majorns å' fråga», säga: »Hälsa
så mycke' från majorns å' fråga». Det märkligaste
är, att vare sig de inledande orden »jag skulle»
föreställas af ett litet mumlande eller alls icke
antydas, så tror den talande, att han utsagt dem, och
den hörande, att han hört dem.

Detta utplånande af vissa ljud förekommer
naturligtvis i synnerhet uti sådana samtalsformler, som
ständigt brukas och just därför kunna blifva
begripliga, fastän deras yttre blir alltmera nött och
stympadt. Frågorna »Hva' befalles?» och »Hva' sa' du?»
förekomma nu allmänt uttalade »Hvafalls» och
»Hvasa?» Vi märka, att de svagast betonade
stafvelserna bortfallit och de långa förkortats. Ännu starkare

förkortas höflighetsfrasen: »Jag är er ödmjuka
tjänare». Först får man »Ödmjuka tjänare!» Därnäst,
när adjektivet redan förlorat sin betoning: »Mjuka
tjänare», sedan »'ka tjänare», och slutligen blott
»Tjänare!»
Adjektivet kan också ha behållit sin betoning (på
den andra stafvelsen), under det substantivet alltmer reducerats;
ur detta betoningsförhållande har man att förklara den
skämtsamma formen »mjukis!»

Formlerna »Jag önskar dig en god dag», eller
»en god natt, en god jul, ett godt nytt år, en
lycklig resa, en smaklig måltid» o. s. v. ha längesedan
förkortats så mycket, att endast adjektivet och
substantivet i satsens slut behållits. Men förkortningen
går vidare. Adjektivet, som egentligen haft starkare
ton än substantivet, blir obetonadt, och blir i de
allra vanligaste hälsningsformerna »Go' da', go' natt,
go' morrn, go' afton, go' midda'» ofta så stympadt,
att endast g-ljudet återstår, samt t. o. m. detta kan
bortfalla. Det bör anmärkas, att formens nötning
motsvaras af innehållets försvagande. Formlerna
hafva blifvit tämligen betydelselösa. Vill man
numera lägga mening och eftertryck t. ex. i önskningen
»Go' natt!», så tillägger man gärna det i grunden
alldeles liktydiga »Sof godt!»

*

Vi anförde nyss åtskilliga exempel på förkortade
former af uppmaningssatser; de nu senast omtalade,
starkt reducerade, höflighetsformlerna kunna

betraktas som önskesatser. Båda närma sig utropet,
men intetdera slaget behöfver innebära någon
egentlig känsloyttring. Gå vi till verkliga känsloutbrott,
hafva vi rätt att hos dessa, som ju nära ansluta
sig till tankespråkets form, vänta stor knapphet i
uttrycken.

Redan i det föregående, då vi omtalade utropen
såsom karaktäristiska för talspråket (motsatt
normalprosan), anmärkte vi också, att känslan kunde
uttryckas med ett enda ord. »Besynnerligt!», »Prat!»,
»Stackare!», o. d. säga ju lika mycket som en hel
sats
Det är ej nödvändigt, att dylika utrop syntaktiskt
ansluta sig till något förut sagdt -- som t. ex. svaret »Strax!»
plägar göra --; tvärtom hafva de vanligen en själfständig
ställning.
-- för att nu ej tala om de egentliga
interjektionerna. Andra exempel på omdömen, som förkortats
till utrop, äro: »En sådan vacker ros!», »En sådan
lycka!», »Så otäckt!» o. d.

Särskild uppmärksamhet förtjäna de utrop eller
utropsartade yttranden, som utgöras af en
»satsfogning» (hufvudsats med bisats) eller åtminstone,
om tankesammanhanget blefve fullständigt uttryckt,
skulle komma att göra det.

Förbindelserna: »Skada, att han ä' så blyg»,
»Roli(g)t, att du kom» o. d. torde snarast på den
grund, att de menats som utrop, hafva fått sin
korta form.

När man utbrister: «Att kunna bära sej åt på
de' viset! Att vilja (villa) göra sina föräldrar en

så(da)n sorg!», så bör väl dessa utrops form helst
förklaras genom antagandet, att inledningsorden
»De ä' förskräckli(g)t» eller »Hur ä' de' möjli(g)t»
blifvit utelämnade
När vi här tala om »utelämnande» o. d., så mena vi
naturligtvis (såsom den följande framställningen torde visa)
blott, att den korta talspråksformen i jämförelse med den
logiskt fullständiga normalprosans form förefaller, som om den
utelämnat något; men hvarken den talande eller den hörande
uppfattar någon lucka eller brist i uttrycken.
och ersatta af känslobetoning.

I dessa exempel skulle det alltså vara
hufvudsatsen till en förkortad subjektsbisats, som
utelämnats. Men äfven när subjektsbisatsen är
fullständig, kan hufvudsatsen saknas, om blott bisatsen får
utropssatsens betoning. Så t. ex., när man säger:
»Att han inte har låtit höra åf sej på så länge!»,
så har man ej brytt sig om att inleda yttrandet
med hufvudsatsen: »De' ä' besynnerli(g)t» eller »De'
ä' oroande» eller »De' ä' orätt», ty man visar ändå
genom känslobetoningens särskilda skiftningar,
hvilketdera man menar. På motsvarande sätt är
det med utropet: »Att du inte kan låta bli mina
böcker!» Uttalas detta t. ex. med klagande ton,
så förutsättes hufvudsatsen: »Hva' de' ä' lessamt»;
uttalas det med barsk, indignerad ton, så kan man
underförstå hufvudsatsen: »De' ä' skam», »De' ä'
oförskämdt» eller något dylikt.

Utropen: »Den, som vore i ditt ställe!» och:
»Som om ja' inte hadde hört de' förut!» låta också

lätt fullständiga sig med de ej utförda
hufvudsatserna »Den vore lycklig» och »Du (han etc.) talar».

Vi hafva emellertid flera fall, då bisatser, i
synnerhet inledda med ordet »om», uppträda ensamt
såsom utrop, önskningar eller t. o. m. såsom frågor,
utan att det så lätt låter sig bestämma, hvilken
hufvudsats man borde tillsätta för att få logiskt
sammanhang.

Säger jag så här: »Om man åtminstone inte
behöfde dras me' influensan», »Kunde (kunne) ja'
bara vara säker på den saken», så kunde till
hufvudsats tänkas antingen den inledande »Hva' de'
vore väl», eller också, och kanske snarare,
eftersatsen: »så gick de' väl an». Men de försiktiga och
tveksamma yttrandena: »Om det inte vore bäst att
stänga fönstret?», »Om de' inte ändå blir klokast
att fara me' snälltåget», tyckas snarast förutsätta
det inledande »Jag undrar».

Däremot torde sådana uttalanden som detta:
»Om ja' bara fick säja dej ett par ord!» helst böra
utfyllas med en eftersats, t. ex. »så vore ja'
tacksam», »så vore de' bra» eller något dylikt. I
frågorna: »Nå, om vi skulle slå oss ner här?», »Men
om han nu vill ha svar strax?» är det tydligen den
egentliga frågesatsen (»Nå, hur vore de' ...», »Men
hva' ska' man göra ...»), som saknas.

Att vi uti sådana fall ej kunna med full
säkerhet afgöra, hvilken hufvudsats vi skulle vilja
tillsätta, är naturligtvis ett tecken till, att vi alls

icke tänka någon hufvudsats, och att vår
tankegång alltså härvid är logiskt ofullständig.

Det är för öfrigt icke blott i vårdslöst
hvardagstal, som ofullständighet af detta slag
förekommer. Äfven i högtidligare muntlig framställning
händer det ofta, när försatsen tilldrager sig största
uppmärksamheten (och helst när den göres utförlig),
att eftersatsen alldeles glömmes bort, -- utan att
åhöraren märker det. Men en stenograf, som
upptecknar talet, kommer lätt under fund med bristen.
Så berättas det, att en gammal protokollsförare vid
riksdagen, då han fick höra numera aflidne grefve
Erik Josias Sparre berömmas som talare, skulle ha
utropat: »Hah! han ä' skyldi' mej minst 200
eftersatser!»

Skriftspråket tillåter i allmänhet icke dylika
förkortningar, och allra minst kan normalprosan
göra det. Med särskild samvetsgrannhet undviker
normalprosan det slags uteslutning af en
hufvudsats, hvarigenom bisatsen kan tyckas träda i
förbindelse med en annan hufvudsats, till hvilken den
ej hör. Om någon t. ex. säger: »Ja' gillar inte
ditt uppförande, eftersom du nödvändigt ville
höra min mening», -- så står bisatsen naturligtvis
icke som bestämning till satsen »Ja' gillar inte ditt
uppförande», utan till den utelämnade satsen: »de'
säjer ja' dej». På en liknande uteslutning beror
sammanställningen: »Ångbåten kommer kl. 4, om ja'
får lof att lägga mej i herrarnas samtal
Jfr L. DE GEER, Valda skrifter 1: 49: »Platsen i mitt
hjärta (har) åter blifvit ledig -- ifall någon af mina
läsarinnor skulle hafva lust att fylla den». Framställningen i denna
skiss år hållen i ledig kåseristil, närmande sig talspråket..»

Det händer nog, att dylika ologiska
förbindelser insmyga sig i normalprosa, men där betraktas
de som rena fel.

Mindre strängt förfar skriftspråket med ett uttryck
som detta: »Han skulle ha gjort hva' som helst för ho-
henne». Här saknas en villkorssats: »om han hade
blifvit satt på prof», eller: »om hon hade bedt honom».
Men denna villkorssats kan uteblifva äfven i skriftspråk.

Bland talspråkets många förkortade meningar
finnes det ett slag, som är af synnerligt intresse
och därför också blifvit mera uppmärksammadt än
de öfriga. Då man vill hota eller skrämma någon,
kan man säga, t. ex.: »Om du understår dej att
göra så en gång till!» Hvad som skall inträffa,
om den andre gör så en gång till, förtiges, men
blir just därigenom mera fruktansvärdt. Det är, som
om följden vore så förfärlig, att den talande ej
vågar nämna den. Det behöfves icke heller, ty det
hotande tonfallet angifver, att det är fråga om
något farligt, och för öfrigt räknar den talande på
den tilltalades fantasi eller kännedom om
förhållandena för att utfylla fortsättningen. Men ifall det
skulle inträffa, att vederbörande icke låter skrämma
sig, utan helt fräckt frågar: »Nå, hva' då?», så kan
det mycket väl hända, att den, som hotat, råkar i
förlägenhet. Ty ofta nog har han själf ej fortsatt
tankegången längre, åtminstone ej med full

bestämdhet. Då kommer han gärna att svara med
ett obestämdt uttryck, t. ex.: »Så får du se, hva'
ja' ska' göra», eller: »så vet ja' inte de', ja' inte
skulle kunna göra dej», eller: »så ska' ja' lära dej».

Dylika tvära afbrott af ett uttalande, i
synnerhet ett hotande, hafva allt ifrån forntiden
betraktats som ett ypperligt effektmedel. De antika
retorikerna behandla detta slags afbrott såsom en s. k.
»retorisk figur», vanligen under det grekiska
namnet »aposiopesis».

Dessa tvära afbrott i meningen kunna för
öfrigt också förekomma framkallade af annan känsla
än vrede och begäret att skrämma.

Det är naturligtvis tonen och sammanhanget,
som afgöra, hvilken känsla som uttryckes genom
aposiopesis. För så vidt sammanhanget ensamt
tillräckligt angifver detta, kan aposiopesis brukas
äfven i vitter prosa och poesi. Där, liksom i tal,
tjänar den ofta till att visa, huru t. ex. förtjusning,
hänförelse, tacksamhet eller djup rörelse af annat
slag till den grad öfverväldiga den talande, att,
som man brukar säga, tystnaden blir vältalig.

*

I samtal kan emellertid meningen ofta helt
tvärt afbrytas, utan att någon stark känsla är eller
kan få gälla såsom orsak därtill. Den talande kan
t. ex. komma att tänka på, att det, som han är i
begrepp att säga, skulle kunna stöta åhöraren, eller
att det är en hemlighet, som ej får omtalas. Han

kan också helt plötsligt märka, att han glömt i
förväg upplysa om något, som behöfts till
förutsättning för eller förklaring af det, han just
meddelar. Han kan, vidare, råka i förlägenhet om
rätta ordet, eller eljest bli tveksam om, hur han
skall uttrycka en kinkig sak. Och han kan,
slutligen, med ens svikas af sitt minne eller sin
tankeförmåga, »komma af sig» eller »tappa koncepterna»,
som det heter; eller också kan hans tysta (fria)
tänkande draga bort hans uppmärksamhet från det,
han ämnade säga, så att han »af distraktion» ej
afslutar sammanhanget.

Alla dylika afbrott, som bero på någon brist i
tankeförmågan eller i det förberedande
tankearbetet, äro visserligen något karaktäristiskt för
talspråket, i motsats till skriftspråket, men de tjäna
naturligtvis icke till ordbesparing. Ty den afbrutna
meningen blir i regeln obegriplig, eller åtminstone
otillräckligt förstådd af åhörarna. En sådan
afbruten mening utgör således ett slöseri med ord. --
Resultatet blir detsamma af de afbrott, som inträffa
genom någon oväntad yttre tilldragelse, t. ex. att
en tredje person närmar sig den talande, att ett
ljud eller en anblick starkt tilldrager sig hans
uppmärksamhet o. s. v.

Men åhöraren kan också afbryta den talande.
Gör han det därför, att han af det redan sagda
tillräckligt förstår meningen, så kan naturligtvis den
muntliga framställningen bli kortare, än en
skriftlig framställning af samma sak skulle ha blifvit.

Men därför är det icke nödvändigt, att den
skriftliga framställningen skulle ha kräft längre tid att
läsa, än den afbrutna, och således förkortade
muntliga upptog att höra.

*

Öfver hufvud taget kan man ej påstå, att de
förkortningar inom talspråket, af hvilka vi nu tagit
en öfverblick, bereda talspråket ett företräde, såsom
mera tidsbesparande, framför skriftspråket. Ty dels
uppvägas de till fullo af skriftspråkets, särskildt
normalprosans, större förmåga af ett koncist
uttryckssätt, -- hvarom vi snart skola tala --; dels
veta vi ju, att tyst läsning för en något så när
öfvad läsare kan gå många gånger fortare än
åhörandet af en muntlig framställning.

Vi hafva i det föregående anmärkt, att en
snabbläsare kan sägas själf göra förkortningar i det, han
läser. Ty så snart det skrifna (eller tryckta) ej
erbjuder några svårigheter, utan består af ord och
ordförbindelser, vid hvilka han är van, och ett
innehåll, som han har lätt att förstå, så genomilar
snabbläsaren texten på det sätt, att han ser blott de för
sammanhanget viktigaste orden, skymtar de mindre
viktiga och alldeles förbiser de minst viktiga; dessa
äro för honom blott platsfyllande, så att han i de
flesta fall nog skulle märka, om de saknades, men
han behöfver ej se och tänka på dem, ty han vet
ändå, hvad de meddela. -- Han förfar alltså i
hufvudsak på liknande sätt, som den talande, när denne

utesluter sådant, som kan förstås af sammanhanget.
Men snabbläsaren genomför sitt
förkortningssystem mycket fullständigare, än den talande kan
genomföra sitt.

Och dessutom har ju den läsande en stor
fördel framför den hörande däri, att han, när han
träffar på sådant, som han vet förut eller ej bryr
sig om att läsa, kan hoppa öfver hela stycken och
sidor, medan en åhörare däremot ofta blir tvungen
att lyssna till sådant, som han helst ville slippa.

Det resultat, hvartill vi förut kommit, att
läsning är ett snabbare och bekvämare slags
tillegnande än hörande, har alltså icke blifvit ändradt
genom vår granskning af talspråkets sparsamhet
på ord.

*

Denna vår granskning är emellertid icke fullt
afslutad, förr än vi egnat någon uppmärksamhet
åt tvenne anledningar till korthet i
framställningen, hvilka visserligen kunna inverka både på skrift
och tal, men hvilka likväl utöfva betydligt större
inflytande på samtalsspråket än på normalprosan.

Dels kunna, på grund af den talandes eller
skrifvandes ouppmärksamhet, led af
framställningen, som äro behöfliga för det logiska
sammanhanget, komma att saknas; dels kan den talande
eller skrifvande afsiktligt utelämna mycket, som
hade behöfts, om han hade velat göra
framställningen begriplig för hvem som helst, men som hos

just den åhörare eller läsare, till hvilken han
vänder sig, kan förutsättas som bekant.

Att vid muntlig eller skriftlig framställning
oafsiktliga luckor i det logiska sammanhanget
kunna förekomma, beror hufvudsakligen på
tankespråkets egendomliga beskaffenhet. Ty
vanligen blifva vissa af länkarna i tankegångens kedja
icke tänkta i ord, utan blott svagt kända eller anade;
de tränga alltså icke upp till full aktualitet i
medvetandet (nå icke öfver »medvetandets tröskel»), så
framt man icke vid talandet eller skrifvandet
pröfvar sin tankeföljd från åhörarens eller läsarens
ståndpunkt och tillser, om något fattas, som den andre
behöfver för att kunna förstå. Det är klart, att en
sådan pröfning lättare och säkrare kan företagas,
när man skrifver, än när man talar, och att således
skriften skall förete färre logiska luckor än det
oförberedda talet.
Jfr det, som i kap. VI sades om skillnaden mellan
samtalsspråk och normalprosa i logiskt afseende.

Vidare böra vi erinra oss, att förhållandet
mellan det inre och det yttre språket på annat sätt
kan föranleda logisk ofullständighet i
framställningen. Det händer ju ofta den talande, att han icke
vill kläda alla sina tankar och motiv i ord, utan
behåller några för sig själf -- t. ex. emedan de äro
alltför krasst egoistiska. Men då i alla fall de ord,
som han verkligen säger, tillhöra den tankekedja,
af hvilken vissa led ej komma fram, förefalla de

ofta oklara och hela sammanhanget synes
stympadt, så framt icke åhöraren är tillräckligt
skarpsinnig att kunna gissa sig till det, som ej blifvit
utsagdt. I skrift kan naturligtvis författaren
lättare dölja dylikt utelämnande af vissa led och
åstadkomma, att det blir åtminstone ett skenbart
sammanhang, fastän han icke sagt allt, hvad han tänkt.
Det fordras då ännu större skarpsinnighet och
kännedom om författarens person för att kunna, som
det heter, »läsa mellan raderna».

Och slutligen böra vi ihågkomma, att
tänkandet försiggår hastigare än talandet och ännu
mycket hastigare än skrifvandet, samt att det därför
ofta kan inträffa, att man råkar öfverhoppa något
för sammanhanget behöfligt, som man ämnat säga
eller skrifva, och hivilket man glömmer att i rätta
stunden anföra, emedan då något följande led i
framställningen tilldragit sig ens uppmärksamhet.
Äfven i detta fall blir det naturligtvis lättare för
den skrifvande, som ju vanligen genomläser sitt
opus, att upptäcka och fylla luckor, än för den
talande, som alltjämt är upptagen af det, han just
säger eller ämnar säga, men endast i högst
obetydlig mån hinner tänka tillbaka på det, han redan
har sagt.

*

Afsiktligt kan mycket utelämnas, när man blott
med säkerhet kan påräkna, att åhöraren eller
läsaren ur egen kunskap eller känsla kan supplera det,

som fattas. Noga taget, utelämnas i hvarje,
muntlig eller skriftlig, framställning åtskilligt, ty någon
grad af erfarenhet förutsättes ju alltid hos
åhöraren eller läsaren. Huru mycket man kan förtutsätta
såsom bekant eller själfklart, är däremot högst olika
i olika tillfällen. I allmänhet kan under samtal,
åtminstone mellan personer, som känna hvarandra,
mera utelämnas eller blott antydas än i skrift, som
skall komma inför mångas ögon. När ett samtal
mellan nära vänner eller anhöriga, som länge
lefvat tillsammans, åhöres af en främling, blir det
vanligen ganska mycket, som han ej förstår, enär
de samtalande ofta mycket lätt och på ett för
utanstående omärkligt sätt anspela på för dem
gemensamma minnen. Ett förtroligt bref blir
naturligtvis i detta fall likställdt med förtroligt samtal. Men
äfven mellan personer, som icke äro närmare
bekanta, kunna afsiktliga luckor i meddelandet ofta
vara på sin plats. Om man t. ex. vet, att det
redan sagda eller skrifna säkert hos åhöraren eller
läsaren framkallar någon viss tanke eller känsla
som följd, så kan man fortsätta, liksom om man
själf redan hade gifvit uttryck åt denna tanke eller
känsla. Och detta tycker åhöraren eller läsaren
bäst om, när han, som det heter, förstår
»halfkväden visa», -- liksom han, å andra sidan, tycker illa
om, när han finner framställningen utförligare, än
han behöfver för att förstå meningen. Den alltför
stora utförligheten uppfattar han antingen som ett
tecken till, att meddelaren anser honom vara

enfaldigare och okunnigare, än han är, eller också
som ett bevis på enfald eller pedanteri hos
meddelaren själf.

Att i sin framställning träffa just det rätta
lagom med afseende på det, som åhöraren eller
läsaren själf skall »fylla i», är, som bekant, alltid en
ganska svår sak. Talar man till eller skrifver man
för världserfarna, skarpsinniga och fint kännande
personer, så kan man emellertid draga stora växlar
på det »andliga frimureriet», tack vare hvilket de
lättaste antydningar kunna förslå och stundom t.
o. m. det, som icke utsäges, verkar starkast. En och
annan skriftställare, t. ex. BJÖRNSON i några af sina
skrifter, drifver detta förtigande af vissa tankeled
ända till manér, så att en recensent kunnat påstå,
att tankstrecken där äro mest sägande och
vältaligast.



ÅTTONDE KAPITLET.

Nödvändiga olikheter mellan skrift (normalprosa)
och samtalsspråk. D. I hvilka afseenden är
normalprosan sparsammare på ord?

Normalprosan behöfver i regeln icke samtalsspråkets tillägg af
förtydligande, kompletterande, upphäfvande, inskränkande eller
förstärkande innehåll. -- Normalprosan meddelar en persons
framställning, samtalet två eller fleras frågor och svar,
påståenden och instämmande eller afvikande yttranden. -- För
bättre minnes och för säkerhets skull gjorda upprepanden bli
mindre nödvändiga i skrift än i tal.

Vi öfvergå nu till att mönstra de fall, i hvilka
samtalsspråket är frikostigare på ord, men
skriftspråket, särskildt normalprosan, sparsammare. Dessa
fall äro ingalunda färre eller mindre betydande än
de, där motsatsen egde rum, -- om ock vi här
komma att egna dem en något mindre omfattande
behandling.

Hvarpå beror det då, att samtalsspråket så ofta
är och måste vara omständligare än skriftspråket?

Till en viss grad behöfver den muntliga
framställningen vara utförligare än den skriftliga

därför, att det muntliga föredraget fordrar
ögonblickligt förstående. När det, som säges, icke kan
förtydligas genom anblick af något yttre, och när det
meddelar sådant, som är nytt eller föga bekant för
åhöraren, så får den talande ej vara sparsam på
ord, om åhöraren skall kunna fullt förstå. Ju
abstraktare och svårfattligare innehållet är, dess mer
måste han beflita sig om, ej blott att begagna enkla
och klara uttryck, utan äfven att göra sin
framställning tillräckligt bred, så att åhöraren hinner
tillegna sig hvarje särskildt moment af innehållet,
innan ett nytt moment kommer och lägger beslag
på åhörarens uppmärksamhet.

Vidare ökas ju stundom utförligheten däraf, att
den talande måste erinra om något, som han sagt
en stund förut, och som står i sammanhang med
och belyser det, han just omtalar.

I skriftlig framställning äro förtydligande bredd
och rekapitulationer mindre nödvändiga. Det
svårfattliga kan af läsaren göras till föremål för så
långt begrundande, som han anser sig behöfva;
och påminnelser om något föregående kunna
ersättas af läsaren själf, som gärna ser efter i
skriften, om han märker sig ha glömt något af det
förut lästa.

Den större utförlighet, som i de nu anförda
fallen tillkommer talspråket, är naturligtvis
afsiktlig och tillhör äfven den omsorgsfullast förberedda
muntliga framställning, ja, t. o. m. företrädesvis
denna.

Men det oförberedda, otvungna samtalsspråket,
med hvilket vi ju i synnerhet sysselsätta oss, har
dessutom utförlighet, ja, rent af slöseri med ord i
andra fall, som äro synnerligen karaktäristiska för
denna språkart.

Vi hafva redan förut flera gånger haft
anledning att vidröra det förhållandet, att
samtalsspråket står närmare tankespråket, än hvad
skriftspråket gör, så till vida som samtalsspråket återgifver
tankespråket blott lindrigt bearbetadt, medan
däremot skriftspråket, i all synnerhet normalprosan,
har grundligt omarbetat tankespråkets egentliga,
fria form. För den fråga, vi nu behandla, är det
särskildt af vikt, att det lediga, otvungna
samtalsspråket successivt följer tänkandet, så att tanke efter
tanke återgifves i ord, allt efter som de uppstå;
det oförberedda talspråket återspeglar således
ganska troget själfva tankeprocessens fortgång. I
normalprosan däremot få vi icke se tankarna i deras
ursprungliga form och följd, untan de hafva
jämförts med hvarandra, modifierats, sammansmälts eller
omställts och slutligen fått en form, som är vida
mera koncis, sammanträngd och öfverskådlig än
det oförberedda talets. Den färdigskrifna
framställningen går -- kan man säga -- rakt fram till sitt
mål, det oförberedda talet famlar sig fram i
riktning mot målet.

Men ett i största hast nedskrifvet koncept är
naturligtvis något, som mera än den fullt
utarbetade skriftliga framställningen liknar det

oförberedda talet i sin språkform. I ett sådant koncept
finnas vanligen öfverstrukna ord och meningar. De
bestå ju af förhastade uttryck och utsagor, hvilka
den skrifvande vid närmare besinning önskar
alldeles utesluta eller utbyta mot bättre. Men i tal
kunna dylika förhastade ord och meningar icke
utplånas, när de en gång blifvit sagda. Den talande
kan endast genom tillägg söka förbättra det, han
sagt. Hvad som då i talet meddelas genom det
förhastade uttrycket tillsammans med den följande
förbättringen, motsvaras i den färdiga
normalprosan, tankens mognade frukt, af ett enda uttryck.
Och däraf kommer det sig, att normalprosan (och
i allmänhet skriftspråket) så ofta blir sparsammare
med ord än samtalsspråket.

Anledningarna till, att den talande behöfver
göra ett tillägg, kunna vara af flera slag.

Han kan t. ex. märka, att det uttryck, han
begagnat, ej varit tydligt nog. Om man säger:
»Ja' ska' be' att få presentera Herr Petersson»,
så kan det nog hända, att man finner sig böra ge
närmare besked genom ett tillägg, t. ex.:
»Grosshandlare Charles Petersson i firman Petersson,
Piper & Springer.» Såsom exempel på satser med
förtydligande tillägg kan också denna anföras:
»Han föll öfver sin länstol å' bräckte ett ben, --
ett åf stolbenena.» På normalprosa hade samma
innehåll uttryckts ungefär sålunda: »Han föll öfver
sin länstol, så att ett af dennas ben bräcktes.»

Vidare kan man säga »De' skulle allt vara


roli(g)t att (å') ha en så'n, -- en så'n där
velociped». Vi se, att i detta sista exempel det obestämda
pronominet »en sådan» först kommer ensamt och
sedan till förtydligande upprepas med tillägg
af det ord, som åsyftats genom pronominet. Ett
dylikt uttryckssätt är mycket vanligt. Då man
begagnat ett pronomen eller ett pronominalt adverb,
erinrar man sig ofta, att det ej kan vara lika klart
för åhöraren, som det är för en själf, hvad man
menar; och man skyndar då att tillägga det eller
de ord, som blifvit alltför obestämdt betecknade.
Sålunda kan man t. ex. säga: »Hon ä' just inte
blyg åf sej, den där flickan», »Hva' han ä'
ombytlig, den kejsar Wilhelm!», »De' ä' en ganska
vacker sta', Södertelje», »Ska' ja' komma så dags då,
klockan 12?», »Ja, där har di en faslig röra nu, i
Kristiania.»

Att man på detta sätt börjar med pronomen
eller pronominaladverb, som sedan måste förtydligas,
kan också stundom bero därpå, att de rätta orden
icke genast vilja inställa sig för tanken, och att
man alltså blir tvungen att tills vidare hjälpa sig
med obestämda ställföreträdare. Sammtalsspråket
visar ju äfven i andra fall, hur tanken småningom
går framåt till större bestämdhet; t. ex.: »Ja'
lofvar att komma snart, före veckans slut, kanske
redan i morron bitti».

I alla dessa tillfällen har naturligtvis
skriftspråket -- liksom äfven det väl öfvertänkta
talspråket -- blott ett uttryck, det mest passande ensamt.

Huru det otvungna och oförberedda
samtalsspråket återspeglar tänkandets utvecklingsgång,
visar sig kanske allra bäst i sådana fall, där den
talande måste sammanfatta eller öfverskåda flera
moment. Om t. ex. frågan: »Hur många rum ä' de'
i Ullströnms våning?» skall besvaras genast
muntligt, så kommer vanligen svaret att lyda ungefär
sålunda: »Låt mej se! Där ä' salong å' förmak å'
kabinett, de' ä' tre. Å' så ä' där matsal å'
sängkammare å' herrns rum, de' ä' sex. Å' så ä' där
ett rum för frun å' två för barnena, de' ä' nie.
A' så ä' de' rökrum å' gästrum å'
pi(g)kammare, å' så ä' där nog inga flera -- de' ä'
tolf tillsammans.» Ett skriftligt svar på samma
fråga hade naturligtvis strax lämnat uppgiften »Tolf»,
och först därefter -- om det behöfdes -- kommit
med specifikationen; men denna hade då affattats
mycket kortare, utan småräkningarna och utan
uttrycken »Låt mej se!», »där ä'», »å' så ä' där»,
hvilka i talet blott äro till för att gifva den
talande tid att tänka efter.

I samtalsspråket finna vi ju också ständigt
kompletterande tillägg, inledda (liksom i föregående
exempel) med »å' så», eller med »å' för resten så»,
»eller också», samt andra dylika. Däremot är det
jämförelsevis sällsynt att i det lediga talspråket
påträffa sådana koordineringar, som börja med ett
bindeord, hvilket angifver, att flera led skola följa,
t. ex. både, som syftar till ett följande och (å), inte
bara (i skrift icke blott), som visar på ett följande

utan också, å ena sidan, dels m. fl. I tal kunna
dylika »indelningsmärken» snarast förekomma, när
lederna äro mycket korta, så att de motsvarande
bindeorden komma mycket nära hvarandra; t. ex.
»Du kan fara dit antingen me' ångbåt eller på
järnväg»; »Visst ä' han snäll, men han ä' också bra
dum.» När däremot dessa indelningsmärken i
ledigt samtal brukas för längre satser, så vittna de
om, att den talande har en viss vana att
öfverblicka sina tankar, snarast också en viss vana vid
att skrifva. Men skulle någon börja en muntlig
framställning t. ex. med orden: »De' finns fem olika
bevis på, att N. N. ä' mördaren» och sedan anföra
dessa fem bevis med deras ordningsnummer, så kan
man genast märka, att han förut öfvertänkt ej blott
innehållet, utan också i någon mån formen, så framt
han icke -- hvilket i sådana fall är det vanligaste --
endast refererar, hvad han läst i en tidning.

Just därför, att den talande i allmänhet, när han
tillägger ett nytt led, icke säkert vet, om hans
tänkande kan finna ytterligare något att tillägga, så
kan han ej gärna följa skriftspråkets regel att sätta
bindeordet (och eller eller) blott mellan de två sista,
utan han brukar vanligen låta hvarje nytt led
föregås af bindeordet. De koordinerande bindeorden
bli därför vida talrikare i samtalsspråk än i skrift.
Total saknad af sådana bindeord plägar i tal
liksom i skrift antyda öfverretning eller öfverförfining
och tillhöra den s. k. »nervösa stilen».

De förbättrande tillägg, man i talspråket

plägar göra, kunna vara af flera olika slag. Vi hafva
nu korteligen betraktat sådana tillägg, som förklara
något alltför obestämdt eller otydligt, och sådana,
som göra meningen fullständigare genom att
framdraga nya moment, om hvilka något förut sagdt
äfvenledes gäller. Vi skola dessutom egna vår
uppmärksamhet åt sådana tillägg, som alldeles
upphäfva giltigheten af det förut sagda eller inskränka
den eller förstärka den.

I det lediga samtalsspråket, där ett yttrande
kan framträda omedelbart efter, sedan tanken
uppstått i hjärnan, och där tankespråket med sina
djärfva och oberäkneliga idéassociationer ofta ganska
okontrolleradt kan få spela in, där är det
ingalunda sällsynt, att man råkar säga något, som är
alldeles galet, eller åtminstone så litet passar för
åhöraren och ämnet, att man ej genom någon
inskränkning kan förbättra det, utan nödgas genom
ett tillägg alldeles återtaga det. Tillägget kan då
inledas med »Ack, jag menar naturligtvis», »Ack,
hva' ja' ä' dum», »Ja' råkade försäja mej» o. s. v.,
eller också uttalar man tillägget med en brådskande,
ifrig och ursäktande ton, som tillräckligt röjer
afsikten. Exempel torde knappast vara behöfliga.
Men däremot kan det kanske vara af intresse, att
vi erinra oss, huru »felsägningar» med rättelse
kunna användas som ett retoriskt konstgrepp. Om
man t. ex. hört en annan skräfla med sina
bedrifter, kan man säga: »Ja, du ä' en riktig kujon --
kuragös kar', ville ja' säja!»

I normalprosa kan naturligtvis icke gärna
återtagande och upphäfvande af det redan sagda
förekomma. Men i högprosa och poesi är det icke
sa ovanligt, att författaren är eller låtsar sig vara
fången af en villa, en illusion, från hvilken han
plötsligt återkommer med orden: »men nej», »men
jag misstager mig», »men ack, verkligheten är en
annan», eller något dylikt.

Allmännare förekomma emellertid i samtal, och
delvis äfven i skrift, de inskränkande tilläggen.
Dessa kunna vara af många slag, t. ex.
framkallade af artighet eller försiktighet, när man märker,
att det redan sagda är alltför positivt; man kan
då tillägga: »om du tillåter», »om jag får lof», »om
du inte tycker illa vara» o. d., eller »så vidt ja'
vet», »efter hva' man har sagt mej», »om de' ä'
möjli(g)t», »om de' ä' sant» m. fl. I normalprosan
kunna visserligen försiktighetstillägg förekomma,
men utbytas hellre mot ett inledande eller
inskjutet uttryck af samma betydelse, eller, ännu hellre,
mot ett modifierande af påståendet genom torde,
lär, säges, kanske, synes det o. s. v.

Men äfven då hvarken artighet eller
försiktighet så kräfver, kan man finna sig föranlåten att
göra ett inskränkande tillägg, när man råkat
begagna ett alltför starkt eller alltför vidsträckt
uttryck. I sådana fall inleder man ofta tillägget med
»eller åtminstone», »eller snarare», »för så vidt»
eller något dylikt. Normalprosan, som ju med
omsorg väljer sina uttryck, har öfver hufvud taget

mindre behof af inskränkningar, och när hon
behöfver sådana, plägar hon, som vi nyss anmärkte, i
allmänhet ej ställa dem sist.

Nästan ännu viktigare för samtalsspråket än
de inskränkande tilläggen äro de förstärkande.
Dessa kunna bestå i starkare uttryck eller i
liktydiga uttryck, som icke äro starkare, eller, slutligen,
i enbart upprepande af samma uttryck. De två
senare arterna af tillägg tjäna till att förstärka
begreppet därigenom, att de tvinga åhörarens tanke
att längre dröja vid detsamma och således mera
fullständigt tillgodogöra sig dess innebörd. Hvad
särskildt angår de tillagda synonymerna, kunna de
ju belysa begreppet från en ny sida och på detta
sätt göra intrycket lifligare och starkare.

Tillägget af ett stegrande uttryck är
naturligtvis kraftigast. Den motsvarar förträffligt den
stegring af känslan, som ofta inträder, när man riktar
sin uppmärksamhet på något: i första ögonblicket
betraktar man saken mera lugnt, och därför
erbjuder sig till en början blott ett svagare uttryck,
men därvid växer känslan eller insikten i sakens
betydelse, och man drifves till att genast förstärka
sitt uttryck. Ur hvardagsspråket kunna vi välja
följande exempel: »De' vill ja' visst, de vill ja'
rysligt gärna»; »De' ä' en osanning, en gemen
osanning»; »Nu ä' de' bäst för dej, att du gör så; du
ä' alldeles tvungen att göra de'; de' ä' förbi me' dej,
om du inte gör de'.»

Stegringen är, som vi märka, af ganska stor

verkan. Också hafva högprosan och poesien af
ålder begagnat stegring (s. k. klimax) såsom
retorisk figur. Denna kan naturligtvis användas ej
blott vid tillägg rörande samma sak, utan äfven
vid uppräkningar, då man vill på ett verksamt sätt
variera uttrycket; så heter det t. ex. i Fritjofs saga:

»Rikt var huset: hvar helst som du skådade, mötte ditt öga
fyllda källrar och proppade skåp och rågade visthus.»

Men bruket af klimax har sina faror. Dels kan
man i sin sträfvan att föröka intrycket råka in i
en påtaglig öfverdrift; dels kan man af
ouppmärksamhet göra en sammanställning, som på den grund,
att man i allmänhet låter det starkare uttrycket
komma efter det svagare, kan uppfattas såsom en
åsyftad klimax, men där det senare uttrycket i
själfva verket är svagare än det föregående;
sammanställningen förefaller då löjlig. En sådan s.
k. »antiklimax» är det någon gång hörda
utlåtandet: »De' kan hända den bäste, de' kan hända mej.»

Tilläggandet af synonymer för att förstärka
intrycket,
Med afseende på det följande kan läsaren jämföra
uppsatsen »Om tavtologi» hos NOREEN, Spridda studier; denna har
ej användts för föreliggande framställning.
helst genom att framhålla flera sidor af
saken, tillhör visserligen icke uteslutande
samtalsspråket, utan brukas i all slags framställning och
dess mera, ju angelägnare man är att få ett
målande och fylligt uttryck. Normalprosan begagnar
sig dock minst af denna utväg. Från talspråket

kunna vi påminna oss sådana exempel som: »Han
svor å' dundrade å' regerade å' slog i bordet, så
att tallrikarna hoppade å' dansade», och i
synnerhet sammanställningar af substantiv eller adjektiv,
t. ex. »rim å' reson», »hus å' hem», »barn å'
blomma», »sus å' dus», »lust å' glädje», »lös å' ledig»,
»glad å' lifvad», »frisk å sund», »sjuk å' eländig»
o. s. v. Många af dessa stående förbindelser, som
företrädesvis brukas i samtalsspråket, utmärka sig,
som vi veta, genom allitteration eller också genom
slutrim
En ganska stor samling sådana meddelas af Å. MUNTHE
i uppsatsen Språkrim (Ord och bild 1894).,
och åtskilliga af dem äro bevarade från
forntiden. -- I hopande af synonymer kan särskildt
ovettigt eller smeksamt talspråk gå ganska långt;
så kan man få höra barn, då de bedja sin mor om
något, säga: »Åh, lilla söta snälla rara go'a älskade
gulle Mamma! får vi de'?»

Blotta upprepandet af samma uttryck till
förstärkande af begreppet är icke alltid en så tarflig
utväg, som det kanske kunde tyckas. Med stor
fördel använder samtalsspråket detta upprepande
för att eftertryckligt angifva, att något länge
fortfar eller ständigt upprepas, t. ex. »Du bara läser
å' läser», »Hvart ja' såg, så va' där bara skog å'
skog»; »Där sitter gamla mor å' stickar å' nickar,
stickar å' nickar.» Detta slags upprepande kan väl
ej gärna förekomma i normalprosa, men är icke
främmande för högprosa och poesi. I dessa liksom

i talet kan ju äfven upprepandet vara det naturliga
uttrycket för stark sinnesrörelse; om därvid
känslobetoningen växlar eller ökas, så får tillägget nästan
värdet af synonym eller stegring; t. ex. »Ja' har
väntat länge, länge!» »Alla ha drunknat, alla!» »Ja'
vill inte! Ja' vill inte!» o. s. v.

Men det måste medgifvas, att samtalsspråkets
upprepanden i synnerligt många fall äro mindre att
rekommendera och icke gärna användas i riktigt
vårdadt tal. Så är det t. ex. med det barnsliga
omtagandet: »En stor stor hund», »En liten liten
flicka», »Det är så mörkt långt, långt bort i
skogen». Halft på skämt säges »norsk-norsk», något
vulgärt är »fin-fin». Och slutligen är det rätt
märkligt, att eftersom våra vanligaste
höflighetsformler hafva blifvit tämligen försvagade till sin
betydelse, mången, som ej kan eller bryr sig om
att variera dem eller inlägga mera känsla i dem,
söker förstärka dem genom att säga dem två eller
eller flera gånger, t. ex. »Tack, tack», »Ajö, ajö,
ajö», »Välkommen, välkommen» o. s. v.

Upprepandet i allmänhet brukas mera af vissa
individer än af andra. Synnerligen vanligt är det
ju hos barn; de kunna, som bekant, bli »odrägliga»
med sitt »käxande». Och för öfrigt torde vanan
att säga om samma sak med samma ord oftare
förekomma hos unga eller mycket gamla personer
än hos medelålders; och oftare -- påstås det -- hos
kvinnor än hos män.

*


I ett samtal betraktas och behandlas samma
innehåll, samma ämne, från två eller flera
personers olika synpunkter. Häraf följer nödvändigt
större vidlyftighet för samtalsspråket än för
skriftspråket, sårskildt normalprosan, som ju i regeln
framställer blott en persons mening.

Redan det enklaste af fråga och svar
bestående samtal blir i regeln något bredare än
motsvarande innehåll uttryckt i normalprosa. När det
t. ex. på normalprosa heter: »Gustaf Vasa dog år
1560», kan motsvarande innehåll, omsatt i fråga
och svar icke gärna bli kortare än så här: »När
dog Gustaf Vasa?» »År 1560.»
Vi bortse från den jämförelsevis ovanliga frågeformen
»Gustaf Vasa dog år --?»
Här är det ju blott
ett enda begrepp, tidsbestämningen, som sättes i
fråga och därför måste uttryckas på två sätt, först
med frågeadverb, sedan med adverbial af bestämdt
innehåll.

Men oftare inträffar, att svaret måste på ett nytt
och bestämdare sätt angifva och utveckla flera af
de begrepp, på hvilka frågan hänsyftat, och
dessutom, naturligtvis, ej sällan tillägga andra. Och
det är icke alltid fallet, att svaret inskränker sig
till att lämna endast det efterfrågade begreppet.
Är tankeförmågan icke genast färdig att framräcka
det sökta begreppet, händer det ej sällan, att den
svarande bereder sig betänketid genom att,

vanligen i något förändrad form upprepa frågan, så att
han t. ex. i det anförda fallet säger: »När Gustaf
Vasa dog? Jo, år 1560!» eller ändå fullständigare:
»Jaså, du frågar mig, när Gustaf Vasa dog? Jo,
det var år 1560.» Men vi böra icke lämna ur sikte,
att sådant för sammanhanget onödigt upprepande
blott är ursäktligt, men icke i och för sig riktigt.
Vid ungdomens undervisning hafva många lärare till
regel att låta den tillfrågade lärjungen antingen upprepa
frågan, innan han afgifver svaret, eller ock göra svaret så
utförligt, att alla de i frågan upptagna begreppen där få sin
motsvarighet, alltså, om det frågas: »Når dog Gustaf Vasa?», svara
fullständigt: »Gustaf Vasa dog år 1560.» Det år ju möjligt,
att en sådan vidlyftighet ibland kan vara nödvändig för att
bättre inskärpa innehållet eller för att öfva lärjungen i längre
yttranden, men eljest är detta sätt att svara från språklig
synpunkt förkastligt; det står i fullkomlig strid mot den allmänna
regeln för all, vare sig muntlig eller skriftlig, framställning,
nämligen: att orden skola uttrycka jämt så mycket, som
behöfves för att framkalla den rätta tanken eller känslan,
hvarken mer eller mindre. Att vilja under alla förhållanden tvinga
äfven goda och intelligenta lärjungar till sådana utförliga svar
är onaturligt och hämnar sig däruti, att antingen lärjungarna
tillegna sig detta pedantiska sätt att svara och använda det
äfven utanför skolans väggar, sig själfva till skada, eller ock
däruti, att lärjungarna mycket väl märka skillnaden mellan
sådana svar, som brukas utom skolan, och sådana, som
fordras i skolan, samt finna de senare löjliga.

Samtal, som icke bestå af frågor och svar, utan
t. ex. röra de talandes i påståendeform framställda
åsikter om samma saker, måste naturligtvis bli
utförligare än en enda persons framställning af

samma ämne. Ty vare sig man motsäger den, som
förut yttrat något eller framställer en mer eller
mindre afvikande mening, eller instämmer, så
tillkommer alltid ett plus, vanligen äfven ett
upprepande af några förut sagda ord eller ett
återgifvande med synonyma yttryck. Dessutom händer
det ofta, att man måste upprepa eller åtminstone i
korthet sammanfatta hvad den andre sagt, för att
på detta sätt öfvertyga sig och honom eller
åhörarna, att man riktigt förstått honom. Detta är
särskildt fallet vid dispyter eller disputationer samt
för öfrigt, när det är fråga om något viktigt och
maktpåliggande, där missförstånd måste undvikas,
och de bevingade orden således måste fasthållas
för att ej försvinna ur minnet eller fördunklas. Är
det mycket noga att minnas, hur orden fallit sig,
kan man t. o. m., som vi veta, uttryckligen taga
åhörarna till vittnen på, att »så och så har han
sagt». Allt sådant är obehöfligt vid skrift, ty, som
romarna sade: littera scripta manet, det skrifna ordet
står kvar och kan återfinnas oförändradt äfven efter
lång tid.



NIONDE KAPITLET.

Tillfälligare (historiska) olikheter mellan skrift
(normalprosa) och samtalsspråk. A. Skriftspråkets
konservatism.

Om de »tillfälligare» (»historiska») olikheternas namn, arter,
behandling. -- Behandlingens svårigheter: på grund af lokala
växlingar, individuella egenheter och idiosynkrasier;
anmärkning om »förtydligandet». -- Skriftspråket följer ej talspråkets
ljudlättnader eller analogiändringar. -- De förenklade
talspråksformerna böra få insteg i skrift; anmärkningar om deras ålder
och om tidigare försök att häfda deras rätt. -- Skriftspråket
accepterar ej vissa af talets syntaktiska ändringar -- ej heller
vissa af dess nyheter i ordförråd och ordbetydelser, -- men
uppehåller många i talspråket förlorade såväl «formord»
som »innehållsord».

De skiljaktigheter mellan skriftspråk och talspråk,
som vi nu vilja behandla, kunna kallas mera
tillfälliga i den mening, att de icke (eller blott i
ringa mån) äro nödvändiga följder af de båda
språkarternas naturliga relationer till den skrifvande
och läsande eller talande och hörande individen,
utan (åtminstone hufvudsakligen)
Att gränsen mellan de »nödvändiga» och »tillfälligare»
olikheterna stundom blir svår att uppdraga, har förut
anmärkts. Vi skola också i det följande flerstädes finna
beröringar med sådant, som vi redan hänfört till de båda
språkarternas »temperament».
 bero på

förhållanden, som ligga utanför dessa relationer. För
att ej lägga alltför stor vikt på uttrycket
»tillfälligare», som från viss synpunkt kan anses vara
mindre lämpligt, tillägga vi den alternativa
benämningen historiska. Namnet berättigas däraf, att dessa
skiljaktigheter äro resultat af vårt skriftspråks
historiska utveckling (eller stillastående), så vidt
utvecklingen (eller stillaståendet) icke sammanfallit
med talspråkets.

De egenheter hos skriftspråket (i synnerhet
normalprosan), om hvilka nu blir fråga, bero nämligen
därpå, att skriftspråket
dels icke upptagit de nyheter, som genomförts
i talspråket, men i stället fasthållit sådant, som i
talspråket blifvit föråldradt och öfvergifvits;
dels försmått och bortrensat gammalt godt
material, som talspråket bevarat, eller i andra
afseenden (ofta godtyckligt och pedantiskt) mästrat
språkbruket;
dels på egen hand gjort lån från främmande
skriftspråk, utan att fråga efter, om talspråket var
benäget eller ens i stånd att deltaga i lånen.

Åt hvar och en af dessa hufvudpunkter skola
vi nu egna ett kapitel. Men jag nödgas förbereda
läsaren därpå, att jag icke kunnat göra
framställningen så fyllig, som uppgiften kräfde, utan att
vidröra ett ganska stort antal enskilda fall och

uppräkna rätt många exempel (fastän jag ingalunda
velat eller kunnat här gifva ämnet en uttömmande
behandling).

Den myckenhet af detaljer, som dessa tre
kapitel alltså komma att innehålla, skall måhända
göra dem mera »torra och tråkiga», än läsaren
väntat af en populär framställning. I sådant fall
anhåller jag att få föreslå Dig, Ärade Läsare! ett
botemedel mot tråkigheten: Läs dessa kapitel i det
särskilda syftet att taga reda på, hvilka fel och
misstag, jag här gjort mig skyldig till! Säkerligen
skall Du påträffa åtskilliga, om Du jämför Dina
iakttagelser med mina, -- ty ämnet är svårt och
föga undersökt --, och fägnaden öfver sådana fynd
skall, hoppas jag, hjälpa Dig öfver mer än en af
framställningens longörer.
I de föreläsningar, som ligga till grund för denna bok,
behandlades ifrågavarande del af ämnet betydligt mera
kortfattadt; ty jag vågade då ej räkna på åhörarens tålamod och
kritik lika mycket som nu på läsarens; en åhörare har ju ej
heller läsarens privilegium att, när så behöfves -- vända två
blad i sänder.


*

Det finnes vissa omständigheter, som i hög
försvåra uppvisandet af de »mera tillfälliga» och
»historiska» olikheterna mellan skriftspråk och
talspråk.

Till en början måste vi ärligt bekänna för oss,
att vårt »bildade, lediga samtalsspråk» ingalunda

utgör ett i alla enskildheter noga bestämdt, för
alla svenskar, som kunna anses »bildade», alldeles
likartadt språk.

Skriftspråket -- eller åtminstone den stela,
opersonliga normalprosan -- har redan ganska länge,
kanske ett århundrade eller mera, varit så
enhetligt och likformigt, att man blott ytterst sällan kan
i en författares skrifter upptäcka något, som röjer
hans hemorts dialektiska egenheter. En skåning,
en gotländing eller en dalkarl kan nu för tiden,
om han erhållit ordentlig utbildning, skrifva lika
god svenska som en stockholmare eller nyköpingsbo.
Det bör likväl anmärkas, att om vederbörande
författare högt uppläsa hvad de skrifvit, öfverensstämmelsen
icke blir lika fullständig för örat, som den var för ögat. Ty
vår vanliga skrift har ett så ofullkomligt och mångtydigt
beteckningssätt, att ganska skarpt skilda uttal kunna inrymmas
under detsamma. Jfr t. ex. den växlande betoningen i elände,
eländig, fåfänglig, odödlig, tacksägelse, kallbrand, ledsaga, makrill
m. fl., de olika vokalljud, som kunna förekomma i de
betonade stafvelserna af orden deras, lära, läsa, enkel, emellan,
betjänt, kol, moln, blomster, (en) tomt, höra, gröt m. fl., växlingen
mellan tungrots- och tungspets-r och (i sammanhang därmed)
i uttalet af rd, rt, rn, rs, det växlande uttalet af k i kilo,
arkiv, arkitekt, af g i logik, agent, energi, hugna, egna o. s. v.


Men denna enhet och likformighet, som
förefinnes i vårt allmänna skriftspråk, motsvaras icke
af lika stor öfverensstämmelse mellan de bildades
tal öfver hela landet.

Det språk, vi bruka till muntliga, otvungna
meddelanden, undandrager sig (kan man säga) en

skarp kontroll, liknande den, vi utöfva på det språk,
vi skrifva; ty då vi tala ledigt och otvunget, egna
vi ju ingen annan tanke åt språkformen än den,
att vår åhörare skall förstå, hvad vi mena. Och
under det skriftspråket väsentligen utgått från
hufvudstadens eller i allmänhet Mälardalens språk
(med någon påverkan från östgötskan) och i detta
språkområde haft sin norm för tvifvelaktiga fall,
saknar talspråket en erkänd norm, om ock
hufvudstadsspråket påverkat de öfriga städernas språk
och den bildade landtbefolkningens.

Men oaktadt alla lokala växlingar kan man
likväl tryggt påstå, att vi hafva ett gemensamt
(bildadt) svenskt samtalsspråk. Beviset ligger däri,
att bildade svenskar, från hvilka landsändar de än
komma, i allmänhet mycket väl förstå hvarandras
ord och uttryckssätt.

Däremot blir det i många särskilda tillfällen,
där lokala växlingar ega rum, svårt att fastställa,
hvilket uttryckssätt är det allmännaste, och hvilket
har en inskränktare utbredning. Vårt bildade
samtalsspråk är nämligen ytterst otillräckligt
undersökt af språkforskarna; dessa hafva nästan
uteslutande riktat sin uppmärksamhet antingen på
skriftspråket eller på landskapsmålen i inskränktare
mening (de »obildade» folkklassernas dialekter), och
inom dessa gränser hafva de jämförelsevis
försummat de språkarter, som ligga närmast det bildade
samtalsspråket: lågprosan och den stockholmska
folkdialekten. Som saken nu står, sakna vi i de flesta


fall geografiskt-statistiska uppgifter om det bildade
talspråkets särskilda former och uttryckssätt. Och
icke ens den statistiska utredningen torde blifva
till fyllest; ty det är ingalunda gifvet, att de flestes
tal skall blifva i allo erkändt som det bästa,
såsom det rätta rikstalspråket.

Af dessa skäl lär det väl icke kunna undvikas,
att somliga af de uppgifter om talspråksformer och
talspråksord, som jag här nedan meddelar, komma
att förefalla en och annan bland mina läsare mer
eller mindre främmande eller ock oriktiga, så att
han anmärker: »Så brukar jag inte säja.» -- Nu
torde det nog hända, att så godt som hvar och en
af oss lider af den svagheten, att han tror just det
talspråk, han själf begagnar, vara det bästa och
det allmännast använda. Och jag vill för egen del
visst icke förneka möjligheten, att jag någon gång
som allmänt bruk angifver sådant, som i
verkligheten tillhör ett mindre område, eller att jag
såsom icke tillhörande talspråket betecknar något,
som faktiskt kan vara tämligen vanligt i bildadt
tal. Då jag emellertid vågar hoppas, att mina
uppgifter i de flesta fall skola befinnas korrekta, så är
det därför, att jag gjort personlig bekantskap med
språkbruket i tre af Sveriges viktigaste (och i
språkligt afseende sinsemellan ganska skiljaktiga) orter:
Stockholm med dess omgifning, Skåne och
Göteborg: i hvardera af de två förstnämnda orterna har
jag tillbragt närmare tvänne årtionden, i den
senare nära ett; på mitt eget talspråk torde


stockholmskan, såsom inhämtad i barndomen och
ungdonmen, hafva öfvat största inflytandet.
Dessa personliga notiser har jag icke kunnat utelämna,
enär de äro oundgängliga för bedömandet af det följande.
 Så ofta
som jag har mig bekant, att ett af mig anfördt
talspråksbruk icke är allmänt, skall jag söka att
konsekvent utsätta ett inskränkande uttryck.

När man vill fastställa, hvad som är
(någorlunda) allmänt på en gång ledigt och bildadt svenskt
talspråk, måste man taga sig i akt ej blott för det,
som är alltför »lokalt», d. v. s. har för ringa
utbredning, utan naturligtvis också för det, som beror
på tillfällig eller individuell anslutning till
skriftspråket, men ingalunda är allmänt eller ledigt
samtalsspråk.

Tillfällig inblandning af skriftspråksuttryck
i umgängestal sker stundom afsiktligt och på skämt,
Jfr i det föregående sid. 169.
hvarvid uttrycket småningom kan genom träget
bruk förlora sin skämtsamma klang och tyckas
likställdt med vanliga talspråksuttryck. Men dessutom
kan man också ofrivilligt råka att i sitt tal
upptaga ord eller vändningar från skriftspråket. Detta
händer i synnerhet, när man talar om något, som
man inhämtat genom läsning, och företrädesvis om
det lästa varit nytt och svårfattligt, så att det ej
blifvit tillräckligt smält.

Mera än sådana tillfälliga språkartsblandningar
kunna dock de rent individuella försvåra ett

korrekt åtskiljande af talspråk och skriftspråk. Ty
det finnes bland våra bildade landsmän ganska många,
som, medan de äro synnerligen väl förtrogna med
skriftspråket, blott ofullständigt behärska det bildade
talspråket och i sitt hvardagstal konstant begagna
sig af enstaka skriftspråksord (t. ex. icke, ingalunda,
nämligen, härstädes), vissa skriftspråksformer (t. ex.
vi äro, vi skola, vi böra), eller af periodbyggnad,
långa parenteser o. d., som rent af strider mot det
lediga talspråkets väsen. Någon gång kan väl
dylik språkförbistring bero på afsiktligt pedanteri, som
försmår somliga talspråksuttryck under förmenande,
att de äro »simpla» eller »vulgära». Men vanligen
ligger skulden i obekantskap med det bildade lediga
samtalsspråket, i det nämligen de talande haft
otillräckliga tillfällen att iakttaga det bildade
samtalsspråket och att själfva uppöfva sig i detta. Så är
särskildt förhållandet med en del af vår nu för tiden
mycket nitiska och framåtsträfvande
folkskollärarekår, hvilken ju ofta utgått från mindre bildade hem.
Det är för öfrigt en för lärare i allmänhet gemensam
olägenhet, att de, som ständigt nödgas korrigera
lärjungarnas dialektfärgade eller vårdslösa tal, och
som för det goda exemplets skull själfva måste tala
tydligt och exakt, lätt nog gå alltför långt i sin
»korrekthet». -- Individuella anslutningar till
skriftspråket finner man också någon gång hos
kammarlärda, som läsa mycken »normalprosa», men sällan
»lättare», talspråket mera liknande litteratur, och
som föga deltaga i bildad konversation eller, när

de göra det, snarare »docera» i egen språkform än
gifva akt på interlokutörernas uttryckssätt.

Personer med de egenheter, vi nu omnämnt,
äro naturligtvis mindre kompetenta att döma om
gränserna mellan det lediga bildade samtalsspråket
och den konventionella normalprosan -- men det
är icke lika visst, att de äro medvetna om denna
sin oförmåga.

Det är icke en paradox att påstå: »Den, som
plägar gifva noga akt på den språkform, han
brukar i samtal, han talar icke ledigt -- och
följaktligen icke heller allmänt och kurant -- samtalsspråk».
Saken är nämligen den, att samtalsspråket blir
riktigt ledigt först därigenom, att den talande alls icke
reflekterar öfver formen.
Karaktäristisk är anekdoten om den svenske lektorn,
som för öfning i språket besökte England och därvid befanns
tala en så »vacker» engelska, att engelsmännen uppmanade
honom att ofördröjligen resa hem igen, enär han eljest skulle
skämma sitt prydliga uttal.


Därmed sammanhänger ock, att blott få af oss
kunna gifva säkert besked om sina egna
talspråksformer. De flesta gifva t. o. m. i ett visst afseende
genomgående oriktiga uppgifter. Jag menar de s.
k. »ljudlättnaderna», d. v. s. de ljudförenklingar,
som man plägar använda i talet för att göra detta
bekvämare och snabbare. Men det tillhör just
ljudlättnadernas natur, att man omedvetet låter dem
inträda: de observeras ej af den talande och vanligen
ej heller af hans åhörare. Den förre tror sig uttala

den fullständiga, distinkta form, hvilken han känner
såsom den »städade», den »riktiga»; men i regeln
tänker han blott på innehållet. Äfven för åhöraren
är innehållet hufvudsaken; och de förenklade, med
minsta erforderliga ansträngning utsagda, ofta blott
liksom antydda ordformerna äro vanligtvis äfven
för honom så invanda, att deras afvikelser från det
fullständiga, »städade» skicket undgå honom. Men
då hörandet ofta kräfver mindre ansträngning än
talandet, har åhöraren bättre tillfälle än den talande
själf att lägga märke till de verkligen begagnade
uttalsformernas olikhet med de suggererade.

Skulle nu åhöraren vara intresserad af att göra
sådana iakttagelser och t. ex. anmärka: »Du säjer
tjufem i st. f. tjugefem, å' så säjer du vangen i st. f.
vagnen», då är det sannolikt, att den andre med
förtrytelse tillbakavisar denna beskyllning och
försäkrar, att han visst inte begagnar så slarfviga och
vulgära ordformer.

På sätt och vis ha bägge rätt. Anmärkaren
har rätt med afseende på uttalet i sammanhängande
och otvunget tal, där hela vikten ligger på
innehållet; den andre har rätt med afseende på uttalet
af ordet, då det förekommer ensamt för sig och dess
form blir föremål för särskild reflexion.

I och med detsamma som ett ord skall
betraktas såsom något särskildt för sig, framstår det för
vårt medvetande som något vida mera själfständigt,
viktigt och betydande samt därmed äfven i sina
enskilda delar klart och bestämdt utprägladt. Utan

att vi själfva umärka det, liksom lägga vi det då
under förstoringsglas: vi förtydliga det till likhet
med dess för oss välbekanta skriftspråksform
(innanläsningsform).
Upplysande för förhållandet mellan den »förtydligade»
formen och den i vanligt sammanhängande tal brukade är en
liten »vittighed» från Köpenhamn. För att rätt uppfatta den
måste man erinra sig, att pronominet för första personen
singular (subjektsform), som skrifves jeg, i högtidligt tal och
omsorgsfull innanläsning utsäges jaj, men i det köpenhamnska
hvardagstalet allmänt jä (jæ), med kort vokal. Då emellertid
den senare uttalsformen ansågs som »vulgär», plägade för några
år sedan åtskilliga köpenhamnare helt oförberedt fråga någon
bekant: »Sier du jæ eller jaj?» Ifall offret ej anade oråd, utan
svarade ögonblickligt och obetänksamt, blef svaret nästan
alltid: «Jæ sier jaj» -- en contradictio in adjecto, som naturligtvis
åsyftats af skämtets upphofsmän. Ville man i Sverige göra
motsvarande försök, skulle man nog kunna få svaret «Ja' säjer
jag»; men skillnaden mellan formnerna blefve därvid mindre
frappant.


I förbigående må påpekas, att en dylik
»förtydligad» form kan brukas, äfven då uppfattningen af
innehållet är hufvudsak, nämligen då en extra grad
tydlighet är nödvändig, t. ex. när man talar till en
lomhörd person eller till en, som befinner sig på
något längre afstånd än vanligt samtalshåll, eller
när ordet måste komma ensamt och dess begripande
alltså ej underlättas af sammanhanget, o. s. v.
Under sådana förhållanden händer det, att man uttalar
ett flerstafvigt ord så, att hvarje stafvelse får lika

stark betoning, eller att man uttalar såsom långa
de ljud, som vid vanligt uttal äro korta, o. s. v.

Men den «förtydligade» formen, som blott i
vissa undantagsfall kommer till användning, bör
naturligtvis, då det är fråga om fastställande af
talspråkets hufvudform (normala form), få stå tillbaka
för den form, som regelbundet brukas i
sammanhängande tal under vanliga förhållanden. Det är
också blott vid denna sistnämnda, vi skola fästa
afseende, då vi vilja jämföra talspråkets ordformer
med skriftspråkets.

De normala (icke »förtydligade») talspråksformerna
taga sig emellertid rätt främmande och besynnerliga
ut i tryck; ty man är icke van att se dem, och man
jämför dem ofrivilligt med de välbekanta
skriftspråksformerna, som ju annars alltid figurera i tryck och
skrift; denna jämförelse kommer talspråkformerna
att synas ännu mera »slarfviga», »vulgära» eller
»fula», än de skulle förefallit, om man blott hört
dem muntligen anföras. --

De föregående anmärkningarna hafva åsyftat
att förbereda läsaren därpå, att han sannolikt
kommer att stöta sig på åtskilliga af de talspråkformer,
jag här nedan skall anföra, och förklara dem vara
alltför »vulgära» för att få användas i »bildadt,
ledigt och otvunget samtal». Men dessa
anmärkningar hafva äfven velat påvisa, att en sådan dom
kan vara obefogad, och att den helst icke bör fällas,
förrän man enkom lagt märke till, huru bildade

personer verkligen bruka säga, när de otvunget
samtala med sina närmare bekanta.
Samtalar man med en jämförelsevis obekant person eller
med en förman, så blir talet lätt något mera stelt och tvunget;
men detta slags tal kunna vi ej anse typiskt för
umgängesspråket. Å andra sidan förekomma naturligtvis äfven hos
personer, hvilka fått allmän bildning, ofta uttryckssätt och
språkformer, som med fullt skäl kunna kallas vulgära. På det hela
har »det bildade, lediga samtalsspråket» en prekär ställning:
det kan så lätt göra eftergifter antingen åt skriftspråket
eller åt det lägre, obildade och vulgära talspråket. Dess
ställning erinrar alltså om de liberales i våra dagar, ty dessa ha
ju svårt att hålla sig uppe mellan de konservative och
socialdemokraterna.


*

Ganska många af olikheterna mellan skriftspråk
och talspråk bero på det förras alltför stora
konservatism.

Att skriftspråket blir mera konservativt än
talspråket, är till en viss grad naturligt och nödvändigt.
Man lär sig skrifva hufvudsakligen genom att läsa,
alltså efter äldre skrifter, och man kan, när man
skrifver med omsorg, tillse, att man följer sina
förebilder. Men man lär sig tala af sina samtida, såsom
de just nu tala, ej såsom de talat förr. Och vidare
är talspråket, därigenom att det framträder mera
omedelbart och oreflekteradt, mera utsatt för
omedvetna eller själfsvåldiga ändringar; den talande gör
sig ju vanligen ej större besvär att tala tydligt och
korrekt, än så att åhöraren kan förstå honom, och

kan därför utan olägenhet införa allehanda
förkortningar och uttalslättnader. Medan dessa ändringar
i språkskicket äro nya, föga spridda och föga
observerade, kan det gemensamma skriftspråket icke
gärna upptaga dem.

Men det naturliga och berättigade konserverande
af äldre språkskick, som sålunda tillkommer
skriftspråk, är något helt annat än den förstockade
konservatism, vi finna i vårt svenska skriftspråk. Det
förra skulle i hufvudsak representera den äldre (eller
äldsta) lefvande generationens talspråk; den senare
däremot låter skriften i mycket kvarstå på samma
ståndpunkt, som den intog för två eller tre
århundraden sedan, d. v. s. den tid, då boktryckarekonsten
blef allmännare använd och läskunnigheten mera
utbredd i vårt land.
Jämföres vårt nuvarande skriftspråk t. ex. med språket
i OLAVUS PETRIS Svenska krönika (skrifven på 1530-talet), skall
man förvånas öfver, att skillnaden (bortsedt från stafning och
interpunktion) kan vara så ringa. -- Att många af de
talspråksformer, som vårt skriftspråk ännu ej godkänt, i själfva verket
äro mycket gamla, skola vi längre fram visa.


Skriftspråkets konservatism uppträder
naturligtvis minst i lågprosan. Huru den ter sig uti
normalprosan, skola vi nu tillse genom att
jämföra denna stilart med det otvungna samtalsspråket
och därvid anteckna några karaktäristiska olikheter
med afseende på 1:o) ljudförbindelser och former,
2:o) ordens syntaktiska förbindelser, 3:o) ordvalet och
ordens betydelse.

*

I fråga om ordens ljudskick och böjningsformer
har skriftspråket (normalprosan) ofta uppehållit det
gamla tillståndet, medan det otvungna talspråket
förändrats antingen genom ljudlättnader eller
analogibildningar.
Eller någon gång genom samverkan af båda dessa
orsaker. I somliga fall kan det ej med full bestämdhet
uppgifvas, hvilkendera orsaken vållat förändringen.


Vid ledigt talande, när man ej ger särskild akt
på sina ords form, låter man, som bekant, de svagast
betonade stafvelserna och orden blifva ej blott
kortast, utan äfven otydligast. Den inträdande
otydligheten visar sig (bland annat) däri, att den
svagt betonade stafvelsens vokal öfvergår till ett
grumligt e (närmande sig antingen ä eller ö).
Någon, tjugo (eller tjugu) öfvergå till någen, tjuge;
enligt mångas uttal
Läsaren torde observera, när uppgifter (såsom här sker)
ledsagas af en inskränkning med afseende på brukbarheten.
Talspråkformer, som ännu ej vunnit allmännare utbredning,
kunna nämligen icke ifrågakomma till införande i skriftspråk
(jfr sidd. 231, 255 och 257), men kunna här ej alldeles förbigås,
enär de behöfvas till belysande af talspråkets utveckling.
 blir andra stafvelsens a till det
grumliga e-ljudet uti almanack(a), testamentera,
allvarsam (alltså: almen-, testem-, allver-), och stundom
blir illumination till illumenation m. m. (I betydliga
delar af landet säger man flicker, blommer, gater
i st. f. flickor, blommor, gator o. s. v.)

Men den svagtoniga stafvelsens vokal, vare sig
den af ålder varit e eller i senare tid öfvergått till

ett grumligt e, kan också alldeles falla bort. Så
har opera i talspråket allmänt blifvit opra; vidare
käring > kärng,
Med tecknet > menas: »har öfvergått till».
 apotek > apetek > aptek, offiser
> offeser > offser, schokolad > schokela(d) > schokla.
Allmänt torde också vara, att talspråket bortkastar
e i sådana former som behöf(ve)s, syn(e)s. Något
mindre allmänna tyckas följande förkortningar vara:
ärende > ärnde, originell > oregenell > orgenell
(-äll), bibliotekarie > bibleo- > biblo-, geografi > jografi,
geometri > jometri, laboratorium > labera- > labra- o. d.
Mindre vanligt i Götaland tyckes det vara, att
slutartikeln förlorar sitt e i sådana ord som sal(e)n,
dörr(e)n, för(e)n, skomakar(e)n, inspektör(e)n; i det
öfriga Sverige torde denna förkortning vara regel.

När man sålunda »sväljer» eller »slarfvar bort»
en svagt betonad vokal (e), måste stundom en
konsonant följa med, emedan denna efter vokalens
försvinnande alls icke eller blott med ansträngning
skulle kunnat uttalas. Så snart formen annen (af
annan) förlorar sitt e, får man formen ann, och när
tredje stafvelsens e tränges ut ur åttondedel,
trettondedagen, tjugondedagen o. d., kan man naturligtvis ej
höra mer än ett d-ljud inuti ordet. Mycket likartad
är den förkortning, som ofta inträder i kyrkogård
eller (som det allmännare uttalas) körkogård; körko- blir
körke- och därnäst körk- men då körkgård är
besvärligt att uttala, öfvergår det i ledigt tal till körrgård.
Med den sista stafvelsens förändringar skola vi längre
fram sysselsätta oss.


Också vissa konsonantljud hafva under hastigt
och vårdslöst uttal »torkat in», och det just i
svagtoniga stafvelser eller i ord, som ofta brukas svagt
betonade. Det allmänna lediga samtalsspråket låter
i regeln intet g höras i slutet af jag, dag,
imperativerna drag, tag, adjektiven rolig, faslig o. d., ej
heller något d i hufvud (hufve'), med, god, bröd,
stad, imperativerna kläd, träd, bred m. fl., ej heller
något t i det, mycket, litet m. fl. Egentligen är det
icke de jämförelsevis hårda »stötljuden» g, d och t,
som härvid utplånats; den tid, då konsonantljudet
började försvinna, ligger så långt tillbaka, att man
då hade ett helt annat uttal: i st. f. g och d (eller t)
hade man i dessa förbindelser mjuka »håll-ljud»,
snarlika g-ljudet i det danska dag och det nordtyska
sagen samt d-ljudet i det danske blød och det
engelska father.
Dessa ljud betecknas i fornsvensk och äldre nysvensk
skrift med gh och dh.

Nu inträffar det ganska ofta, att i ett och samma
ord har bortfallit icke blott ett sådant g- eller d-ljud,
utan äfven en följande tonsvag vokal (e). Vi få
därigenom de välbekanta -- till blott ringa del i
normalprosan upptagna förkortningarna fa(de)r, mo(de,)r
o. d., förklä(de),
Eller snarare förkle, ty äfven den andra stafvelsen har
förkortats; jfr huckle af hufvudkläde.
verbalformerna klä(de)r, rå(de)r,
bre(de)r, dra(ge)r, ta(ge)r, svartna(de), rensa(de), sa(de),
la(de) o. d., räkneord som tju(ge)fem o. s. v. I det
sistnämnda fallet hade det i uttalet öfverhoppade e

uppstått af annan vokal; äfven i följande ord kan
man antaga, att vokalen, innan den utstöttes,
öfvergått till (grumligt) e: nå(go)n, nå(gon)sin, se(da)n,
la(du)gård. Uti några fasta förbindelser (fraser),
där substantivet har starkare betoning än attributet,
har det senare förkortats efter samma regel, t. ex.
go(de) vänner, min gunsti(ge) herre, nådi(ge) herrn,
min sali(ge) man.

Vissa andra slutkonsonanter kunna bortfalla i
några mycket vanliga ord, som ofta betonas svagt,
t. ex. ä(r), va(r), o(ch), kar(l); det sistnämnda
förekommer ju ofta såsom slutled i sammansättningar
och har då försvagad ton. Formerna ska' och te'
Förekomsten af e i te' (vid sidan af till) kan jämföras
med ve(d), som sedan århundraden varit en sidoform till vid.
-- Infinitivmärkets uttalsform å' torde ej vara att omedelbart
förklara ur skriftspråksformen att; ty infinitivmärket att,
tidigare skrifvet at, är egentligen samma ord som prepositionen
(och adverbet) åt, tidigare at; detta ord förekommer i
fornsvenskan stundom skrifvet adh och har alltså kunnat uttalas
med det mjuka »håll-ljudet», hvilket, som vi sett, plägar
bortfalla i tonsvaga ord. Inträdandet af å för a i åt och å(dh) har
motsvarighet i talspråksformen åf vid sidan af
skriftspråksformen af.
anses hafva i början brukats blott framför konsonant.

Också i andra fall kan det förhållandet, att ett
ord ofta brukats svagtonigt, ha framkallat
förkortningar. Att man nu flerstädes i ledigt tal säger
dronning, beror sannolikt därpå, att ordet drottning,
när det förekommit som titel framför namnet, haft
svag ton. Kanske något mindre vanligt är uttalet

hvicken af frågeordet hvilken, som ju också ofta kan
få svag betoning, t. ex. »Hvicken ä' de'?»

Konsonantförbindelser, som äro besvärliga att
uttala, förenklas gärna i samtalsspråket, så att något
bland ljuden utelämnas. Till en viss grad måste
detta ske äfven vid högtidlig uppläsning; det kan
ju knappast falla någon in att uttala n i lugnt,
hämnd, nämnde, eller d i handske. Men det lediga
talspråket går längre: det undertrycker n t. ex. i
nam(n)sdag, kak(e)lung(n)slucka,
Vi teckna här -- mot »rättstafningen» -- ng-ljudet med
ng, på det att de förkortade formerna ej må framkalla misstag
om uttalet.
ofta också i
reng(n)kappa, reng(n)vatten o. d., och vanligen k i svens(k)t,
latins(k)t o. d. Ifall samma konsonantljud
återkommer efter annan konsonant eller efter vokal, så
försvinner det gärna på ettdera stället, nämligen
där det faller sig svårast att uttala. Ingen lär i
ledigt tal höra det senare k i grekis(k)t; och om man
ej särskildt »tänker sig för», alltså afsiktligt
förtydligar, plägar man ej uttala det förra r-et i fo(r)dra.
Kanske icke fullt lika vanlig är
konsonantuteslutningen i orden vang(n)en,
Om teckningen ng se föregående not.
ung(n)en, öck(n)en,
bott(n)en; men låter man dessa ord ingå som senare
led i sammansättningar och därigenom få något
svagare ton, så blir förkortandet mera nödvändigt.

En konsonantförenkling af annat slag beror på
det dialektiska »tjocka» l, som ersatt rd i några
ord, t. ex. i gård, ovårdig; inom åtskilliga delar af

landet brukar det bildade lediga talspråket härvid
vanligt l (körrgåln, ovåli); i södra Sverige däremot
plägar förbindelsen rd ofta (äfven hos bildade personer)
förenklas på det sätt, att d bortfaller. -- Namnet Karl
uttalas i umgängesspråket vanligen Kal; här har l
(kanske i början vid härmning af barns tal) kommit
i stället för det »halftjocka» l, som i mellersta och
norra Sverige ersatt förbindelsen rl.

Vokalförkortning har till ganska stor
utsträckning inträdt i talspråket; vanligen förlänges därvid
näst följande konsonantljud. I somliga fall tyckes
anledningen vara den, att ordet ofta brukats
svagtonigt och därigenom fått sin långa vokal förkortad;
när vokalens korthet väl blifvit stadgad, har i stället
följande konsonant blifvit förlängd, så snart ordet
brukats starkt betonadt och alltså behöfde innehålla
ett långt ljud. Detta torde gälla för samtalspråkets
vanligaste uttal af orden son, förstås, hade och
kanske äfven så'n (af sådan), se'n (af sedan). -- I starkt
betonade stafvelser hafva vokalförkortningen och
konsonantförlängningen inträdt särdeles ofta, när två
eller flera konsonanter följa på vokalen.
Naturligtvis är det då blott det första af konsonantljuden,
som förlänges. Vid
högtidlig uppläsning säger man ännu svärmoder, tadla
förstuga, förkläde, men i det lediga samtalet höres
vanligen svärrmor, taddla, förrstu, förrkle.

I vissa fall har i samband med
vokalförkortningen den näst följande konsonanten icke förlängts,

utan i stället gjorts lik (»assimilerats med») den
därpå följande, som alltså blifvit lång. Såsom
exempel på denna förvandling kunna vi erinra oss, att
innanläsningsuttalen styvfader, styvmoder, brudgum,
motsvaras af de lediga umgängesuttalen styffar,
stymmor, bruggum. Allra vanligast är assimilationen
af konsonantförbindelserna ts och ds, t. ex. statsråd
> stassrad, stadshus > stass(h)us, rådstuga > råsstu,
matsäck > massäck, ledsen > lessen, låtsa > låssa.
BELLMANS uttryck: «Gubben trossar Bygdens kämpar,
barn och gossar» förefaller oss något besynnerligt; men detta
torde bero därpå, att trotsa numera knappt tillhör det lediga
samtalsspråket, och att vi alltså känna endast det högtidligare
uttalet af ordet.
Ibland har innanläsningsuttalet så till vida lämpat
sig efter umgängestalet, som vokalen blifvit kort
(så t. ex. i låtsa och oftast i ledsen), medan t
behålles (men uttalas långt) och d antingen behålles
eller öfvergår till t. Variationerna kunna för öfrigt
vara många: t. ex. i förbindelsen för Guds skull
fordrar det högtidligaste uttalet »Guds» och det
ledigare, men ännu fullt vårdade »Gutts», medan det
hvardagliga har »Guss».

Ett annat slags assimilation med stor utbredning
är den, hvarigenom hand blir hann, stund > stunn,
grind > grinn, undan > unnan o. s. v. I
synnerhet om dylika ord förekomma i sammansättningar
eller ofta brukade fraser (t. ex. på förhand, en
lathund, undan för undan), torde de förenklade

uttalsformerna hafva blifvit så godt som enrådande i
umgängesspråket.

I de allra flesta af de anförda fallen är det
ganska tydligt, att talspråksformen verkligen
representerar en »ljudlättnad» i förhållande till
skriftspråksformen. Mindre märkbart är, att ökad bekvämlighet
vunnits genom talspråksformerna mej, dej, sej och
körka, förti, då dessa trädt i stället för skriftspråkets
mig, dig, sig, kyrka, fyrti(o).
Åtskilliga fall af ljudlättnader inom talspråket hafva här
blifvit förbigångna, dels emedan de skulle göra framställningen
alltför utförlig, dels därför att de icke hafva lika stor spridning
i vårt land som de här omtalade.

*

Då nu skriftspråket -- med undantag af den
friaste lågprosan och, ehuru blott till en ringa del,
poesien -- försmår att lämpa sig efter en så stor
mängd i umgängesspråket genomförda
uttalslättnader, uppstår redan härigenom en ganska stor
klyfta mellan de båda språkarterna. Och denna
klyfta förefaller ännu större, än den verkligen är,
på grund af vår mycket föråldrade s. k. »rättstafning»,
som ju i talrika fall uppvisar beteckningar för ljud,
hvilka länge sedan försvunnit eller förändrats äfven
i det högtidligaste uttalet.

Afståndet mellan skriftspråk (normalprosa) och
ledigt talspråk vidgas än mer därigenom, att det
förra förhåller sig afvisande mot synnerligen många

analogibildningar, som ingått i det senare och
mycket bidragit att förenkla dess byggnad.
Angående språkförändringar genom analogiinverkan jfr
A. KOCK, Om språkets förändring, s. 112 och följande.

Den viktigaste af alla dessa analogiförändringar
är utan tvifvel den, genom hvilken talspråket låtit
verbets singularform uttränga dess pluralform, så
att t. ex. finner, finn, fann kommit att begagnas
äfven till ett pluralt subjekt, hvarigenom formerna
(vi, de) finna, funno, (I) finnen, funnen blifvit
obehöfliga och obrukliga i umgängesspråket.
Delvis genomförd är ju förenklingen äfven i
skriftspråket, enär imperfekt (preteritum) af de s. k. svaga verben,
t. ex. kallade, böjde, trodde, sedan långt tillbaka haft en
gemensam form för singular och plural, hvarvid endast den sällan
brukade andra personen plural gjort undantag. Men denna
förenkling har icke berott på analogibildning, utan på
uttalslättnad. Härtill
bör läggas, att särskilda konjunktivformer, som
visserligen också i skrift tämligen sparsamt begagnas, i
det lediga samtalsspråket kunna sägas vara -- med
ett enda undantag (nämligen vore) -- alldeles bortlagda
och ersatta af indikativformer eller omskrifningar.

Huru mycket enklare än skriftspråket vårt
umgängesspråk således blifvit, visar nedanstående
beräkning, däri vi äfven medtaga de s. k. passiva
Dessas användning i tal- och skriftspråk skola vi betrakta
nästa kapitel. formerna.

Ett s. k. starkt verb, t. ex. finna, har i


skriftspråket följande till predikat användbara
Vi bortse alltså från de s. k. biformerna, infinitiven,
participen och supinet. olika
former: finner, finn(e)s, finna, finnas, finnen, finnens;
finne (och finnes); finn, finnom;
Passiv form af imperativ förekommer i regeln icke.
fann, fanns, funno,
funnos, funnen, funnens; funne, funnes. Alltså 17
olika former (eller 18, om finns och finnes räknas som
två). Ett något mindre antal predikatsformer får
skriftspråket af de svaga verben: af kalla kunna 12,
af böja 13 och af tro 9 olika predikatsformer bildas.

Men i ledigt samtalsspråk bruka vi af verbet
finna inga andra predikatsformer än finner,finn(e)s;
finn; fann, fanns --  alltså blott 5. För hvart och
ett af de svaga verben blir antalet också 5.

Aflägsnandet af verbets pluralformer är utan
jämförelse det mest storartade resultatet af det
sträfvande efter förenkling genom analogibildning, som
genomgår vårt språk. I vårt bildade umgängesspråk
har deras förenkling öfverallt vunnit insteg -- men
skriftspråket tillåtes den icke, om ej möjligen i
lågprosan.

Öfriga af talspråket försökta -- men af
skriftspråket ännu ej antagna analogibildningar äro
ej blott mindre betydande, utan mestadels också
mindre allmänt gällande i vårt land. Många af
dem torde emellertid förtjäna att här omnämnas.

Inom verben finna vi åtskilliga af intresse. I
samtalsspråket heter, som bekant, imperfekt
(preteritum) af stå allmänt stog. Anledningen till, att

talspråket öfvergifvit den äldre, i skrift ännu enrådande
formen stod, är tydligen den, att i svenskan intet
annat imperfekt slutar på -od, medan man däremot
har flera vanliga imperfekt på -og: slog, log, tog,
drog, dog; den blott i ett fall förekommande formen
har alltså lämpats efter den i flera fall förekommande.
Analogien med verben slå, ta(ga) och dra(ga) har
i vissa delar af landet sträfvat att åstadkomma ännu
fullständigare likhet mellan verben genom att
förändra supinet stått till stagit (eller stajit), alltså till
motsvarighet med slagit, tagit, dragit (eller slajit
o. s. v.). Men stått har lättare kunnat försvara sig,
ty det har haft stöd i sådana supina som gått, fått,
mått, sått m. fl.

Analogibildning är det väl också, som
framkallat de i samtalsspråket allmänna, men i
normalprosan knappast förekommande infinitivformerna ta,
dra, klä', trå', bre' o. d., ty i dessa torde
förkortningen vara gjord efter mönstret af de förkortade
formerna i imperativ (ta, dra, klä', trä', bre') och i
presens indikativ (tar, drar, klär, trär, brer), som
vi förut omtalat. -- Anmärkningsvärdt är, att de
verb, som genom förkortning blifvit enstafviga i
presens (och infinitiv), af talspråket gärna bringas
till fullständigare böjningslikhet med sådana verb
som tro, sy (»tredje konjugationen»). Ganska
allmänt heter supin af bli nu blitt, nära på lika vanligt
är hatt af ha (hadde); mindre allmänna, men ej
ovanliga äro tatt af ta, dratt af dra.

Inom böjningen af månget verb, där

stamstafvelsen företer olika vokaler, visar sig sträfvandet
att åstadkomma större enkelhet och
öfverensstämmelse mellan formerna. Så t. ex. intränger ofta
presens (och infinitivens) vokal i supinet; bryta, flyga,
klyfva, knyta o. d. heta ofta i supin brytit o. s. v. i
st. f. brutit o. s. v.; af ligga bildas stundom liggit
(i st. f. legat), af sitta sittit (i st. f. suttit eller setat).
Sträfvan efter öfverensstämmelse med imperfektet
röjes i den allmänna talspråksformen skullat i st. f.
skolat (jfr skulle) och den mindre utbredda
infinitiven tordas i st. f. töras (jfr tordes). Mycket
vanliga i tal -- men sällsynta i skrift -- äro formerna väljde,
väljt, tämjde, tämjt, smörjde, smörjt (i st. f. valde o.
s. v.), bildade i enlighet med infinitiven välja,
presens väljer o. s. v.
Af kvälja torde umgängesspråket knappast tåla annat
imperfekt och supin än kväljde, kväljt; dessa former ha stadgat
sig så mycket, att skriftspråket har måst upptaga dem, när
verbet brukas i den speciella sinnliga betydelse, hvilken ju
talspråket är den vanliga. Men för den andliga (allmännare)
betydelsen, som sällan, om någonsin, brukas i ledigt talspråk,
fasthåller skriftspråket ännu formerna kvalde, kvalt.
I dessa fall ha vi exempel på
det förhållandet, att språket mindre eftersträfvar
uttalslättnad än formell likhet mellan till betydelsen
sammanhängande ord.

Talspråket har svårt att förlika sig med den
oregelbundenheten, att några böjningsformer af ett
verb uppvisa ett j, andra icke. När det går an,
införes därför j uti alla formerna, t. ex. i de nyss
omnämnda väljde o. s. v. Men går detta icke för

sig, så uteslutes j ur den eller de andra formerna,
där det fanns; så får man t. ex. gläda, stöda, villa,
i st. f. glädja, stödja, vilja.
I öfverensstämmelse med presens vill, imperfektet ville
och infinitiven villa använder talspråket vanligen supinet villat
(i st. f. velat).

På det hela visar talspråket större benägenhet
för »svaga» böjningsformer än för de mera afvikande
»starka»; så t. ex. föredrager det lediga talet nästan
alltid tvingade framför tvang och oftast hjälpte,
skälfde, simmade, slukade, framför halp, skalf, sam,
slök. Men analogien kan också verka i motsatt
riktning: af verbet duga ersättes imperfektet dugde
ofta genom dög, som tydligen har analogien med
suga, sög, ljuga, ljög att tacka för sin uppkomst.
Formen »lacks» af lyckas är visserligen från början
en afsiktligt skämtsam bildning,
Fullt så godtycklig, som den ser ut, är den kanske icke;
vi böra ihågkomma, att lyckas stundom (särskildt i gäckande
tal) får uttalet lickas (t. ex. »ne', de lickas inte!»); det ligger
då närmare att försöka en böjning efter mönstret af dricka,
drack, spricka, sprack, sticka, stack. men har vunnit
ganska stor utbredning.

I substantivböjningen har omgestaltande efter
analogi åstadkommit färre olikheter mellan
skriftspråk och talspråk än i verbalböjningen. Atskilligt
finnes dock att anmärka.

Neutrala substantiv, som genom bortfallande af
ett -d (egentligen dh) kommit att ändas på vokal,
Trä har ej uppkommit genom bortfallande af ett -d(h)
utan är tvärt om äldre än skriftspråksformen träd.

följa i talspråket samma regel som de flesta andra
svenska neutrer med vokalslut; alltså få vi
pluralerna hufven (eller hufvun), brön, blan, efter förebilden
af stycken, frön o. d.

Större omfattning hafva analogiförändringarna
i pluralernas bestämda form. Denna form heter af
neutrerna fönster, bolster, piller, fruntimmer o. d. i
normalprosa vanligen fönstren, bolstren, pillren,
fruntimren, men i samtalsspråket nästan alltid fönsterna,
bolsterna, pillerna, fruntimmerna,
Af papper har normalprosan papperen, men talspråket
(och lågprosan) papperna. hvarigenom
samtalsspråket åstadkommer närmare öfverensstämmelse
ej blott med de obestämda singularformerna af samma
ord, utan ock med öfriga (synnerligen talrika)
bestämda pluraler på -erna, t. ex. tryckerierna,
museerna, grillerna, smederna, posterna, pilgrimmerna o.
s. v.
Men i samma mån som neutret är ovanligt i
hvardagligt samtalsspråk och för den talande kändt hufvudsakligen
från skriftspråket och det högtidliga talet, förefaller formen på
-ren honom rimligare än formen på -erna, t. ex. af orden offer,
under. -- I motsvarighet till de med slutartikeln
försedda (både för skrift och tal allmänt giltiga)
pluralerna snillena, styckena, fröna, bona, stona o. d. har
umgängesspråket vanligen ögona, örona, hjärtana,
medan skriftspråket fordrar ögonen, öronen och
synes undvika bestämd plural af hjärta.
SUNDÉNS ordbok uppgifver, att sådan icke finnes. Af neutrer,
som i (obestämd) singular äro tvåstafviga och ändas

på -n, hafva vi i skriftspråket t. ex. formerna
lingonen, ostronen, lakanen, russinen, vapnen, tecknen,
men i samtalsspråket oftast lingona, ostrona, lakana,
russina, vap(n)ena, teck(n)ena. Också enstafviga
neutrer med konsonantiskt slutljud få i det lediga
samtalsspråket ofta (i mellersta Sverige sannolikt
allmänt) ett -a tillagdt i bestämd plural, t. ex. barnena,
benena (stundom sammandragna till barna, bena),
skeppena, husena o. s. v.

Vi se, huru det otvungna talspråket sträfvar
efter att få ändelsen -na gemensam för alla neutrala
substantiv i bestämd plural. Utjämningen är
visserligen ännu icke genomförd öfverallt i landet eller
i alla ord, men är tydligen på god väg att lyckas.
Och när den lyckas, blifva samtliga neutrerna (ej
blott de, som i obestämd plural ha ändelsen -er)
med afseende på ändelsen i bestämd plural (-na)
likställda med maskuliner och femininer
I maskulinerna är ändelsen -ne så godt som bortlagd
ur samtalsspråket, och de enstaka stående femininformerna
gässen, mössen, lössen har talspråket allmännast (tyckes det)
utbytt mot gässena o. s. v. -- en icke
ringa vinst för språkets enkelhet och konsekvens!

Af öfriga genom analogibildning uppkomna
skiljaktigheter mellan skriftspråk och ledigt talspråk
kunna vi påminna oss följande. -- Det obestämda
pronominet ingen har i samtalsspråk fått
neutralformen inget i st. f. skriftspråkets intet.
Formen intet är själf en analogiombildning af en äldre
neutralform inte; och ej ens denna sistnämnda form är den
äldsta kända; ännu äldre är nämligen det af inte undanträngda
neutret icke (ækki). Man ser, att de bägge såsom pronomina
afdankade formerna tagit tjänst som nekande adverb, den äldre
i skriftspråket, den yngre i talspråket. -- Det

såsom pluralt personal-, demonstrativ- och
determinativ-pronomen använda de har i talspråket blifvit di,
sannolikast genom anslutning till vi och ni (I);
medverkat har möjligen behofvet att i uttalet skilja
pluralen från den nya neutralformen de' (af det).
Nämligen där de' uttalats med slutet e-ljud; på andra
ställen har man uttalat dä'; när ordet varit mycket svagt
betonadt och vokalen alltså mycket kort, har man naturligtvis
brukat det svaga och obestämda (grumliga) e-ljud, hvarom vi
förut talat. 
Och slutligen kunna vi uti adverben lägga märke
till talspråkets stundom framträdande sträfvan att
genom tillägg af -t åstadkomma formell
öfverensstämmelse med adverbens stora flertal, d. v. s. såsom
adverb brukade neutrer af adjektiv; så har talspråket
ofta formerna straxt, precist, medan skriftspråket i
regeln fasthåller de ursprungligare strax, precis.

*

Men här behöfva vi, tror jag, pausera ett
ögonblick, innan vi fortsätta mönstringen af de
»historiska» skiljaktigheterna mellan tal och skrift. Ty
jag föreställer mig, att den långa rad af
talspråksformer, som redan defilerat förbi oss, synts åtskilliga
läsare vara föga värd vår uppmärksamhet eller
åtminstone oförtjänt af det företräde framför
skriftspråksformerna, som jag emellanåt antydt. Dessa

talspråksformer torde alltså här kräfva några ord
till sitt försvar.

Anmärkas må dock, att de naturligtvis icke
alla äro lika goda. Om somliga har jag redan sagt,
att de ej kommit i allmänt bruk, utan blott i vissa
delar af landet förekomma i den bildade befolkningens
tal. För öfrigt skall måhända en eller annan af de
anförda formerna gälla som alltför vårdslös för att
kunna användas af fint bildade personer, då de
samtala med hvarandra.

Om det stora flertalet kan dock påstås, att de i
ledigt, otvunget samtal allmänt brukas äfven af
de högst bildade bland våra landsmän.

Huru bör man nu bedöma dessa former, som
genom uttalslättnadernas omedvetna och ofrivilliga
eller analogiens blott svagt medvetna inverkan
stadgat sig i talspråket och sålunda låtit detta träda i
motsats till det konservativa skriftspråket?

Först och främst måste man hafva klart för sig,
att dessa förändringar äro af samma art och gå i
samma riktning som hela den väldiga utveckling,
de indoeuropeiska språken genomgått, allt ifrån det
äldsta skede, hvari vi lära känna dem, och intill
våra dagar. Till de mest karaktäristiska dragen i
denna långa utvecklingsprocess höra nämligen just
de alltjämt fortskridande lättnaderna i uttalet och
ombildningarna efter analogi; bägge dessa slag af
förändringar förkorta efter hand språkens ord och
förenkla de gamla böjningsformerna; de sistnämnda
ersättas ofta af småord, så att språken småningom

bli mera »analytiska», ifrån att hafva varit mera
»syntetiska», -- ehuru visserligen denna förenkling
i någon mån tyckes ske blott för att lämna plats
för en ny syntes, nya sammansättningar, som blifva
nödvändiga för att uttrycka det alltmera
komplicerade begreppsinnehållet.

Det har funnits en tid -- och den ligger icke
långt bakom oss -- då språkforskarna i denna
utveckling ej sågo annat än en försämring, ett förfall.
Åsikten grundade sig hufvudsakligen på den
öfverdrifna och ensidiga beundran, man egnade de äldre
språkminnesmärkena. Dessas utomordentligt stora
värde för så väl språkhistorien som kulturhistorien
förledde forskarna att öfverskatta dem i jämförelse
med moderna språk och modern litteratur. Särskildt
de s. k. klassiska språken -- hvilkas litteratur länge
utgjort den förnämsta källan för den nyare kulturen --
betraktades af gammalt som oöfverträffliga; latinets
eller grekiskans grammatiska byggnad var, menade
man, vida fullkomligare än de moderna
kulturspråkens.

Numera härskar en helt annan mening bland
språkforskarna, åtminstone bland dem, som gjort de
nyare språken till föremål för en grundligare
undersökning. Man har uppvisat, att dessa moderna
kulturspråk ingalunda äro sämre redskap för tanken
än de gamla språken, utan att de tvärt om i det
stora hela öfverträffa dessa i exakthet och smidighet,
samt att de i synnerhet äro enklare, regelbundnare,

mera kraftbesparande -- med ett ord fullkomligare.
Den läsare, som önskar närmare sätta sig in i denna
fråga, torde lämpligast kunna göra det genom att studera O.
JESPERSENS geniala bok: Progress in language (London 1894).
Utvecklingen har alltså icke varit ett förfall, utan
ett framåtskridande.

Om nu, ur denna synpunkt, t. ex. engelskan
bedömes som fullkomligare än den mindre
framskridna tyskan, bör med lika rätt vårt eget
samtalsspråk få företrädet framför vårt skriftspråk.

Talspråkets utveckling kan väl genom
skriftspråkets inflytande tvingas att gå långsammare,
men den kan ej tvingas att afstanna. Vilja vi ej,
att skillnaden mellan vårt tal och vår skrift skall
blifva allt större och större (hvilket vore ett hinder
för vår nationella kulturs framsteg), så hafva vi
ingen annan utväg än att låta skriftspråket lämpa
sig efter de förändringar, talspråket undergått.

Huru långt skriften bör gå i sin ackommodering
efter talet, blir svårare att afgöra. Men särskild
företrädesrätt att upptagas i vårt skriftspråk hafva utan
tvifvel de talspråksformer, som hunnit fullt stadga
sig och redan begagnas af alla eller de allra flesta
bildade svenskar. Innan dessa former hunnit så
långt, hafva de vanligen måst länge kämpa för
lifvet med skriftspråksformerna; och många sådana
talspråksformer, som kanske mer än en af mina
läsare ännu föraktfullt kallar för »tillfälligt slarf» eller
»vårdslösa nyheter», hafva i själfva verket att

åberopa sig på en respektabel ålder, enär de redan i
århundraden förekommit uti bildade personers tal.

För riktigheten af detta påstående kan jag
lämna bevis, hvilka jag hoppas komma att erbjuda
åtskilligt af intresse. Jag hämtar bevisen från ett
par i slutet af 1600-talet författade skrifter och vill
först säga några ord om dessa skrifter och deras
författare.

År 1678 författade den då 36-årige skalden och
språkforskaren SAMUEL COLUMBUS en liten
grammatisk afhandling med titeln: »En svensk
ordeskötsel angående bokstäfver, ord och ordesätt»; den
har emellertid ej blifvit tryckt förr än två
århundraden senare, år 1881. Columbus hyste den
meningen, att skriften var fullkomligare, ju mera den
närmade sig det talade språket. Lyckligtvis har
han själf i afhandlingen, i enlighet med denna åsikt,
försökt begagna talspråkets uttalsformer, ord,
konstruktioner och uttryckssätt i allmänhet. Af
Columbus lilla bok få vi således en rätt god föreställning
om, huru han själf talade. Och att hans tal i det
hela öfverensstämde med hvad som på den tiden
ansågs för bildadt samtalsspråk, det kunna vi sluta
oss till af Columbus personlighet och
lefnadsförhållanden.

Visserligen var han född i Dalarna, och några
spår af dalmål kunna påvisas i hans språk. Men
han hade fått den bästa bildning, som den tiden
kunde fås. Han blef vid 17 års ålder student i
Uppsala, studerade där vitterhet och språk samt

umgicks med flera fint bildade ynglingar, som
sedermera vunno hög rang i statens tjänst och i den
litterära världen. Från Uppsala kom han tidigt till
Stockholm och vistades där i många år, först som
informator i en förnäm familj och därefter som
ämbetsman, sällskaplig och umgängsam, allmänt
omtyckt för sitt behagliga väsen och sin vittra
begåfning. Vi hafva alltså goda skäl att anse Columbus
uttalsformer hafva, åtminstone till allra största delen,
varit brukliga i Stockholms och Uppsalas bildade
kretsar.

I och för sig af mindre betydelse än Columbus
»ordeskötsel», men viktig såsom bekräftande och
kompletterande dennas uppgifter är sorgespelet
»Darius», som år 1688 uppfördes på teatern i Lejonkulan
(den nuvarande Logården) i Stockholm. Det var
författadt af en bland de studenter, som under åren
1686--91 spelade på nämnda teater. Han hette
ISAK BÖRK, var östgöte och hade redan år 1679
blifvit student i Uppsala. Börk har tydligen
beflitat sig om att använda talspråksformer i styckets
dialog, men det kan väl ej gärna förutsättas, att
han inför Stockholmspubliken låtit konungarna
Alexander och Darius samt deras förnämste män
begagna uttryck, som förefallit åhörarna simpla och
bondska. -- Om nu Börk, ehuru härstammande från
ett götalandskap, begagnat i hufvudsak samma
språkformer som dalkarlen Columbus, så synes man ha
rätt att sluta till, att dessa språkformer på 1670-

och 1680-talen ansetts tillhöra allmänt bildadt
samtalsspråk.

Nå väl, från de båda skrifterna af Columbus
och Börk har jag antecknat följande genom
sträfvande efter lättadt uttal eller genom
analogiinflytelser uppkomna talspråksformer, motsvarande dem,
vi nyss omtalade.

I st. f. skriftspråkets käring, annan finna vi
kärng och ann (C.)
Med C. mena vi Columbus, med B. Börk.
 i st. f. jag ja (C.), i st. f. konglig
(adj.) kongli (B.)
Annars är det vanligen (hos C., tyckes det, alltid)
adverbformen af adj. på -lig, som skrifves -li.
för hufvud, med, god, bröd, vid,
det, mycket, litet, nagot finna vi hufvu, mä (C.), go
(C., B.), brö (B.), ve (C.), dä (C.)
C. skrifver ofta, B. alltid däd., mycki, lite, någre (C.).
Likaledes finna vi råder förkortadt till rår (C.),
skymtade till skymta' (C.), pustade till pusta' (B.), sade till
sa' (C.), sådan till så'n (C.), någon till nå'n (C., B).
Att »ok» (= och) uttalades å, upplyser Columbus.

Ytterligare förenklas är till ä' (C, B.), var till
va' (C.), karl till kar' (C.)
Denna form fanns redan under medeltiden. Äfven
formerna åv (åf) och å i st. f. af (C.) förekomma i den yngre
fornsvenskan., till och skall till te och
ska (C.), drottning till dron(n)ing (C.), Renskt (vin),
färskt (fläsk) och latinskt till Renst, färst, latinst (C.)
samt fordra till fodra (C.). Hos Columbus träffa vi
också ovålig (= ovårdig), massäck (= matsäck), vinn
(= vind), mej (= mig), körkja (= kyrka). Börk


skrifver tross (= trots) och synnes (= synes, syns), synnas
(= synas).

Att verbens pluralform kvarstår hos Columbus,
torde knappt kunna anföras som bevis på, att den
var i fullt bruk på hans tid, ty redan i äldre
skrifter uppdyker singularform af predikatsverb vid
subjekt i plural. Börk använder ofta ä', kan, lär,
drar o. d., när subjektet är en plural.
Anmärkningsvärdt är, att ändelsen -en för andra personen plur.
konsekvent (så vidt jag kunnat finna) undvikes af
både Columbus och Börk, hvilka i stället bruka
samma form som för första och tredje personen plur.;
Börk har dock någon gång singularform, t. ex. lef
i uppmaning till flera.

Af andra analogibildningar kunna vi lägga
märke till, att stod öfvergått till stog- (C.) blivit till
blitt (B.), dolde till döljde (B), skolat till skullat (C.),
vilja, velat till villa, villat (B.); att pluralerna af
hufvu(d) och bla(d) heta hufvun och blan (C.), samt
att de blifvit di (C.) och strax straxt (B.).

Det redan anförda torde vara tillräckligt såsom
bevis på den utomordentliga seghet, hvarmed vårt
skriftspråk ända till våra dagar fasthållit de
grammatiska former, som tillhörde vår äldsta tryckta
litteratur. Vi se ju, att äfven sådana förenklingar,
som för mer än två århundraden sedan blifvit
genomförda i den bildade talsvenskan, ännu icke
hunnit vinna insteg i den typiska skriftsvenskan, utan
fortfarande hållas utestängda därifrån, hvilket vållar,
att de af den läsande och skrifvande allmänheten

betraktas med oförtjänt ringaktning. Denna blinda
konservatism har gjort, att afståndet mellan
skriftsvenskan och den bildade talsvenskan blifvit allt
större, och att svårigheten att lära sig behärska
bägge dessa språk alltmera tilltagit.

Oppositionen mot den onödiga och skadliga
dualismen i språket har varit mindre, än man
kunnat vänta och hoppas. De flesta tyckas hafva
funnit sig däri som i ett nödvändigt ondt; ja, de hafva
kanske knappast reflekterat däröfver, ty hvad man
alltfrån sin tidiga barndom vant sig vid och
ständigt haft för ögonen, det gör man ju sällan till
föremål för en fördomsfri granskning.

Men utländingar torde tidigt hafva stött sig
på den stora skillnaden mellan svenskans skrift- och
talformer.

I ett »Försök till en lätt och tydelig Engelsk
Grammatica», som utgafs i Göteborg år 1748, har
författaren, translatorn IFVAR KRAAK,
Han blef kort efteråt (och hade några år förut varit)
språkmästare vid Lunds Universitet. gifvit ett
märkligt intyg om den olägenhet, språkdualismen
redan då vållade.

Kraak använder till svensk öfversättning af de
engelska verbens paradigm gemensam form för sing.
och hela plur., t. ex. Ja', du, han, vi, I, de kan, ska',
vill, blir, ä o. s. v.
Såsom »Partic. Passiv.» af ha anför Kraak »haft, eller
hat» (d. v. s. hatt). Och han inleder dessa paradigm
med orden:


Jag förbehåller mig den friheten hos Criticis, att bruka
vid detta tillfället den korta Svenskan; emedan de Engelske,
och andra Utlänningar åstunda det gerna, at de desto snarare
kunde förstå oss uti allmänt tal.

Det var således blott af praktiska skäl,
nämligen för utländingarnas bekvämlighet, och dessutom
endast i ringa mån
På ett annat ställe i sin engelska grammatik har han
följande diplomatiska uttalande: »Några mena at Engelskan,
Italiänskan, Fransyskan etc. böra talas fort, hvilket är så
mycket mindre nödigt, som orden giöras då otydeligare och
obehageligare. Vi tale, på det man skall förstå oss, och därpå
bör en ren och långsam Pronunciation egenteligen syfta. Va
ska vi giöra. Ja sån i stan. Gi mäj van j [d. v. s. va ni] vill etc.
Liuder hvarken väl eller tydeligt af en ovan [obs.!] tunga.
Men örat må utan fara efter handen vänjas till den korta
Pronunciationen; ty en infödd har lof at tala så fort han vill [obs.!],
och en utlänning likaledes at förstå honom.», Kraak vågade använda »den
korta Svenskan», som på hans tid brukades i
»allmänt tal».

På helt annat sätt uppträdde åren 1857 och
1858 ROBERT VON KRAEMER till strid för
talsvenskans rätt. I åtskilliga tidningsartiklar (sedan
samlade i broschyren Om språkfrågan) framställde han
med sakkunnig motivering och liflig öfvertygelse
yrkandet, att skriftsvenskan borde mera, än den
dittills gjort, lämpa sig efter talsvenskan. I första
rummet fordrade han bortläggandet af verbets
särskilda pluralformer, i andra rummet upptagandet i
skrift af sådana bestämda substantiva pluraler som
skeppena, husena. Sina åsikter har von Kraemer
praktiskt tillämpat i flera skrifter.


Men vanans makt och massans tröghet brytas
icke så lätt. Och på den tiden ställde sig äfven
representativa språkforskare på det gamlas sida, ty
då härskade ännu den fördomen, att utvecklingen
af de nya formerna betecknade ett »förfall» i språket.

Icke ens nu, vid århundradets slut, har den
åldrige, talangfulle kämpen för det sunda förståndets
rätt fått se uppfyllandet af sin 1858 uttalade
förhoppning, att »den, som lefver om några tiotal af
år, torde nog få bevittna de omstridda
personaländelsernas i verbet hädanfärd.»

*

Huruvida skriftspråkets konservatism visar sig
lika stor i syntaktiskt afseende som i fråga om
ljud- och formläran, torde vara svårt att afgöra, då
ju den historiska utvecklingen af de syntaktiska
förhållandena i svenskan hittills blifvit i så ringa
mån undersökt
Skriftsvenskans egenheter i syntaktiskt afseende kunna
lättast urskiljas, när de bestå i efterliknande af utländska (i
synnerhet tyska) förebilder; jfr kap. XI.


Emellertid torde man som yngre utveckling i
samtalsspråket, ej gärna efterföljd af normalprosan,
kunna betrakta utelämnandet af artikeln den, det i
i uttryck som dessa: »Nu ä' (den) värsta bråskan
öfver», »Ska du bo i (de') nya huse(t)?», »Slippa ifrån
me' (de') minsta möjliga» o. d.
Talspråksuttrycken: »Du ä' ju stora gossen«, »Han ä'
rika kar'n» o. d. tillåtas ej i normalprosa, som i stället använder
obestämd form: »en stor gosse», »(en) rik karl»; men huru
gamla dessa uttryck äro känner jag icke.


Genom utelämnande af konjunktionen att torde
sådana i tal vanliga, men i normalprosa knappast
tillåtna förbindelser som de följande hafva
uppkommit: »De' va' väl, du kom», »Han sa', han va'
sjuk», Han ä' (så) frusen, så han hackar tänder(na)»;
så i st. f. så att förekommer redan hos STIERNHIELM,
sannolikt ännu tidigare.

Ingen torde betvifla, att jämförelsevis nya
bildningar föreligga i talspråksuttryck sådana som dessa:
»Du ä' väl inte så obeskeli' å' säjer nej?», »Ja' minns
inte, om ja' kom ihåg å' stängde dörrn'», »Han
hitta(de) på å' ledde ut ångan en annan väg», »Hva'
har du varit å' gjort?»

I allmänhet uppfattas å' i dylika uttryck som
ett förkortadt och.
Likaså i uttrycken: »Var (så) go' å' ge mej. . .», »Gå å'
titta efter!» (jfr: »Han va' så go' å' gaf mej...», »Ja' har
varit å' tittat efter»). I de fraser, som börja med »Var (så) go'
(eller: snäll, beskeli' etc.)», kan å' stundom utelämnas, t. ex. »Var
snäll sök mej kl. 10!», »Var go' gör inte om'et!»
 Men om man t. ex. säger: »Låt
bli å' slåss, ni två!», så är man nog mest benägen
att i denna förbindelse tyda å' som talspråksformen
af infinitivmärket att. Saken kan emellertid bli
krångligare, ty man kan få höra t. ex.: »Låt bli
å' sitt på min bästa hatt!», »Han höll på å' föll»
(= Han var nära att falla) -- och till sådana
konstruktioner passa ej några af våra vanliga, på
skriftsvenskans språkbruk byggda, grammatiska regler.
Att affärda dessa och dylika uttryck med en
axelryckning och omdömet, att de äro »galna» -- det

kan nog vara bekvämt, men därmed bör ej en
språkforskare låta sig nöja.

Den allmänna regeln synes kunna formuleras
sålunda: när skriftspråket fogar att med infinitiv
såsom närmare bestämning till ett föregående
predikat, så kan talspråket förändra att till det
obestämda å' (= att eller och?) samt infinitiven till
»finit» form, motsvarande den, som det föregående
predikatsverbet har.
Förbindelsen: »Ä' Fredrik å' badar?» kan visserligen
förklaras som uppkommen af: »Är Fredrik gången (rest bort, åkt
bort etc.) att bada?» [jfr hvad som säges sid. 193 om
utelämnandet af verb, som beteckna rörelse], men betydelsen är ej
alldeles densamma.


I dessa fall torde det ej vara riktigt att utan
vidare påstå, att koordinering kommit i stället för
subordinering (underordnande), ty de båda verben
bilda fortfarande en enhet, ej två likställda begrepp.
Detta visar sig bäst, om man tillägger negation eller
objekt, t. ex.: »Pigan kom inte å' städade», »Han
köpte ett par äpplen å' gaf barnena»; hade vi här
haft två likställda begrepp, så skulle ju hvart för
sig fått negationen eller objektet tillagdt: »kom inte
å' städade inte», »köpte ett par äpplen å' gaf dom
åt barnena». Huru nära de bägge predikatsverben
höra tillsamman, synes också däraf, att en
bestämning, som efter betydelsen tillkommer endast det
senare, formellt ansluter sig till det förra, t. ex. »Du

sitter ju riktigt å' skakar åf förskräckelse»
Detta exempel (och andra af samma slag) motsvaras i
skriftspråket ej af att med infinitiv utan snarare af presens
particip såsom bestämning (till sitter) -- så vidt alls det
målande »sitter» (o. d.) skulle användas i skrift -- men då
exemplet annars är jämförligt med de öfriga, har jag velat låta det
stå till antydan om en besläktad fråga, på hvilken vi här ej
kunna närmare inlåta oss.
, »Brefvena,
som han for å' hämtade», »Det (eller: Hvad) gick
han å' väntade på».

Den egentliga, inre orsaken till, att den som
bestämning tillagda infinitiven fått själfständig finit
form, har utan tvifvel varit den, att det som
framför allt skulle sägas, det till innehållet viktigaste,
låg uti infinitiven, medan däremot det föregående
predikatsverbet innebar en biomständighet och
nästan tjänstgjorde som hjälpverb; man har sökt att i
hufvudverbet få uttryck för handlingens tempus och
modus. Den nya konstruktionens utveckling har
underlättats af talspråkets förkärlek för koordinering,
vidare af den dubbla betydelsen i å' (och, att) och
slutligen af dubbeltydligheten i sådana verbalformer,
hvilka kunna vara både infinitiv och imperativ (t.
ex. gå, se, bry, titta, kalla) eller både infinitiv och
imperfekt (t. ex. titta, kalla).

Här föreligger alltså verkligen en språklig
»värdeförskjutning», såsom företeelsen blifvit kallad af den
danske språkforskare, hvilken har förtjänsten af att
hafva fullständigast undersökt och förklarat
hithörande uttryck.
Se O. JESPERSEN, En sproglig værdiforskydning, i Dania
III (1895); uppsatsen handlar hufvudsakligen om danskt
språkbruk, men gör äfven afseende på andra språk, särskildt engelska
och svenska.


En annan, med den nu omtalade besläktad, 
förvandling af infinitiven eger vårt samtalsspråk i 
förbindelser sådana som dessa: »Ja' hadde bort sagt
de' förut», »Flickan hadde fått sålt sina tännstickor»,
»Om ja' bara hadde kunnat sluppit ifrån de' här».
Hit bör man väl räkna den sats, som utgör slutet
i den bekanta barnvisan »katten å' källingen»
D. v. s. »kattungen»; i Stockholm, där »källing» är ett
obekant ord, har jag hört »killingen»; ursprungligen är kanske
den motsvarande norska visans ord »kællingen», d. v. s. käringen.: »Du
kunne låti(t) mej hatt'en».

Mången, som beflitar sig om att skrifva korrekt,
har sannolikt trott, att »hade bort sagts» och dylika
uttryck tillhöra det allra nyaste ogräset på
språkfältet. Det kan därför vara af intresse att påpeka,
att SAMUEL COLUMBUS i ett af sina poem skrifver:

Men hvem har skullat trott,
I Lustas rosengård en sådan falskhet skullat grott,

och dessutom i sin Ordeskötsel såsom för 
svenskan egendomliga uttryck (»svecismer») anför: »Jag
har inte kunnat trott (eller: sett)» o. d. -- Än mer:
redan i den år 1561 af PEDER SVART författade
krönikan öfver Gustaf I finner man konstruktionen:
»Han hade själf aktat dragit tillbaka till Rom».

Normalprosan och högprosan ställa sig emellertid
(af princip, kunde man säga) strängt afvisande mot
dessa »värdeförskjutningar», ehuru det någon gång
händer, att ett uttryck af de här nämnda slagen

oförvarandes insmyger sig äfven i »vårdad»
skriftlig framställning.

Vi hafva förut omnämnt, att konjunktivformer
(med undantag af vore) knappast förekomma i
ledigt samtalsspråk
Uttrycket »Gud nåde dej, om . . » står tämligen enstaka
och torde ej vara i bruk öfverallt. »Tack vare» (= på grund
af) är ej egentligen att hänföra till ledigt talspråk.
, utan där ersättas af indikativ
eller ock af omskrifningar med modala hjälpverb.
Skriftspråket (i synnerhet normal- och högprosan)
har blott i mindre mån följt med denna utveckling.

Till syntaxen kunna vi ock räkna den
utvidgning af komparativens användning, som i några
fall företagits af samtalsspråket, men ännu ej
godkänts af normalprosan. Som bekant, brukas både
i tal och skrift komparativen i vissa förbindelser
för att angifva (icke en högre, utan) en tämligen
hög, en ganska hög grad
I somliga fall bero uttrycken på efterbildning af tyskt
språkbruk, t. ex. »en högre ämbetsman», »högre flickskolor»,
»läsning för den mognare ungdomen»; i det sist anförda exemplet
(och väl äfven i några andra fall) tillhör komparativens
användning i denna betydelse knappast det lediga samtalsspråket.
 »en längre promenad»,
»en större summa», »mina närmare bekanta» torde
kunna användas ungefär lika bra i skrift som i tal.
Men talspråksuttrycken »Han bjöd på en finare
supé», »Hans tal lär ha varit ett större fiasko», »Han
va' klädd i en sämre öfverrock», »Di ställde till ett
vildare slagsmål » o. d. skulle icke godkännas i
normalprosan, ej heller värre i betydelsen »riktigt
duktigt», t. ex.: »Nu arbetar han på värre».

*

De sist omtalade uttrycken, hvilka gälla såsom
alltför själfsvåldiga eller vulgära för att upptagas i
normalprosan, föra oss in på frågan om ordförrådet.

Att normalprosan, på grund af sitt »temperament»,
omsorgsfullt undviker sådana ord och ordförbindelser,
som bära prägeln af partiskhet, öfverdrift eller
skämtsam uppfattning, eller som i annat afseende förefalla
simpla och låga, hafva vi redan förut (i kap. VI)
funnit.

Men skriftspråket (särskildt normalprosan)
försmår många i talspråket vanliga ord och fraser, utan
att man kan finna annan grund därtill än den, att
de icke brukats i skrift, alltså endast en traditionell,
»historisk» orsak. Den bismak af »hvardaglighet»
eller »simpelhet», som i många personers tycke kan
vidlåda sådana ord, torde bero allenast därpå, att
man ej är van att påträffa dem i vårdadt skriftspråk.

Till sådana, endast af »historiska» skäl från
skriftspråket (eller åtminstone från normalprosan)
banlysta uttryck kunna vi hänföra substantivet
fjärndel, de pronominala förbindelserna den här
Förekommer redan hos COLUMBUS. och
samma en (= densamme), adverben bara (= blott)
och en (t. ex. »en tie stycken»), konjunktionerna
för (= ty) och för att eller för de' att (= emedan,
eller = på det att), prepositionen me(d) i sådan
förbindelse som: »De' va' fullt (eller: en hel hop)
me' bönder på torge(t)»; o. s. v.

Vidare kunna vi erinra oss, att många mycket


vanliga verb pläga med prepositioner eller
prepositionella adverb ingå intima förbindelser, som hafva
stor användning i samtalsspråket, men knappast få
visa sig i normalprosan, t. ex. »dra sej för någet»,
»de' kan väl gå för sej», »gå in på någet», »Hvar
har du gjort åf din knif?», »göra åf me' sej (eller:
sina pengar)», »hålla i sej», »komma sej för», »komma
= råka) ut för någet», »komma ut me' (= förmå)
någet», »stå på sej», »sitta öfver» (= vara sysslolös,
vänta m. m.), »vara me' om (= samtycka till) någet»,
m. fl.

Beträffande dessa och dylika fraser är det ofta
(åtminstone med de hjälpmedel, som stå mig till
buds) omöjligt att afgöra, om de uppkommit först
i senare tid eller länge tillhört språkbruket och
fordom kunnat uppträda äfven i skriftspråk.
I det senare fallet borde de helst upptagas i nästa kapitel.
 Med
samma reservation angående åldern anför jag -- för
att blott taga några få exempel -- följande uttryck,
hvilka alls icke eller mycket sällan brukas i
normalprosa, men äro de vanliga i samtalsspråk: »så
pass (stor o. s. v.)», »Hur ä' de' fatt?», »De' gör de'
samma» (= är mig likgiltigt), »De' gör ingenting»,
»De' har ja' ingenting emot», »här om dagen (kvälln,
året, sistens)», »ve' de' här laget», »i senaste laget»,
»främmande» i vissa förbindelser
T. ex. »De' kommer främmande», »Han fick rart
främmande», och i bestämd form, t. ex. »Främmandet ä' kvar ännu»,
, »tyckmycken»,
»tråk», »inmunt», »utögd». Såsom något vulgära

betraktar man vanligen »skoj», »skoja», »skojig»,
hvilka emellertid icke ega några fullgoda
synonymer i normalprosan. Att verbet skoja icke blifvit
rotfast i skriftspråket, kunde -- om det behöfdes --
bevisas därmed, att af detta verb icke utvecklat sig
de i skriftspråket jämte verben regelbundet
förekommande »handlingssubstantiven» (nomina
actionis) på -ande och -(n)ing, och att i stället skoj får
tjänstgöra som »handlingssubstantiv» till verbet.
Det förefaller, som om dylika korta substantiv på
senare tid börjat med en viss förkärlek användas i
tal för att uttrycka verbets handling (aktivt, passivt
eller »neutralt»), utan att vinna synnerligt inisteg i
skrift; spring (i trappor o. s. v.) är jämförelsevis
gammalt, likaså: (vara ute på) vift; men nu
förekomma också t. ex. tork i st. f. torkning, vaj i st. f.
vajande; ja, jag tror knappt, att det skulle väcka
förvåning, om någon i häftigt tal yttrade sig sålunda:
»Hva' ä' de' för någet släng i dörrarna å' hojt å'
klamp i trapporna?» Men nog tar det sig litet
konstigt ut i tryck. --

Som exempel på nya betydelser, hvilka ännu
ej accepterats af normalprosan, kunna här anföras:
»Han hade en tråki(g) [eller: lessam] affär me(d)
tullen», d. v. s. misskrediterande, eller: som bragte
honom obehagliga, svåra följder; »De' va' dumt
(= ledsamt, förargligt)»; »Han ä' styf (= utmärkt
skicklig) i att måla». Det sistnämnda torde dock
ännu kunna anses vara skämtsamt och vulgärt.

*

Om normalprosans konservatism ganska tydligt
röjes i hennes tröghet och motvillighet att i sig
upptaga sådana talspråksord, hvilka mycket väl kunde
vara förenliga med hennes temperament så
framträder denna konservatism ännu påtagligare i den
seghet, hvarmed normalprosan (och skriftspråket i
allmänhet) kvarhåller ord och uttryck, som äro
föråldrade och obrukliga i det bildade och lediga
samtalsspråket.

Innan jag anför exempel på sådana ord, måste
jag erinra om, att det stöter på vissa svårigheter
att åstadkomma en fullt exakt delning mellan de
ord, som böra upptagas här, och de ord, som böra
sparas till vårt elfte kapitel, d. v. s. sådana, som
väl af skriftsvenska, men ej af talsvenska lånats från
andra språk. Ty om åtskilliga gamla nordiska
ord kan man veta, om andra kan man misstänka,
att de icke blifvit oafbrutet bevarade af
skriftsvenskan, utan i senare tid blifvit af denna upptagna
från fornspråket, landskapsmålen eller något af de
nordiska frändespråken; men ehuru sådana ord ju,
strängt taget, måste kallas lånord, torde det dock
af praktiska skäl, då de hafva en fullt svensk
prägel, vara bäst att anföra dem här. Vidare bör
anmärkas, att den inflytelse, som de tyska, i synnerhet
de lågtyska, språken öfvat på vårt modersmål, icke
alltid ligger så klart i dagen, att man med
visshet kan afgöra, om ett ord bör räknas såsom fullt
inhemskt eller ej. Och slutligen är det naturligtvis
stundom alldeles omöjligt att säga, huruvida ett lånord,

som nu förekommer endast i skriftsvenskan, icke under
någon tid äfven kan hafva tillhört talsvenskan.

Att obetingadt förneka möjligheten, att det
eller det ordet kan brukas i ledigt samtalsspråk,
vore tydligen icke rådligt, och det är heller icke
min mening att om de här nedan anförda orden
påstå mera, än att de, så vidt jag kunnat finna,
skulle låta besynnerliga och bokmässiga, om de
blefve använda i ett otvunget samtal mellan
närmare bekanta.

Säkrast afgöres frågan om brukbarheten, då det
gäller formorden. Af pronominalformer bevarar
skriften åtskilliga, som alls icke eller icke gärna
tålas i ledig talsvenska; sådana äro: dess, ty i
förbindelserna i i ty fall och icke för ty, denne(-a), detta,
dessa, hvars, hvarje, en och hvar, bäggedera,
bådadera, ehvad, dylik. Det samma gäller om de
pronominella adverb, hvilkas förra del är hvar-, här-
eller där-, och hvilkas senare del utgöres af
någon bland prepositionerna (ut)af, ibland, efter,
ifrån, för, igenom, (ut)i, jämte, med, emellan, emot,
om, inom, på, till under, (ut)ur, vid, å, åt, öfver.
Några af dessa kunna dock i en eller annan särskild
betydelse eller förbindelse förekomma i ledigt talspråk, t. ex.
hvarför, därför, därefter och möjligen därmed.
Föråldrade och knappast brukbara i ledigt
samtalsspråk äro vidare: hvarest, därest, så-, samma-,
annor- och ingalunda, huru-, så- och
annorledes, äfvensom sammansättningarna med -städes.
Af dessa kunna några i samtalsspråket ersättas med
motsvarande sammansättningar på -stans eller -stäns (t. ex. någen-,
ingenstans).

Prepositionerna förutan, förutom och jämte torde
numera icke gärna användas i umgängesspråket; det
samma kan påstås om formen uppå och i allmänhet
äfven om å. Och slutligen böra vi erinra oss, att
skriftspråket, i motsats till det otvungna
samtalsspråket, bevarat konjunktionerna ock, än -- än, ty,
medan, såsom, emedan, ehuru, enär, adverben alltså,
endast, negationerna ej och icke samt af hjälpverben
infinitiven skola och presens tör.
Äfven imperfekt torde är vida mindre vanlig i tal än i skrift.

Denna förteckning är väl ej alldeles fullständig,
men vittnar dock tillräckligt både om skriftspråkets
konservatism och om dess stora behof af formord
för att uttrycka den logiska förbindelsen på ett klart
och omväxlande sätt.

Såsom exempel på gamla »innehållsord» (eller
»betydelseord »), som bevarats (eller återupptagits)
i skriftspråket, skola vi nöja oss med ett mindre
urval. Först några adverb, som stå formorden nära:
fordom, å nyo, stundom, understundom.
Huruvida adverben allena, emellertid, till för(e)ne, till
ända, till rygga, till äfventyrs och föga -- hvilka alla torde vara
lånade från eller bildade efter tyskan -- någonsin varit
allmännare brukade i talspråket, synes vara svårt att utröna.
 Andra
exempel äro: mångahanda, forn, idog, fager, ymnig,
konungslig, tvehågsen; fägring, hägn, hägnad, skygd,
mandom, häfd(er), later, frände, fränka, utsago,
gensaga; (gen)mäla, (för)tälja, spörja (sällspord), varsna,
te stig; förete, skifta (skifte, skiftesrik o s. v.), jaka.

Läsaren har kanske vid granskning af denna
lilla lista iakttagit, att orden äro ganska försiktigt
valda, så försiktigt, att några af dem nästan äro för
ålderdomliga för vanlig normalprosa och mera
tillhöra högprosan. Men försiktighet är af nöden, så
snart man begifver sig utom formordens
jämförelsevis säkra område; ty i hvad mån »innehållsorden»
kunna eller icke kunna brukas i ledigt samtalsspråk,
blir ofta mycket svårt att konstatera, då ju
samtalsspråket just i detta afseende torde vara mest
skiftande och för öfrigt är så litet undersökt.



TIONDE KAPITLET.

Tillfälligare (historiska) olikheter mellan skrift
(normalprosa) och samtalsspråk. B. Skriftspråket har
ändrat eller öfvergifvit gammalt språkbruk.

Att skriftspråket våldsamt förändrat eller förkastat lefvande
språkformer, kan hafva berott på omöjligheten att »normalisera»
dem, -- sträfvan efter regelbundenhet i böjningar och
konstruktioner (analogi), -- godtyckligt val mellan synonymer eller
orddubbletter, -- logisk formalism, -- sträfvan efter koncis och
bekväm form, -- pedantisk spetsfundighet, --
arkaiserande tendenser.

Till normalprosans egenskaper hör, såsom vi redan
sett, att hon bemödar sig om en allvarlig,
noggrann, prydlig och »städad» form samt omsorgsfullt
undviker de skämtsamma, vårdslösa, simpla och
själfsvåldiga uttryckssätt, som äro vanliga äfven i
högt bildade personers lediga umgängesspråk. Vi
hafva också funnit, att denna granntyckthet hos
normalprosan åtminstone i någon mån samverkar med
hennes alltför starka konservatism, då hon nämligen
försmår sådana i talspråket redan fullt stadgade
nybildningar, mot hvilka ingen annan anmärkning

kan göras än den, att de äro »hvardagliga» och
hittills icke fått insteg i vårdad skriftlig framställning.

Men normalprosans granntyckthet går stundom
så långt, att den kommer i strid med hennes
konservatism. Det händer nämligen, att normalprosan,
i sin omsorg om språkets »rykt och redighet», i sin
sträfvan att normera och reglera språkets fria växt,
-- det händer, att hon därvid rensar bort åtskilligt
gammalt godt språkmaterial, eller att hon hårdhändt,
stundom med trångsynt pedanteri, söker genomföra
grammatiska bestämmelser, som ej hafva tillräcklig
grund vare sig i talspråket eller i äldre skriftspråk.

Ett af de mest påfallande exemplen på vårt
nuvarande skriftspråks (särskildt normalprosans)
obefogade stränghet mot vissa gamla, i talspråket ännu
lefvande former företer tredje personens
personalpronomen. I vår gamla bibelöfversättning påträffa
vi uttrycken: »de ledde honom bort till att
korsfästan», »därföre vill jag näpsan och släppan»,
»hvilken som kan tagat, han taget», o. d. Och vi känna
ganska väl betydelsen af det -n och det -t, som
finnas vidhängda verben; ty vi bruka ännu i vårt
hvardagliga umgängesspråk dessa tillägg, nämligen
-n (eller -en) i samma betydelse som honom, -t (eller
-et) i samma betydelse som det; och dessutom
använda vi den vidhängda formen -na liktydig med
henne. I svenska medeltidsskrifter äro dessa
pronominalformer ganska vanliga, men det nysvenska
skriftspråket har allt omsorgsfullare bannlyst dem
ur vårdad framställning. Det nästan öfverraskar oss

att finna dem i dikter af BELLMAN, fru LENNGREN
och A. G. SILFVERSTOLPE. Af nutida tryck är det
nästan blott komisk poesi eller slagdängor af lägsta
rang, som någon gång uppvisa sådana former. Och
dessa pronomina hafva genom skriftspråkets
inflytande på det bildade talspråket så mycket sjunkit i
socialt anseende, att de äfven i tal betraktas som slarfviga
och af många undvikas. Men det är verkligen till
förlust för vårt språk, att dessa korta och bekväma
former äro på väg att försvinna. Särskildt för våra
skalder skulle de vara alldeles ovärderliga, ty deras
synonymer honom och henne äro ju oviga genom
sin längd och hafva säkerligen tvungit mången
skald att göra våld på meter eller mening.

Hvarför har man då varit nog oförnuftig att
oaflåtligt söka utrota dessa ändamålsenliga former?

Svaret blir väl sannolikt detta: Skriftspråket,
eller åtminstone normalprosan, fördrager ej det
lediga umgängestalets förkortade ordformer, utan
återställer dem helst till den gestalt, de haft, innan de
förkortades.
Flera exempel på sådant tillvägagående finnas i kap. IX,
s. 240 f.
 Och man har varit så mån om att i
skrift få igen den gamla, »ordentliga» formen, att
man någon gång skjutit öfver målet, t. ex. när de
bestämda formerna rodnan, lydnan, skepnan (af
substantiven rodna, lydna, skepna) i skrift -- och
sedermera äfven i tal -- förvandlades till rodnaden,
lydnaden, skepnaden, emedan man trodde, att orden

blifvit förkortade på samma sätt som t. ex. månan
af månaden, skillnan af skillnaden.
Snarlik är utvidgningen af pluralen hufvun till hufvuden.
 När man nu
ville göra de vidhängda (»enklitiska»)
pronominalformerna mera »städade» genom att förlänga dem,
så kunde detta rätt behändigt gå för sig med -(e)n
begagnadt såsom subjektsform, ty detta kunde
utbytas mot han eller den
Utförligare behandlas detta ämne -- med afseende på
uppkomsten af den som personalpronomen -- af E. H. TEGNÉR
i Svenska Akademiens handlingar (från 1886) VI.
, och med -(e)t, som
kunde ersättas af det. Men vid formen -(e)n,
begagnad som objektsform, och vid formen -na stötte
man på svårigheter; -(e)n kunde väl ibland ersättas
med den, men ej gärna i fråga om personer; att
-na var en förkortning på den gamla ackusativen
hona (eller hana) hade man glömt, ty den fulla
formen af denna ackusativ var föråldrad. Man tog
därför sitt parti och kasserade alldeles de
omedgörliga objektsformerna -(e)n och -na, eftersom de
ej läto normalisera sig till tryckvärdiga, ordentliga ord.

I det anförda fallet torde alltså skriftspråkets
rensningsarbete grunda sig på ett slags resonemang,
om detta ock i allmänhet icke legat fullkomligt
klart för de skrifvande. Äfven i andra tillfällen
synes förkastandet af gamla former hafva berott på
de skrifvandes oförmåga att riktigt uppfatta dessa
formers betydelse och berättigande. När man
sträfvat efter att ur skriften utesluta t. ex. heldre och
aldra till förmån för hellre och allra, så har detta

sannolikt varit därför, att de senare formerna
förefallit mera regelbundna i jämförelse med heller, helst
och all, medan de förstnämnda betraktats som
själfsvåldiga uttal. Och då den gamla objektsformen
(egentligen dativen) dom eller dåm icke fått följa sin
sidoform dem, beror detta nog därpå, att dåm med
afseende på sin vokal icke lika bra som dem
motsvarat de, deras. Af liknande anledning torde man
ha undvikit singularformer på -er af substantiv och
adjektiv, t. ex. slusker, glader, rasker, riker, hvilka
ju icke bekvämt låta förena sig med det nyare
språkets nominalböjning. Också utrycken »i ljusan låga»,
»på ljusan dag», »i rättan tid», »många Herrans
år» o. d. tyckas hufvudsakligen därför, att de nu
framstå som oregelbundenheter, hafva svårt att
behålla sig i skriftspråket.

Likaledes kan man förmoda, att de gamla
genitivförbindelserna till lags, till vägs, till tåls, till
reds, till skänks, till viljes, hur dags, så dags m. fl.
just genom sina afvikelser från nutida grammatiska
regler ingifvit de skrifvande betänkligheter.

När allvarlig skriftlig framställning i regeln
icke kan använda t. ex. orden »i jåns» »gona sej»,
»få nys om något», så ligger orsaken sannolikt däri,
att dessa ord förefallit de skrifvande obegripliga och
besynnerliga; att gona var en afledning af god, hade
man förgätit; nys däremot torde ha förefallit mindre
lämpligt af det skäl, att det så lätt kunde leda
tanken på nysa.

Af det äldre språkets »orddubbletter» har

skriftspråket ofta utvalt den ena formen och ratat den
andra; så t. ex. gillar skriftspråket numera endast
formen ensam, men försmår ensammen, som ännu
brukas i tal. Och medan det lediga talspråket
företrädesvis eller uteslutande använder formerna opp,
ner, (någon-, ingen-) -stans eller -stäns och säja, gillar
skriftspråket (eller åtminstone normalprosan) numera
endast de i umgängesspråket knappast brukliga upp,
ned, -städes och säga.

I dessa och flera dylika fall torde det vara
ganska svårt att finna grunderna för skriftspråkets val.
Men det finnes många andra olikheter mellan tal
och skrift, som tydligen framkallats af skriftspråkets
stränga formalism, dess minutiösa kraf på logisk
motsvarighet.

I vårt nuvarande tal plägar ett kollektivt
substantiv i fortsatt framställning åtföljas af plural, t.
ex. »Vill herrskapet vara så snälla å' ... »; och när
man sagt något om sällskapet, folket o. d., kan man
fortsätta: »di va' oroliga», »di blef skrämda» o. s. v.
Detta är en både i de nordiska språken och i andra
språk af ålder använd, helt naturlig konstruktion
efter den inre betydelsen. Men för skriftspråket
gäller den yttre formen mera.

Om sådant, som just sker eller är för handen,
säger man t. ex. »De' va' en sak, ja' ville tala me'
dej om», »De' va' roli(g)t», »De' va' en huggare
att springa!» o. s. v. Med bruket af imperfekt torde
man härvid angifva, att man nyss tänkte eller
tyckte så, som man nu säger. Men för att ett

bref skulle få gälla som ordentligt, blefve man nog
tvungen att skrifva: »Det är en sak, om hvilken
jag önskar tala med dig», o. s. v.

När normalprosan undviker talspråksuttrycken
»Ja' har varit hos biskopens», »Ska' du gå till
Bergströms?» o. d., för att i stället använda fullständigare
beteckningar af familjen i fråga, -- så är väl äfven
denna korrigering framkallad af samma sträfvande
efter exakthet.

Och vidare kan det vara af intresse att lägga
märke till, huru det vårdade skriftspråket utdömt
bruket af bestämd form i (kortare) tillnamn, t. ex.
Eken, Hjelmen, Bååthen, förmodligen emedan det
förefallit som en oregelbundenhet. Fordom kunde
man äfven i högtidlig framställning skrifva och säga
t. ex. Sturen, Dacken; att de numera ej tålas i mera
städadt tal, torde väl bero på skriftspråkets
inflytande.

En ganska omfattande skiljaktighet mellan
umgängesspråket och normalprosan består däri, att det
förra mycket oftare än det senare börjar sina
meningar med s. k. »formellt subjekt», ordet det; t. ex.:
»De' ligger fyra fartyg i hamnen», »De' kom hit
en person, som ville tala me' dej», o. s. v. I
muntlig framställning är denna konstruktion naturlig
och ändamålsenlig. Det ord, som skall särskildt
framhållas, bör nämligen ej komma allra först, om
det skall kunna lätt och säkert uppfattas, utan det
måste i någon mån förberedas och understödjas af

sammanhanget.
En annan anledning, hvarför hufvudordet stundom
kommer efteråt, är den, att det ej genast är till hands för den
talande.
 För skriftlig framställning gäller
denna hänsyn i mycket ringare mån, och
normalprosan kan därför anses hafva ett visst berättigande
att -- såsom den också ofta gör -- öfvergifva
konstruktionen med »skenbart subjekt». Erfarne
stilister torde dock hafva märkt fördelen af att
efterlikna talspråkets konstruktionssätt i detta afseende
(som i flera andra); ty genom afvikelse från denna
psykologiskt riktiga uttrycksform blir skriftspråket
lätt något stelt och konstladt.

Men vid vårt skriftspråks -- och särskildt vår
normalprosas -- utveckling hafva de skrifvande
alltför litet aktat på, hvad som föll sig naturligast
och ledigast i talspråket, och hvad som alltså
företrädesvis kunde anses tillhöra det lefvande
språkets väsen. Man påträffar därför stundom i
skriftspråket ett skematiskt mekaniserande, som ingalunda
har rotfäste i det lefvande språkets natur, och
hvilket mer, än nödvändigt vore, ökat olikheten mellan
det språk, vi tala, och det, vi tvingas att skrifva.

Ett par märkliga exempel på detta förhållande
lämnar verbets behandling i skriftspråket.

Vi veta, att våra grammatikor angående
passivum lära, att »passivum utmärker, att subjektet
mottager en verksamhet», och att »af verbens
aktiva former bildas motsvarande former i passivum

genom tillägg af -s»; hvarvid plägar göras den
anmärkningen, att »passivum ofta omskrifves, i
synnerhet med blifva». -- Hvad skriftspråket angår,
äro ju dessa regler fullt korrekta: att subjektet
göres till föremål för en verksamhet, uttryckes i skrift
helst med s. k. passivform (på -s).

Men samma regel gäller icke för det lediga
samtalsspråket. Jag kan visserligen utan betänkande
skrifva: »Mattorna piskas af drängarna», »Rocken
har lagats af skräddaren»; men skulle jag försöka
att i vanligt umgängstal införa dessa uttryckssätt,
skulle de låta tvungna och pedantiska. För att
uppehålla den lediga, otvungna samtalstonen skulle
jag nödgas säga: »Mattorna blir (nu) piskade åf
drängarna», »Rocken har blifvit lagad åf skräddarn»
Bruket af varda för att uttrycka passiv betydelse är
numera i talspraket mycket inskränkt; det torde förekomma
blott på få orter och äfven där i ett ringa antal förbindelser.;
men ännu hellre skulle jag använda aktiv form.
Däremot kan man, utan att bryta mot den otvungna
samtalstonen, säga: »Rocken behöfver lagas», alltså
utan tillägg af någon agent (»åf skräddar N. N.»
eller dylikt). Man tänker nämligen då icke så
mycket på en verksamhet, hvilken af någon skall
utöfvas på rocken, fastmer på en förändring, som
som skall ske med plagget. Verbet lagas bör
därför i denna förbindelse snarare kallas neutralt
(intransitivt, deponentiellt) än rent passivt.

I själfva verket skall man, om man närmare
granskar de i umgängesspråket brukade s. k.

passiva verbalformerna på -s, i allmänhet finna deras
betydelse vara 1:o) neutral (som i lagas), d. v. s.
utsäga ett skeende eller ett tillstånd, eller 2:o)
reciprok, eller 3:o) aktiv och transitiv, ehuru utan
utsatt objekt.

Den neutrala betydelsen är visserligen den, som
står närmast intill rent passiv betydelse; men en
skillnad kan dock i allmänhet lätt nog iakttagas.
Säger man: »Han fick ligga länge å' pinas, innan
han dog», så är pinas = lida; vill man inlägga en
fullt passiv mening i verbet, så säger man t. ex.:
»Han blef jämt pinad å' plågad åf den elaka kärngen».
-- I satsen: »Så'na där kragar brukas inte numera»,
är ju brukas = vara bruklig, vara modern. O. s. v.

Det kan göra rätt stor skillnad till betydelsen,
om det är i tal eller i skrift, som man möter
uttrycket: »De knuffades och sparkades». I talspråk
kunna verben ej gärna uppfattas annat än som
reciproka (= »de knuffade å' sparkade hvaran(d)ra»);
förekomma orden i skrift, så tänker man väl i första
rummet på passiv betydelse (= »de blefvo knuffade
och sparkade»).

Ur den reciproka betydelsen utvecklar sig i
talspråket lätt en aktiv (transitiv), då nämligen
verksamheten utsäges om blott en individ. I
umgängesspråket betyder t. ex. »Han retas å' narras» intet
annat än: han håller på att (eller: brukar) reta och
narra (andra, sina kamrater o. d.). Härmed kan
man jämföra t. ex.: »Du får inte luggas», »Hun(de)n
bits», »Nässlan bränns». Betydelsen blir, som man ser,

rent aktiv (transitiv), ty verbet uttrycker en
verksamhet, som öfvergår på ett objekt, ehuru detta
objekt ej utsättes. Skriftspråket undviker helst
dessa aktiva s-former, sannolikt emedan de hota att
bringa oreda i den sköna ordning,
skriftspråksgrammatiken åstadkommit genom bestämmelsen, att
s-formerna skola vara passiva.

Emellertid är det förvånande, att skriftspråkets
försök att göra de ursprungligen reflexiva
s-formerna till passiva kunnat, trots talspråkets motstånd,
hafva så stor framgång. Numera stöter man sig
alls icke därpå, att skriften af hvilket transitivt verb
som helst till den aktiva formen bildar en passiv
motsvarighet på -s samt använder denna ej blott i
infinitiv och finita former (presens och imperfekt),
Hvad angår konjunktiven, blifva naturligtvis de passiva
formerna sällsynta i skrift, då redan de aktiva fått en
inskränktare användning och för öfrigt tydlig skillnad mellan indikativ
och konjunktiv s-form stundom icke kan åstadkommas (t. ex.
kallades, böjes, böjdes, tages o. s. v.). Imperativens »passivformer»
blifva i regeln orimliga till sin betydelse; och det tager sig
onekligen litet löjligt ut, när våra grammatikor utan
reservation upptaga formerna kallas!, kalloms!, kallens!, böjs!, böjoms!,
böjens!, tros!, trons!, grips!, gripoms!, gripens!, binds!, bindoms!,
bindens! Om herrar grammatici ålades att ur litteraturen
anskaffa exempel på dessa formers förekomst, skulle de
sannoligt få mycket besvär.

utan ock i supin. För något mera än hundra år
sedan opponerade sig ännu den lärde och vittre
ANDERS AF BOTIN mot formerna »jag har älskats,

lärts, tagits», hvilka han ansåg »böra undvikas i
regelbunden skrift». Nu däremot torde ej mången
finna ens sådana former betänkliga som ansträngts,
hvälfts, glömts, nämnts, mists, östs, väfts, söfts, höljts,
sväljts o. d., om han ser dem i skriftlig
framställning; skall han muntligen uppläsa dem, kan han
knappt undgå att finna dem obekväma och konstiga.

I förändrandet af s-formernas betydelse och i
deras konsekventa -- man kan säga: järnhårda --
genomförande till så godt som hela de transitiva
verbens böjning har skriftspråket utan tvifvel
förgripit sig på det i egentligare mening lefvande
språkets natur. Men till skriftspråkets försvar kan
anföras, att dessa passiva s-former äro utomordentligt
praktiska och behändiga att begagna i skriftlig
framställning, och att de, särskildt som goda
hjälpmedel för åstadkommande af den erforderliga
omväxlingen, utgöra en verklig vinst för skriftsvenskan.

Sådana förmildrande omständigheter gälla ej
för ett annat tilltag af skriftspråket, eller snarare
en spetsfundighet, uppfunnen af en grammatiker och
sedan af flera generationer lärare med svett och
möda inpräglad i den skrifvande ungdomen. Jag
menar naturligtvis den fordran, som ABRAHAM
SAHLSTEDT år 1769 uppställde
Ansatser hade dock förekommit hos något tidigare
grammatiska författare; jfr KOCK, Studier öfver fornsvensk ljudlära,
s. 284.
) och sedermera allt
flera grammatici hafva godkänt, att neutret af

perfektets particip, när det brukas för att (såsom s. k.
supin) tillsammans med verbet hafva bilda perfekt
eller pluskvamperfekt, skall (om möjligt) få annan
form, än det har i sina öfriga användningar.

Regeln var visserligen icke helt och hållet
gripen ur luften, enär (såsom särskildt KOCK
framhållit) folkmålet både i Stockholm och i några
landsorter låter neutret af perfektets particip i de
»starka» verben ändas på -it (eller -i'), medan
maskulin- och femininformerna vanligen ändas på -en. Då
nu bildade personer från dessa trakter velat skrifva
korrekt, hafva de till likhet med formen på -en
skrifvit -et; och om de gjorde detta minst ofta i
fråga om supin-användningen, så var det därför, att
i denna sambandet med formen på -en var minst
märkbar.

Men detta var och är ett mycket svagt stöd.
Största delen af vårt folk har icke gjort och gör
ännu icke någon skillnad i uttalet mellan de starka
verbens »supin» och participets neutrum i annan
användning.
Skillnaden mellan ståndet och stått, gånget och gått,
fånget och fått är isolerad och föga vägande, helst som de
gamla participformerna äro stadda i utdöende inom talspråket
och, när de brukas, snarast uppfattas som adjektiv.
) Öfver hufvud taget torde det vara
ytterst sällsynt, att en person, som talar utan att
egna särskild uppmärksamhet åt sina uttryckssätt,
gör denna åtskillnad. Och gör han den, så är det
ett ganska otacksamt besvär: hans åhörare lära nog

nästan aldrig märka den, ty ljudskillnaden mellan
i och e i den svagare betonade stafvelsen i ett ord,
som (åtminstone i regeln) blir jämförelsevis svagt
betonadt i satssammanhanget, är så ringa, att det
måste vara skarpa öron och spänd uppmärksamhet
till att uppfatta den.

De starka verben äro ju för öfrigt blott ett
ringa fåtal af alla de verb, som språket begagnar.
Uti det stora flertalet, de s. k. »svaga», har det
varit omöjligt att söka införa någon uttalsskillnad
mellan neutrets olika användningar, ty härtill har
det lokala talspråket ej ens gifvit en sådan
skengrund som i fråga om de starka. Men
»pappersspråket» har, som vi veta, funnit på den (i mer än
en mening) dyrbara utvägen att för de flesta af de
svaga verben uppgöra en ortografisk skillnad;
hvarje svensk måste ju nu, för att kunna anses
bildad, hafva egnat några månader eller år af sitt lif
åt studiet af -t och -dt.

Det torde icke här behöfva närmare utredas, i
huru hög grad skriftspråkets äflan att skaffa en
särskild form åt »supinet» står i strid mot den
allmänna riktningen i vårt språks utveckling. Vi
hafva ju nyss (i kap. IX) sysselsatt oss med
åtskilliga företeelser, som klart ådagalägga, att de
förändringar, som ljudförbindelser och böjningsformer
undergå, i regeln åsyfta att göra språket lättare
att begagna och lära -- att göra det till ett

enklare och därigenom mera praktiskt redskap för
tanken.
Med den föregående framställningen kan den läsare,
som är intresserad af att närmare sätta sig in i frågan, jämföra
dels sådana fall af språkbruket, där betydelseklyfningen ej är
fullt genomförd t. ex. »Uttryckligen vill jag hafva sag(d)t,
att ...» o. d.), dels yttranden af framstående språkmän, t. ex.
af JOHAN IHRE (1751), att man bör skrifva »jag hafver funnet»,
emedan stafningen med -it strider mot »analogien af språket»;
af RYDQVIST, Sv. språkets lagar, I 455 följ. (1852), hvaraf
framgår, att R. betraktade differentieringen som en ganska onödig
nyhet; samt af A. KOCK, Studier öfver fornsvensk ljudlära, s.
279 följ. (1886), där särskildt bör framhållas slutklämmen (s.
287), att trots grammatikens regel det i de flesta trakter torde
vara mera i högtidligt tal än i vanligt samtalsspråk, som en
skillnad göres mellan formerna» på -et och -it.


Äfven i ett par andra fall måste vi anse, att
arbetet för språkets reglerande hvarken varit
välbetänkt eller förmånligt.

På 1850-talet begagnade man ännu utan
betänkande pluraler på -er af åtskilliga neutrer med
konsonantslut i stammen; så t. ex. både skref och
sade man härader, landskaper, förråder, förslager,
verber, resultater, argumenter, poemer, protokoller,
fodraler, standarer, hoteller, koncepter, paketer,
porträtter, magasiner, o. s. v. Men den tidens förnämste
svenske språkforskare J. E. RYDQVIST utdömde
dylika pluralformer såsom icke grundade i vårt
medeltidsspråk (de uppkommo i allmänhet på
1500- och 1600-talen) och såsom stridande mot den
allmänna regeln för pluralbildningen af t. ex. hus,

skepp, barn, bord, tal, verk, ägg o. d.
Skolgrammatikorna hafva, som vi veta, tillämpat Rydqvists åsikt
med den påföljd, att pluraländelsen -er nu blifvit
ganska allmänt bortlagd i svenska ord, såsom
härad, förråd, och mestadels äfven i lånord, såsom
poem, element; dock brukas ändelsen -er vida mer
i talspråket än i skrift.
I ord, som tillhöra handelsspråket, har ändelsen -er ej
låtit utrota sig; man skrifver fortfarande priser, profver, tyger,
viner, garner o. s. v., samt tyckes t. o. m. utvidga
användningen af ändelsen, ty mjöler, gryner o. d. torde vara tämligen nya.


Förändringen har ej försiggått utan motstånd;
män sådana som R. von KRÆMER och C. J.
SCHLYTER samt senare N. LINDER
I dennes skrift »Om -er, -r, -ar och -or såsom
pluraländelse för neutrala substantiver» finner man den utförligaste
redogörelsen för frågan.
 och A. NOREEN
hafva med all rätt framhållit den praktiska
fördelen af att i dessa substantiv (liksom i de flesta
andra) kunna skilja obestämd plural från obestämd
singular.

Att återgången till medeltidens språkskick i
detta fall väsentligen kunnat genomföras,
åtminstone i skrift, det har, som jag antydde, mest
berott på det verksamma bistånd, rensningsifrarna fått
från skolans målsmän. Däremot har ett annat
reaktionärt anlopp mot den lefvande högsvenskan
kunnat afböjas på den grund, att det icke eller
blott lamt blifvit understödt af skolböcker och

lärare: försöket att återinföra beteckning af
maskulint eller feminint genus för sådana substantiv, som
i riksspråket fått den-genus (»sakgenus»,
»realgenus»).
Om genusförhållandenas utveckling och nuvarande
tillstånd i vårt språk finnes, som bekant, en högst lärorik och
intressant utredning af E. H. TEGNÉR i sjätte bandet af Sv.
Akademiens handlingar (från år 1886).


Man kunde väl kunna tycka, att för den, som
ej vuxit upp i en landsort, där folket bevarar den
forna genusskillnaden, skulle det vara ett hopplöst
företag att söka lära sig att (med afseende på
bruket af han och hon, slutartikel och adjektiviska
bestämningsord) behandla vissa tusental af
den-könsorden som maskuliner och vissa andra tusental som
femininer, helst reglerna om dessa ords
genusskillnad »efter betydelsen» och »efter ändelsen» ej förslå
synnerligen långt.
Att t. ex. fot, kant, tron, väg, stol, eld, ho, sky, stad
böra gälla som manliga och höft, tå, grop, sked, vägg, klo som
kvinnliga, kan icke läras genom regler, utan måste inhämtas
för hvarje ord särskildt; och så är det i en mängd andra fall.
 Omöjligt hade väl företaget
ändock icke varit; men visserligen skulle det
stora flertalet af vår skolungdom då hafva fått
underkasta sig ett ännu drygare arbete, än inlärandet
af »supinets» finesser nu kräfver. Lyckligtvis torde
saken hafva förefallit lärarna och
läroboksförfattarna själfva så besvärlig, att de ej vågat sig på
försöket.

Emellertid är skolan nu för tiden en

samfundsmakt af djupt ingripande betydelse; för reglerandet
af vårt skriftspråk -- och därmed äfven (ehuru blott
medelbarligen och i vida ringare mån) af vårt
bildade talspråk -- kunna skolans målsmän
åstadkomma mycket, så väl till nytta som till skada.

Det är därför högst viktigt, att skolans
språkreglerande verksamhet utöfvas efter sunda
grundsatser och ej med trångsynt pedanteri. Men den
naturliga riktningen för regleringsarbetet inhämtas
just genom studiet af talspråkets utveckling. Att
närma skriftspråket till det bildade talspråket, ej
att fjärma det därifrån, bör alltså blifva uppgiften.
Skriftspråket behöfver moderniseras, ej arkaiseras.
De flesta andra nationer torde hafva förstått att
bättre låta skriftspråket följa med det talade
språkets utveckling. För oss föredömliga i sin
grammatiska enkelhet äro i synnerhet danskan och
engelskan;
Vi bortse härvid från engelskans föråldrade ortografi
och tänka på »the Queen's English» endast som den höres
vare sig uppläst eller talad.
 och med dessa språk har redan talsvenskan
betydligt större likhet, än den skulle kunna tro,
som gjort bekantskap endast med den konstlade
skriftsvenskan.



ELFTE KAPITLET.

Tillfälligare (historiska) olikheter mellan skrift
(normalprosa) och samtalsspråk. C. Skriftspråket har
i större omfång efterbildat utländskt språkbruk.

På litterär väg gjorda språklån kvarstanna ofta inom
skriftspråket, öfvergå ej till samtalsspråket. -- Skriftspråkets lån med
afs. på enkla, sammansatta eller afledda »innehållsord», -- med
afs. på formord, -- med afs. på satsfogning, satsförkortningar,
ordföljd m. m. -- Reflexioner.

Att de bildade svenskarnas språk (liksom öfver
hufvud taget hela den svenska kulturen) utvecklat
sig under starka inflytelser från utlandet, och att
det bär lätt igenkännliga spår af dessa utländska
inflytelser, torde vara allmänt bekant.

Redan före kristendomens införande hade
åtskilliga kulturord från främmande folk funnit vägen
till våra förfäder. Med en ny sak, ett nytt begrepp
följer ju vanligen ett nytt namn; införes saken eller
begreppet utifrån, så följer gärna dess benämning
med. Och de hedniska svenskarna tyckas hafva
lärt sig ganska mycket af andra folk; särskildt är
det märkligt, att icke få latinska kulturord -- väl

hufvudsakligen genom tysk förmedling -- mycket
tidigt invandrat hit. Det är väl heller icke alldeles
omöjligt, att en och annan stilistisk egenhet från
latinska inskriptioner efterliknats af skandinaviska
runristare
Jfr hvad som, på tal om de äldre runskrifterna, säges
härom sid. 22.
 när de lånade själfva skriftecknen,
kunde de ju också låna några skrifseder.

Huru mycket antagandet af kristendomen och
de närmare förbindelserna med det kristna Europa
redan under medeltiden inverkade på svenskans,
särskildt skriftsvenskans, utbildning hafva vi förut
(i kap. I) i någon mån antydt; att försöka
fullständigare skildra det skulle föra oss alltför långt från
vårt ämne. Än mindre kunna vi inlåta oss på att
ens i de allra allmännaste drag teckna de
utomordentligt talrika och omfattande inflytelser, som
under den nyare tiden utöfvats på svenskan af
tyska språk, danska, holländska, franska, engelska
samt -- ej minst, om ock oftast blott
medelbarligen -- af de klassiska språken.

Men vid en sida af saken måste vi något
uppehålla oss. Bland de utländska inflytelserna hafva
de, som kommit på litterär väg, haft stor
betydenhet. Hvad som utgifvits på svenska, har till en
mycket väsentlig del utgjorts af öfversättningar
eller bearbetningar af främmande original. I sådana
litteraturalster hafva de utländska språkegenheterna
alltid i någon mån kvarstått, ofta i synnerligen

stor skala. Det har icke varit lätt för den
skrifvande svensken att själfständigt på nytt tänka
författarens tankar och att skickligt begagna sig af
äkta svenska ord och vändningar. Svårast har
denna uppgift blifvit, då originalets innehåll rörde
sig kring ämnen, som förut varit föga kända i
Sverige och behandlade på svenska, -- och just
sådana skrifter hafva naturligtvis helst blifvit valda
till att öfverflyttas på modersmålet. Då har
öfversättaren, äfven om han var en person med stor
kännedom af modersmålet och fin uppfattning af
dess egenheter, knappt kunnat alldeles undvika att
antingen låna utländska uttryck eller ock att
efterbilda dem i nya, af svenskt språkmaterial
tillskapade motsvarigheter, hvilka likväl röjt den
utländska tankegången och förefallit osvenska. Äfven
ord af sistnämnda slag böra betraktas som lånord.
E. H. TEGNÉR kallar dem »ideella lånord» eller
»öfversättningslånord»; -- »man rör sig vid detta
slags uttryck med en fullkomligt svensk ljudkropp,
men själen, som bor i det inhemska höljet, är
utländsk.»

Hos okunniga, vårdslösa och brådskande
öfversättare, utan känsla eller intresse för modersmålets
renhet, hafva naturligtvis lånord af båda slagen
inkommit i vida större antal, än det hade varit
nödigt. Ännu i våra dagar finner man ju ofta i
öfversättningar af utländska böcker eller
tidningsartiklar nya danismer, germanismer, anglicismer
eller gallicismer, som med någon omtanke kunnat

undvikas. Har nu uttrycket en gång kommit in
i svensk skrift, så kan det lätt komma igen flera
gånger och till sist bli tolereradt.

För öfrigt är det ej blott vid öfversättning eller
bearbetning af ett särskildt original, som
språklånen flöda in från den utländska litteraturen. Äfven
vid själfständigare författande stå våra skriftställare
under inflytande af talrika reminiscenser från de
skrifter på tyska, franska, engelska eller andra
främmande språk, som de studerat, och hvilka kanske
i mycket högre grad än den ihemska litteraturen
varit föremål för deras intresse och efterbildning.

Den litterära vägen har sannolikt vida mer än
den muntliga tillfört den yngre nysvenskan
språklån. Dessa hafva företrädesvis inkommit från
Tyskland och Danmark, ej blott för de täta
förbindelsernas skull, utan ock därför, att ett tyskt och ännu
mera ett danskt ord vanligen genom helt ringa
ljudförändringar kunnat få svenskt utseende; äfven
tyska (och danska) konstruktionssätt hafva
jämförelsevis lätt kunnat öfverflyttas till vårt språk, enär
de på grund af den allmänna likheten språken
emellan snarare undgått uppmärksamheten.

Men icke allt språkligt lånegods har fattat lika
fast fot hos oss. Det, som inkommit på litterär väg,
har ofta stannat i vårt skriftspråk, utan att förmå
tränga in i det otvungna, lediga samtalsspråket.
Ty detta har på det hela förhållit sig mera
afvisande mot språklånen och alltså förblifvit mera
nationellt, hvilket det så mycket lättare kunnat göra,

som lånandet till betydlig del gick ut på att rikta
svenskan med uttryck för abstrakta förhållanden,
alltså något, hvaraf umgängesspråket har mindre
behof än skriften.

*

Om man genomögnar en svensk ordlista och
därvid noga tänker efter, hvilka ord man själf skulle
kunna begagna i ledigt och otvunget samtal, så
stöter man på synnerligen många, som visa sig
icke vara tillräckligt »lediga» och »otvungna» i
tal, ehuru de mycket ofta brukas i skrift (särskildt
normalprosa). Åtskilliga af dessa speciella
skriftspråksord tillhöra en kategori, som vi redan förut
omnämnt, i det de äro gamla svenska ord, som
utdött i talspråket, men kvarhållits eller
återupplifvats i skriftspråket. Vida talrikare äro likväl
lånorden, och dessa befinnas oftast vara inkomna på
litterär väg från tyskan, direkt eller genom dansk
förmedling.

Bland dessa uteslutande eller hufvudsakligen
litterära (ej i umgängestalet brukliga) lånord
Bland lånorden upptaga vi äfven
»öfversättningslånorden». Då det gäller så nära besläktade språk som svenskan
och tyskan, blir skillnaden mellan formella lån och blotta
tankelån ofta föga märkbar.
 träffa
vi jämförelsevis få enkla ord, men af sådana
somliga i skrift mycket vanliga »innehållsord», som
t. ex. bringa, skildra, blotta och blott (adj. och adv.)

skri, städse, och dessutom flera »formord», om
hvilka vi strax skola tala utförligare.

Så mycket ymnigare representerade bland de
lånade skriftspråksorden äro sammansatta och
afledda ord, företrädesvis af mer eller mindre abstrakt
betydelse. Se här några sammansatta verb, tagna
nästan på slump! Motse (t. ex. svar), tillställa
(någon en skrifvelse), (det) framgår (att), frånkänna,
tillerkänna, tilldela, meddela [i flera användningar],
frånträda (en befattning), iakttaga, uraktlåta, tillfoga.

Särskildt anmärkningsvärdt är, att många verb
(eller af verb afledda nomina) med de tyska
förstafvelserna an-, be-, bi-, ent-, er-, fort-, för- (= det
tyska ver-), hän-, här-, under- och veder- ej kunnat
intränga i det lediga samtalsspråket. Sådana äro
t. ex. anfordra(n), angränsa, anmana, anrycka,
beediga, befoga, befullmäktiga, bemäld, benämna;
bifoga, bilägga, bispringa, bistå, biträda, bivista,
entlediga; ernå; fortkomst, fortlöpande, fortskaffa;
förgäta, förhindra, förhålla sig, (det) förljudes (att),
förminska, föröka; hängifva sig, hänskjuta, hänsyfta,
häntyda, hänvisa; härflyta, härleda; underblåsa,
undergå, underkasta, underlåta, underställa;
vederfaras, vederfås, vedersakare, vedertaga. Likartade äro
adverbet förgäfves, substantiven gelike, underpant,
vedermöda, vedernamn, adjektivet vedervärdig m. fl.

Efterbildningar af sammansatta tyska verb äro,
som bekant, mycket vanliga i vårt skriftspråk; och ett
af de drag, som skarpast skilja vår normalprosa
från vårt umgängestal, är just den förras sed att

(efter tyska förebilder) -- i sådana fall, där det förra
begagnar enkelt verb med adverb (eller preposition
eller predikatsfyllnad), -- af adverbet (eller
prepositionen eller predikatsfyllnaden) och verbet bilda ett
sammansatt verb. Exempel skulle kunna anföras
i många hundratal, om ej i tusental. Här torde de
följande vara tillräckliga.

Skriftspråket, speciellt normalprosan, föredrager
sammansättningarna aftorka, efterhöra, frambära,
fråntaga, förbigå, genomresa, inflyta, medskicka,
motsätta sig, påskrufva, tillsäga, uppsöka, uthyra,
vidkännas, vidgöra, öfverhoppa, öfverläsa, medan det
lediga talspråket använder uttrycken torka åf, höra
efter, bära fram, ta ifrån, gå förbi, resa igenom, flyta
in, skicka me', sätta sej emot, skrufva på, säja te',
söka opp, hyra ut, kännas ve', göra ve', hoppa öfver,
läsa öfver. Vidare kunna vi jämföra normalprosans
fastläsa, kvarstanna, friköpa, lössläppa, klargöra,
hemlighålla, färdigbygga, omöjliggöra, ifrågakomma,
iståndsätta, omhändertaga, med talspråkets läsa fast,
stanna kvar, köpa fri (fritt, fria), släppa lös, göra
klar, hålla hemlig, bygga färdig, göra omöjlig, komma
i fråga, sätta i stånd, ta om hand. Blott i perfekt
particip -- så vidt denna form eljest är användbar
i tal -- föredrager talspråket sammansättningen.
Det ledigare skriftspråket följer härvid (som i åtskilligt
annat) ofta talspråket.


Den nutida normalprosan har äfven i andra fall
tagit efter tyskan i bruket af långa
sammansättningar. I skrift stöter man sig ej på sådana ord

som olyckstillbud, själfuppehållelsedrift; men i samtal
skulle man afgjordt gifva företrädet åt lösare
förbindelser.
Till och med då sammansättningarna hafva en mera
officiell karaktär (t. ex. utgöra titlar), plägar man i tal helst
undvika dem; så säger man hellre syssloman ve' domkörkan än
domkyrkosyssloman och hellre vaktmästare ve' råsstun än
rådstuguvaktmästare.
 Rubriker öfver artiklar eller notiser i
tidningar kunna stundom innehålla sammansatta
substantiv af sådan längd (»sesquipedalia verba»),
att deras användande i tal nära nog förbjuder sig
själft. Ett par dylika, som jag mera tillfälligt
upptecknat, arbetslöshetsunderstöd, arbetsanvisningskontor
och fosfortändstickstillverkning, torde ej tillhöra de
värsta i sitt slag.

I ledigt, otvunget umgängesspråk lär det knappt
falla någon in att -- om ej på skämt -- inblanda
adjektiv (eller adverb) på -mässig(t) eller -mätig(t),
t. ex. begrepps-, plan-, (o)regel-, traktatsmässig(t), (sin
plikt) likmätigt, (o)rättmätig (t. ex. harm, fordran);
men dessa från tyskan lånade bildningar äro ju
vanliga i normalprosa. Denna språkart kan också bruka
många, i talspråket knappast förekommande
adjektiv på -bar, jämte dessas genom förstafvelsen o-
negerade former och med -het afledda substantiva
motsvarigheter, t. ex. (o)utförbar(het),
(o)verkställbar(het), (o)utsägbar(het), (o)smältbar(het), (o)sårbar(het),
(o)märkbar(het) o. s. v. De tyska förebilderna för
sådana ord torde vara välbekanta.

Specifika skriftspråksord äro också vissa,

hufvudsakligen efter tyska mönster, af passiva particip
eller af adjektiv på -lig (eller -ig) och det nekande
prefixet o- bildade adjektiv, t. ex. oförvillad(t omdöme),
ogrundad (beskyllning), otyglad(e begär), oöfverträffad
(eller -lig), ojämförlig(t snille), omisskänn(e)lig(a
anlag), oneklig(a förtjänster), ostrafflig(t uppförande),
okuflig, otämjelig, oläklig, oförgätlig, o(för)vansklig,
ovederlägglig, ovederhäftig. Hit höra också åtskilliga
adverb, såsom ostridigt och obestridligen, samt
afledda substantiv, såsom ostrafflighet o. s. v. -- Det
begrepp, som i skrift meddelas genom ett sådant
ord, plägar i ledigt talspråk uttryckas genom hel sats.

Med afseende på från utlandet lånade (eller efter
utländska förebilder skapade) »innehållsord», deras
betydelser och förbindelser, blir emellertid gränsen
mellan samtalsspråkets område och normalprosans
något sväfvande. Säkrare låter en sådan gräns
utstaka sig beträffande »formorden», ty dessa
sammanhänga närmare med det (i egentligare mening)
lefvande språkets grammatiska byggnad, hvilken ju ej
plägar vara i så hög grad som ordförrådet mottaglig
för utländska inflytelser. Bland skriftspråkets
(normalprosans) från utlandet lånade formord finnas rätt
många, som sedan århundraden ständigt och jämt
brukats i vår litteratur, utan att likväl så mycket
genomtränga vårt språkmedvetande, att vi hafva dem till
hands vid de muntliga meddelanden, för hvilka vi ej
använda språklig reflexion eller ansträngning.

Det är fortfarande skriftspråkets -- mycket sällan
det lediga umgängestalets -- sak att bruka

densamme i st. f. »han» (jfr det tyska derselbe), »den
sjunde (o. s. v.) dennes» (jfr »am siebenten dieses»)
i betydelsen »i denna månad», enhvar (jfr ein jeder,
ein jeglicher) och samtliga (jfr sämmtlich) såsom
obestämda pronomina och den, det, dem såsom
relativpronomina (i objektställning).

Särskildt intresse erbjuder betraktandet af
relativet hvilken. Detta ord, ett återgifvande af det tyska
welcher, började uppträda i svensk skrift redan på
1300-talet och har sedan blifvit allt vanligare. Det
är dock i synnerhet uti normalprosa, som detta ord
blifvit så allmänt; uti poesi och vitter prosa brukar
man mera sparsamt hvilken till relativ och föredrager
afgjordt som, där detta kan användas; i ledigt
samtalsspråk höres relativet hvilken nästan aldrig.

Till skriftspråkets (särskildt normalprosans)
flitiga bruk af hvilken (hvilket, hvilka) kan man i
många fall ej finna annan anledning än en
oreflekterad vana att efterbilda främmande språks (i synnerhet
tyskans och latinets) böjliga relativpronomina. Men
i åtskilliga tillfällen begagnar skriftspråket afsiktligt
hvilken (hvilket, hvilka) till omväxling med som,
i andra åter för den större tydlighet, som vinnes
genom det förra ordets särskilda former. Intetdera
skälet kan bli bestämmande för umgängesspråket,
ty detta lägger, som vi veta, långt mindre vikt på
att genom ordvalet åstadkomma omväxling och
tydlighet.

Dessutom föredrager skriftspråket (normalprosan)
i allmänhet ordet hvilken, då relativet skall styras

af en preposition, som i sådant fall kan sättas före
pronominet hvilken. Använder man som, måste ju
prepositionen sättas sist i relativsatsen, och denna
ordställning blir obekvämare, ju längre relativsatsen
är, och ju större alltså afståndet blir mellan
prepositionen och det styrda relativpronominet; t. ex.:
»hundra kronor, som man skulle lämna sin
förmyndare en fullständig och noggrann redovisning för».
Skriftspråket kan då genom att välja hvilken,
formellt hopföra de till betydelsen förenade orden och
sålunda vinna i logisk korrekthet, medan det
förlorar i nationell egendomlighet.

Uteslutande hänvisadt till begagnande af ordet
hvilken är skriftspråket i två särskilda fall, i hvilka
som omöjligen kan brukas. Det ena inträffar, när
man behöfver använda relativet som attribut, vare
sig adjektiviskt, t. ex.: »Han fick 100 kronor,
hvilken summa han skulle använda efter eget behag»,
eller i genitiv, t. ex.: »Hundra kronor, hvilkas
användning han själf fick bestämma». Det andra fallet
gäller »oäkta bisatser», sådana som t. ex.: »Han
fick 100 kronor, hvilket gjorde honom stor glädje».
Exemplen äro lånade från E. H. TEGNÉRS framställning
i uppsatsen Tyska inflytelser på svenskan (1889), hvilken uppsats
också i flera andra afseenden lämnat mig material för
behandlingen af hithörande frågor.

-- I intetdera fallet kan, såsom vi se, som användas.
Men talspråket, som ej vill begagna relativet hvilken,
hur skall det bära sig åt i dessa fall? Helt enkelt
så, att det alls icke brukar bisats, utan ny

hufvudsats. I stället för de nyss anförda
skriftspråksbisatserna säger man alltså: »..., å' den summan skulle
han (få) använda efter eget behag», »..., å'
använningen fick han själf bestämma», »... å' de' gjorde
honom stor glädje».

Skriftspråkets större behof af logisk tydlighet
och af omväxling är hufvudanledningen också till
förekomsten af åtskilliga andra från tyskan lånade
bindeord, hvilka icke kunnat fatta fast fot i
talspråket.

Sålunda har skriftspråket (eller åtminstone
normalprosan), men i allmänhet icke talspråket, genom
lån eller efterbildning skaffat sig bindeorden så väl
-- som ock, samt, äfven, icke blott -- utan äfven, dock,
ändock, likväl; det (= att), huruvida, i det (att),
alldenstund; nämligen. Tyskt ursprung hafva sannolikt
äfven de i tal sällan hörda vare sig -- eller och
hvar om icke (eller, som det fordom hette: hvar
ock icke).

Bland prepositionella, delvis äfven till
konjunktioner eller vid satsförkortningar nyttjade uttryck,
som lånats för skriftspråkets räkning, kunna vi lägga
märke till enligt, (i) trots (af), i kraft af, oaktadt,
oafsedt, (för)medelst, angående, beträffande m. fl.

*

Att låta tankarnas olika förbindelsesätt,
särskildt i förhållandet mellan det viktigare
(öfverordnande) och det mindre viktiga (underordnade), klart
och tydligt framträda i formen är ju ett af

skriftspråkets (i synnerhet normalprosans) mest
karaktäristiska drag -- i motsats till det lösa uppradande
med sparsamma antydningar om
tankesammanhanget, som är tillräckligt för samtalsspråket.

Men då sådana logiskt korrekta förbindelser,
som blefvo nödvändiga för skriftspråkets
konstnärliga utbildning, kräfde rikare uttrycksmedel, än det
inhemska (tal)språket hade att erbjuda, var det
naturligt, att man drog nytta af de äldre
kulturspråkens formförråd, och det var förklarligt, att
efterbildandet stundom gick så långt, att skriftspråksstilen
blef stötande osvensk. Medan de särskilda bindeord,
som ansetts behöfliga för åstadkommande af
tydlighet och omväxling, hufvudsakligen lånats från
tyskan
Att åtskilliga inhemska, som i tal blifvit föråldrade,
kvarhållits i skriftspråket har anmärkts i det föregående, sid. 275.
, hafva olika syntaktiska konstruktioner
bildats ej blott efter det tyska skriftspråket, utan ock
efter de latinska s. k. klassiska författarnas stil eller
någon gång efter franska litterära mönster.

Utom den konstrika, ofta konstiga,
periodbyggnaden finnas åtskilliga syntaktiska former att
anföra såsom af skriftspråket lånade utifrån. Men
då vår svenska syntax hittills icke blifvit tillräckligt
undersökt, måste vi nöja oss med några strödda
anmärkningar och stundom framställa våra
uppgifter mera som förmodanden än som fullt bevisade
fakta. --

Att vår normalprosa i bruket af hvad man kan

kalla satsförkortningar, i detta ords
vidsträcktaste mening, har starkt påverkats af utländska
förebilder, torde vara obestridligt. Vi hafva redan i
det föregående erinrat om sådana (ofta ganska långa)
sammansatta eller afledda skriftspråksord, hvilka i
samtalsspråket måste återgifvas med hel sats och
sålunda kunna räknas till satsförkortningar.
Likartade äro de neutrala verbalsubstantiven på -ande
eller -ende, egentligen substantiverade infinitiver,
bildade efter lågtyska förebilder; dessa brukas ofta
i skrift, då man i tal afgjordt skulle föredraga
fullständig bisats. »Det beständiga kommandet och
gåendet af främlingar tröttade honom»,
»Uppmärksamhetens riktande på en enda punkt, hela själskraftens
ansträngande till det yttersta äro villkoren för
framgång», torde kunna tjäna till exempel på dessa
skriftspråksvändningar.

Till satsförkortningar i inskränktare mening
höra åtskilliga participialkonstruktioner, t. ex.:
»Flyende undan förföljarna, kom han ...», »Litande på
hans redlighet, lydde jag hans råd», »Knappt
uppstigen från sjukbädden, råkade han ...», »Öfvergifven
af alla, inväntade han döden», »Af förekommen
anledning ...»; vidare: »nästkommande måndag»,
»likalydande afskrifter», »nästlidna månad», »framlidne (eller:
aflidne) krigskommissarien», samt de såsom
prepositioner använda vidkommande, rörande, frånsedt o.
s. v. Att dylika uttryckssätt bero på utländska
förebilder samt företrädesvis tillhöra normalprosan (eller
rent af kanslistilen), men icke kunna brukas i ledigt

samtal -- om ej på skämt --, torde lätt märkas.
Härmed nekas ingalunda, att vi äfven i talspråket
använda participialkonstruktioner (t. ex. uppriktigt
sagdt, noga taget o. s. v.), men deras antal är vida
mindre.

Då skriftspråket begagnar s. k. »ackusativ med
infinitiv», t. ex.: »Jag tror mig göra min plikt»,
»Jag ser (eller: hör) honom komma», »Jag vet honom
vara rik», eller s. k. »nominitiv med infinitiv», t. ex.:
»Han påstås ha förtjänat en hel förmögenhet», äro
dylika (i talspråket knappast förekommande)
konstruktioner sannolikt att tillskrifva utländskt
inflytande. Det samma torde gälla om konstruktionerna:
efter att ha(fva) ..., utan att vara (eller: kunna o.
s. v.) ..., från att vara (eller: hafva) ...

I skriftspråket, om också ej i den egentliga
normalprosan, utan snarare i mera preciös och
affekterad stil, påträffa vi t ex. »Helt annorlunda
[uppförde sig] N. N.», »Så långt [citera vi] Aftonbladet;
i eget namn tillägga vi ...», [Det, eller: Nu]
Återstår att omtala, huru ...». I dessa fall äro de
utländska förbindelserna lätt igenkännliga. Allmännare
i skriftspråket är uteslutandet af hjälpverbet hafva
i bisatser, t. ex : »Den, som [har] besökt honom en
gång, gör ej om det», »Om vi [hade] varit
försiktigare, skulle det ej ha händt oss», »Att han [hade]
farit bort, var en nyhet»; denna uteslutning torde
bero på tyskt inflytande och brukas föga i
talspråket. -- Ett otvetydigt tysklån är det i skrift mycket
använda parentetiska uttrycket som bekant. Och

närmast är väl tyskans föredöme -- om än
understödt af andra kulturspråks -- skuld till vår
normalprosas afvikelse från samtalsspråket i
konstruktionerna: »Fastän [han var] sjuk, behöll han sitt glada
lynne», »Kjeff, [som är] en af de äldsta städerna i
Ryssland, ligger vid ...», o. d.

Också i fråga om ordföljden beror skillnaden
mellan vårt skriftspråk och vårt otvungna talspråk
stundom på utländska, särdeles tyska mönster.
Visserligen har bruket att i bisatser sätta
predikatsverbet sist i nyaste tiden mycket bortlagts, så att
det numera tillhör blott vissa stilar och vissa
häfdvunna förbindelser. Men större omfattning har den
skiljaktighet mellan skrift (normalprosa) och
samtalsspråk, att den förra ofta ställer en bestämning före
det bestämda ordet, medan det senare föredrager
motsatt ordning. Man jämföre t. ex.: »Arbete är oss
nyttigt» och »Arbete ä' nytti(g)t för oss»; »Tjänaren
bör vara sin herre trogen» och »Tjänarn bör vara
trogen mot sin herre»; »Han är ej sådan, som han
fordom var» och »Han ä' inte så(da)n, som han va'
förr i världen»; »Konungen har frikostigt belönat
soldaten» och »Kungen har belönt soldaten frikostigt»;
»Han visste, att han följande dag (eller: på e. m.)
skulle träffa henne» och »Han visste, att han skulle
träffa henne nästa da' (eller: på e. m.)»; o. s. v.
Det bör påpekas, att i umgängesspråket adverbialets
plats före eller efter predikativet eller objektet i någon mån
beror på den grad af styrka, hvarmed den talande vill
framhålla det; jfr t. ex. å ena sidan: »Ja' har inte (eller: nog, ju,
väl, ofta, sällan) sett gossen», »Ja' ser inte (eller: nog, ju, ofta,
sällan) gossen», och å andra sidan: »Ja' har sett gossen väl
(eller: mycket ofta, ytterst sällan, många gånger)», »Ja' ser
gossen tydligt (eller: mycket sällan o. s. v.)». Jfr också: »Ja'
vet nog de'» med: »Ja' vet(d)e' nog».


Från ett annat område af syntaxen kunna vi
anteckna, att skriftspråksuttrycken »Den vise
fruktar ej döden», »Den slösaktige skadar både sig själf
och andra», o. d., hvilka ju tydligen äro invandrare
i svenskan, icke vunnit insteg i vårt samtalsspråk,
hvilket i stället begagnar sig af förbindelserna: »Den,
som ä' vis (el.: slösaktig)», »En vis (el.: slösaktig)
människa (kar' o. s. v.)» eller möjligen: »Di visa
(el.: slösaktiga)».

I sin afhandling om genus i svenskan har E.
H. TEGNÉR påvisat, att »öfver hufvud den
possessiva genitiven af ord, som utmärka liflösa ting, har
en ytterst ringa användning i talspråket». Vi säga
i enkelt, otvunget samtalsspråk: »Foten på glaset»,
»Blommorna i trägården», »Den nordligaste
sock(n)en i Norrland», knappast någonsin: »Glasets fot»,
»Trägårdens blommor», »Norrlands nordligaste
socken». Då nu vårt skriftspråk gifver företrädet
åt genitiven, torde detta bero på utländska förebilder.
-- För öfrigt synas talets och skriftens olika vägar
i genitivens bruk sträcka sig något längre än till
ord, som beteckna liflösa ting. Man jämföre t. ex.:
»Viktor ä' Adolfs (eller: min) kusin», med: »Viktor
ä' kusin te' Adolf (eller: te' mej)»; »Han afhögg
hans hufvud», med: »Han högg åf hufvet på honom»;

o. s. v. Med god verkan begagnas
talspråkskonstruktionen i Fritjofs saga:

Så han talte med hjältefog,
drog ur gördel pungen;
föga varsamt han den slog
midt i pannan på kungen.

*

De här ofvan lämnade uppgifterna torde i all
sin knapphet kunna gifva någon föreställning om
mängden och betydelsen af de skiljaktigheter, som
uppstått mellan umgängesspråket och normalprosan
därigenom, att denna senare gjort lån från utländska
skriftspråk.

Ännu mycket talrikare äro emellertid de spår
af främmande kulturspråks inflytelser, som äro
gemensamma för vårt skriftspråk och vårt bildade
talspråk. I den mån det nysvenska ordförrådet
hinner framläggas i den stora ordbok, som för
närvarande utgifves af Svenska Akademien, skall det
allt klarare visa sig, hvilken utomordentligt
omfattande inverkan svenskan har rönt af de moderna
kulturspråken, ej blott med afseende på lån och
efterbildning af ord och hela fraser, utan ock i
utvecklingen af de svenska ordens betydelser och bildliga
användningar.

Hos en liten nation, sådan som den svenska,
måste det naturligtvis tydligast märkas, att »all
bildning står på ofri grund»; men äfven på de stora
kulturfolkens språk har den nuvarande

gemensamheten i det västerländska odlingsarbetet tryckt sin
prägel: man kan iakttaga, huru de i ordförråd och
ordbetydelser närma sig hvarandra. Ett märkligt
tidens tecken äro också de sträfvanden till införande
af ett gemensamt världsspråk, hvilka alltjämt låta
höra af sig, ehuru det ena konstgjorda
»världsspråket» efter det andra visar sig vara opraktiskt; det
är redan en god sak, att man börjat allmännare
inse, att språkolikhetens skrankor behöfva nedbrytas,
för att jordens folk skola kunna uppnå det stora
mål, som kristendom och humanitet uppställa: att
de alla skola känna sig som bröder och lika berättigade.

Att vårt språk småningom »europeiseras», bör
man alltså icke anse för en olycka; det är ju en
naturlig och nödvändig följd af den moderna
utvecklingen. Men väl ligger det en fara däri, att
skriftspråkets anslutning till utländska förebilder får gå
så fort, att talspråket ej kan följa med, och att den
stundom tager vägar, där talspråket ej vill följa.
Huru envist talspråket ibland kan hålla emot, sågo
vi tydligast däri, att det i skriftsvenskan mer än
500-åriga relativet hvilken ännu ej kunnat tillkämpa
sig plats i den allmänna lediga talsvenskan.

Att man vid skriftspråkets lån och
efterbildningar af utländska språkföreteelser tagit alltför liten
hänsyn till vårt talspråk, det motsvarar ju
fullkomligt den hänsynslöshet mot talspråket, hvilken
(såsom vi redan sett) röjer sig både i skriftspråkets
konservatism och i dess regleringsförsök.

Följden af allt detta har emellertid, som vi veta,

blifvit den, att skillnaden mellan talsvenskan och
skriftsvenskan blifvit vida större, än det hade varit
nödigt och än det är nyttigt, och att skriftsvenskan
i jämförelse med talsvenskan kommit att förefalla
synnerligen stel och konstlad.
Man bör dock akta sig för att lägga alltför mycken
vikt på uttrycken »konstlad» eller »förkonstlad» om
skriftspråket, i motsats mot det »naturliga» talspråket. Hvarje språk
eller språkart är ju i grunden intet annat än en konstprodukt,
låt vara att den språkbildande konsten mestadels verkat
omedvetet; hvarje språk eller språkart måste läras samt kräfver lång
tid och mycken öfning för att inhämtas väl. Om nu det
svenska samtalsspråket faller sig lättare och »naturligare» för de
flesta svenskar att begagna än skriftspråket (normalprosan), så
beror detta endast i jämförelsevis ringa mån därpå, att
samtalsspråket i sig själft är enklare («naturligare») än normalprosan;
hufvudorsaken ligger däri, att det har öfvats och brukats så
mycket mera och sålunda blifvit så mycket mera invandt och
lätt att bruka.

Då nu denna alltför stora skiljaktighet mellan
talsvenskan och skriftsvenskan har framkallat det
ledsamma förhållandet, att vi svenskar endast sällan
och med svårighet lära oss att tillräckligt ledigt
och korrekt behandla bägge språkarterna, blir det
ett tvingande behof för oss att bringa dem i bättre
öfverensstämmelse med hvarandra.

Men en sådan utjämning kan, såsom vi förut
framhållit, icke ske på annat sätt, än att ur
skriftspråket aflägsnas de för detta mest umbärliga af de
egenheter, genom hvilka det skiljer sig från
talspråket. För att rensningsarbetet skall få någon

utsikt till framgång, torde det emellertid icke böra
genast och omedelbart riktas på den mest typiska
arten af vårt skriftspråk, normalprosan; ty denna
är lik ett allmänt skiljemynt äfven däri, att plötsliga
ändringar i prägeln störa och vålla obehag. Men
normalprosans reformering kan lämpligen förberedas,
om man tills vidare i lågprosan och i vitter prosa
eller öfver hufvud i all sådan skriftlig framställning,
där ett personligt och individuellt drag är mera
tillåtligt, efter hand undanröjer skriftsvenskans
besvärligaste egenheter.
Lofvärda sträfvanden i denna riktning hafva också
förekommit hos våra bättre stilister, om än mera isolerade;
särskildt hafva försök att aflägsna onödiga tyskerier ofta blifvit
gjorda; vår store språkkonstnär VIKTOR RYDBERG gick t. o. m.
en tid väl långt i sin ifver att utbyta »tysk svenska» mot
»nordisk svenska» -- han tog alltför liten hänsyn till talspråket.
 Låter man skriftspråkets
utveckling helt och hållet »sköta sig själf», så är
det fara värdt, att det blir normalprosan, som
kommer att alltmera tvinga sina olater på de andra
stilarterna; ty hon har, som vi strax skola se, ganska
stort inflytande på dem.



TOLFTE KAPITLET.

Om skriftspråkets arter.

Stilblandning; normalprosans inkränktningar. --
Normalprosans egentliga område. -- Kanslistilen. -- Lågprosan; brefvet;
biljetten. -- Högprosan och poesien ha beröringar med
samtalsspråket; retoriska figurer; troper; ordförråd i allmänhet;
välljud. -- Slutord.

När man söker att åstadkomma en indelning
af den sinnliga, konkreta verklighetens företeelser,
stöter man vanligen på den svårigheten, att man
öfverallt finner öfvergångsformer, som i viss mån
tillhöra en afdelning i systemet, men i viss mån
en annan.

Det är blott abstraktionerna, som medgifva en
klar och i logiskt afseende fullt korrekt indelning;
så t. ex. kan man i geometrien indela fyrsidingarna
efter egenskaper, som på ett fullkomligt otvetydigt
och afgörande sätt anvisa hvar och en dess plats.

Men i vårt språks olika arter kan en lika
bestämd indelning ej genomföras. Det är visserligen
lätt att urskilja vissa typer, som, ehuru de begagna

till stor del samma språkmaterial, dock i sina
hufvuddrag stå skarpt skilda från hvarandra. Dessa
typer uppträda dock i verkligheten jämförelsevis
sällan alldeles rena; oftast inträffar, att en skriftlig
framställning företer någon, om ock obetydlig,
blandning af typer.

Framför allt är det vanligt, att normalprosan,
som ju är den allmännaste, mest brukade arten af
skriftspråket, inverkar på och inblandar sig i andra
stilarter. Det förefaller, som om man hade svårt
att frigöra sig från normalprosans konventionella
uttryck, och som om dessa, när man blott fått
pennan i handen, trängde sig fram i skriften, utan den
skrifvandes vilja och vetskap.

Ett ganska träffande exempel på detta
förhållande kan hämtas från en slagdänga, som för
åtskilliga år sedan var mycket populär i Stockholm;
denna visa, kallad »Zandahls kanon», är i det hela
skrifven på stockholmskt talspråk. Sista strofen
lyder så här:

»Och denna här visan en smed hafver diktat,
som uti polisen för oljud har pliktat;
för när han var ute och såg på kanon,
så var han på kulan -- den dumma kalkon!»

Här finnas ju rena talspråksuttryck:
konstruktionen var ute och såg i st. f. »var ute för att
se» och för i st. f. »ty»; de bestämda formerna
kanon och kalkon i st. f. »kanonen» och
»kalkonen», i polisen i st. f. »i (eller: på) poliskammaren»
samt på kulan i st. f. »berusad», »drucken» äro ju

rent vulgära vändningar. Men bredvid dessa till
talspråket hörande uttryck har strofen
skriftspråksordet och i st. f. å', det föråldrade hafver i st. f.
»har» samt denna här, en blandningsform af
skriftspråkets »denna« och talspråkets »den här».

Emellertid har all poesi, som vi strax skola se,
till en viss grad frihet att anlita så väl det nyare
talspråkets som det äldre språkets ord och former.
Märkvärdigare är, att sådan skrift, som utgifver sig
för att meddela verkligt samtalsspråk, ändock
företer starka inflytelser från normalprosan. Om man
granskar dialogen i svenska komedier, romaner och
noveller från vårt århundrades midt eller ännu
något senare, finner man lätt, att språket ingalunda
ger en trogen bild af den tidens lefvande talspråk,
utan snarare af dess bokspråk; och äfven våra
moderna dramatiska författare och novellister, som ju
likväl vinnlagt sig om realism, kunna i dialogen
ej alldeles emancipera sig från skriftspråkets
uttryckssätt.

Särskild uppmärksamhet förtjäna våra
tidningars språk, ty detta utöfvar ju f. n. det största
inflytandet: nästan alla något så när bildade
svenskar läsa regelbundet tidningar, och många läsa
knappt något annat. I tidningar förekommer stor
stilblandning; och detta är naturligt nog, ty
tidningarna skola ju gifva besked om allt möjligt och
hämta sitt stoff från mångahanda olika källor. Det,
som mest direkt föreskrifver sig från redaktionen,
är ledare, notiser, kritiker och kåserier. Bland dessa

äro notiserna oftast affattade på ren normalprosa,
ej sällan i vissa stereotypa uttryck, t. ex.: »Den
sjukes tillstånd inger f. n. inga farhågor», »Den
vördade åldringen är ännu i full besittning af sina
själsförmögenheter», »Tillkallad läkare kunde
endast konstatera dödsfallet» o. s. v. Någon gång
händer det likväl, att en reporter använder en mera
blomsterrik stil och sålunda närmar sig högprosan.
Ledarna åter äro väl, äfven de, i det hela skrifna
på normalprosa, men röna starkare inflytelser af
retoriskt uttryckssätt, särskildt af den
parlamentariska vältaligheten. Ännu närmare till vitter prosa
kommer vanligen litteratur- och konstafdelningen.
Kåserierna skulle ju egentligen gifva ett lätt och
angenämt samtalsspråk, helst med något vitter
anstrykning, alltså utgöras af lågprosa med färgning
af den vittra prosan. Men det är ej ovanligt, att
kåsören faller in i normalprosans tunga lunk. Öfver
hufvud taget är det ganska betecknande för
normalprosans stora makt öfver våra skriftställare, att
äfven sådana tidningar, som just vända sig till de
»bredare lagren» af befolkningen, sällan förstå och
förmå begagna ett folkligt språk, en lågprosa, som
nära ansluter sig till det hvardagliga
samtalsspråket. När försök hafva gjorts i denna riktning, torde
de hafva mötts af erkännande och bifall.
Skulle den stundom framkastade tanken om
önskligheten af en publicistakademis upprättande en gång leda till ett
resultat, så kunde man af en sådan akademi vänta och fordra
en grundlig utbildning i svenskans rätta behandling, särskildt
med afseende på ett enkelt och folkligt uttryckssätt, fritt från
normalprosans värsta oseder.


Sitt egentliga, så att säga naturliga, område
har normalprosan i rent saklig framställning, som
vänder sig endast till läsarens förstånd, och där
hvarken författarens eller läsarens personliga
känslor direkt framträda eller anslås. På
normalprosa affattas alltså sådana skrifter af mera officiell
och opersonlig art, som gälla allmänna (t. ex.
politiska eller kommunala) angelägenheter eller ock
enskildas affärer af allehanda slag. Men
normalprosan har ännu större användning, ty hon
tillkommer hvarje sådan framställning, i hvilken det
sakliga innehållet får, som man säger, tala för sig
själft, utan att författaren lägger an på läsarens
känsla, fantasi eller skönhetssinne, och där intet i
uttrycken får ådraga sig uppmärksamhet, utan
formen skall hafva största möjliga allmängiltighet,
skall vara den vanliga och häfdvunna samt kunna
af läsaren alldeles glömmas för innehållets skull.
Alltså bör i regeln normalprosan användas för
många andra slags skrifter än de nyssnämnda, så t. ex.
för skrifter i vetenskapliga, tekniska och
ekonomiska ämnen, läroböcker o. s. v., om också dessa
delvis genom facktermer, egendomliga förkortningar,
rikligt bruk af noter m. m. i någon mån få
särskilda skiftningar i sin stil. Populärt-vetenskapliga

arbeten, särskildt historiska, äfvensom läseböcker,
pläga ju för öfrigt ofta närma sig den vittra prosan.

Normalprosan har till sin uppkomst och
utveckling utan tvifvel starkt påverkats af
kanslistilen; ja, en närmare undersökning af våra
stilarters historiska utvecklingsgång torde kanske t.
o. m. kunna uppvisa, att normalprosan i grunden
icke är annat än kanslistil, upptagen af den större
allmänheten, använd med något mindre
högtidlighet och något modifierad efter samtalsspråket. På
det hela kan den nuvarande kanslistilen (och
juridisk stil i allmänhet) anses som en normalprosa,
hvari de för denna karaktäristiska egenheterna
drifvits till sin spets. »Om den juridiska stilen» hafva
vi för öfrigt en särskild, synnerligen läsvärd,
uppsats af LOUIS DE GEER, till hvilken jag kan hänvisa.
Här må det vara nog att erinra om några till
kansli-, kammeral- och lagspråk hörande ord och
ordförbindelser, t. ex.: »... hans rätt honom obetagen
att ...», »... kommande utslaget att meddelas ...»,
»den det vederbör», »med (eller: utan) hans
förevetande», »lånfången summa», »häfta för oguldna
utskylder», »åsämjas», »tillförbinda», »fulltyga»,
»omvittnad», »omstämdt mål», »föredraganden»,
»förklaranden», »svaranderne», »omistande gods»,
»ovägerligen», »mätismän», »urfjällar», »sätta i taka
händer», »af vangömmo», »i förmågo af ...»,
»förenämnde, föresagde eller omskrifne (person)», o. s. v.
-- Vi se, att tysklån här äro blandade med
vördnardsvärda lämningar från vårt fornspråk. Det är

särskildt vårt lagspråk, som bevarat mycket
ålderdomligt; såsom exempel på, huru det tager sig ut
i sammanhang, kunna vi citera följande lilla stycke
ur Giftermålsbalkens andra kapitel.

Ej må man till hustru taga den, med honom är i
rätt nedstigande skyldskap: som är dotter, sona- eller
dotterdotter, och deras afkomma, ehuru långt den sträcker sig
neder. Ej heller i rätt uppstigande skyldskap: som är moder,
fadermoder, modermoder och så vidare till rygga i ätten.

*

Vi hafva under loppet af dessa föreläsningar
kunnat iakttaga, att hvad vi kallat normalprosan
(eller mellanprosan) numera är ett lässpråk, en
språkart, som är särskildt egnad till att hastigt läsa och
lätt förstå. Alla öfriga arter af skriftspråket hålla
sig närmare intill det talade och hörda språket;
närmast detta står lågprosan, under det högprosan
och poesien visserligen i många viktiga afseenden
komma talspråket vida närmare, än hvad
normalprosan gör, men i några andra afseenden ännu mer
än denna skilja sig från det lediga samtalsspråket.

Lågprosan har jämförelsevis ringa
användning. Om vi bortse från sådan skrift, som blott
vill vara återgifvande af ledigt samtalsspråk,
Återgifvande af samtal, berättelser m. m. på dialekt
har, som bekant, på senare tiden blifvit ganska vanligt.
 t.
ex. i komedier, så utgöres lågprosans egentliga
område af det förtroliga brefvet.

Men t. o. m. på detta område förekomma
många skiftningar. Visserligen kan man stundom få
se bref, i hvilka den skrifvande förstått att gifva
sin framställning en enkel och konstlös,
samtalsspråket mycket närstående form, som också visar
beröringar med tankespråket, och som man skulle
kunna kalla »ren lågprosa». Men somliga
personer skrifva äfven till sina närmaste anhöriga ett
cirkladt och »korrekt» skriftspråk, som knappt
skiljer sig från vanlig normalprosa. Och vi veta, att
äldre tiders brefstil med sin högtidliga artighet
och omständlighet på oss gör intryck nästan af
kanslistil.

Å andra sidan kan ett bref slå öfver till
verklig vitter prosa. I de samlingar af bref från
framstående författare, som på senare tid blifvit
offentliggjorda, finnas många prof på sådant.
Skiftningarna i stilen bero naturligtvis ytterst på personens
begåfning, lynne och stämning, arten af det ämne,
hvarom han skrifver, och det förhållande, i hvilket
han står till sin adressat.

Emellertid torde man nödgas medgifva, att
brefskrifning såsom konst, hvilken blomstrade i
början af vårt århundrade, numera är bortdöende.
Nutidens lätta kommunikationer, som göra, att man
mycket oftare än förr träffar hvarandra, samt
telefonen och telegrafen hafva betydligt inkräktat på
brefskrifningen och åstadkommit, att man sällan
nedlägger så mycken omsorg som fordom på
författandet af ett bref.

En intressant motsats till det konstnärligt
utarbetade brefvet bildar biljetten, skrifven i hast
och till en person, som ej befinner sig långt från
den skrifvande. I denna form af skriftspråket kan
man komma det lediga samtalsspråket ytterst nära.
I FREDRIKA BREMERS första publikation
»Teckningar ur hvardagslifvet» (1828) förekommer ett
stycke, som hon kallar »Axel och Anna, eller en
korrespondans mellan tvenne våningar. Liten
roman i biljetter». Ett af detta styckes behag är
just den egendomliga friskheten i biljetternas språk;
de komma ofta liksom raska repliker i samtal. Att
»korrespondansen» blef omtyckt, bevisas bland
annat däraf, att den franska tidningen »L'Illustration»
lät öfversätta den till följetong. Men att
experimentera med en biljettväxling mellan två våningar
tillfredsställde ej Fredrika Bremers mångfrestande
lynne. Några år senare gaf hon i romanen
»Grannarne» prof på en korrespondans genom
nyckelhålet på dörren till ett sjukrum, förd mellan
sjuksköterskan och läkaren, man och hustru. Här
medgifva ju omständigheterna så stort närmande till
samtalsspråket som möjligt, men ändock
förekomma skriftspråksuttryck, t. ex.: »Jag börjar frukta,
att hon icke vaknar.»
Samtalsspråket hade naturligtvis fordrat inte och helst
äfven bli rädd för, eller åtminstone »frukta för».


*

Jag sade nyss, att högprosan och poesien i

vissa afseenden stå mycket nära samtalsspråket.
Vältalighetens och skaldekonstens språk är ju icke,
som normalprosan, i första rummet bestämdt för
att läsas utan för att höras, och det har hos oss,
som hos andra folk, fått sin bestämdt utpräglade
karaktär, långt innan med skriftens tillhjälp en
förståndsprosa utvecklade sig och vann ett visst
oberoende bredvid den muntliga framställningen.

Högprosan och poesien vända sig mer till
människans känsla, fantasi och skönhetssinne än till
hennes förstånd. De åsyfta i regeln, liksom
samtalsspråket, att framkalla ett ögonblickligt intryck.
Men detta intryck på själen vilja de göra djupare
och starkare, -- ädlare, sannare och skönare än det,
som ett flyktigt samtals ofärdiga tankar och
tillfälliga uttryck kunna åstadkomma.

Därför begagna visserligen högprosan och
poesien till stor del samma språkliga medel som
samtalet, men göra det efter omsorgsfullt urval och så,
att allt otympligt och klumpigt, allt groft, simpelt
och stötande aflägsnas.

Vi hafva förut sett, att samtalsspråket utmärkte
sig framför normalprosan genom större liflighet,
samt att denna liflighet bland annat visar sig däri,
att samtalet nyttjar utrop, tilltal och frågor. Dessa
och dylika samtalet tillhörande satsbildningar, som
lifligare än det enkla påståendets form anslå
känslan, har högprosan upptagit och utbildat till s. k.
»retoriska figurer». Namnet har, liksom »retorik»
i allmänhet, på senare tider råkat in i en viss

misskredit, beroende därpå, att de retoriska figurerna
och retoriska prydnader i öfrigt ofta missbrukats
till tom ordståt, då ingen sann och verklig känsla
legat därunder. Men mot sådan själlös
efterhärmning kan man använda Fausts ord till Wagner, af
RYDBERG återgifna sålunda:

»Du griper aldrig hvad du ej förnam;
ur själen som en källvåg springa
urkraftigt skönt de tankar fram,
som gå till hjärtan och betvinga.
Men sitt ni där och rör tillsamman
ragu af lämningar från andras fest
och pina fram, som ni kan bäst,
ur askan på er härd den klena flamman!
Vill ni beundran, får ni den -- af hvem?
af barn och apor, så var ej förlägen!
Men intet ord fann hjärtevägen,
som icke föddes i ett hjärtas hem.»

Därför att en god sak kan missbrukas,
förlorar den icke sitt värde. De retoriska
prydnaderna äro oumbärliga för den högre stilen, och de
brukas också af alla, om än mindre af några, mera
af andra. Ett torftigt och matt innehåll kunna de
visserligen icke höja och förädla, utan göra det i
stället uppskrufvadt och löjligt. Men då de
uppbäras af ett rikt, varmt och skönt innehåll, komma
de på sin plats och blifva naturliga.

Hvad särskildt angår de s. k. retoriska
figurerna, äro dessa af syntaktisk art och gifva uttryck
åt en starkare, lifligare känsla samt framkalla också
en sådan hos läsaren -- eller åhöraren. Dessa

figurer hafva sitt fulla berättigande såsom naturliga,
ty de kunna mycket väl förekomma i okonstladt
tal, när starkare känslor bemäktiga sig den talande.

Den franske författaren MARMONTEL har
skrifvit en arbetares monolog, som består af idel
retoriska figurer. Det är ju visserligen en hetblodig
fransman, som han låter tala för sig själf, men då
jag nu vill meddela en liten del af monologen i
öfversättning, öfverlämnar jag åt Eder, mina
åhörare, att bedöma, huruvida icke äfven en svensk
arbetare, om han vore riktigt grundligt uppretad
och därtill en smula »påstruken», kunde yttra sig
på liknande sätt.

Karlen är rasande på sin hustru, och fastän
han är alldeles ensam, utfar han mot henne
sålunda:

»Om ja' vill hit, så vill hon dit; natt å' da' träter hon på
mej.
I meningen finnas två antiteser.
 Hon ä' en mara, en rikti' djäfvel.
Klimax (stegring);
det sista ledet är hyperbol, d. v. s. innebär en öfverdrift,
berättigad endast genom känslans öfvermått.
 Aldri' i lifvet, nej,
aldri' får ja' någen ro för henne.
Ett förstärkande
upprepande af det slag, som i retoriken kallas epizeuxis.


Men säj mej då, du gemena stycke, hva' har ja' gjort dej
för ondt?
Här
ha vi först ett tilltal, sedan en fråga till en person, som icke
är tillstädes alltså retoriskt tilltal eller apostrofering samt
retorisk fråga.


Ack, hva' ja' va' galen, som gifte mej! Om ja' ändå i
stället hadde gått å' dränkt mej!
Retoriskt utrop och retorisk önskan: det är den
starka känslans sträfvan efter starka uttryck som gjort, att
utrops- och önskeformen valts framför påståendeformen: »Ja'
va' galen, som gifte mej. De' hadde varit bättre, om» etc.


Ja' ska' inte tala om de', att ja' har fått ge ut så mycke'
pengar för din skull; å' ja' tycker inte heller, att de' ä' så
farlit me' de' att ja' har måst släpa å' streta för att förtjäna
pengarna.
Denna »figur» kallas praeteritio eller retoriskt förbigående. Den
talande framställer något såsom varande af så ringa vikt, att
han ej vill uppehålla sig därvid. Men om detta, som han
vill (eller låtsar sig vilja) förbigå, ändock visar sig ej vara så
alldeles ringa, ger det ökad betydelse åt det, till hvilket han
vill komma.


Men ja' ber dej, ja' tigger å' ber på mina bara knän, låt
mej få arbeta i fre' å' i ro!
S. k. obsecratio: den talande bönfaller hos eller
besvär någon, att denne skall göra något.
 Annars ska' ja' --
Aposiopesis; jfr
sid. 200, 201.
 jaja! drif
mej inte te' de' yttersta!

Å' så gråter hon! Ack, den go'a själen! Jaha, de' ä'
förståss ja', som har orätt!»
Ironi.


Det är med dessa och dylika »retoriska
figurer» som med mycket annat i vårt språk: göras vi
särskildt uppmärksamma på dem, och få vi till på
köpet höra dem benämnas med latinska
konsttermer, så tycka vi dem vara rätt besynnerliga, och
undra, om vi verkligen bruka säga så. Men annars
lägga vi alls icke märke till dem, utan de förefalla
alldeles natturliga -- så vida de icke brukas
oriktigt och på ett tillgjordt sätt.

Vid sidan af de från talspråket hämtade
exempel på »figurer», som nyss anfördes, böra vi ställa
några från den högre stilen.

En och annan af Eder skall måhända finna

det mindre troligt, att i en berättelse författaren,
för att göra framställningen lifligare, kan tilltala
läsaren samt antaga, att denne är närvarande, när
de skildrade händelserna försiggå, och att han kan
se det, som författaren berättar. Sådant är dock ej
ovanligt. När TEGNÉR beskrifver Ellida i stormen
och mörkret, säger han:

Och emellan skeppets stammar
kan du icke se för natt,
där är mörkt som i den kammar,
där den döde blifver satt.

Läsaren tänkes sålunda vara med ombord och
kunna se, hur mörkt där är.

I tredje sången af Fritjofs saga, där man får
veta, huru Fritjofs farfar fick Ellida, och hurudant
fartyget var, heter det:

Fylldes det skeppet med väpnade män, då skulle du trott dig
skåda en flytande konungastad, en simmande fästning.

Och i skildringen af Fritjofs och Ingeborgs
barndom säger skalden:

Såg du de två i dagens ljus
du tänkte dig i Frejas hus,
där månget litet brudpar svingar
med gula hår och rosenvingar.

På annat sätt indrages läsarens person i
händelsen, då Fritjofs ankomst till konung Rings hof
berättas. Vi minnas, att

De hofmän logo smädligt och sågo till hvarann
och pekade med fingret på luden björnskinnsman;

men när skalden berättat, hur den förklädde
hjälten med ena handen grep en af hofmännen och
vände honom upp och ned, fortsätter han:

då tystnade de andre, vi hade gjort så med!

»Vi,» d. v. s. »du och jag, käre läsare».

Men författaren kan också tilltala en af sin
berättelses personer, när hans intresse för denna
person är synnerligen lifligt. Så tilltalar skalden Fritjof
i skildringen af stormen:

Nu Solundar-ö
står ur våg, som går hvit,
där är stillare sjö,
där är hamn, styr dit!

Och när han berättar om konung Rings jakt,
utbrister han:

Se där kommer jaktens drottning! Arme Fritjof, se ej dit!
Se ej på de ögons himmel, se ej på de lockars gull!
Akta dig, det lif är smidigt! Akta dig, den barm är full!
Blicka ej på ros och lilja, skiftande på hennes kind!
Hör ej på den kära stämman, susande som vårens vind!

Dessa exempel på en enda retorisk figur,
»apostroferingen», från ett enda poem, kunna gifva
någon föreställning om, huru viktig den roll är, de
retoriska figurerna spela i poesien. Att de icke
heller i högprosa äro sällsynta, därom kan man lätt
öfvertyga sig.

Och man skall ej föreställa sig, att författaren
plägar medvetet välja dessa »figurer» för att få en
lifligare, mera anslående form, och att han alltså

afsiktligt förändrar och förkonstlar den språkform,
som först erbjuder sig för honom. Så plägar det
icke gå till; och om det någon gång går till på
det sättet, kommer sannolikt figuren att bli
tämligen kraftlös och konstlad; man märker då, att
författaren icke följt sin egen känsla, utan förebilder,
vanligen antika mönster. Men till sitt väsen och
såsom berättigade äro de s. k. retoriska figurerna
just de uttryck, hvilka erbjuda sig först för känslan
som naturligare uttryck än de mera
förståndsmässiga, kalla och koncisa, hvilka normalprosan skulle
ha föredragit. Därför kan också det retoriska
uttrycket vara ej blott verkningsfullare, utan äfven
enklare och naivare än det logiska och koncisa.

Låt oss betrakta ett sådant exempel, valdt från
evangeliets sköna berättelse om änkan i Nain!

Det heter: »Si, då bars där ut en död, sin
moders ende son; och hon var änka.» Här
åtminstone kan väl ingen misstänka retorisk förkonstling, ty
enklare, naturligare och på samma gång mera
rörande kunde ju icke, tycker man, innehållet
utsägas. Det okonstlade, oförberedda samtalsspråket,
som ju gärna gör förstärkande tillägg, skulle
visserligen också begagna liknande form, -- men det
skulle icke den strängt logiska och koncisa
normalprosan. Ty vi böra märka, att kvinnan
omtalas här två gånger, först »en moders» och sedan
»hon var änka». Från logisk synpunkt sedt
föreligger här ett onödigt upprepande, en tautologi.
Normalprosan skulle ha uttryckt innehållet ungefär

sålunda: »Då bars där ut en död, en änkas ende
son.» Men denna form kan icke lika kraftigt
påverka vår känsla; den är för kort och låter
oss icke dröja vid det sorgliga så länge, att vi
riktigt hinna fatta det. I evangeliets uttryckssätt
framhålles redan genom »en moders ende son» tre
moment af situationen: moderssorgen öfver det döda
barnet, och det var en son, och det var hennes
ende; redan detta är nog att väcka innerligt
medlidande; när sedan tillägget kommer: »och hon var
änka», stegrar detta på ett gripande sätt intrycket.

I den hebreiska poesien var, som bekant,
tautologien upphöjd till konstnärlig form; den
ersätter där rimmet och kallas vanligen parallellism.
Denna konstform har naturligtvis efterbildats i vår
bibelöfversättning och ej varit utan inflytande på
vår religiösa stil. Men den förefaller oss ofta
något främmande. Psalmistens ord: »Jag tror, att
Herren hörer min röst och min bön», återgifva ej
för alla klart meningen: »min bedjande röst». Och
ofta missförstås parallellismen i orden »ridande på
en åsninna, och på en åsninnas fåle», så att man tror,
att det är fråga om två olika djur.

Men eljest, när retoriska figurer hafva en
något främmande klang och i själfva verket äro
efterbildningar efter utländska mönster, är det vanligen
den grekiskt-latinska litteraturen, som gifvit
föredömet. Detta inträffar t. ex. stundom med s. k.
hypallage, d. v. s. skenbar förväxling af satsdelar,
såsom när man i högre stil talar om lockarnas guld

i st. f. »gyllene lockar», pannans snö i st. f. »den
snöhvita pannan» eller »hans fega läppar tiggde om
nåd» i st. f. »den feges läppar», eller när FRÖDING
säger: »jag tog ett tag åt mössan, ett förläget tag,»
i st. f.: »jag tog förlägen ett tag åt mössan». En
djärf hypallage använder TEGNÉR i sin hälsning
till kronprinsen Karl August: »Lejonet ... lyfter
blodig ram och skakar manens vrede.» Vi märka lätt,
att det poetiska uttrycket är mera målande och
effektfullt
T. ex. i det från Fröding citerade stället: taget åt
mössan röjde förlägenhet, såg förläget ut.
; några hithörande uttryck närma sig för
öfrigt den bekanta tropen personifikation.

Medan de retoriska figurerna i den högre
stilen tjäna till att lifligare tilltala känslan, användas
däremot de s. k. troperna för att anslå fantasien,
genom att göra begreppet mera lefvande, i det
någon viss sida af begreppet starkt framhålles. Detta
sker oftast genom liknelse, eller s. k. metafor. Men
vi veta väl, att metaforerna visst icke uteslutande
tillhöra den högre stilen. En utomordentligt stor
mängd af dem ha ingått i det allmänna språket
och alldeles förlorat sin bildliga betydelse. När
man numera talar om bergets rygg eller fot eller
rötter, ser man däri ej längre någon liknelse, och
knappast när man talar om bergets hjässa. Hvem
tänker numera på att orden blindnässla, blindpipa,
blindfönster, blindlykta, blindtarm och förbindelsen
»blindt allarm» egentligen äro bildliga? Ett lamt


försvar, lama ursäkter, dödt kapital, den döda säsongen
m. fl. äro nu för tiden hvardagliga uttryck. Men
samtalsspråket frambringar ofta nya metaforer:
särskildt smeknamn och okvädinsord visa talrika
exempel härpå. Något för svenskan egendomligt
torde vara den otroligt stora rikedom på bildliga,
skämtsamma eller förmildrande (eufemistiska) uttryck,
vi hafva och ständigt nybilda för begreppen sup,
supa, rus, rusig o. d.
Jfr författarens uppsats Om eufemism i Nordisk
tidskrift 1896.


För skalden eller vältalaren äro emellertid
bilderna viktigare än för andra; han tänker vanligen
i bilder, och behöfver dem för att gifva lif åt den
gestalt, begreppen tagit för hans inre öga. Men
de redan förbleknade metaforerna duga
naturligtvis ej för honom, icke heller de, som äro så
vanliga, att de blott i ringa mån väcka en poetisk
bild. Att tala om böljande skägg eller böljande
lockar är redan på väg att mista sin bildliga kraft,
likaså att säga »skeppet» eller »hästen flög
framåt»; men när FRÖDING kallar »flicknoblessen» på
balen tyllomfluten, när han talar om »ett skum af
spetsar», eller i skildringen af sin dam säger: »Det
sam en ljusröd ros vid hennes hjässa», så ega dessa
bilder mera nyhet och göra bättre verkan.

Ungefär som metaforerna förhålla sig de något
mindre allmänt brukade metonymierna, t. ex.
segel i st. f. »skepp», stålet i st. f. »svärdet»,

bajonetter i st. f. »soldater», de gråa håren i st. f.
»ålderdomen» eller »de gamle». Hvardagstalet
känner några af dem ganska väl. Om jag bjuder
någon hem till mig »på en smörgås», »en kopp té»
eller »ett glas punsch», så väntar han sig med rätta
att få mera traktering, än orden innebära. Men
när den högre stilen använder metonymier, så får
den icke bruka dem slentrianmässigt, utan de skola
då bära någon prägel af nyhet och tillika
framhålla just den sida, från hvilken saken i det gifna
sammanhanget helst bör ses.

I den högre stilen fordras en viss fläkt af
nyhet och friskhet. Uttryck och vändningar få
hvarken vara alldeles desamma, som förekomma i det
allmänna hvardagliga språket, eller uteslutande
desamma, som andra skalder eller vältalare förut
begagnat. Den högre stilen skall ju framställa en
förädlad, idealiserad verklighet, eller skall
åtminstone framställa verkligheten betraktad från en högre,
ideellare synpunkt än den alldagliga. Därför kunna
naturligtvis icke heller de alldagliga uttrycken vara
tillräckliga; det ädlare innehållet fordrar en ädlare
form. Och af den, som uppträder med anspråk på
att säga något stort och skönt, fordra vi ej blott,
att detta icke är till innehållet alldeles detsamma,
som andra hafva sagt oss förut, utan äfven, att det
nya innehåll, han har att meddela oss, skall gifvas
oss i hans egna ord, i sådana, som klarast och
lifligast återspegla hans egna tankar och känslor, icke
blott och bart i från andra lånade uttryck.

Båda dessa förhållanden, stilens upphöjdhet
öfver det hvardagliga och stilens individualitet, kräfva
dels en utvidgning af det vanliga ordförrådet, dels
ett utmönstrande af vissa dess beståndsdelar.

Hvad angår den högstämda poesiens ordbok,
har E. H. TEGNÉR i sin uppsats »Om poesiens
språk» utstakat dennas gränser och tecknat dess
egendomliga kännemärken.

För högprosans ordval gälla i hufvudsak
samma villkor som för poesiens, dock så, att högprosan
i de flesta fall är något mindre bunden och mera
kan närma sig normalprosan.

Så väl poesien som högprosan kunna skapa nya
ord, inlägga nya betydelser i de redan befintliga
orden eller sammanställa dessa på nytt sätt, samt
bevara eller återupptaga eljest föråldrade ord och
vändningar.

Huru omfattande denna poesiens och
högprosans nyskapande verksamhet är, kan man ganska
lätt iakttaga vid studier i en utförlig svensk
ordbok. Där kan man t. ex. se, att så godt som alla
de talrika sammansättningar, ordet afgrund har
bildat, och en stor mängd af de med all-
begynnande orden uteslutande förekomma i poesi eller
högprosa. Och vi behöfva blott genomläsa en ny
dikt af SNOILSKY, WIRSÉN eller RYDBERG, eller
ock ett högstämdt prosastycke af någon bland dem,
för att påträffa nya ord, nya betydelser eller
ordförbindelser.

Det finnes tillfällen, då särskildt poesiens

ordskapande kraft visar sig ovanligt stor. När
RUNEBERG efter de grekiska tragöderna såsom
förebilder diktade sitt sorgespel »Kungarne på
Salamis», tvang honom denna egendomliga stilart till
många djärfva ordskapelser, af hvilka de flesta torde
stå enstaka inom vår litteratur. Han kallar
sömnen »kvalförskingrarn», Athene »segerskiftande
gudinna» eller »Zeus' myndigborna dotter»; en
tronpretendent kallas en »hyckelkonung»; den djupt
olycklige är »en till hjärtat nakenplundrad man»; det
talas om »trumpetens kopparröst»; törnbusken på
berget »skjuter ett tvinigt skott»; man påträffar
äfven adjektiven sveksam, talgild, lejonväldig,
drömbedragen och åttaroddig, det sista om en båt. Men
om också dessa och dylika ord förefalla
besynnerliga, då de anföras lösryckta ur sitt sammanhang,
blifva de ingalunda stötande, där de användas, utan
passa förträffligt till den höjda stämningen och den
antika anda, som genomgår skaldestycket. Det är,
som hörde vi människor af högre slag, med
starkare känslor och större förmåga att uttrycka dem,
än vi hafva, och därför förvånas vi ej öfver, att de
tala ett annat språk, än vi, när deras känslor söka
sig luft. Huru betecknande är ej, till exempel, den
ädle tyrannen Leiokritos' monolog i andra akten!
Hans smärta öfver att nödgas förtrycka de goda
och begagna de usla till redskap, -- hvilka sanna
och kraftiga uttryck finner den ej i detta utbrott
af den, i all sin höghet, ensamme och öfvergifne:

Zeus, allhärskare!

Är denna kamp, en brottning mellan hvad man vill
Och hvad man måste, detta köldomhärjade,
Fröjdlösa, stela törnelif, hvars taggar blott
Få sitta skräckinjagande på stängeln kvar,
Då hvarje grodd till bladets grönska, blommans eld,
Nödvändigheten, mer än vintern kall, förgör:
Är detta lif, så ökenkalt, så glädjetomt,
Så mångbeprisadt och så litet afundsvärdt,
Är det att vara konung? Hvarför lärde jag
Så sent ditt värde känna, höga mausolé
På askan af ruin sällhet, dig, o kungamakt! --
Dock sällhet, hvad är sällhet? Har den verklighet
Så mycket ens, att aska kunde återstå,
Då den förbrändes? Ha, det väsenlösaste
Är sällheten, en dröm blott om en dröm, ej mer:
En dröm, att man har vunnit, hvad man drömt som ljuft;
En glimt af solljus på ett flyktigt morgonmoln,
Som lätta vindar jaga.

RUNEBERG har, som vi veta, försökt sig också
i en annan diktart, som äfven följer grekiska
mönster, den episka. I »Elgskyttarna» har han
efterliknat HOMERUS, särskildt däruti, att han gifver
sina personer vissa fasta attribut, s. k. epitheta
ornantia; vi minnas t. ex. »den förståndige» eller
»välförståndige Petrus», den »ordkunniga» eller
»mångordkunniga Anna», »den varuförståndige» eller
»varubeprisande» eller »brunskäggyfvige Ontrus». Dessa
epitet äro, som vi se, till stor del nybildade ord.
Det tillhör dessa epitets traditionella bruk, att de
undantagsvis kunna behållas äfven då, när
personen tyckes handla i strid mot den egenskap, som
epitetet tillägger honom; så heter det på ett ställe:

Men då teg han ej mer, den välförståndige Petrus,
Utan han höjde sin stämma till skryt och talte och sade...

Den högre stilen ökar sitt ordförråd ej blott
genom nybildning, utan äfven genom upptagande
af fornord, dialektord samt ord från mycket
närskylda språk. Synnerligen talrika äro de ord, som
på detta sätt tillförts vårt språk genom högprosan
och poesien; somliga hafva åter försvunnit, men
många hafva vunnit burskap i det allmänna språket.
Villkoren för framgång med sådana lån, liksom med
nybildningar, äro: att orden skola vara behöfliga,
samt klara och begripliga både genom det
sammanhang, hvari de första gången användas, samt genom
möjlighet att associera sig med förut kända ord.

Bevarandet af gamla ord och språkformer eller
s. k. arkaismer, förkommer synnerligast i den
religiösa stilen. Det åldriga i formen tyckes för de
flesta vara en nödvändig dräkt till det höga,
vördnadsvärda innehållet. Därför väckte det också stor
förtrytelse, när en bibelöfversättning för ett par
årtionden sedan skref »gossen Jesus» i st. f. »pilten
Jesus» och »altanen på templet> i st. f. »tinnarna af
templet». Och det skulle, som E. H. TEGNÉR
anmärker, förefalla stötande, om man i bönen ville ändra
orden Fader vår till Vår Fader eller Vår Far.

Vi få emellertid icke tro, att det ålderdomliga
i den religiösa stilen är något nödvändigt, något
allmängiltigt. Det finnes ju hos oss många
religiösa folkskrifter och predikanter, som sträfva efter att
använda just de mest allmänna och välbekanta

uttryck, ja t. o. m. vulgära. Och detta
framställningssätt slår an på sinnen, som mindre känna sig
tilltalade af det höga, vördnadsvärda och häfdvunna,
än af det innerliga, det fria, naturliga och nya, och
hvilka först genom detta moderna
framställningssätt kunna uppfatta de religiösa lärorna såsom
tillkomna just för deras egen skull, tillämpliga just på
dem. Vi veta också, att LUTHER (som han själf
säger) med fullt uppsåt sökte närma sig det folkliga
språket, sådant det talades på torg och gator.

Hvad angår poesien, använder hon åtskilliga
fornformer af ett för henne egendomligt skäl,
nämligen på grund af versmåttets och rimmets fjättrar,
hvilka nödga henne att ibland välja en kortare,
ibland en längre form. Men hon kan då, om det
passar henne bättre, lika väl taga en ung språkform,
som förekommer i talspråket, men ej godkännes i
normalprosa eller högprosa. Vi möta alltså i poesi
dubbelformerna: fädren och fäderna, neder, ner och
ned, helge och helige, krigaresed och krigarsed, svarade
och svarte, upp och opp, dagar och dar m. fl.
Antalet af dessa växlingar har likväl blifvit i senare
tider tämligen trångt begränsadt af bruket.

För den »bundna» stilen framkalla också
meterns och rimmets bojor ofta egendomliga afvikelser
från den ordföljd, som brukas i tal och prosa. Dessa
egenheter i ordföljden bero till någon del på
forntida svenskt bruk, till en del äro de efterbildningar
efter utländsk poesi. De försvåra ej obetydligt
uppfattningen af versens innehåll, och därför söka äfven

våra nyare skalder att så mycket som möjligt
undvika dem. En sådan ordföljd t. ex., som vi påträffa
i »Flyttfåglarna» af STAGNELIUS: »Af vindarna leken
i storm sig förbytt», -- d. v. s.: »leken af vindarna»,
»vindarnas lek», en sådan ordföljd finna vi
knappast hos en nutida skald. Men vanligen kvarstå
ändock så pass många knaggligheter i ordföljden,
att de afskräcka personer af bekvämt och trögt
lynne från att läsa vers. Hvarken poesi eller
högprosa lämpar sig för öfrigt för snabbläsning, ty
själfva formen påkallar uppmärksamhet och bör
njutas.

E. H. TEGNÉR har i den nyssnämnda afhandlingen
om poesiens språk påvisat, att den högstämda
poesien skyr ej blott vulgära och råa uttryck, utan
äfven sådana, som smaka af pedanteri, af kanslistil,
eller af speciell fackkunskap, vidare sådana, som äro
svaga, matta eller obestämda samt slutligen sådana,
hvilka äro eller låta som utländska och ej hafva en
fullt svensk prägel.

Högprosan iakttager i det hela samma
begränsning, men är något mindre exklusiv; hon kan
nämligen, som vi förut antydde, just i dessa afseenden
mera ansluta sig till mellanprosans uttryckssätt.

Till sist böra vi erinra oss, att välljudet spelar
en vida större roll för poesi och högprosa än för
andra språkarter.

Svenskan är visserligen i allmänhet ganska mån
om välljud. Det märker man bland annat därpå,
att personer, som taga sig nytt tillnamn, sorgfälligt

pläga undvika ett missljudande; det faller t. ex.
icke gärna någon in att kalla sig Landlund,
Strindstrand eller Sjösköld (namnet Grangren har dock
förekommit).

Ett annat exempel på det svenska örats
granntyckthet är, att vårt språk ej tillåter komparation
af adjektiv med afledningsändelserna -isk, -ad eller
-ande; den som råkar säga karaktäristiskast (eller -are),
utsätter sig för att blifva beledd, och den lifvadaste
säges blott någon gång på skämt. Tyskarna
däremot komparera utan betänklighet adjektiv på -isch
och -end.

Men i hastigt, oförberedt talande inflyta
naturligtvis ofta stötande vokal- eller konsonantmöten
eller ock oafsiktligt återkommande af samma
stafvelse eller ord alltför tätt, eller t. o. m. ofrivilliga
rim. Allt sådant gör ett mindre behagligt intryck
och väcker stundom löje. Men det ursäktas lätt i
det oförberedda talet.

I normalprosa, synnerligast om den blir
föremål för snabbläsning, lägger man icke mycket märke
till missljudande sammanställningar. Meningen:
»Skytten sökte upp en fläck, beväxt med frostbitna
aspar, ett stycke från kusten» 
Exemplet ar lånadt från LYTTKENS o. WULFF, Svenska
språkets ljudlära och beteckningslära.
 skulle troligen icke
verka stötande i normalprosa, men väl i högprosa,
äfven om man läste tyst; och i vers vore ett sådant
hopande af hårda, klanglösa eller klangsvaga ljud

alldeles omöjligt. Ty i högprosa, och ännu mer i
poesi, fordra vi en behaglig omväxling af ljuden,
liksom äfven af betoningen (rytmen); och vi äro så
vana därvid, att vi t. o. m. under tyst läsning pläga
ertappa förseelser mot välljudslagarna. Våra skalder
och vältalare hafva kanske gjort oss något för
granntyckta i detta afseende.

*

Mången af oss har som litet barn förtjust
lyssnat till sin moders röst, när hon uppläst sköna
verser, som någon af våra store skalder författat.
Väl var af innehållet mycket för oss dunkelt, men
ordens ljufva harmoni fängslade våra sinnen med
underbar makt, en och annan klar och sann tanke
blixtrade fram för vår unga själ, en och annan skön
bild satte vår fantasis strängar i en ny, hänförande
dallring.

Vi hafva som män gått ut i lifvet; vi se oss
omkring, vi försöka att uppfatta och begripa de
mångskiftande företeelserna i den värld, som
omgifver oss. Kunna vi då komma så långt, att vi
få en liflig känsla af den stora helhetsplan, som
genomgår de oräkneliga enskildheterna, kunna
vi tycka oss i vissa stycken skåda klart, och kunna
vi glädja oss åt den sköna ändamålsenlighet, som
här och där öppnar sig för våra blickar, -- då njuta
vi forskningens ädla lön, om också mycket ännu
kvarstår som dunkelt och oförstådt.

I, som välvilligt vandrat fram med mig på dessa
små ströftåg inom ett vidsträckt, till stor del ännu
outforskadt område, I, som oförtröttade egnat mig
Eder uppmärksamhet under mina försök att för
Eder utpeka de ställen, där andra förut spridt ljus, eller
att något skingra det mörker, som höljer de öfriga,
-- måtten I nu hafva den känslan, att vår vandring
ej varit alldeles utan frukt!


Register.

abstrakta 37, 161 f.
ackusativ med infinitiv 309.
adjektiv i skrift begagnade i st. f. substantiv 164
 -- substantiverade med artikeln den 311.
adverbialets plats 153, 310.
af, åf, å 242, 260.
afbrott, anledningar till, 201 f.
 -- formen af, 192
 -- markerade med tankstreck 90; jfr aposiopesis.
affärsprosa 48.
afledda ord, långa, 302 f.
aldra, allra 280.
alfabet 13.
alldenstund 306.
alldagsprosa 46 f.
allitteration 23, 28, 220.
alltså 275.
an- m. fl. tyska förstafvelser 300.
analogibildningar 247 f.
-ande, -ende, neutrala verbalsubstantiv på, 272, 308.
andra personens pronomen 118 f.
 -- ersättningar för, 120 f.
anföringsord 157.
anföringstecken 91.
angående 306.
annan, ann 240, 260.
anpassning efter mottagarens person 175 f.
anspelningar och antydningar 207 f.
anteckningar, hastigt gjorda, 64.
antiklimax 219.
antites 26, 327.
aposiopesis 200 f., 328.
apostrofering 327, 329 f.
artighetsformler 195, 217, 221.
artikeln den, det saknas 264.
artikel, slut-, 252 f.
assimilationer 245.
att, infinitivmärket, i talspråk å' 242, 266 f.
att, konjunktionen, utelämnad 265.
attribut, fasta, 338 f.
 -- svagare betonadt än substantivet 195, 242.
-bar såsom afledningsändelse 302.
bara 270.
barnspråk 124, 193, 220, 221, 244.
BECK, FR., 48.
begreppsskrift 11 f.
begynnelsebokstäfver, stora, 88, 93 f.
begynnelseformler i samtal 146 f.
BELLMAN, C. M., 245, 279.
benämningsutrop 109 f.
bestämd plural af neutrala substantiv 252 f., 263.
betoning, olika slag af, 96
 -- skriftens medel att angifva, 96 f.
 -- gör åtskillnad mellan orden 87
 -- skiljer i öfrigt likalydande ord 95 f.

beträffande 306.
betydelsenyangsering noggrannare i skrift än i samtal 158.
betydelseord se innehållsord.
betydelser, vissa, ej upptagna af normalprosan 272.
bildliga uttryck 163 f., 333 f.
biljetter, språket i, 324. 
bindeord, saknad af, 215
 -- för skriftspråket egendomliga, 275, 306.
Birgittinersvenska 31.
bisats utelämnad 200.
BJÖRNSON, B., 208.
blad, bla', blan 252, 261 (jfr 241).
blandning af språkarter 317.
blickar ersättande ord 180 f., 187 f.
blifvit, blitt 249, 261.
blott, blotta 299.
bokmål (= latin) 25.
bokstafsrim se allitteration.
bokstäfver 13 f.
boktryckerikonstens inflytelse 32.
bortfallande af ljud i svagtonig stafvelse 240 f.
BOTIN, ANDERS AF, 287.
BRATE, E., 23.
brefstil 119, 120, 207, 322 f.
 -- latinsk, 23.
BREMER, FREDRIKA, 324.
bringa 299.
bröd, brö', brön 241, 252, 260.
BUGGE, S., 23.
bådadera, bäggedera 274.
börja, sätten att, 146 f.
början, verb som uttrycka handlingens, 193.
BÖRK, ISAK, 259 f.
centralprosa 49.
citerandet såsom retoriskt konstgrepp 143.
COLUMBUS, SAMUEL, 258 f. 268, 270.
d (dh), bortfallande af, 241, 243, 260.
dagböcker 63 f.
de, di 254.
DE GEER, Louis, 199, 321.
dem, dom, dåm 281.
den såsom personalpronomen 280
 -- såsom relativpronomen 304
 -- såsom artikel 264, 311.
den här 270.
denne (-a), detta, dessa 274.
dennes («den sjunde dennes») 304.
densamme såsom personalpronomen 303 f.
dess 274.
det, de', dä' 241, 254, 260.
det såsom formellt subjekt 283
 -- = att 306.
dialoger 144 f., 318.
dock 306.
dolde, döljde 261 (jfr 250).
dra sej för någet o. d. förbindelser 271.
drift, språkliga uttrycksmedel för, 99 f.
drottning, dronning 242, 260.
dubbelformer 281 f., 340.
duga, dög 251.
dylik 274.
dåm, dem 281.
där- i sammansättning med preposition 274.
därest 274.
e (grumligt) inträder i st. f. annan vokal 239.
efter att hafva 309.
eftersats utelämnad 198 f.
EGGER, VICTOR, 54.
EHRENSVÄRD, C. A., 64.
ehuru 275.
ehvad 274.
ej 275.
elliptiska ord 168 f.
emedan 275.

emfas angifven med utropstecken 91.
en, adv. 270.
-en i 2 pers. plur. af verb 261.
-(e)n, personalpronomen 278 f.
-en och -na i bestämd plur. af neutrer 252 f.
endast 275.
enhvar 304.
enklitiska personalpronomina 278 f.
enligt 306.
en och hvar 274.
ensam, ensammen 282.
enär 275.
epitheta ornantia 338 f.
epizeuxis 327.
-er i plur. af neutrer 291 f.
 -- i sing. af subst. och adj. 281.
Erikskrönikan 28.
ersättning för ord genom kroppsrörelser 117 f.
-(e)t, personalpronomen 278 f.
eufemistiska uttryck 334.
fackord 341
 -- fackspråk 191.
fantasien supplerar 183 f.
figurer se retoriska.
fjärndel 270.
fordra, fodra 243, 260.
formellt subjekt 283.
formord 60, 161, 191, 274 f., 303 f.
fornsvenska 10, 260.
fråga i tal och skrift 140 f.
 -- ordknapphet i, 193
 -- och svar 222 f.
 -- retorisk, 327.
frågeform i st. f. imperativ 134 f.
frågetecken 90 f.
från att vara (eller hafva) 309.
främmande i vissa förbindelser 271.
FRÖDING, GUSTAF, 333 f.
futhark 19.
»fullständiga» svar 223.
föga 275.
för (= ty) 270.
för att (= emedan, på det att) 270.
förbigående, retoriskt, 328.
förbud till barn 193.
för de' att 270.
förkortade former, normalisering af, 279 f.
förkortade koncessiv- och relativsatser 310.
förkortning af vokal 244 f.
 -- i skrift 139, 191
 -- (stympning) af ord på skämt eller för bekvämlighet 168 f.
 -- (uteslutning af vissa satsdelar eller satser) i tal 192 f.
förlängning af konsonantljud 244 f.
förmedelst 306.
förnamn såsom slutled i appellativa sammansättningar 165.
försiktighet i uttryck 165 f.
 -- tillägg af, 217.
försinnligande af tankeförhållanden i skrift 94 f.
första personens pronomen, ersättningar för, 124 f.
förståndsbetoning såsom medel till förtydligande 180 f.
förståndsprosa 48.
förstärkningsord 171.
förstärkta uttryck 170 f.
förtydligadt uttal 235 f.
förutan, förutom 275.
föråldrade uttryck använda på skämt 169.
förändringar i språket, i vår tid pågående 194 f.
g (gh) bortfallande af, 241, 260.
galosch i tilltal 119.
gemensamma minnen (eller känslor) såsom anledning till korthet i uttryck 180 f., 206 f.
genitivens bruk 311 f.


genitiv-s:ets plats i ordförbindelse 154.
genus, lärdt, 293.
GERBER, GUSTAV, 108.
Geschäftsprosa 47, 48.
gester se åtbörder.
god, go' 241, 260.
gona sej 281.
gäckande uttryck 119, 166 f.
haft, hatt 249, 262.
hafva (hjälpverbet) kan saknas i bisats 309.
handlingssubstantiv se nomina actionis.
handskrifter, svenska medeltids-, 25 f.
handstilar 84 f.
harklingar 117.
heldre, hellre 280.
hos biskopens o. d. förbindelser 283.
hufvud, hufvu, hufve 241 (jfr 239), 260
 -- hufvun, hufven 252, 261
 -- hufvuden 280.
hufvudsaksord 60, 65, 71.
hufvudsats utelämnad 197 f.
huruvida 306.
hvar- i sammansättning med prepositioner 274.
hvardagsprosa 47.
hvarest 274.
hvarje 274.
hvar om icke 306.
hvars 274.
hvilken (frågande), hvicken 243.
hvilken såsom relativpronomen 304 f., 313.
hypallage 332 f.
hyperbol 165, 327.
hällristningar 12.
hälsningsformler 195.
här- i sammansättning med prepositioner 274.
här om sistens o. d. 271.
höflighetsformler se artighetsformler.
högprosa 48, 83, 104, 105, 112, 117, 125, 136, 143, 217, 220, 268, 319, 340
 -- dess beröringar med samtalsspråket 83, 104, 117, 217, 220, 324 f.
 -- dess ordförråd 336, 341.
högre stil kräfver nyhet och individualitet 335 f.
höra i st. f. »läsa» eller »se» 102.
icke 254, 275.
icke blott -- utan äfven 306.
ideella låneord 297 f.
idéskrift 11 f.
i det (att) 306.
IHRE, JOHAN, 291.
i jåns 281.
i kraft af 306.
imperativ 118, 131 f., 189, 192 f.
 -- i passiv form 248, 287.
imperfekt (preteritum) i st. f. presens 22 f., 282
 -- på -ade, -a' 241, 260, 267.
indelningsmärken 214 f.
individuella kraftord 173 f.
infinitiv, ackusativ el. nominativ med, 309
 -- ersatt af finit form 265 f.
 -- ersatt af supin 268
 -- utelämnad 193.
ingen, intet, inget 253.
innanläsningsuttal 228 (jfr 235).
innehållsord 161, 275, 303.
inre språk har rikare innehåll än yttre 74.
inte 253 f.
interjektioner 110 f., 119, 196.
interpunktion se skiljetecken.
ironi 328
 -- ironisk användning af ord 169.
(i) trots (af) 306.
ja 113 f.
jag, ja' 241, 260.
jaså 115.
JESPERSEN, O., 257, 267.
jo 114 f.

juridisk stil 321.
jämte 275.
JÄRTA, HANS, 100.
k, bortfalhande af, 243, 260.
kanslistil 155, 321, 323, 341.
kapitäler 13.
karl, kar' 242, 260.
KELLGREN, J. H., 100.
klimax 218 f., 327.
KLUGE, FR., 168.
knapphet i uttryck, afsiktlig, 206 f.
KOCK, AXEL, 7, 29, 172, 247, 288, 288, 289, 291.
kokböcker 137 f.
kollektiva subst. med bestämningar i plural 282.
kolon 91.
komma 89, 92 f.
komparativ, dubbel, 170
 -- för att angifva en ganska hög grad 269.
konjunktiv i passiv form 287
 -- saknar särskilda former i talspråk 269.
konkreta 162 f.
konstladt och naturligt språk 314.
konstpaus 91.
konstprodukt, språket som, 8, 314.
Konungastyrelsen 25 f.
korrekthet hos normalprosa 151 f. (jfr 278 f.).
kotteriuttryck 119.
KRAAK, IFVAR, 262 f.
KRÆMER, ROBERT v., 263, 292.
kraftuttryck 165 f.
Kunstprosa 48.
kvintimmer o. d. 169.
kyrka, körka 246, 260.
kåseristil 123, 200, 319.
känslobetoning 90, 96 f., 132, 180 f., 197, 200 f., 221.
käring, kärng 240, 260.
l ersätter rd 243
 -- ersätter rl 244.
lagspråk 321 f.
landslag, Magnus Erikssons, 30.
landskapslagarnas språk 27 f.
LANDTMANSON, C. J., 181.
latinskt, latinst 243, 260.
-ledes (annor- m. fl.) 274.
LEHMANN, ALFRED, 54, 56, 57.
LENNGREN, A. M., 100, 279.
-lig, li' 260 (jfr 241).
liknelse 333 f.
likväl 306.
LINDER, N., 292.
litet, lite 241, 260.
litotes 170.
litterära språklån 296 f.
ljudhallucinationer 57.
ljudlättnader 233 f.
ljudskrift 11 f.
ljudspråk 7, 9.
logisk form 37, 94, 151 f., 199 f., 204 f., 306.
-lunda (annor- m. fl.) 274.
LUNDSTRöM, GEORG, 65.
LUTHER, MARTIN, 31, 340.
lyckas, lacks 251.
LYTTKENS o. WULFF 189, 342.
lågprosa 48, 83, 103, 112, 117, 120, 136, 246, 319 322 f.
 -- ren, 323.
lånord 28 f., 296 f., 341.
läkeböcker 137 f.
lärdt genus 293.
läroböckers stil 131, 137, 144 f., 320.
läsning jämförd med hörande 70, 203 f.
 -- jfr snabbläsning.
lässpråk 322.
läten i st. f. ord 117, 180, 189.
magiska krafter hos runor 16 f.
Magnus Erikssons landslag 30.
MALMSTRÖM, B. E., 136.
MARMONTEL 327.

matsäck, massäck 245, 260.
med, me', mä 241, 260.
 -- fullt me', en hel hop me' 270.
medan 275.
medelst 306.
mellanprosa 49
 -- jfr normalprosa.
mellanrum mellan orden 87 f.
metaforer 333 f.
metonymier 334 f.
mig, mej 246, 260.
militära order 132.
mimik, miner se åtbörder.
minuskler, latinska, 14, 19.
monologer 62 f., 327 f.
Moseböcker, fornsvensk öfversättning af, 26.
MÜLLER, MAX, 38.
mumlande såsom ersättning för ord 194.
MUNTHE, Å., 220.
musikalisk ton 90. 96.
mycket, mycke 241, 260.
-mässig, -mätig 302.
n, bortfallande af, 243.
-n se -(e)n.
-na, personalpronomen, 278
 -- ändelse i bestämd plural af neutrer 252 f., 263.
ned, neder, ner 282, 340.
nej 113 f.
nervös stil 215.
Ni, Er, Eder 122 f.
nomina actionis på -ande och -(n)ing 272, 308.
nomina propria med bestämd artikel 283.
nominativ med infinitiv 309.
NOREEN, ADOLF, 219, 292.
normalisering af förkortade former 279 f.
normalprosa 47 och ofta
 -- allmän karaktäristik af, 79
 -- dess förhållande till kanslistilen 322
 -- dess inverkan på andra språkarter 317 (jfr 315)
 -- dess område 46, 320 f.
nyckelord, 61, 65.
nys om någet 281.
någon, någen, nå'n 242, 260.
nämligen 306.
o-, particip och adjektiv sammansatta med, 303.
oafsedt, oaktadt 306.
objektiv prosa 48.
obsecratio 328.
och, å' 242, 260, 265 f.
ock 275.
okvädinsord 334.
OLAVUS PETRI, 31, 238.
omskrifningar af imperativen 131 f.
omtala, säga o. d. i st. f. »skrifva» o. d. 101 f.
omväxling 157 f., 304, 306.
opersonlig prosa 48.
opp, upp 282, 340.
orddubbletter 281 f.
ordföljd 32, 149, 153, 169, 310 f., 340 f.
ordförråd, ordval 32, 101 f., 112 f., 161 f., 270 f., 274 f., 278 f., 299 f., 335 f.
ovårdig, ovålig 243, 260.
PALMBLAD, W. F., 74.
pappersstilen (der papierne Stil) 48; jfr 290.
parallellism i poesi 332.
parenteser 232
 -- parentestecken 91.
participialkonstruktioner 308 f.
particip utelämnadt 193.
pass (så pass) 271.
passiv form 247 f., 284 f.
pauser, pausering 87, 89, 181.
perfekt particip och »supin» 288 f.
periodbyggnad 232, 307.

personalpronomina, enklitiska, 278 f.
 -- såsom subjekt utelämnade 192 f.
 -- jfr andra, första, tredje personens pronomen.
pluralform af verb utdöd i talspråket 247 f. (jfr 232), 261 f.
poesien 83, 125, 131, 136, 143, 162 f., 178, 201, 217, 220, 246 
 -- dess beröringar med samtalsspråket 83, 217, 220, 324 f.
 -- dess ordformer och ordförråd, 318, 336 f.
praeteritio 328.
predikatsverb utelämnadt i tal 192 f.
precis (adv.), precist 254.
presens ersatt af imperfekt (preteritum) 22 f., 282.
preteritum se imperfekt.
pronomina vårdslöst använda i talspråk 152 f.
psalmboken 136.
publicistakademi 319.
punkt 89 f.
påskyndadt uttal 91.
påståendesats med betydelse af uppmaning 132.
ramsor 192.
Realprosa 47, 48.
reflexrörelser 107.
reformatorerna 31 f.
relationer till språket, människans, 51 f.
religiös stil 332, 339 f.
retoriska figurer 130, 201, 219, 325 f.
 -- konstgrepp 143. 216
 -- retorisk fråga 26, 143, 327
 -- retoriskt förbigående 328, tilltal 327, 329 f., utrop 327
 -- retorisk önskan 327.
riksspråk 29 f.
 -- skandinaviskt 30.
rikstalspråk 14, 29 f., 229 f.	
rimstafvelser 23.	
rop, gemensamma, 192 f.
 -- utbjudares, 193.
rumsförhållanden, för skriften egendomliga uttryck för, 101.
RUNEBERG, J. L., 58, 62, 84, 337 f.
runor, runinskrifter 13, 15 f.
RYDBERG, VIKTOR, 315, 326.
RYDQVIST, J. E., 165, 171, 291 f.
råder, rår 241, 260.
rättstafning 93, 228, 243, 246.
rörelse, verb som beteckna, 192, 193.
SAHLSTEDT, ABRAHAM, 288.
samma en 270.
sammansatta verb 300 f.
sammansättningar, långa, 301 f., 308.
samt 306.
samtalsspråk 44 f., 82 f., 141 f. och ofta.
samvetets röst 57.
satsfogning i skrift, satsbindning i tal 155, 305 f.
satsförkortningar efter utländska förebilder 308 f.
SCHLYTER, C. J., 292.
SCHÜCK, H., 20, 28.
SHAKESPERE 63.
SILFVERSTOLPE, A. G., 88, 279.
situationen supplerar ord 180 f., 190 f.
själfsvåldiga uttryck 168.
skaldeingifvelse 57 f.
skall, ska 242, 260, 262.
skandinaviskt riksspråk 30.
skildra 299.
skiljetecken 88 f.
skoj, skoja, skojig 272.
skola (infinitiv) 275.
skolans inflytande på språkutvecklingen 292 f.
skolat, skullat 250, 261.
skri 300.
skriftecknens uppkomst 11 f.

skriftspråket bör lämpas efter talspråket 257, 314 f.
 -- efterbildas stundom i tal 43, 231 f.
 -- har särskilda ord, ordformer och konstruktionssätt 160 f. och ofta
 -- i inskränktare mening 42 f.
 -- det ledigare, 301
 -- profstycke af typiskt svenskt, 45
 -- såsom medel, hvarmed individen meddelar sig med sig själf 41
 -- typiskt, 45 f.
 -- utvidgar individens ordförråd och vetande 38 f.
 -- skriftspråkets begrepp (definition) 42 f.
 -- dess enhetlighet och likformighet 228
 -- dess fasthet 15
 -- dess framtid 33
 -- dess historia, indelad i perioder 14 f.
 -- dess konservatism 237 f.
 -- dess konserverande kraft 37
 -- dess nytta för samhället och individen 35 f.
 -- dess själfständighet i förhållande till talet 92 f. och ofta.
skriftspråksord, särskilda, se ordförråd.
skriftspråksuttryck inblandade i talspråk 231 f.
skrifvandets (författandets) långsamhet 76 f.
skymford 116 f.
skämtsamma uttryck 119, 124, 125 f., 166 f., 195, 231, 309, 334.
smeknamn 124, 334
 -- smekord, smeksamma uttryck 116 f., 119, 124, 220.
snabbläsning 52, 71, 86, 88, 91 f., 155, 203 f., 341, 342.
som bekant 309.
SPENCER, HERBERT, 159, 177.
språk, gemensamhet i, 8
 -- språket som konstprodukt 8, 314
 -- språkets förenkling 255 f.
 -- dess föränderlighet 7 f.
 -- språkets (ljudgifningens) lättande och frigörande förmåga 108 f.
 -- språkets värde för människan 7 f.
språklån 295 f.
stafning se rättstafning.
STAGNELIUS, E. J., 341.
starka (hyperboliska) uttryck 165 f.
stegring, se klimax.
stereotypa uttryck i tidningsspråk 319.
STIERNHIELM, G., 265.
stod, stog 248 f., 261.
strax, straxt 254, 261.
studentspråk 168 f.
-städes 274.
städse 300.
subjektiva inskjutningar o. afslutningar 148 f.
SUNDÉN, D. A., 252.
superlativ, dubbel, 170.
supin 288 f.
svagtoniga stafvelsers o. ords förändringar 194 f., 239 f.
SVART, PEDER, 268.
SWEET, H., 50.
Svenska Akademiens ordbok 111, 312.
syntaktiska egenheter 264 f.
 -- lån 307 f.
så pass 271.
såsom 275.
så väl -- som ock 306.
-t se -(e)t.
talspråk 9 f. och ofta
 -- gemensamt svenskt, 229
 -- i inskränktare mening (typiskt) 42 f.
 -- dess lokala olikheter 228 f.
 -- tillfälligt el. individuellt påverkadt af skriftspråk 231 f.
 -- sammanhängande prof på, 44 f.
tankens försprång för talet 75.

tankespråk 9, 51 f.
 -- fritt, 53 f.
 -- dess öfvergång i
ljudbildning 9, 56 f., 60, 130
 -- dess  snabbhet 65 f.
 -- dess domän i litteraturen 61 f.
 -- dess form blir föga förändrad i talspråket 196, 211
 -- såsom bundet vid eller blandadt med yttre språk 67 f.
tankeöfverföring 57.
tankstreck 90 f.
tautologi 219 f., 331 f.
TEGNÉR, ESAIAS, 75, 151, 333
 -- Fritjofs saga 125, 187, 188, 219, 312, 329 f.
TEGNÉR, E. H., 162, 280, 293, 297, 305, 311, 336, 339, 341.
telepati 57.
temperament hos stilarter 103 f.
tidningarnas språk 128, 318 f.
tidsförhållanden, i skrift oegentligt använda uttryck för, 101 f.
till, te' 242, 260.
till Bergströms o. d. förbindelser 283.
till lags o. d. förbindelser 281.
tillrop kan uppkomma af utrop 110 f.
tilltal, retoriskt, 327, 329 f.
tilltalsord 118 f.
tillägg såsom förbättringar i tal 76, 212 f.
tjö! 119.
TOPELIUS, Z., 173.
torde 275.
tredje personen singular af imperativ 133.
tredje personens pronomen utbytt mot andra uttryck 130 f.
troper 333 f.
tvetydighet i skrift, där muntlig framställning är tydlig 95 f.
ty 275
 -- i ty fall 274
 -- icke för ty 274.
typografiska anordningar för läsningens lättande 85 f.
tör 275.
töras, tordas 250.
umgängesspråket 185 och ofta.
undertecknad (= jag) 101, 126, 128.
upp, opp 282, 340.
uppmaningssatser 131 f., 146
 -- förkortningar i, 192 f.
uppmärksamhet, sätten att väcka, 117 f.
upprepanden, nödvändiga, 224.
uppå 275.
utan att vara (kunna o. s. v.) 309.
»utelämnande» såsom bekvämlighetsterm 197.
uteslutande af vissa satsdelar el. satser 192 f.
utländska ord i skämtsam användning 168.
utländska ändelser i skämtsamt (student-)språk 168.
utrop 106 f., 149
 -- i st. f. uppmaning 135
 -- korthet i, 196 f.
 -- retoriskt, 327.
utropstecken 90 f.
WADMAN, J. A., 87.
vagnen, vangen 234, 243.
var, va' 242, 260.
WARBURG, KARL, 100.
vare sig -- eller 306.
WARG, KAJSA, 138.
verbets pluralform ersatt af singularform 247 f. (jfr 232), 261 f.
WERNER, C. F., 138.
vid, ve' 242 (jfr 241), 260.
vilja, villa, villat 251, 261.
WIMMER, L. 13.
WINBERG, JOHAN, 138.
vind, vinn 260 (jfr 245).
vitter prosa 48, 131, 178, 201, 319, 321.
vokativ 118 f., 134.

WULFF se LYTTKENS.
vädjande till interlokutör el. läsare 148 f.
 -- till tredje person 149.
välljud 341 f.
värdeförskjutning, språklig 267 f.
Västgötalagen, den äldre, 27.
å (prep.) 275.
åtbörder ersättande ord 180 f., 184 f.
åtbördsspråk 185.
äfven 306.
ändock 306.
än -- än 275.
är, ä' 242, 260.
öfversättningslånord 297 f.
önskan i st. f. uppmaning 135
 -- retorisk, 327.
önskesatser 196.
PÅTRÄFFADE TRYCKFEL.
(Några interpunktionsfel, som ej kunna vålla missförstånd, anmärkas icke.)

S. 62, r. 12 uppifr.: blomsterdoft läs blomdoft --
s. 78, r. 7 uppifr.: skrifvandet läs skrifbordet --
s. 88, r. 9 nedifr.: lära läs läsa --
s. 95, r. 5 nedifr.: kamrens läs kamrerns --
s. 162, r. 7 uppifr.: kortare läs konkretare --
s. 171, r. 10 uppifr.: och läs ock --
s. 189, r. 4 uppifr.: imperationer läs imperativer --
s. 195, r. 13 uppifr.: hälsningsformerna läs hälsningsformlerna --
s. 200, r. 5 uppifr.: ho- utgår --
s. 221, r. 10 nedifr.: eller utgår --
s. 224, r. 6 uppifr.: yttryck läs uttryck --
s. 227, r. 11 uppifr.: kommat utgår --
s. 227, r. 17 uppifr.: hög läs hög grad --
s. 240, r. 12 uppifr.: artikeln läs stafvelsen --
s. 242, r. 3 uppifr.: nå(gon)sin läs nå(go)nsin --
s. 249, r. 13 nedifr.: trå' läs trä' --
s. 264, r. 2 nedifr.: (karl läs (karl) --
s. 267, r. 15 uppifr.: dubbeltydligheten läs dubbeltydigheten --
s. 268, r. 2 nedifr.: ursprungligen läs ursprungligast --
s. 309, r. 9 uppifr.: nominitiv läs nominativ --
s. 311, r. 23 uppifr.: ä' läs är --
s. 318, r. 10 nedifr.: förtjäna läs förtjänar

TILLÄGG.

Att jag fått åtskilliga goda vinkar af H. WUNDERLICHS
förtjänstfulla arbete »Unsere Umgangsprache in der Eigenart
ihrer Satzfügung» (1894), vill jag här tacksamt erkänna.

Förf.


