SAMLADE BERÄTTELSER

AV

GUSTAF AF GEIJERSTAM

HUR LARS ANDERS OCH JAN ANDERS
BYGGDE GÄRDESGÅRD


STOCKHOLM

ALBERT BONNIERS FÖRLAG


HUR
LARS ANDERS OCH JAN ANDERS
BYGGDE GÄRDESGÅRD

OCH ANDRA HISTORIER

AV

<sc>GUSTAF af GEIJERSTAM</sc>

TREDJE UPPLAGAN


STOCKHOLM

ALBERT BONNIERS FÖRLAG


<i>Copyright.  Albert Bonnier 1914.</i>



STOCKHOLM 1914

A.-B. FAHLCRANTZ’ BOKTRYCKERI

<chapter name="Ensamhetens gåtor">
<h2>Ensamhetens gåtor.</h2>

I ensamhetens tystnad gro de stora lidelserna
och den hemlighetsfulla naturens kraft, vilken
bringar lika ofta förödelse som växt.  Människosinnet 
synes i fullkomlig avstängdhet från världen
och andra människors liv utveckla möjligheter,
vilka lika ofta innebära den renaste religiositet
som den mest utpräglade brottslighet.  Lika som
grubblet, denna ensamhetens självskrivna
sysselsättning, förädlar sinnet och breder något av
andaktens helgd över simpla, till och med grova
människors hela liv, så har också grubblet den
förmågan att ur människosjälens outforskade djup
frammana drifter, begär, fantasier och handlingar,
vilkas vildhet kommer oss att rygga tillbaka, på
samma gång vi i rysande undran fåfängt sökt
förklara den ofta olösliga gåta, som dessa
handlingar gömma.  Liksom människans inre syn
tyckes skärpas i ensamhetens avstängdhet, så att
hon ser, vad andras ögon icke se, hör vad andras
öron icke höra, så får hon även drift och styrka
att göra gärningar, vilka icke tåla vid dagsljuset
av umgängesvana människon gladare solskensliv.  
Och sägnen, som aldrig dör, om än mången till
en tid synes tro det, svärmar därför ännu kring
de platser dit icke många komma, sökande efter
de öden, vilka uppenbara människohjärtats mest
svåråtkomliga djup.

***

Det ligger ute i Östersjön en ensam ö, där
ingen kan landa, ifall sjön går hög, där ingen
kan skörda eller så, och där ingen bor utom
de människor vilkas sysselsättning är att till
vägfarandes ledning tända och underhålla elden
på den fyr, vilken under vinterns och höstens
långa nätter kastar sina breda ljusfloder fram
över Östersjöns oroliga vatten.  Under vinterns
månader besöker ingen människa ön, utom när
lotskuttern på bestämda tider kommer med
proviant och post, bud från världen, som fjärran från
de instängda vid fyren ter sig hundrafalt mera
lockande, hundrafalt mera innehållsrik.  Hur har
man icke väntat på denna kutter, hur ofta har
man icke, när dagen grydde, eller solen stod högt
på himmelen, riktat den långa tuben mot den
punkt på himlaranden, där man under rådande
vind kunde beräkna, att dess rigg skulle dyka upp.  
Och hur ofta här man icke skakat på huvudet,
utbytt nedslagna blickar och undrat, vad som nu
kunde hindra den sjöstarka farkosten att kasta
ankar utanför ön.  Det är fyrmästaren och
fyrvaktaren, vilka från den lilla plattform, som löper
nedanför fyrens huv, utbyta dessa tankar, medan
vinden är frisk och vågorna gå vita en vacker
oktoberdag.

Men liksom allt, på vilket vi vänta, det må
vara gott eller ont, dock slutligen kommer, så
kastade också kuttern ankar en blåsig afton i
lä bakom ön, och fyrens väktare hade dragit
ut båten för att hjälpa till med att frakta gods
och passagerare.  Ty kuttern medförde i dag en
passagerare, och det var honom man väntat på
fyren med större oro än både provianten och
budskapen från den värld, från vilken havet skulle
skilja dem alla över vintern.

När kuttern sista gången gick ifrån ön, hade
den nämligen fört med sig underrättelsen, att 
bland de tre, som skulle sköta fyren, hade biträdet
dött, och under den tid, som åtgått, innan kutter
kom tillbaka, hade de två, som lämnats ensamma,
fått passa fyren allena.  De hade därför väntat på
den kamrat, som skulle bliva den tredje i deras
krets, och kanske med en ej mindre iver på den
arbetskraft, som skulle giva deras egen bättre tid
att spara sig och vila ut.

Nu satt han i båten, en gammal man, med
en liten spädlemmad tolv åts flicka vid sidan,
och de båda andra rodde med långsamma,
betänksamma årtag in mot den landningsplats, där det
vid nordlig vind gick lättast att lägga till.  Det
gick hög sjö, och kuttern, där man ville begagna
sig av vinden för att få god gång söderut, lättade
redan ankar, och bommen knakade under den
hårda vinden.

Varken fyrmästaren eller fyrvaktaren hade
hunnit att utforska lotsarna tillräckligt för att
få någon klar ledning för det omdöme, som de
borde fälla över det nya biträdet.  Han var mager
och liten, av en senighet, vilken samtidigt tydde
på mycken vighet, och hans skägg, som skiftade
mellan rött och vitt, dolde alldeles munnen och
nedre delen av ansiktet, ovanför vilket ett par
små, djupt liggande ögon tittade fram under långa,
glesa ögonbryn.  Han var resklädd, i tjock kavaj
och låg svart hatt, och han tog knappast avsked,
när han lämnade kuttern.  Sedan han hälsat på
sina blivande förmän, lät han dem ro sig i land,
som om han betraktat sig själv som en gäst,
vilken borde behandlas med förekommande
artighet, och när han kommit i land, frågade han
efter sin bostad.  När han fått sig den anvisad,
började han omedelbart att med de andras 
tillhjälp bära in sina effekter, lät den lilla flickan
gå före sig in och stängde sedan dörren, utan
att bekymra sig om de båda andra.


Dessa båda stodo en stund ute på backen
och stirrade tyst efter den bortgående kuttern,
vars segel höjde sig på böljornas ryggar för att
i nästa ögonblick dyka ned i en väldig vågdal,
så att endast gaffeln och en flik av vitt tecknade
sig över det mörka vattnet.  De stodo en stund,
som de så många gånger förr stått och, utan att
egentligen göra sig reda för sina egna tankar,
låtit ögonen följa den väg, som ledde bort ifrån
ensamheten.  Men när kuttern blev allt otydligare,
och dess rigg endast syntes som en silhuett mot
den molndigra himmelen, vände sig fyrmästaren
till fyrvaktaren och yttrade:

»Hörde Karlsson, vad han hette?»

»Jag tyckte, han sa’, att han hette Berglund»,
genmälde den tilltalade och såg upp på
fyrmästaren med en min, som om han väntat något
ytterligare meddelande.

»Hm!» sade fyrmästaren.  Och i det han
vände sig för att gå in till sig, tillade han: »Det
är väl så gott, att han får vara i fred för i natt.»

Därmed skildes de båda, och ute på planen
omkring fyrtornet och de små byggnader, som
lågo däromkring, blev det tyst.  Inga nya ljud
hördes utom blåsten, som ven, och vågorna, som
slogo mot den låga stranden.

Men när en stund förgått, sedan de båda
männen försvunnit, öppnades sakta dörren till
den nykomnes stuga, och Berglund trädde ut.  
Han hade ömsat dräkt, och på hans huvud satt
en låg mössa.  Han stannade ute på backen, och
hans små ögon började livligt undersöka både
byggnaderna och deras omgivning.  De fäste sig
vid den större av byggnaderna, där en bred trappa
förde upp till fyrmästarens bostad, och han syntes
räkna fönstren med deras vita gardiner och väl
hållna fönsterposter.  Han observerade de
vitstrukna knutarna, hela den prägel av snygghet 
och hemtrevnad, som låg över denna byggnad,
och på gaveln fäste sig hans ögon vid den lilla
dörr, som ledde in till fyrvaktarens rum.  Han
flyttade sig, som för att se bättre utåt sjön,
men hans ansikte fick ett eftertänksamt,
grubblande uttryck, när han upptäckte en liten
trädgårdstäppa, sinnrikt anordnad i lä för blåsten
med husgaveln på ena sidan och en uppförd
stenmur på den andra.  Där växte bärbuskar och
små fruktträd, medan de tomma rabatterna och
grupperna läto förstå, att när sommaren kom,
de skulle täckas med blommor och grönt.  Sedan
han länge betraktat allt detta, vände han sig om
mot sin egen stuga, hans ansikte fick ett förgrämt,
nästan inbitet uttryck av bitterhet, och till sist
lät han sin blick glida upp efter fyrtornet, som
mätte han dess höjd och beräknade, huru många
trappsteg där kunde finnas för att komma upp
och ner.  Därefter suckade han djupt och gick,
tyst som han hade kommit, in genom sin dörr,
som han stängde.

Men på fyrens sida var ett litet fönster bakom
vilket det var mörkt, och i detta fönster, dold
i den djupa gluggen, hade fyrvaktaren stått och
undrat över den nykomnes sätt och beteende.  
Det hade farit igenom honom som en misstanke,
att allt icke var helt med denne gamle man, vilken
blivit sänd ut på fyren för att sköta dess mest
underordnade post.  Fyrmästaren å sin sida hade
också av den nykomne haft ett intryck, vilket
var allt annat än gynnsamt.  Inne i sitt rum gick
han, vände på tidningarna, utan att läsa dem,
som han ofta gjorde, när han ändå visste, att de
långa veckorna skulle giva honom tid att läsa
dem om och om igen.  Men hela tiden sysslade
hans tankar med den skäggige, fåordige mannen,
och när han på aftonen satt ensam uppe i fyren,
och dess bländande ljus skar ut stora vyer över 
det mörka vattnet, kunde han icke fria sig från
en besynnerlig känsla av ofärd, som icke
lämnade honom förrän han avlöstes av fyrvaktaren
och en stund senare somnade in vid sin hustrus sida,
vaggad till ro av havets brus och blåstens buller.

Men där fanns ännu en, vilken sett den gamle
mannen, när han gick utom sin stuguknut och
i sina tankar värderade sitt och andras goda.  Det
var öns äldsta invånare, en gammal gumma, vars
man varit fyrvaktare därute och nu efterträtts av
sin son.  I fyrtio långa år hade den gamla bott
på den öde ön i Östersjöns mitt, och endast
en gång hade hon lämnat den för att fara över
till släktingar på fastlandet, varifrån hon kom
åter med den fasta övertygelsen, att hon icke
ville byta sin ö mot allt gott, som fanns att få
i den värld, där hon glömt att känna sig hemma.  
När mannen dog, flyttade hon med sin bibel,
sin psalmbok och sin katt bort till en ensam
stuga, som låg långt borta från fyren.  Här levde
hon, som endast den ensamma kan leva.  Dagarna
gingo så lika varandra och så lugnt, och var
kväll lyste det ensamma ljuset från hennes fönster
över sjön.  Hon läste flitigt både i sin bibel
och psalmboken, och hon hörde till dem bland
allmogen, vilka tänka djupt om de heliga tingen,
och tänka för sig själva, utan behov av det
stöd i opinionen och meningsfränder, som
utmärker de skaror, vilka flocka sig kring en
lekmannapredikant.  Kanske begrundade hon ej de
heliga tingen med den klyftighet, som skulle satt
henne i stånd att tala bland bröder och systrar
på ett bönemöte.  Men när hon tillbragt den
långa vinteraftonen med att läsa uti den stora
boken med de nötta knäppena, då satt hon stilla i
sin ensamhet.  Och vad hon då tänkte, talade hon
icke om.  Men hon hade god tid att bringa sina
känslor i samklang med det liv, som blivit hennes.  
Utan att hon visste det, smälte kanhända ljudet
av havets dån utanför hennes fönster samman
med de känslor, vilka för henne inneburo
lösningen av hennes eget enformiga livs enkla gåta.  
Och kanske låg i detta hennes underliga samliv
med bibel och natur förklaringen, varför hon på
ett så egendomligt sätt var fäst vid det enda
sällskap, hon numera i allmänhet sökte.

Detta sällskap var ett djur, en svart och
vit katt, vilken följde gumman på hennes
vandringar som en hund, tog sin mat ur hennes
hand och sov nedkrupen under täcket vid den
gamlas fötter.  I många år hade man vant sig
att se dem tillsammans, den lilla gumman, som
långsamt och krökt vandrade fram utmed stranden,
böjande sig mot blåsten, och katten, som
betänksamt klev fram vid hennes sida, städse
hållande sig i lä bakom gummans kjol.  Så kommo
de fram till fyren och så vandrade de därifrån.  
När sonen blev fyrvaktare därute, talade han
ofta med modern om, att hon skulle lämna sin
ensamma koja och flytta över till honom.  Men
den gamla menade städse, att hon trivdes bäst,
där hon var, och med katten vid sin sida gick
hon tillbaka hem, nöjd med sin ensamhet, sin bibel
och havet, som sjöng sin sång utanför stugans
vägg.

Men så hände det en dag, att katten dog,
och nyheten härom mottogs som en underlig,
betydelsefull sak i det lilla samhället på ön.  Ingen
kom sig egentligen för att tala med den gamla
om denna händelse.  Ty att en katt dör, är ju
en alldaglig sak, och det är icke gott för andra att
blanda sig i sådant.  Själv talade gumman heller
icke därom.  I tysthet grävde hon ned den döda
kroppen och hon försökte gå hem, som om
ingenting hänt, och leva som förut.

Den gamla hade överlevat tvenne barns död 
och stått svartklädd vid sin mans begravning.  
Efter sorgen, som sakta och omärkligt släpper
sitt tag, hade hon återtagit samma liv, som hon
alltid levat.  Men denna gång kunde hon ej komma
till rätta med sig själv, och icke ens i den gamla
boken fann hon längre någon vägledning.  
Ensamheten blev henne till sist så tryckande, att
hon en dag gick fram till fyren och frågade
sonen, om hon ej nu kunde få flytta över till
honom.  Ty nu när katten dött, nu kände hon
sig ensam.

Så gick det till, att mor Karlsson kom att
bo hos sin son på gamla dagar, och så hände
det också, att hon satt bakom gardinen i hans
rum och iakttog, när Berglund stod ensam på
planen därutanför och betraktade den nya lilla
värld, som nu skulle bli hans.  Och hon varnade
samma afton sin son för det nya biträdet, därför
att han hade en så skygg och så ond blick.

***

Vintern gick, och den misstämning, vilken
från början rått mellan det nya biträdet och hans
förmän, minskades icke genom den dagliga
sammanvaron.  Det grov sig in i allas sinnen, och
det fick den karaktär av en dov, undertryckt
kamp, vilken är egen för misshälligheter på en
plats, där några få människor äro uteslutande
hänvisade till varandra.

Berglund gick ifrån början sin väg fram,
utan att synas bekymra sig om de andra.  Han
försökte på allt sätt göra sig nyttig, och när han
ombads uträtta något, som låg utanför hans
tjänstgöring, vägrade han aldrig.  Men det låg över
hela hans uppträdande vid dylika tillfällen något,
som syntes visa, att han underkastade sig en 
förolämpning, därför att han var van att foga
sig och visste, att motstånd tjänade till intet.  
Andra kunde sätta sig till motvärn mot en orättvisa, 
men <sp>han</sp> kunde det icke, och han lät denna
känsla utan ord synas på ett sätt, som ej kunde
undgå ens dessa enkla och föga skarpsynta
människor.  Han var endast undfallande i sin ton;
i hans väsen låg även vid de mest krypande ord
en sturskhet, som han förteg, men aldrig dolde.  
Han var okänslig för vänlighet, åt, när man bjöd
honom, drack, när man räckte honom ett glas,
och stoppade sin pipa med andras tobak, så ofta
tillfälle erbjöds.  Men det märktes aldrig, att
han tog emot en vänlighet som ett närmande.  
Hände det däremot någon gång, att han fick
tillsägelse om något, som han gjort fel, åhörde
han städse förmaningen utan att svara.  Men
i hans ögon, vilka städse syntes betrakta en punkt
någonstädes bortom den person, han talade med,
låg en glimt, som tydde på inre uppror, och
när en gång fyrmästaren tilltalade honom med
stränghet, fick hans ansikte ett så hotfullt uttryck,
att de andra ett ögonblick trodde sig bliva vittnen
till ett utbrott av raseri.

Eljest var det egentligen mot fyrvaktaren,
som hans groll var mest i ögonen fallande.  
Karlsson var en ung man, och han stod icke över
honom på samma sätt som fyrmästaren.  Men
han hade icke desto mindre en ställning, vilken
var för mer än hans egen, och detta tillsammans
gav den gamle anledning att mot honom rikta
hela det hat, vilket syntes uppfylla honom mot
allt och alla.

Alla, som bodde vid fyren, förenades i en
gemensam känsla av fruktan för Berglund.  Han
passade icke där, och han hörde kanske till dem,
för vilka ensamheten är farlig.  När hans rödgråa
skägg, ovanför vilket de outgrundliga ögonen 
lyste, plötsligt visade sig, medan de andra voro
samlade, blev det gärna i början ett ögonblicks
tystnad, och det gick därhän, att man ej kunde
låta bli att följa honom med ögonen, när han
gick med sin spann till brunnen eller med ett
fång ved på ryggen stapplade uppför sitt
förstugukvist.  När han var ledig, låg han alltid
inne hos sig, läste icke, arbetade icke, endast
stirrade upp mot taket, medan den lilla flickan
satt tyst i en vrå och stavade i en bok, eller
stillsamt, som hon plägade, vände på en gammal
söndrig docka, som var hennes enda leksak.  
Fyrvaktaren, som en gång oförvarandes kom in för
att söka honom, trodde sig hava hört honom
hålla på med att för sig själv utstöta en rad
av förbannelser.

De andra visste icke mycket om mannen,
och vad de fingo veta, var icke heller mycket,
ehuru de vid varje besök av lotskuttern forskade
efter hans föregåenden.  Han hade varit sjöman
vid flottan, kommit därifrån för uppstudsighet
och tjänstefel och fått sin nuvarande anställning
som en reträttplats, vilken bjöd honom livsuppehälle 
på ålderdomen.  Själv gav han inga detaljer
om sitt liv.  Han nöjde sig med att framkasta
vinkar om livets orättvisor och människornas
falskhet samt antydde en gång, att han haft en
fiende, som han försökt att knäppa, men utan att
lyckas.  Han ställde detta försök i ett visst
hemlighetsfullt samband med sin förvisning, som han
kallade det, till fyren.

Men i de mörka vinternätterna, när snön yrde
som ett moln omkring ön, och fyrens sken endast
med våld syntes tränga fram över en liten yta, där
flingorna flögo som eldgnistor i mörkret, eller när
dimman tätnade över havet, och gonggongens
dova slag ljödo som varsel om död och olycka
över det osynliga vattnet, då sänkte sig 
medvetandet om denne mans närvaro som en ohygglig
fasa bland dessa fredliga människor, vilka alla
kände och litade på varandra; när det en gång
hände, att fyren slocknade, och svart mörker låg
över himmel och hav, då blev denna händelse
till ett förebud om ont, vilket länge låg som en
smygande skrämsel över allas sinnen; och när
äntligen vintersolståndet var över, och dagarna
småningom märkbart förlängdes, då var det, som
om en mara lyfts ifrån en sovandes bröst, och
lättnaden kom med sin vanliga känsla av, att
varje farhåga varit ogrundad och fåfäng.

Och när våren kom, grodde gräset på den
lilla ön, sjöfåglarna häckade som förr, drivisen
flöt i väldiga solglittrande block på den upprörda
sjön, och himmelens blånad blev varm som när
sommaren nalkas.

Nu började också den lilla ljushåriga flickan
synas ute, och som en lössläppt hundvalp tumlade
hon om på backarna och nere vid stranden.  Under
vintern hade fadern ständigt hållit henne inne,
och kvinnorna på ön hade tyckt synd om det
stackars barnet, som skulle gå allena i stugan
med denne man, som ingen trodde om gott.  
De hade gjort sina försök att få henne in till
sig, men dessa hade ständigt avvisats av fadern.  
Nu när hon kom ut, följde han henne med en
besynnerlig svartsjuk misstänksamhet.  Det var,
som om han fruktat, att någon skulle göra henne
ont, eller som om han trott, att hennes pratsamhet
skulle kunna yppa något som han ville dölja.  
Och när detta märktes, upphörde alla att sysselsätta 
sig med barnet, drivna av denna obestämda
fruktan att väcka enstöringens vrede, vilken alla
delade, men varför ingen skulle hava kunnat
uppgiva något skäl.

Under denna tid använde fyrvaktaren alla
sina lediga timmar att ordna den lilla 
trädgårdstäppa, som redan den första dagen ådragit sig
den nykomnes uppmärksamhet.  Den lilla flickan
hade med barnets intresse för varje arbete plägat
åse hans sysselsättning, och gång efter annan
fann han henne ensam därinne, fundersamt
betraktande denna uppluckrade jord, vilken dolde
frön till sommarens blommor.

Då hände en dag, att flickan om av nyfikenhet
eller oförstånd lade sig ned på marken och med
händerna grävde igenom en liten rabatt för att
få se dessa frön, vilka med så stor omsorg
blivit dolda i jorden.  Hon var så sysselsatt med
detta, att hon icke såg upp, förrän hon plötsligt
kände sig gripen av en omild hand, som lyfte
henne från marken och en röst ljöd i hennes
öra med hot och förbud om att någonsin sätta
sin fot på den inhägnade platsen.  Gråtande
sprang flickan därifrån, och fyrvaktaren glömde
i ögonblicket allt för intresset att rädda sina
blommor fran förstörelse.

Men på trappan till sin bostad stod Berglund
och åskådade detta uppträde.  Han blandade sig
icke i leken, endast tog flickan i armen, när hon
gråtande kom emot honom, och med en knuff
flyttade han henne innanför dörren.  Men han
stod kvar och betraktade den andres arbete, medan
stora svettdroppar runno från pannan ned i hans
toviga skägg.

Som en blixt hade detta lilla uppträde slagit
ned i hans själ, och allt hans ensamma grubbels
vanmäktiga raseri fick i detta ögonblick som ett
mål, mot vilket det kunde samla sig.  Det var
honom, den underordnade, den tillbakasatte, som
kastats bort ur världen för att dö på denna
öde ö ute i havet, det var honom, endast och
allenast honom, som man kunde behandla på
detta sätt.  Det var icke därför att en flicka
hade gjort ohägn i ett trädgårdsland, som 
fyrvaktaren hade behandlat henne, såsom han gjort.  
Det var, emedan det var hans, Berglunds, flicka.
Det var honom, förolämpningen träffade, och det
syntes honom, som om denna sak endast var
fortsättningen och rågan på en förföljelse, vilken
börjat i den stund, då lotskuttern första gången
satte honom i land på denna plats, där hans öde
skulle gå i fullbordan.

Han gick bort i en förfärlig sinnesstämning
mitt emellan ångest och ruvande raseri.  Han
gick över planen, ned till stranden och företog
sig att ändamålslöst gå runt omkring ön.  
Hemkommen kastade han sig som vanligt på sin
säng, ett rov för en förbittring, vilken kom hans
tanke att liksom förtrollad kretsa kring en enda
punkt, vilken värkte inom honom som sår från
ett glödande järn.  Och denna punkt växte.  Den
förstorades och åt omkring sig som en
pestsmitta, vilken får makt med en hel organism,
och besatt av denna värkande vrede, vilken drev
honom med makten av ett helt livs dolska
förbittring, grubblade han på medel att bliva sin
plåga kvitt.

Det gick dagar och veckor, under vilka han
icke kände någon lisa, förrän den dag då han
en gång höll medlet i sin hand.  Med fingrar
som darrade av feberoro, vecklade han upp det
lilla papperet, som innehöll ett vitt pulver, och
i rummets mörkaste vrå stod han länge, hållande
detta pulver i sin hand.  Nu var oron borta, en
känsla av fasansfull trygghet fyllde honom, och
han lät dagar gå, under vilka han endast njöt
av den säkra hämnd, som icke kunde gå honom
ur händerna.

När fyrvaktaren hade fått sitt hotade
trädgårdsland i ordning igen, greps han av ett slags
ånger, att han icke låtit udda vara jämnt, och
han berättade på aftonen händelsen för sin mor.  
Den gamla skakade betänksamt sitt huvud och
menade, att härav kunde intet gott komma.  Men
Karlsson sade, att vad som skett, kunde icke
göras ogjort, och när dagarna gingo, och den
andre ingenting sade och ingenting heller
inträffade, bleknade minnet av den obetydliga
händelsen bort, och han fann ingenting märkvärdigt
uti, att Berglund en dag bad honom stiga in
till sig och dela hans middag.

Men efter den middagen blev fyrvaktaren
död, och det kom en underlig tystnad över
byggningarna omkring fyren.  Alla dess invånare
smögo förbi varandra, som om de fruktat för
sina egna liv, och det fanns icke en, som icke
visste, att ett brott blivit begånget.  Det fanns
icke en, som ej kunnat nämna den brottslige vid
namn, och det fanns ingen, som ej brann av
detta begär att utlämna honom till straff, vilket
griper alla när en oskyldig blivit offer för en
missgärning.

I båtskjulet vid stranden stod fyrvaktaren
lik, och kring bräderna, på vilka den döde vilade,
hade enbuskarna fått släppa till sina kryddoftande
grenar.  Varje dag gick den gamla modern dit
ned och såg till sin son.  Den gamla bibeln
hade hon med sig, och varje gång satt hon där
länge.  Hon fick också gå många gånger.  Ty
liket måste bliva ovan jord, till dess att läkare
hann anskaffas för besiktningen.

Den ende, som ej visade något tecken till
oro eller förvåning över det skedda, var Berglund.  
Krökt i ryggen och undfallande som alltid gick
han sin väg fram, talade lika litet eller lika
mycket som vanligt och övertog utan att knota
den del av vakthållningen vid fyren, som eljest
skulle fallit på den avlidnes lott.

Men den dag, då doktorn väntades, var han
borta.  I gryningen rodde han bort från ön, och 
han medtog ingenting annat än de kläder, han
bar på sig, och några kakor bröd.  När man kom
in i hans rum, sov den lilla flickan ensam i
den utdragna fållbänken.

***

Här slutar sagan om detta underliga brott,
som en gammal gubbe utan begriplig orsak begick
ute på den ensamma ön, där diktaren ville drömma,
att friden skulle råda bland förnöjsamma
människor.  Hur han blev gripen och ficks att bekänna,
kommer icke denna historia vid.  Bekännelsen bröt
över hans läppar, när lotsen på det fartyg, där
han fiskades upp, kände igen honom och kallade
honom för mördare.  Bekännelsen gick över hans
läppar och fullbordade hans öde.  Men motiven
till själva handlingen höra till dem, som undandraga 
sig vår kunskap, liksom brottslingen själv
icke kunde förklara sig tydligare.

Men kring ön sjunger vinden sin sång, medan
vågorna gå, och den stora tystnaden ruvar tung
över ensamhetens gåtor.  Och stirrar man från
ett fartygs reling bort mot denna öde strand,
smälter det hemlighetsfulla samman med
verkligheten, som när ett mörkt moln kan stiga vid
synranden och inom några korta stunder famna
både himmel och jord.

*
</chapter>
<chapter name="En mörderska">
<h2>En mörderska.</h2>

En ensam kvinna gick vägen fram, som leder
från Skurubro och in över Värmdön.  Hon gick
långsamt och med möda.  På hennes tunga gång
och den starka rundningen av hennes kropp skulle
en mötande ha sett, att hon var havande.

Snön föll tätt, så att den bländade hennes
ögon, och utan att hon märkte det, hade hon
kommit in på en smalare väg, som ledde ned
bland villorna vid Skurusund.  Det var skymning,
och över de mörka höjderna, som i jämn linje
följde det smala sundet, blänkte granarnas toppar
av vitt.

Den ensamma kvinnan stannade ofta och drog
efter andan.  Med en konvulsivisk rörelse av
smärta böjde hon sig framåt, under det att hela
hennes kropp skakades och från hennes mun ljödo
kvävda skrik.  Men när hon hämtat sig en stund,
gick hon åter vidare, gick, som om det gällde livet,
medan den mjuka snön föll över hennes hår, som
glidit fram under hucklet, och framför hennes
fötter på vägen, som slingrade sig fram mellan
sundet och skogsbranten.

Där vägen svängde omkring bergklinten, föll
ett ljussken över snön och darrade i luften bland
de skimrande snöflingorna.  Kvinnan stannade
som bländad av ljuset.  Hon såg ett fönster, som
lyste i mörkret, en byggnads mörka konturer, som
stego fram ur skymningen, en rök, som steg upp 
ur en skorsten och lyste grå mot de vita flingorna,
en trappa, övertäckt med snö.

I samma ögonblick böjde hon sig framåt av
smärta, samlande sina sista krafter sprang hon
fram mot trappan, där hon sjönk ned med ett
förtvivlat skrik, som ljöd hemskt i den stora
tystnaden, och när dörren över trappan i nästa
ögonblick gick upp, blickade ett vithårigt gubbansikte
med undrande och skrämda ögon på en främmande
kvinna som låg på tröskeln till hans hus,
upphävande födslovåndans genomträngande, darrande
ångestrop.

Dagen därpå stodo främmande människor
böjda över hennes bädd, och undrande föllo
hennes ögon, icke på ett, utan två små barn, som
lågo vända emot varandra i vaggan bredvid
sängen och girigt sögo den mjölk, som modern
själv icke mäktade giva dem.

Hon slöt ögonen, och när barnen somnat,
gledo hennes minnen fram, och under de darrande
ögonlocken trängde sig stora, tysta tårar.

Att <sp>han</sp> hade kunnat lämna henne så ensam,
förstod hon.  Men hon sörjde däröver med den
övergivnas hela ensamma bitterhet.  Hon visste
så väl, att när männen fått, vad de åtrått, gå de
sin väg och lämna mödan åt kvinnorna, och om
den, som övergivit henne, visste hon, att han
hade gjort så förr.  Det var flera kvinnor än hon,
som setat med barn efter honom, när han for till
Amerika.  Att han lockat henne först och sedan
övergivit henne, det hade hon sörjt över så länge,
att den sorgen liksom stelnat inom henne.  Det
kändes, som om den plats, denna sorg förut
intagit i hennes hjärta, nu var kall och tom och
icke ens lönade mödan att söka återfinna.

Hon såg bara en scen, och det var, hur hon
en dag hade kommit fram till arrendatorn, hos
vilken hon tjänade.  Som den naturligaste sak i 
världen hade hon sagt honom, att nu kunde hon
inte tjäna längre.  Det var bäst, att hon finge gå
hem till sina föräldrar, innan det blev för sent.  
Han hade svarat helt lugnt, att det var nog det
bästa.  Så hade han sett nedåt hennes kropp och
dragit på munnen.

Och så hade hon gått, ensam med ett knyte
i handen.  I fönstret hade barnen setat och sett
efter henne, och hon hade märkt, att de knuffat
på varandra och skrattat.

Det såg hon i minnet, medan den trånga
gården med brunnen och skrindan, som alltid stod
vräkt mot staketet, trädde fram för hennes
inbillning.  Men vad som grämde henne var, att
husbonden inte kunde ha spänt för en häst för
den skrindan och skjutsat henne hem, eller
åtminstone bara ett stycke av vägen.  Då hade hon
kommit till de sina och fått föda sina barn i ro,
och hon hade icke behövt att ligga främmande
människor till last och veta, att de gingo och
väntade på att hon skulle bliva frisk, så att hon
kunde komma ur huset.

För resten voro de vänliga mot henne.  Det
var herrskapsfolk, till vilka hon kommit.  En
gammal fru gick ut och in och gav henne allt vad hon
behövde, både mat och hjälp med barnen.  Och
en gång, när hon låg och blundade, och de andra
trodde att hon sov, hade en gammal herre varit
därinne.  Hon kände igen samma ansikte, som
hade böjt sig över henne på trappan, och hon
hörde honom säga till den gamla frun:

»Ja, ja, Kristin!  Också vi ha en gång varit
unga.»

Men hela tiden plågade henne den tanken,
att hon låg främmande till last med sina barn,
och hon skämdes också, att främmande skulle se
dem.  Ty det var hos herrskapsfolk hon låg, och
inte hos sina likar.


Därför steg hon upp på femte dagen, och fast
de gamla gjorde allt för att hålla henne kvar, tog
hon sina barn på armen och gick, sedan hon tafatt
sagt farväl och tackat för vad hon fått och för
det besvär, herrskapet gjort sig.

I fönstret stodo de båda gamla och skakade
sina huvuden, när de sågo efter den ensamma
flickan, som ej kom sig för att vända sig om och
hälsa till avsked, där vägen svängde vid
bergklinten.

Den unga kvinnan tänkte underliga tankar,
när hon ensam gick vägen framåt med sina barn.  
En kall vind svepte omkring henne och ruskade
i granar och tallar, så att stora snöflingor föllo
ned och gjorde djupa hål i den lösa snön.  I öster
stod ett stort, tjockt moln, och genom den gråa
vinterdagern lyste ingen solstråle fram.  
Skärgården var kall och öde, den såg hemsk ut, över
alla föremål låg dagerns entoniga känslolöshet.

Flickan gick långsamt framåt för att ej trötta
ut sig, innan hon ens kommit så mycket som
halvvägs på den mil, hon hade att gå.  Barnen
höll hon ett på var arm, tätt insvepta med schalar
och lindor, som hon fått till låns av den gamla
frun.  Hela deras kroppar voro nästan begravna
i klutarna, och hon höll deras små ansikten lutade
mot sin skuldra, för att de ej skulle bli kylda av
den skarpa blåsten.

Från det stora molnet i öster kom en skarp,
kall vind, som med ett vinande ljud strök fram
mellan träden.

Den unga kvinnan påskyndade sina steg, i
det hon ängsligt såg åt det håll, där tjockan steg
ifrån havet.  Med skärgårdsbons instinkt förstod
hon betydelsen av denna vind, visste, att den
skulle föra fara med sig.

»Å, Herre Gud», sade hon sakta. — »Å,
Herre Gud.»


Hon gick snabbare och snabbare, gick, fastän
den hastiga gången plågade hela hennes kropp, och
fast barnen tyngde på hennes av sjukdomen svaga
armar.  Hon såg ställe efter ställe, som låg vid
vägen.  Men med läppar, sammanbitna av trots,
gick hon förbi.  Ty hon kunde ej en gång till
ligga främmande till last med dessa barn, som
ingen i hela världen mer än hon ville kännas vid.

Och som hon gick, började snön att vräka
ner.  Den kom icke längre i lätta, mjuka flingor,
vilka sakta gledo in i trädens barr eller stilla
täckte den frusna jorden.  Den kom i massor, den
yrde i stora moln omkring henne, så att den
hämmade andedräkten och tvang henne att stå stilla
för att pusta ut.  Den lade sig tung över hennes
fötter och tornade upp sig tvärs över vägen i höga
drivor, som hon måste vada igenom, under det att
varje steg pinade hennes medtagna kropp.

Och medan hon då vandrade framåt,
omtöcknades småningom hennes sinnen.  Det gick
upp för henne, hur förfärligt ensam hon var.  Andra
kvinnor klemades det med, när deras stund var
kommen.  De hade en varm bädd att vila i och
en vänlig hand som strök deras panna, när den
var våt av feberns svett, hon ensam jagades ut i
snön, och hon tyckte, att dessa barn började tynga
henne, att hon aldrig skulle orka att ensam bära
dem ända fram.  Hade hon fått vila sig en stund,
hade det funnits en annan som bara ett ögonblick
lyft bördan från henne, han skulle fått misshandla,
slå, piska henne, och hon skulle ändå ha följt
honom, därför att han sörjde för hennes barn,
och därför att utan honom skulle hon ej orkat
bära dem ensam.  Men nu!  Som hon nu gick,
skulle hon ensam gå också genom livet.  Barnen
skulle växa upp, de skulle bli större och större,
hon skulle segna i snö för den börda som tryckte
henne mot jorden, och om hon än släpade sig 
till döds, skulle dessa barn ej komma i ett varmt
rum, där de kunde trivas och äga ett hem.

Hon kände på deras ansikten.  De voro kalla
av den genomträngande blåsten, men vid
beröringen började den ena att skrika.  Den andra
vaknade också, och med darrande händer trevade
modern i sin ficka efter en diflaska, som var full
med mjölk.  Drypande av svett stod den unga
kvinnan stilla i snön och såg på, hur de små girigt
sögo till sig mjölken på var sin sida om flaskan.  
Och när hon märkte, hur hastigt mjölken sjönk,
darrade hon av förfäran, och stora tårar runno
utan mening eller ord utför hennes infallna kinder.

Hon frös och gick åter vidare.  En iskall
förfäran hade kommit över henne.  Hon kände ej
längre igen vägen.  Och hela tiden vräkte snön
ned och yrde upp i stora drivor omkring henne.

Åter stannade den unga kvinnan och såg sig
omkring.  Här gick gångstigen, där hon skulle
gå över gärdet.  Den var alldeles översnöad, och
hon kände faran, visste att hon kunde komma in
bland drivorna, så att krafterna sveko henne och
hon dignade ned i snön.  För yrvädrets skull
kunde hon ej se till andra ändan av gärdet, men
i förtvivlan letade hon sig över bron och arbetade
vidare genom snömassorna.

Mjölken i flaskan hade för länge sedan tagit
slut och hela tiden, medan hon gick, hörde hon
de små, som kvidde av hunger.  Hon försökte
knäppa upp sin klänning och giva dem bröstet.  
De sögo, som om också de vetat, att det gällde
livet, men — hon visste det väl.  Vare sig det kom
av sinnesrörelsen eller överansträngning, mjölken
hade sinat och efter en stund släppte de små och
skreko med detta omedvetna, egennyttiga raseri,
som kommer hos barn, när de lida.  Hon stapplade
framåt som i yrsel och kom först till klart 
medvetande, när hon märkte att hon föll.  Det var ett 
stort dike hon kommit ned i, och sättande sig till
rätta på den plats, där hon fallit, grät hon
konvulsiviskt, grät, utan att en tår fuktade hennes
ögon.

Med darrande händer grep hon napparna på
flaskan.  De smakade ännu av mjölk och barnen
togo emot dem.  Plötsligt brände i hennes hjärna
en av dessa tankar, som födas i livets mest
förtvivlade ögonblick, när varje hänsyn till
människor och människors fordringar glidit tillbaka till
intet, och människan står ensam med sig själv
och med de handlingar, som endast den yttersta
nöden förstår.  Det var, som om smärtan med
ens manade fram vilddjurets råaste självbevarelseinstinkt, 
och i hennes naturs innersta växte de
drifter, som slumra under livets vardagssorger.  
Hennes händer darrade icke längre, hennes hjärna
var i detta ögonblick så klar, som om hon fullgjort
ett länge övertänkt beslut.  Hon grep den ena
efter den andra av napparna och förde dem så
långt in hon kunde i vardera barnets hals.  Hon
tryckte dem båda mot sitt bröst och med
återhållen andedräkt lyssnade hon på deras andedräkt
till dess allt blev tyst och färgen försvann från de
små skrynkliga ansiktena.  Då lade hon dem sakta,
väl inlindade ned i snön och satt länge och såg
på, hur snön som ett vitt täcke lade sig över de
livlösa kropparna, över vilka välvde sig små
rundade kullar.

Med huvudet lutat i sina händer satt hon
sedan länge stilla, men när hon såg upp och
gjorde en ansträngning för att gå ifrån dem, då
var det som påminde hon sig något, hon hade
glömt, och med knäppta händer vände hon sig
mot de små gravarna, som nu nästan försvunnit i
snön.  En känsla som om hon gjort dem gott
bemäktigade sig henne, och från hennes läppar
steg en illa framsagd, underlig bön.  Det var ord
utan mening, psalmverser och bibelspråk och
stumpar av böner, hon läst som barn, blandade
om varandra.  Men ur allt detta virrvarr banade
sig slutligen begripliga ord fram, och ensam i
den kalla snön framsade hon den bön, hon hört
prästen läsa från altaret, samma bön, med vilken
de gamla hebréerna fordom invigde sina blodigaste
slaktningar.

»Herren välsigne Eder och bevare Eder!...
Herren give Eder en evig frid!»

Så steg hon upp och arbetade sig ensam
fram genom drivorna, lämnande de små, som
ingen bärare längre behövde, att sova den eviga
sömnen i snön.

Det var sent, när hon knackade på sina
föräldrars dörr, och hur hon kommit dit, visste hon
icke.  Ingen var uppe, som kunde öppna för
henne, och när hon äntligen lyckades att göra sig
hörd och modern blev vaken, då gled hon som
en skugga in genom den öppnade dörren, gick
fram till soffan och föll omkull på den.  Innan
någon hann tala till henne, sov hon, sov med
jämna, regelbundna andetag, lika fri från tankar
som de små, vilka sovo i snön.

Det kan ske mycket i fattigmans liv, när
anhöriga äro skilda åt, utan att den ena kommer
att tänka på att meddela det till den andre.  Tekla
hade aldrig kommit sig för att skriva till modern
och berätta, hur det stod till med henne.  Hon
tänkte, att när hon kom hem med barnen, skulle
det inte behövas så många ord, och när hon nu
vaknade, var hennes första tanke, vad hon skulle
säga åt föräldrarna.

Men när Tekla väl var vaken, och modern
slutligen började ansätta henne med frågor,
svarade flickan helt enkelt:

»Barnen ha dött!»

»Barnen?»


»Ja, det var två.»

Modern teg en stund, och hennes blick sökte
dotterns.

»Äro de döda båda två?» sade hon till sist.

I hennes ansikte syntes något av den fattiga
kvinnans misstänksamhet, som känner världens
gång och vet vad som händer och kan hända.

Tekla visste, att hon ej kunde undkomma
denna blick, och med en röst som innebar en hel
bekännelse svarade hon:

»De ligga i snön.»

Den gamla torparhustrun slog häftigt ihop
händerna, och i hennes ansikte kom ett uttryck
så hårt och vasst, att dottern ej tordes svara.

Och samma dag blevo de små liken burna in
i Teklas familjehem.

Det blev rättegång om den saken, hur Teklas
barn hade dött.  Hela historien lät så besynnerlig,
att den väckte uppseende både nära och fjärran.  
Inför rätten bekände Tekla, att hon hade kvävt
sina barn, hon visste ju att det lönade sig icke
att neka.  Ty hennes utseende, när de påträffades,
vittnade emot henne och det skulle också knappast
ha varit henne möjligt att neka.  Efter mordet
hade hon blivit förändrad.  Hon var nästan
folkskygg, och när hon sedan blev dömd till
straffarbete, föreföll det henne nästan, som om det vore
en välgärning, att hon åtminstone finge dölja sig
för de närgångna människornas onda blickar.

På frågan, varför hon dödat sina barn, kunde
hon aldrig giva en nöjaktig förklaring.  Hon kom
alltid med olika uppgifter.  Ty när människan är
i sin yttersta nöd, då överröstas inom henne varje
stämma, vilken hon under livets vardagar
igenkänner som sin, och hon grubblar efteråt fåfängt
för att finna svaret på det varför, som är hennes
naturs eviga gåta.

*
</chapter>
<chapter name="Det, som aldrig blev sagt">
<h2>Det, som aldrig blev sagt.</h2>

Ett brott var begånget och domen hade
fallit.  Detta brott var av så särskilt
uppseendeväckande beskaffenhet, att det helt naturligt
överallt väckte den pinsammaste uppmärksamhet.  En
ung man ur arbetarklassen hade nämligen på
öppen gata skjutit ned en person.  Därpå slängde
han revolvern ifrån sig och lät sig utan motstånd
häktas av första tillskyndande poliskonstapel.  Blek
och behärskad följde han sin vaktare genom den
upprörda människomassan, och man sade, att han
sett ut, som om han vandrat i en dröm.

Tidningarna hade kommenterat den beklagliga 
tilldragelsen och på sitt sätt sökt att
förklara densamma.  Reporters hade gjort besök hos
brottslingens hustru och redogjort i spalterna för
den uppfattning hon hade av den sorgliga
händelsen.  Med ett ord — hela Stockholm hade tagit
del i familjens olycka, och brottet hade i sällskap
med den sista premièren och en skandalös
äktenskapshistoria från den högsta societeten gjort sin
rond på den sista veckans middagar och supéer.  
Man fann historien horribel och tröttnade snart
att söka lösa den gåta, vilken historien
egentligen gömde.

Denna historia gömde nämligen onekligen
på en gåta, och denna gåta låg däruti, att den
unge mannen städse gjort sig känd för det mest 
exemplariska uppförande.  Han drack icke.  Han
levde icke utsvävande.  Hans hem var ett mönster
av trevnad och ordning, och han var bland sina
kamrater omtalad för att hysa en sällsynt
tillgivenhet för sin hustru.  Hur det var möjligt,
att denne person begått ett brott, var och förblev
oförklarligt.

Det var också denna gåta, vilken sysselsatte
den unge fångpredikanten, när han låg vaken
om nätterna efter den dag, då domen fallit, och
fången blivit förflyttad till cellfängelset.  Denna
historia hade nämligen allt ifrån början icke blott
upprört pastorn, utan även sysselsatt hans fantasi,
och han hade hoppats, att det skulle bliva honom
förunnat att i den nöd, vilken han här anade,
lämna religionens hjälp.  Pastorn menade 
verkligen allvar med denna sin förhoppning, och det
var ingen ytlig nyfikenhet, som bestämde hans
tankegång.  Tvärtom kände han ett djupt
medlidande med denne man, vilken så svårt förbrutit
sig både mot mänskliga och gudomliga lagar,
och det var med en uppriktig broderskänsla han
hade närmat sig honom.  »Dömer icke, så varden
I icke dömde», var ett ord, som betydde mycket
i pastorns hela världsåskådning.  Det hade kostat
honom icke ringa självövervinnelse att lyckas få
detta ord i så fullkomlig samklang med det liv,
han förde, att han själv åtminstone sällan märkte,
att någon egentlig brist på dylik överensstämmelse 
fanns.  Prästen var nämligen en allvarlig
anhängare av nyare riktningar inom teologien.  
Han tolkade Jesu lära fritt, och han fäste framför
allt avseende vid dess djupa, rent humanistiska
betydelse.  Skolastiska spetsfundigheter och
teologisk säkerhet voro honom främmande.

Han visste därför också med sig, att vid
de samtal, vilka han hittills hållit med fången,
hade han gått honom till mötes som en broder.  
Det var en broders hand som han hade räckt
honom och en broders ord som han talat till
förmaning och tröst.  Och dock måste det hava
varit något, som fattats i all denna broderlighet,
ty pastorn kunde icke dölja för sig själv, att under
de fyra eller fem samtal, vilka fången och han
haft med varandra, kunde ingendera sägas hava
kommit den andre närmare.  Fången hade svarat
hövligt och allvarligt på alla de frågor pastorn
hade riktat till honom.  Han hade icke
undandragit sig att lämna de upplysningar om sitt
eget själstillstånd, som pastorn hade begärt.  Men
han besvarade genomgående de framställda
frågorna kort och knappt, och han undvek
sorgfälligt att göra en enda av dessa utförliga
berättelser på sidan om själva frågan, vilka alltid äro
mera värda för själasörjaren än det direkta svaret
självt.  Ej heller kunde pastorn säga sig hava
kommit så långt som han önskade i fråga om
att väcka fångens syndakänsla, än mindre ånger.  
Det föreföll honom nämligen, som om denna känsla
bort ligga så öppen och klar inom denna själ,
som en blottad nerv.  Han borde reagera vid
minsta beröring.  Ty mannens skuld ropade mot
himlen, och han hade ingen ursäkt för sin synd.  
Men icke heller i detta fall kunde pastorn märka,
att vad han väntat sig verkligen inträffade.  Fången
visade ingen motvilja mot de andliga samtalen,
och han hade ingen obenägenhet emot att höra
guds ord eller att sysselsätta sig med de andliga
tingen.  Men pastorn hade icke desto mindre
hela tiden den uppfattningen, att den dömde
hörde på honom mera av hövlighet än av behov.  
Det föreföll pastorn nästan, som om fången i sitt
stilla sinne hade kritiserat själasörjaren, i stället
för att det här om någonsin tillkom själasörjaren
att vara den överlägsne, om också med
bibehållande av det broderlighetens ödmjuka sinne, 
som Kristi lära kräver av sina bekännare.  Det
var emellertid nästan, som om fången hörde på
hans ord med välvälligt överseende och kände
sig glad, när han gick.

Icke heller, under rättegången hade man
lyckats att sprida något ljus över motiven till
denna sällsamma förbrytelse.  Fången svarade på
alla de frågor som framställdes till honom, och
han gjorde det i en ton, vilken var foglig och
mild, men eget nog icke saknade en viss anstrykning 
av värdighet.  Det var endast i ett fall,
som han totalt vägrade att lämna alla slags
upplysningar, och det var när han tillfrågades
angående motivet till själva brottet.  Den mördade
var en handelsresande och han hade helt nyligen
kommit till huvudstaden.  Han hade knappast varit
där i två dagar, när plötsligt det olycksdigra
skottet ändade hans liv.  Den tilltalade hade gått
fram till mannen, frågat honom, om hans namn
var det och det.  När den andre svarade ja,
drog han upp revolvern och sköt på två stegs
avstånd.  Han hade alltså aldrig förr sett sin
vederdeloman, och han bekräftade detta även inför
rätten.  Men i övrigt var han komplett halsstarrig
och icke ens upplysningen, att kännedomen om
de verkliga motiven till gärningen möjligen kunde
mildra hans brott, lyckades att övervinna hans
tystnad.

Mannen var och förblev en gåta i alla
avseenden.

Det slags förbehållsamhet som denne man
visat, och som låg i hela hans sätt, hade på
pastorn under vissa stunder gjort ett pinsamt
och nästan förolämpande intryck.  Det kändes
nedsättande för hans egen värdighet, och ehuru
pastorn var alltför sträng mot sig själv för att
tillåta en dylik känsla bliva den härskande, kunde 
han dock icke undgå att av densamma mottaga
ett visst intryck, vilket var ogynnsamt för fången.

Fången var en vacker man på endast omkring
tjugufem år, och hans ansikte var blekt.  Han hade
klara blå ögon och ljusa mustascher över en
mun, vars uttryck var melankoliskt, snarare än
hårt.  Detta uttryck hade sysselsatt pastorn
mycket, ty han kunde icke förlika sig med tanken,
att en man, vilken mördat en människa, ej skulle
hava åtminstone något i sitt yttre, vilket kunde
tyda på att han var förhärdad i brottet.  Ännu
mindre kunde pastorn förstå uttrycket i fångens
ögon.  Ty dessa voro blå och irrande och buro
på ett uttryck, som om den hjärna, vars språk
de skulle tala, varit försänkt i evigt grubbel.  
Överhuvud måste pastorn säga sig själv, att allt vad
han såg och allt vad han iakttog, på det bestämdaste 
stred emot, vad han skulle ansett vara
sannolikt, om han hört historien berättas och
sökt bedöma den på avstånd.

Men allra mest förvånade det pastorn, att
han icke kunde göra ens det ringaste intryck på
fången genom att försöka tala till honom om
hans offer.  Här hade pastorn trott sig hava
funnit en punkt, som måste vara öm, och han
hade därför försökt att vidröra den för att därifrån
finna en väg direkt till den brottsliges hjärta.  
Men just på denna punkt hade fången visat sig
vara som allra mest oåtkomlig.  Icke med en
min förrådde han, att detta samtalsämne var
honom ens obehagligt.  Medan pastorn talade, satt
fången stilla och såg envist bort.  Det var pastorn
omöjligt att en enda gång fånga hans ögon, vilka
oavlåtligt och utan att blinka tycktes stirra in
i ett okänt djup.  Ett ögonblick hade själasörjaren
till och med tyckt sig se, att ett flyktigt leende
överflög fångens drag, och pastorn frös av ångest.  
Han fick den förfärliga föreställningen, att fången 
hånlett åt sitt eget brott.  Men i samma nu var
uttrycket borta, och envist stirrande mot en punkt,
som ingen mer än han själv tycktes kunna skönja,
uttryckte fångens drag samma oåtkomliga,
ruvande svårmod, som förut trotsat både religionens 
ord och prästens brodersinne.  Övergången
var så hastig, att pastorn trodde sig hava sett
fel, och att leendet aldrig existerat.

Pastorn såg allt detta, medan han låg vaken
i sin bädd, och glömde att läsa vidare i det
exemplar av Teologisk Tidskrift, som låg viket
på täcket.  Skenet från stearinljusen bakom den
gröna mässingsskärmen föll över rummet med
dess bokhyllor och Kristusbilden av Thorvaldsen,
vilkens utsträckta armar skymtade ur en grupp
av blommor och bladväxter.  Pastorn kunde se
denna bild där han låg, och ur hans hjärta steg
en stum bön om upplysning, huru han i denna
sak skulle handla.

Ty han tänkte just på fångens sista ord
när de samma afton hade skilts åt, och dessa
ord hade inneburit något inom hans egen
erfarenhet så nytt, att pastorn ännu ej hunnit sätta
sig in i deras egentliga mening.  De hade
nämligen suttit samman i fångens cell.  Emellan
dem båda låg bibeln uppslagen på träbordet,
och lampan kastade sitt ljus över bokens blad
och de heliga orden.  Pastorn hade nyss slutat
en förklaring över Jesu liknelse om »Den
förlorade sonen» och han såg upp.  Då märkte han,
att fången satt, som om han ingenting hade hört
och hade detta frånvarande, inåtvända uttryck,
som verkade skrämmande liksom från en, vilken
var långt borta.

»Här ni icke hört, vad jag sagt?» frågade
pastorn.

För förstå gången reste fången sitt huvud
upp och såg pastorn i ögonen.


»Nej», svarade han med fast röst.

Och när pastorn ej fann ord för att svara,
steg fången upp och stannade framför fängelsets
präst, sägande med höjd röst:

»Lägg boken bort, herr pastor!  Den hjälper
inte mig.»

Pastorn hade ämnat svara.  Han ville tala
till försvar för detta ord, som sedan årtusenden
burit lisa och tröst till alla människor.  Men
han såg åter på mannen framför sig, och det
var något hos denne man, som band hans tunga
och tvang honom att höra vidare.

»Den hjälper inte mig», upprepade fången.

Och hans röst lät stilla och mild som ett
barns.

Utan att kunna hjälpa det, nästan mot sin
vilja, följde pastorn fångens tankegång, och utan
att kritisera den frågade han endast, fortsättande
att spela på samma sträng, brottslingen själv
hade anslagit:

»Vad är det då, som skulle hjälpa er?»

Den fångne såg åter bort, och det såg ut,
som om han talat till sig själv.

»Ingen kan säga mig något», sade han, »som
kan vara mig till hjälp.  Men jag vill bedja
er om en sak.»

Pastorn såg upp.  Han förstod icke vart den
andre ville hän.

»Vad då?» sade han tonlöst.

Fången sänkte sin blick, och med en plötslig
omkastning i sin tankegång fortfor han:

»Säg mig först, om det är sant, att vad
en människa yppar för en präst under biktens
insegel, det kan denne icke berätta för någon,
emedan hans ämbetsed binder honom?  Är detta
sant?»

Prästen bejakade detta.


»Gäller detta även för en... dömd man...
sådan som jag?» frågade fången åter.

»Just för honom», svarade prästen ivrigt.

Fången drog ett andetag som av lättnad,
och i det han fäste sin blick fast och klar på
prästens anlete, sade han sakta:

»Då vill jag säga er, varför jag gjort...
vad jag gjort.»

Han drog åter andan, denna gång som om
han haft svårt att få fram orden, och i det han
böjde sig fram mot den andre, glänste hans
ögon plötsligt som av eld.

»Jag gjorde det av hämnd», sade han.

Det var icke något särskilt tonfall i mannens
röst.  Orden kommo lugnt och kallt, utan någon
understrykning, och dock darrade i denna klara
röst ett hat, som var så våldsamt, att det kom
prästen att rysa genom märg och ben.

»Av hämnd?» sade han mekaniskt.  »Ni hade
ju aldng förr sett mannen?»

Pastorn var som sagt ett tidens barn, och
han var icke högkyrklig eller ens fullt ortodox.  
Men han hyste dock motvilja för många av
samtidens idéer, och framför allt fyllde det honom
alltid med ett slags upprörd vrede, när han hörde
någon förklara ett brott eller en våldsgärning
som frukten av en sinnesstämning eller ett
sinnestillstånd, varunder gärningsmannen ej kunde sägas
vara fullt ansvarig.  En dylik uppfattning syntes
honom på det allra bestämdaste strida mot
möjligheten att överhuvud räkna med människans
ansvar, och han plägade därför skjuta ifrån sig,
även vad hans egen erfarenhet härvidlag fört
inom hans synkrets.  Men denna gång sköt inom
honom upp som ett tvivel.  Hämnd?  På en
obekant människa?  Han kastade en nästan skygg
blick på fången, som i sin gråa dräkt satt framför
honom, och han kände något av den obestämda 
rysning, som brukar överfalla både sunda och
nervösa människor, när de stå inför en dåre.

Fångens blick hade icke släppt pastorn.  
Fullföljande sin egen tankegång, satt mannen där,
utan att ana, vad som försiggick inom den unge
pastorn med sin tillknäppta svarta rock och det
nervösa, rörliga ansiktet.

»Jag gjorde det av hämnd», fortfor han, som
om han talat till sig själv.  »Och jag har länge
vetat, att jag skulle göra det.  Tror pastorn,
att en sådan synd kan vinna förlåtelse?»

Pastorn blev livlig och hans stämma varm.

»En uppnktig ånger», började han...

Men fången avbröt honom.

»Jag kan icke ångra», sade han.

Åter blev stämman underligt kall och klar,
och hatet fyllde den som med glöd.

Det blev en lång tystnad, och den blev
pinsam, emedan den tycktes innebära, att en själ
var dömd.

Det var åter brottslingen, som talade:

»Vill ni höra mig ändå... fast jag icke kan
ångra?»

Pastorn nickade, och fången vände sig bort.  
Han talade med ögonen riktade mot väggen och
huvudet mot sin hand.  Det var, som om han
glömt, att han icke var ensam, och orden föllo
snabba och tunga, som om han diktat om sitt
eget liv.

»Det är nu många år sedan», började han.  
»Det är så många år sedan, att jag nästan tycker,
att vad som hänt icke kan hava hänt mig.  Jag
var ett barn då, knappast tolv år gammal, och
jag hade en syster.  Hon var blond och ljus,
hade blåa ögon och var städse glad.  Hon var
den äldsta av oss syskon, och det var fattigt
i vårt hem.  Det var så fattigt i mina föräldrars
hem, att maten ofta tröt, och vi voro två, som 
skulle ha hela och snygga kläder och gå i skolan,
min äldre broder och jag.  Det var Signe, som
hjälpte oss med våra läxor.  Det var Signe, som
tröstade oss, när vi gingo hungriga till sängs.  
Hon var vacker som sitt namn, och det var
en klang i hennes stämma, som gav oss mod
och kom oss att blygas över vår svaghet, när
vi voro nedslagna.  Ingen kan veta hur vi dyrkade
henne.  Hon var oss mer än far och mor, mer
än själva livet.

»Så kom hon en dag hem och berättade, att
hon blivit förlovad.  Hon var så glad, att hon
nästan grät, och hon dansade i glädjen.  Nu skulle
det också bli bättre för oss, sade hon.  Det skulle
bli helt annorlunda mot förr.  Hennes fästman
var en burgen man.  Han förtjänade pengar, och
han skulle hjälpa oss, därför att han älskade
henne.»

Fången vände sig plötsligt om och såg på
den unge pastorn.

»Ni måste tro mig», sade han häftigt.  »Hon
var en ren och god kvinna.  Hon älskade honom
bara alltför mycket.  Hon kände icke till svek
själv, och därför kunde hon inte tro på något
sådant hos andra.  Det är icke något märkvärdigt
med denna historia, och ingen kan kanske se
denna historia och allt vad som tilldragit sig,
med samma ögon som jag.  Hon blev emellertid
hans, innan han var bunden vid henne med lagens
band.  Jag minns det, som om det var i går.  
Hur sorgligt det blev hemma, och hur ont det
kändes!  Allt som tiden led, blev hon blekare
och mera sjuk.  Hon väntade på brev — ifrån
honom.  Å, vad jag ännu kan minnas, hur hon
väntade.  Hon satt tyst och med vidöppna ögon
och stirrade ut i den tomma luften, satt så, så
ofta vi talade om detta brev — som aldrig kom.  
Så kom den dag, då hon låg på sjukbädden och 
födde sitt barn.  Sitt och hans.  Då kom brevet.  
Det stod inte mycket däri, herr pastor.  Men det
dödade henne.  Hon fick feber, och efter en
dag var hon död.  Hon kom aldrig så pass
mycket till medvetande, att hon kände igen oss
andra och fick säga oss farväl.

»Allt detta är icke mycket att tala om.  Det
här hänt flera än henne.  Det vet jag nog.  Men
aldrig har det hänt någon, som mindre förtjänat
sitt öde.  Och aldrig har någon legat på sin
dödsbädd så ren och skär och med en vitare
panna.  Ser ni, herr pastor, detta minns jag
tydligare än något annat, och detta vill jag berätta
er.  Där låg hon på bädden, vi hade lagt blommor
omkring henne på lakanet, och hennes händer
vilade mot det vita lärftet, vitare än det underlag,
på vilket de lågo.  Min bror och jag voro inne
i rummet.  Han var då femton år och jag var
tolv.  Vi gräto icke, herr pastor, vi sörjde ej.  
Men som på en vink av någon annan sträckte
vi händerna mot varandra, och våra händer vilade
på hennes döda kropp.  Han, som var den äldste
talade först, och på hans ord svor jag med min
brors hand i min och ögonen riktade på det
bleka, kalla ansiktet framför mig:  Jag svor en
ed, att var jag mötte i livet denne man, som
gjort henne så mycket ont, skulle jag döda honom
eller sätta livet till.  Min bror har mött honom
en gång.  Det är nu många år sedan.  Han
svek sin ed.  Han sade, att han hade hustru och
barn, och att han icke kunde.  Jag har aldrig
mött mannen förrän nu — när det skedde.  Jag
har också hustru och barn.  Men jag höll min
ed, jag sköt ned honom som en hund, och jag
kan inte ångra vad jag gjort.  Säg mig, ni som
är präst, om jag icke kan vinna förlåtelse utan
ånger.»

Det blev tyst i cellen, och prästen torkade 
sin panna, på vilken svettdroppar pärlade fram.  
Farhågan att stå inför en abnormitet inom själslivet 
hade glidit bort under mannens berättelse,
och känslan av det mänskliga i detta öde grep
honom starkare, än han ville erkänna för sig
själv.

»Svara mig, präst», sade fången.  Och det
låg förtvivlan i hans blick.

Men prästen kunde icke svara.  Undvikande
fångens blick, sade han ord, som icke hörde
till saken, ord, vilka förde honom långt bort
ifrån den egentliga frågan.

»Varför», sade han, »skall denna bikt hållas
hemlig?  Inför mänsklig lag skulle den måhända
kunna lindra ert straff, om också icke helt och
hållet borttaga det.»

Fången såg upp, och det drog sig två skarpa
linjer kring hans mun.

»Min hemlighet är min», sade han.  »Min och
den dödas.  Varför svarar ni mig icke?»

Men prästen teg fortfarande.

Utan att säga ett ord, reste han sig upp
och gick.  Och det enda svar han gav, kom i
tårarna, vilka utan att han märkte det, runno
utför hans kinder.

Men detta öde förföljde honom, och han
kunde ej bliva det kvitt.  Det följde honom i
hans tankar, gnagde och oroade honom, ännu
när han låg i sin bädd och skenet från stearinljusen 
bakom den gröna skärmen föll över hans
örngott.  Det fyllde honom med en oro, som
om hela hans värld skulle falla i spillror inför
denne mans öde, vilket av en underlig slump
blivit honom bekant.

Full av de underligaste tankar, låg prästen
vaken, och mitt i dessa tankar, vilka rörde hans
ämbetsplikt och hans skyldigheter som människa
och broder, hade en dunkel känsla bemäktigat 
sig honom, en känsla, att det fanns hos denne
man, vilken han trots sitt kristliga sinne och
sin uppriktiga gudsfruktan ej kunde tänka på
att jämföra med sig själv, ett visst drag av
lidandets storhet, som kuvade hans egna tankar
och gjorde honom nästan rädd för vad han hört.  
Varför var han så osäker?  Hade fångens tankar
så stor kraft, att de nådde honom även om natten
och tvungo honom att ligga vaken, medan denne
mans öde pinade honom, som kunde han se
det begynnas och fullbordas inför sina ögon.

Hur var han till mods?  Vad var det dock,
som skedde med honom denna natt?

Han låg där stilla i bädden, och innan han
visste av det, kommo tårarna tillbaka, och pastorn
grät som ett barn.  Han sträckte ut sina armar,
som om han slutit dem kring ett gudsförgätet,
förvillat huvud och tryckt det mot sitt bröst.  
Han såg ånyo scenen i cellen, och han tyckte
sig se sig själv hur han gick fram och tog fångens
hand, medan ordet broder halkade över hans
läppar, och i fantasien kände han försmaken av
en tillfredsställelsens stora harmoni, sådan som
människor aldrig erfara den i livet.

Han släckte ut ljusen och somnade in i den
illusionen, att när morgondagen kom, skulle han
utföra drömmarnas föresats.

*
</chapter>
<chapter name="Enstöring">
<h2>Enstöring.</h2>

Ingen, som någonsin farit förbi, har kunnat
undgå att lägga märke till en underlig byggning,
vilken ligger i skogsbrynet just på den punkt, där
vägen kröker ned över slätten.  Det är en
fyrkantig byggnad, vars tak reser sig upp till en
spets.  Ur denna spets höjer sig en skorsten, och
när vädret är vackert, kan man ibland se den blå
röken ringla fram ur skorstenen.  Ser man noga
efter, skall man finna, att dörren till den gamla,
tämligen förfallna byggnaden ej sällan är stängd
och nyckeln urtagen.  Man kan iakttaga detta
ofta, just när den blåa röken ringlar upp ur den
murade skorstenen.

I denna byggnad bodde en besynnerlig
enstöring, som hette Per.  Ingen människa kallade
honom för annat än Per, och ingen tänkte på,
att han kunde hava ett fullständigare namn.  Han
hade nu bott där i så många år, att man ej heller
längre funderade över varför han egentligen bodde
där.  Ensam var han icke.  Ty en gammal fattig
gumma skötte hans hushåll.  Sysslolös var han
ej heller.  Ty Per var smed, och bönderna plägade
hålla vid hans stuga för att få sina hästar skodda.  
Dessutom hade han sitt eget åkerland och sin
egen täppa.  Allt detta var ordnat för länge sedan,
och det hade växt in i bygdens tankar, att det
ej kunde vara på annat sätt.


Hur det hade gått till, att Per blev smed,
det visste egentligen ingen, även om vem som
helst hade lov att hava sina gissningar; men att
det låg en hemlighet under detta förhållande,
det visste var man.  Ty Per var äldste sonen till
en rik bonde, och det var egentligen en orättvisa,
att han skulle behöva sko böndernas hästar och
laga stugornas lås.

Men Per hade aldrig förstått att taga vara
på sin egen fördel, och han hade varit en underlig 
kurre, redan när han var en helt ung man,
och ingen kunde tänka annat, än att det skulle
bli han, som en dag ärvde gården efter fadern.  
Och att han tidigt var konstig och olik andra
barn, kom måhända därav, att fadern hade slagit
honom.

Gamle Lars Olsson, Pers far, hörde till dem,
om vilka omdömet gå, att de äro elaka.  Tidigt
hade han gift sig, och när Per föddes, var det
nästan, som om han varit rasande över att sonen
kom till.  Det händer så ibland med män, vilka
gifta sig mycket unga, och möjligen beror detta
på att ett barn, vilket växer upp, alltid är en sorts
påminnelse för fadern, att hans tid snart kan
vara förbi.  Hur det nu var eller inte var, visst är,
att Lars Olsson alltid hade varit hård emot Per,
och vid minsta anledning slog han honom.  Han
slog honom ej heller på det sätt, som en far
vanligen agar sitt barn, utan de, som sett det,
berättade, att när pojken skulle agas, kom Lars
Olsson i en sorts raseri, som var hemskt att åse.  
Han slog barnet med tillhygge eller med knuten
näve, och han vårdade sig icke om var slagen
träffade.  Efter sådana scener gick pojken med
stora valkar både på ben och rygg, och det hände
att han hade öppna sår både på huvud och händer.

Av detta blev Per varken hård eller elak,
som man kanske kunnat vänta.  Han blev bara 
rädd.  Han brukade gå och gömma sig, när han
såg fadern komma över gården, och när han
blivit mer än vanligt illa slagen, hände det ett
par gånger, att gossen sprang till skogs och ej
återfanns förrän nästa dag.

Modem vågade icke heller taga honom i
försvar.  Hon var en liten, blek människa, som
gick ur vägen för alla, och när Lars Olsson slog
Per, brukade hon gå ut ur rummet och gråta i
ensamhet.  Men hon vågade ej lägga sig emellan.  
En gång hade hon gjort det, och då hade hon
trott, att Lars Olsson skulle slå ihjäl gossen på
stället.  Men hon smekte Per, när de voro
ensamma, och grät över honom.

Hur det nu kom till, men efter det att Per
var född, fingo makarna under många år inga
barn.  Per var ovän med fadern, och deras
förhållande blev icke bättre med åren.  Grubblande
som Per var av naturen eller blivit genom
omständigheterna — vilketdera kan ingen människa
avgöra — så vande han sig småningom vid den
tanken, att allting skulle vara sorgligt för honom.  
Det föreföll honom alldeles naturligt, att han
skulle vara knuffad, tillbakasatt, trampad och
tillintetgjord.  Han var så förtrogen med denna tanke,
att när föräldrarna efter tjugu års äktenskap fingo
sin andre son, tog Per saken nästan lugnt, när
han upptäckte, att denne andre son blev lika
avhållen och omhuldad, som vad han själv blivit
slagen och fått slita ont.  I alla händelser fann han
saken naturlig och alldeles som det skulle så vara.

Ensam, som han var med sig själv och sina
funderingar, gick Per och såg på, hur allting
utvecklades omkring honom, nästan som om han
själv varit oberörd därav.  Lars Olsson lekte och
smektes med den yngre brodern, som Per aldrig
fått leka eller blivit smekt.  När pojken växte upp,
fick han gå med på åkern, han som de andra.  
Men han var alltid liksom ett stycke husbonde,
och det var ingen, som nekade honom att låna
hästarna, när han ville, eller att få fridag och
fara till sta’n en lördagskväll med fickorna fulla
av pengar.  Var det slåttergille, var det alltid
Karl Johan, som gick först både inför folket och
hemma i stugan, och gällde det arbete på åkern
eller körslorna om vintern, alltid var det Per
som var drängen, och alltid var det brodern, som
höll honom — Per — nere.

På så sätt gick det till, att Per, när han
var fyrtio år, flyttade ifrån föräldrahemmet.  I
hans tungsinta, kanske icke alltid så klartänkta
hjärna kom den tanken fram, att det inte var lönt
att spjärna emot.  Karl Johan var redan då, så
pojke han var, nära nog husbonde på gården.  
Han och fadern höllo ihop.  Hårda och oregerliga
voro de bägge, snara att gå till handgripligheter,
giriga om sitt och fulla av ondska.  Per visste,
att de icke önskade högre än att bliva honom
kvitt, och då han ej förmådde kämpa emot, kuvad
som han var ifrån barndomen, så föredrog han
att i tid maka sig undan.  Därför gick han i
smedslära, och en vacker dag flyttade han in i
den fyrkantiga byggnaden, som ligger i
skogsbrynet, där landsvägen gick förbi.

Han flyttade på sätt och vis icke alldeles
godvilligt.  Han flyttade därför att från hans
barndom hade alla gjort honom så mycket ont,
att han ej kunde tänka sig annat än att en vacker
dag skulle det yttersta kunna hända.  Slagen och
misshandlad hade han blivit som barn, förtryckt
och undanskuffad som man.  Hela hans liv trängde
sig samman till ett fåfängt varför, vilket städse
ropade inom honom och icke kunde få svar.  Han
trodde, att man helst ville döda honom, bara
tillfället kom, och han flyttade undan för att icke
genom sin närvaro giva näring åt faderns och 
broderns hat.  Han skulle visa, att han var dem
för slug.  Hihi!  Han skulle lura dem, det skulle
han.  Var han väl borta, trodde Per, att han borde
få lugn.

Men så blev långt ifrån händelsen.  I stället
var det nästan, som om Pers ängslan och osäkerhet 
blivit större, sedan han väl kommit i ensamhet.  
Dag ut och dag in tänkte han icke på annat
än allt ont, som människor gjort honom genom
hela hans liv.  Han tänkte icke längre på fadern
och brodern.  Han tänkte på brodern ensam, och
allt mer och mer växte inom honom den tanken,
hur brodern bestulit honom på allt, som en gång
varit hans.  Karl Johan skulle få ärva gården.  Karl
Johan skulle bli rik, aktad och ärad, och Per skulle
sitta i sin stuga till döddagar, smida hästskor
och laga spadar och knappast ha så mycket som
ett fattigt potatisland, däri han kunde skörda
sin egen potatis.  Det gick månader, och det
gick år, medan ingenting av allt detta förändrades.  
Per blev grå i skägget, och hans hy blev allt
blekare grå.  Och under tiden, blev hans fader
gammal, och hans yngre broder gick hemma på
faderns gård och styrde och ställde, som rådde
han om alltsammans.

Under detta blev Per alltmer rädd.  Han
var till sist icke rädd endast och allenast för
brodern, han var skygg för alla människor.  
Talade han vid någon, kunde han plötsligt bryta
av mitt inne i samtalet, kasta en misstänksam
blick på den, med vilken han talade, och så
tvärtystna, som om han ämnat säga något farligt
och tappade modet att tala.  Kom någon och
sökte honom, kunde det hända, att den besökande
fann dörren stängd utifrån med hänglås, och
medan han vände om och gick utför gångstigen,
syntes Pers stora, skäggiga ansikte betrakta
honom genom rutan.  Ofta, när bullret av 
vagnshjul hördes på vägen, gick Per bort över slätten,
steg över gärdesgården och gömde sig i skogen,
till dess att vagnen rullat förbi.  Folk sade, att
han var konstig, men huru han blivit konstig, hade
de flesta för länge sedan glömt.  Ty Per var nu
femtio år gammal, och hans fader levde ännu.

Så hände det en sommardag, att Per
upptäckte, att han behövde kupa sin potatis och att
han borde köra sten för att fylla ett par hål, som
kommit av ålder i byggningens stenläggning.  
Han stod och stirrade på detta hål i stenläggningen, 
och han kom att tänka på att han icke
hade ens en häst att köra efter några stenar från
skogen.  På gården fanns gott om hästar, och
Karl Johan begagnade dem.

Hur Per fick mod att utföra en sådan handling, 
är icke gott att säga.  Men en dag gick
han hem till brodern och bad att få låna hästarna.  
Han möttes av ett hånskratt, men han försökte
att stå på sig och bad brodern en gång till.  Det
blev ett långt samtal dem emellan, och samtalet
slutade med att Per fick gå sin väg med
oförrättat ärende.

Men nu inträffade det allra besynnerligaste
av allt.  Det var nästan, som om Per i en enda
handling velat uttömma all den opposition, som
grämelsen fött på botten av hans förskrämda
sinne, och en natt stal han broderns hästar för
att kupa sin egen åker och köra sin sten.  Brodern
upptäckte tilltaget, och han lovade Per alla
världens olyckor, om han gjorde om sin bragd.  Men,
när ett par nätter hade förgått, kunde Per ej
hålla sig längre.  Åter fångade han in broderns
hästar i hagen och åter körde han dem svettiga
och trötta, till dess att dager vart ljus.

Så länge natten varade, kände sig Per djärv
och kry, och han var till och med stolt över sitt
dåd, ja, han var stark i känslan av sin rätt.  
Ty var det icke hans hästar lika mycket som
broderns?  Per kunde bygga många och långa
historier på detta lilla tankeuppslag.

Men när dagen kom, svek honom åter modet,
och han började grubbla över vad han gjort;
han kände sig med ens så ömklig och så liten,
och han visste på nytt, så säkert som han vetat
det, under detta långa år, som gått, att han — 
Per — hade ingenting att hoppas, ingenting att
vänta, honom hjälpte ingen; honom hatade alla.  
Var han gick, sjöng det i hans öron som en
underlig sång, att han kört med broderns hästar
och gjort sig olycklig. Han hade gjort sig olycklig, 
olycklig, olycklig.  Ingen makt på jorden kunde
hjälpa honom längre.

Det var en lång historia, hur han kommit
in i denna olycka och hur det egentligen kunnat
gå så långt.  Per kunde icke reda den; på
morgonen, när han gick ut, var han blott ännu mera
förskrämd än vanligt, och i en dunkel känsla
av att något skulle kunna hända honom, satte
han hänglåset för dörren.  Själv gick han ned
på ängen, där han börjat bryta sten.  Järnspettet
höll han i handen, och mitt i arbetet stannade
han ofta, grubblande över de underliga ting,
som fyllde hans hjärna.

Då hörde han på avstånd rop av högljudda
röster, och han igenkände Karl Johans röst bland
de ropande.  Han hörde hur de skreko hans namn
och genom den klara morgonluften trängde
förbannelser och hot.  Därpå hörde han buller, som
om någon hållit på att med våld bryta sig in i
hans hus.  Så skar en gäll kvinnostämma igenom
det övriga bullret.  Det var den gamla gumman,
som ställde med hans hus.  Hon tystnade åter,
och den lyssnande mannen förnam nu ett annat
oväsen, som han i början ej kunde förklara.  
Det var ljud som av stora stenar, vilka slogo 
emot varandra och krossades sönder.  Det var
skrapande, rivande, smällande och slitande ljud.  
Och med ens mindes han tegelhögen som låg
framom vedboden.  Männen kastade med
tegelstenar, säkert hoppade de och svuro.  Per tyckte
sig nästan se dem, och denna mörka skräck,
som hopat sig över hans levnad, tycktes samla
sig i dessa vilda tjut, vilka hotade honom till
liv och lem.

Hela tiden stod Per stilla och lyddes.  Hans
förfäran var så ytterlig, att han för intet pris
skulle vågat gå sina motståndare till mötes.  Han
stod endast stilla, medan svettdropparna trängde
fram på hans panna, och rädd som ett skrämt
djur, var han beredd att vända om och smyga
sig undan inåt skogen.

Då hörde han plötsligt, huru rösterna ett
ögonblick sänkte sig.  Det lät, som om de
rådgjort om något, som om deras raseri för ett par
minuter stillats, och så hörde han tydligt steg,
som nalkades.  Det låg en kulle mellan hans
stuga och den plats, där han stod, så att i
början kunde han intet se.  Men efter en stund
syntes broderns huvud komma upp över kullen.  
Det följdes av ännu ett, och Karl Johan kom
gående mot sin bror, följd av gårdens dräng,
en f. d. gardist, som blivit avskedad för slagsmål
och superi, en hård, elak och farlig man, som
Per fruktade mera än alla andra.

Som fjättrad vid marken stod Per stilla.  
Järnspettet höll han i hand, och instinktlikt höjde
han det i jämnhöjd med sitt eget huvud.  Han
skulle velat ropa på hjälp, men vågade icke.  Han
skulle velat fly, men kunde icke.  Han stod blott
stilla och såg brodern med långa, ivriga steg
komma allt närmare, och allt blodet frös av ångest
i hans kropp.  Nu var stunden kommen, då de,
som berövat honom allt, också skulle taga hans 
liv, och om Per i denna stund vågat eller kunnat,
hade han satt sig ned och gråtit i förtvivlan.  
Men han vågade ej ens det.  Han stod blott stilla,
med spettet höjt över sitt huvud, och skrek:

»Kom inte hit!  Kom inte!»

»Jag ska’ ge dig för att komma, din hästtjuv»,
svarade Karl Johan.

»Kom inte hit!» sade Per.  »Det blir en
olycka.»

Karl Johan svor en lång ed och sprang över
diket, som skilde dem åt.  Med knuten hand
gick han fram emot brodern, och vansinnig av
rädsla lät Per det tunga spettet falla mot den
kommande.

Han hade icke beräknat, att spettet var så
tungt, ej heller att slaget skulle träffa mitt över
hjässan.  Han stod stilla och såg som i en dröm
brodern ramla åt sidan, göra ett par raglande
steg, falla ihop som ett dövat slaktdjur och tungt
digna mot jorden.

Med spettet i handen stod Per och stirrade
på brodern, som låg orörlig på marken.  Hatten
hade fallit av, och det flöt blod ur hans mun.

»Kom upp, Karl Johan, ligg inte där», stönade
den olycklige.

Men nu hade drängen hunnit fram och böjde
sig ned över den liggande.  Han sade blott ett
enda ord, och i nästa nu låg Per på knä på
marken.  Hans röst var kvidande som ett barns,
när det gjort något illa, och hans händer voro
hopknäppta.

»Min bror», ropade han, »min bror.  Jag har
slagit ihjäl honom.»

Oråtande överljutt, sjönk han ned bredvid
den döde, och som tryckt till marken av sitt
eget öde, låg förövaren av detta sällsamma 
brodermord stilla snyftande på knä vid liket, till
dess att främmande händer grepo honom och
förde honom bort.

***

Så passerade händelsen ute på landsbygden,
och nu skulle rättvisan taga hand om den farlige
mördaren, vilken på det urtima tinget fördes in
framför domarbordet och följdes av alla de ögon,
som, fasande för hans brott, fordrade straff över
mördaren.

Han stod vid bordet och hörde på alla de
underliga ord, som sades och vilka han icke
förstod.  Vittnen kommo fram, och hans ögon stirrade 
på de talande, som om han väntat, att någon
skulle hava något att säga till hans försvar.  Men
målet gick sin gång, och av allt vad Per kunde
fatta, drog han den slutsatsen, att han på
förhand var dömd och att ingen skulle få reda på
annat, än vad man kunde se för sina ögon, och
det man kunde se var ingenting annat än just det,
vilket Per själv omöjligt kunde fatta: att brodern
var död och att han själv hade dödat honom.

Med händerna hopknäppta över bröstet stod
Per framför domaren.  Han visste, att nu var
allt sagt, som sägas kunde, och nu skulle domen
falla, domen, som beseglade den olycka, vilken
legat över hela hans liv.  Han stod och vred sina
hopknäppta händer, som om han velat draga dem
från varandra men icke kunnat, och åter såg han
sig om, som om han väntat hjälp från någon,
hjälp från Gud eller människor, hjälp, som icke
kom.

Då ljöd domarens röst:

»Har den anklagade något mera att säga?»

Åter såg Per sig om, och i förtvivlan kände 
han, hur ensam han var.  Han tyckte, att här
fanns mer än mycket att säga, ty intet av det,
som skulle sägas, hade egentligen blivit sagt.  
Och som om han gjort ett försök att för första
gången i sitt liv reda ut för sig och andra,
hur underligt hela livet syntes honom, började
Per att tala.

»Detta hör icke till saken», avbröt honom
domaren.

Per såg sig rådvill omkring och tystnade.  
Hans händer fortforo att arbeta, som om han ej
kunnat lösgöra dem från varandra, och hans blick
blev skum, som hade han försökt att se in i sig
själv och finna något, som nu kunde duga att
yppa för andra.

Tre gånger upprepade domaren sin fråga,
om den anklagade hade något mera att tillägga,
tre gånger började Per att tala, och för varje
gång avbröt honom domaren:

»Detta hör icke till saken.»

Då teg Per på fullt allvar, ty han förstod, att
nu kunde han ingenting mera säga, och han visste,
att vad han än sade, var det dock ingen, som
ville lyssna därpå.  Hans öde blev oförklarat, helt
enkelt emedan Per själv ingenting kunde
förklara och ingen annan fanns, som kunde se in i
hans förvirrade själ.

Och så föll äntligen domen.

När den var avkunnad, drog Per en djup
suck och såg sig omkring.  Icke heller nu sade
han något.  Men med förtvivlan märkte han, att
hopen vek undan, där han gick fram, och när
Per satt på fångkärran, som rullade bort, gick
genom mängden som en suck av tillfredsställelse,
att den ensamme mannen fått orätt in i det sista.

*
</chapter>
<chapter name="Bort">
<h2>Bort.</h2>

Fadern, som hade varit en ökänd
dryckesbroder och slagskämpe, blev ihjälslagen på ett
gille i grannsocknen, och modern, som just då
var havande, blev, när dödsbudet kom, sjuk och
satte livet till, då hon bragte ett dödfött barn
till världen. Emma Pehrson skulle, när hon var
tre år gammal, stått utan huld och skydd, om
icke moderns syster, som var gift med en rik
bonde, tagit henne om hand och fostrat henne
upp som eget barn.

Hon trivdes bra hos mostern. Ty madam
Olson var nog en kvinna, som hade skinn på
näsan när det gällde, men hon hade ett eget
gott och varmt hjärtelag, som skymtade fram vid
högtidliga tillfällen. Och sådant förstå barn
sig på.

Föräldrarna kunde hon ej egentligen sörja
över, emedan minnet av dem var för svagt för
att uppväcka längtan eller sorg, och för att vara
föräldralös hade hon det bra på alla sätt. Mostern
vande henne tidigt vid arbete. Från det hon
var så pass stor, att hon orkade bära en spann,
fick hon hjälpa till att bära vatten ifrån källan.
Hon fick vara med om att mjölka korna, att
riva upp ogräs, skura pannorna och ge hönsen
mat. Och när hon hade ledigt, lekte hon med
byns pojkar, med hunden, med katten, eller också
satt hon tyst i en vrå, och hennes blåa, drömmande
ögon stirrade utan mål rätt fram i den tomma
luften eller mot kvällens skymning, som tung
bredde sig ut över åkrarnas yta liksom över
stugans golv.

Emma hörde ej till dem, som jämt voro
glada, och hon tog allting så djupt. Om mostern
gav henne snubbor, kunde hon en lång stund
efteråt stå och se på henne med fuktiga, stora
ögon, och hon gav sig ingen ro, förrän hon gjort
allt gott igen. Ofta gick hon som barn ensam i
den lilla trädgården med syrénhäckarna och de
båda höga oxlarna, de små äppelträden och de
stora potatislanden och ställde med något, som
hon själv hittat på, och som ingen fick veta,
vad det var. Det kallade hon för att gå i hagen.
Och då såg hon alltid allvarsam ut, och hennes
lilla mun snörptes ihop. När hon var glad, kom
själva glädjen på sitt underliga, stillsamma sätt.
Hon var aldrig högljudd, men hela hennes
ansikte lyste, och ögonen glänste tindrande varmt.

Hon var olik sina jämnåriga, ty hon tog
allting så allvarsamt.

När hon konfirmerades gick hon icke till
lek och dans med de andra, utan hon gick mest
för sig själv och grubblade. Sysslorna skötte
hon som förr, och hon var hela tiden mild och
blid mot alla. På storförhöret lade folk märke
till, att hon icke grät, utan med höjd panna och
utan att darra på rösten svarade ja på prästens
frågor. Och det tyckte folk var underligt. Ty
Emma Pehrson brukade eljest taga allting så
djupt. Och när hon gått fram första gången,
gick hon efteråt hem och började, utan att någon
bad henne därom, att lugnt hjälpa till med
middagen. Hon var med om allting och gjorde allting
ordentligt, men mostern tyckte ändå, att hon
såg ut på ögonen, som om hon varit flera mil
borta.

På eftermiddagen var hon ensam ute och
gick på vägen, som går fram under de gamla
pilarna djupt ner mellan två stenmurar. När man
kommit fram genom dem, nådde man en punkt,
från vilken man fritt kunde se ut över havet,
vilket i aftonsolen som en mörkblå ring slöt sig
utmed  det låga, flacka landet.  —  —

I norra ändan av byn, vilken, som bruket
är på Öland, lång och smal sträckte sig på båda
sidor om landsvägen, bodde en sjöman, som hette
Knut. Av sin far hade han ärvt en liten gård,
och där bodde modern mest ensam, medan sonen
var ute på färdvägar. Han hade varit borta i
många år, och det sades, att när han sist reste,
hade det skett i sorg över, att han ej fått den
flicka han tyckte om. Och det sades också, att
den flickan var just Emmas moster, som nu blivit
madam Ingrid Olson. Ty de två hade på den
tiden följts åt till dansestugorna och i
höbärgningen, de hade gått samman om sommarkvällarna,
när ledigheten från arbete förde ungdomen i byn
ut på rolighet, och de hade brukat mötas ensamma,
när vintermörkret föll på och ingen såg, hur ömt
de smektes utanför porten, där hennes föräldrar
bodde.

Men så kom Olson och friade, medan Knut
var borta. Och då gav Ingrid honom sitt ja,
därför att hon ej tordes annat. Ty hon levde på den
tiden, när barn i allt lydde sina föräldrar. Hon
skrev till Knut, och efter det brevet hade han ej
varit hemma mer än en gång på ett litet ryck,
och när han då kom hem, gick han aldrig fram
till byn, utan han höll till i en av grannbyarna,
och där hade hans mor hälsat på honom. Gumman
var gammal och skral, och ingen hade tänkt, att
hon skulle kunna leva, till dess att sonen kom
igen. Men man sade också, att han hade haft
andra skäl, varför han bott i den byn, och att
när han inte kom tillbaka, fanns där en övergiven
flicka med ett barn, som väntade på honom.

Det kan väl hända, att han varit något
lättsinnig. Men han var ung och ståtlig, frisk och
stark. Det låg en glädje över honom, när han
var uppsluppen, och en kraft, när han tog i med
ett arbete, som alla tyckte om. Aldrig var han
sniken eller trög. Alltid talade han glatt eller
sjöng. Och det var det, som en gång hade gripit
Ingrid så starkt. Men nu var han borta, och hon
var gift. Om han tänkte på henne, det kunde
hon inte veta, och det frågade hon heller aldrig
om. Till det allra mesta hade hon glömt honom.

Men när de skulle skiljas, sved det i dem
båda, och det kändes, som om ingenting på jorden
kunde bliva som förr.

En vacker dag hade Olsons far kommit över
till hennes föräldrar och friat för sin son, som
skulle ha gården efter honom, när han en gång
var död. Till dess skulle sonen bo gift hemma
och sköta om gården. Det var gudskelov god
plats, och gubben Olson själv började känna sig
gammal.                                                               

Mellan de båda kontrahenternas föräldrar
hade detta länge varit en avgjord sak. Men när
nu frieriet på allvar framställdes för Ingrid, då
måste sanningen fram. Hon tog mod till sig och
talade vid modern, grät och bad, men det hjälpte
inte. Modern svarade henne, att hon inte
förstod sitt eget bästa, vilket hennes föräldrar, som
levat mycket längre, förstodo vida bättre. Inte
var det värt att gifta sig med den där, som inte
hade något. Bara hon bleve gift med Olson och
finge en gård att sköta om, så skulle hon nog
glömma den andre. Och så talade modern om,
att när hon var ung, hade hon också haft ett
sådant där tycke för en pojke, som tjänat i
granngården, men hon var glad, att hon lytt sina
föräldrar, för se'n hade han slagit sig på att supa
brännvin, gift var han också sedan flera år
tillbaka, och hon hade själv varit i hans stuga och
sett, hur de hade det. Och med hans hustru
ville hon då rakt inte byta.

Men dottern hade ej velat giva med sig.
Hon sade, att det kan gå över för en, men det
är inte sagt, att det är likaså för en annan.
Hon förklarade rent ut, att hon ville aldrig gifta
sig med Olson. Det skulle aldrig ske. Förr ville
hon gå i sjön. Hon grät och talade för sig och
ville ej höra på modern.

Men då kom fadern till och sade henne, att
om hon tredskades, kunde hon gå vart hon ville
med sin juvel till fästman. Men till fadern var
det inte värt, att hon kom. Inte en skilling skulle
hon få hos honom, och då fick hon väl se, hur
hon skulle få det med honom, som var bara
pojken och inte hade något att leva av.

Senare på kvällen kom modern och talade
vackert vid henne, bad henne att inte göra sina
gamla föräldrar sorg och sade, att allting nog
skulle bliva bra.

Och hur det nu var, antingen hennes kärlek
ej ägt så särdeles djupa rötter, eller det var en
följd av vår naturs märkvärdiga förmåga att böja
sig och lämpa sig efter förhållanden, vilka från
början synas oss aldrig så vidriga, alltnog — det
blev bra. Hon blev gift med Olson och födde
honom barn. Några år senare voro hans
föräldrar döda, och hon fick styra och ställa som
hon ville i huset utan någon svärmoder, som ville
ha ett ord med i laget. Hon var gift med den
rikaste bonden i trakten. Hon hade fullt upp
med allt vad hon kunde önska sig, ett stort hus
att styra och befalla över, ladugård med flera
kor än de haft hemma, tre pigor och fyra drängar
i maten. En pojke hade hon också fått, som i
sin tur kunde övertaga gården, när hennes man
en gång i tiden föll ifrån, och Olson själv hade
hon inte något ont av. Han var en duktig bonde,
som skötte sin gård bra. Han drack, när det så
skulle vara, men sällan till övermått. Full var
han egentligen aldrig. Det var, när höbärgningen
var slutad, och ibland om julen. Men det kunde
ingen säga något om. Det hade ju vem som helst
lov till.

Han var snarare liten än stor, gick en smula
kutryggig, hade ett litet svart huvud, en skarp
näsa, ett par gråa, kloka — somliga sade listiga —
ögon, små, smala polisonger och en lång mun
med ett föga förtroendeväckande uttryck. Hon
hade haft litet svårt att vänja sig vid honom i
början, och under det första halvåret de voro
gifta hände det nog, att hon grät för sig
själv utan någon anledning, och att hon kom att
tänka på, att hon egentligen borde ha haft en
annan. Men hon hade mycket att göra, och det
dagliga arbetet gav henne föga tid att tänka på
sig själv och sina egna tankar. Hon hade inga
långa förmiddagar, då hon var ensam med sina
egna tankar, inga aftnar, då hon kunde sitta vid
ett piano och fantisera över sitt olyckliga öde.

Någon sommarkväll, när solen sken varmt
över alvaren och havet utanför låg ljust och blått,
långsamt vaggande in mot stranden, eller en kulen
vinterafton, när hon en stund satt och vilade sig
och såg in i elden, där de torra riskvistarna
sprakade under grytan eller kaffepannan, kunde det
komma över henne ett slags beklämning, som hon
ej ens ville efterforska orsaken till. Men den
känslan skakade hon snart av sig, och ju äldre
hon blev, dess mer sällan kände hon något dylikt.
Att modern och fadern i sin tid hade haft rätt,
det var hennes övertygelse. Ty så hade hon lärt
av erfarenheten. Hon hade det bra på alla sätt,
och det föll henne minst av allt in att betrakta
sig som ett offerlamm.

Hon tog dagen, som den kom, och visste
säkert, därför att hon såg det besannas alla dagar,
att ingen människa får det som hon vill här i
världen.

***

Det gick ett rykte i byn, att Knut skulle
komma hem, och att han kom hem som en annan
än när han for. Pengar hade han samlat, påstods
det, han var mest som en herrskapskarl nu,
kunnig i allt, som fattigt folk ej få lära sig, karl
för sin hatt och kapabel, om så skulle vara, att
köpa vilket hemman som helst i hela socknen.
För resten visste ingen, om han var sig lik eller
inte, men alla hans vänner betraktade honom på
förhand med misstro. Ty det var ju så troligt, att
han skulle vara stormodig av sig. Med pengar
blir ingen densamma som han var, innan han
hade några.

Snart visste hela byn, att han hade kommit.
Det var en söndag på högsommaren, och man
stod uppställd på kyrkbacken för att se på honom,
när han gick till kyrkan. Han kom också snart
gående, litet långsamt och släpande, klädd i en
blå kavaj och en halsduk, som hängde i
sjömansknut. Han hade en låg, svart hatt och
amerikanskt, tvärhugget helskägg. Allt ibland stannade
han och såg sig omkring. När han kom upp på
kyrkbacken, gick han fram till ett par av de yngre
bönderna, som han kände, och kring dem
skockade sig snart allt flera.

Man talade om vädret och årsväxten, om hur
länge Knut varit borta, om utsikterna i Amerika,
och om det var bättre där än här.

Knut förklarade, att det berodde på. För
somliga blev det bättre, för andra sämre. Litet
berodde det på tur och litet på, hur pass man
kunde arbeta. Men man lärde sig förstå världen
på ett bättre sätt där. Åtminstone hade han
gjort det.

Vad han menade med det?

Ja, det bleve för långt att tala om. Men det
var det, att ingen människa där var för mer än
den andra, annat än när man var dugligare,
skickligare eller förstod en sak bättre.

Nej, man medgav, att han ej blivit
stormodig. Han talade vänligt med alla och
mindes alla.

Knut stod och såg på, hur den ena
mörkklädda gruppen efter den andra gick in genom
kyrkogårdsmurens grind, vandrade fram över den
sandade gången och försvann i den låga porten,
som ledde in i kyrkan. Gummoma höllo
näsduken hopvikt utmed psalmbokspärmen och buro
svarta hucklen av siden. De nego, när klockorna
började ringa, och gingo långsamt in genom den
låga porten. Gubbarna lyfte sakta på hatten för
klockorna, och när de kommo på tröskeln,
stannade alla, togo av hattarna och ströko håret ur
pannan.

Slutligen började orgeln i ett långt, klagande
preludium, och en psalm spelades upp. Dörrarna
stängdes, och utanför dörrarna samlade en liten
hop, som skulle gå in, när nästa psalm började.

Knut anmärkte, att de hade fått en ny orgel.

Jo, den var från Stockholm och hade kostat
tre tusen kronor.

I detsamma kommo Olsons, både Ingrid och
Emma, och stannade vid kyrkdörren. Knut gick
fram och hälsade på Ingrid. Alla visste ju, att
de varit bekanta och goda vänner. De båda
skakade hand, och Ingrid önskade honom välkommen
hem. Hon kände sig litet underlig till mods, och
han sade heller ingenting. Han bara stod och såg
på Emma, som med undrande ögon betraktade
honom. Han såg, att hon var lik Ingrid, och han
frågade:

»Är det din dotter, det?»

»Nej, det är min systers flicka, som har
kommit till oss, när min syster dog. — Ja, hon
är lik mig ändå», tillade hon.

Och en stund därefter:

»Hon heter Emma.»

»Du har det bra nu», sade han för att säga
något.

»Ja, gudskelov, vi har hälsan allihop. Olson
är hemma, för han skulle ut och titta på fölungarna
ett tag.»

Han stod en stund och såg ned mot marken,
medan han vred den ena foten fram och tillbaka
i sanden. Han ville säga något skämtsamt, men
kunde ej hitta något. I stället såg han på Emma
igen, så att hon blev röd och vände bort ögonen.

»Jag får väl se inom till ert en av dagarna»,
sade han.

I detsamma slogos kyrkdörrarna upp och ut
på backen hördes tydligt sången: Allena gud i
himmelrik. Han ville draga sig tillbaka, men
Emma såg på honom, som om hon frågat,
varför han icke ville gå in med.

»Jag går just aldrig i kyrkan», sade han, i
det han tog farväl, och det kom en antydan av
ett leende över hans drag. Hon såg på honom
med ett par outsägligt förvånade ögon och följde
i detsamma med mostern och de andra.

Vad det var underligt. Att han inte gick
med i kyrkan. Han såg inte ut, som om han
hörde till dem, vilka fördrevo söndagsförmiddagen
med att supa brännvin och spela kort. Hon
grubblade på det under hela predikan, och när
hon gick ut ur kyrkan, kände hon sig icke så
glad som vanligt.

***

Knut besökte Ingrid strax därefter, och han
träffade även då Emma. Hon satt inne i stugan
och hörde på, medan han och Ingrid samtalade.
Hon höll på att karda ull och hon vände icke ett
ögonblick uppmärksamheten ifrån vad hon hade
för händer. Men på minspelet i hennes ansikte
såg Knut, att hon lyssnade till varje ord. Och
det eggade honom att tala.

Han talade om, när han först kom till
Amerika. Han hade tagit hyra på ett skepp, så
att överfarten kostade honom ingenting, och när
han kom fram, hade han ej haft mycket att svänga
sig med under den första tiden. Men slagit sig
fram, det hade han, fast det varit svårt, och
fast det bitit emot i början.

Men ju mera han märkte, hur Emma lyssnade
på honom, desto livligare började han tala om
sina egna intryck och minnen. Han fick en lust
att bekänna kort, att dela med sig av sina tankar,
att få någon som förstod vad han kände, när
han kommit tillbaka till fosterjorden och minnena
från fordom samlade sig inom honom. Vad han
allra först hade känt sig tilltalad av ute i Amerika
det var, att alla kallade honom för det engelska
hr eller mr och att, hur uselt han än hade det,
det icke föll någon in att obedd komma och
kalla honom för du. Icke för att han var
titelsjuk. Men ingen kunde veta här hemma, påstod
han, hur det höjde arbetslusten, när ingen
behövde frukta, att hans födsel skulle sätta honom
i en låg klass, som varken arbete eller 
duglighet annat än i vissa undantagsfall kunde lyfta
honom ur. Och så levde folk enklare. Om två
människor ville gifta sig, behövde de bara gå
till en notarie och teckna under ett kontrakt, så
voro de lagligen vigda vid varandra. Blevo de
icke lyckliga med varandra, så var det ingenting
som hindrade dem att skiljas åt. Och det gav icke,
som folk påstod, anledning till flera
äktenskapsbrott. Visst inte. Och om två människor höllo
av varandra, men ej hade råd att sätta bo, så
gingo de inte och väntade både kärlek och
ungdom ur kroppen på sig för att först samla ihop
till ett bo, utan de gifte sig med minsta möjliga,
och sedan hjälptes de åt att draga till boet.
De ogifta kvinnorna försörjde sig lika bra som
männen och ofta med samma slags
sysselsättningar. De bildade ej där två olika kaster, som
inbördes trakasserade varandra, utan de
uppfostrades i samma skola, lärde detsamma och lärde
därför först och främst att känna och förstå varandra.

»Men religionen? Hur är det med religionen?»

Ja, det talade man aldrig om. Det behöll
var och en för sig själv. Knut hade känt massor
av människor, men det var inte om många han
kunde sagt, att de voro luteraner, metodister,
katoliker eller över huvud kristna. Han trodde
för sin del, att de flesta människor i hjärtat icke
hade någon bestämd religion, utan att det bara
var vissa känslor, som de vant sig att kalla så,
men som alldeles icke voro övernaturliga.

När Knut talat slut om detta, såg han hur
Emma betraktade honom med stora, klara ögon,
som om hon velat utforska honom ända in till
hjärtrötterna. Han skulle velat fråga henne, vad
hon tänkte, men han kom sig icke för. Ty när hon
såg på honom på det sättet, hade han mest lust
att stiga upp från stolen och gå bort och klappa
hennes hår.

Sedan träffades de ofta, och alltid kommo
de in på dessa ämnen om, vad han sett ute,
och hur han kände sig till mods hemma bland alla
dessa människor, av vilka de allra flesta skulle
dö i den övertygelsen, att sådan <sp>deras</sp> värld
var, sådan var också världen.

För Emma var det, som om hon bott i en
koja, alldeles kringvärvd av skog, där varje skymt
av utsikten var stängd, och så helt plötsligt någon
komme och gjorde en uthuggning, så att hon såg
en sträcka av himmel och av det hav, som
svallade utanför. Helt nära där hon stod varsnade
hon blott något litet, men ju längre bort hon
flyttade ögat, desto vidare blev synkretsen, desto
friare svängde himmelen sin blåa valvbåge, desto
större blev ytan av dansande vågor och desto
längre flögo hennes tankar, långt bortom de
dansande vågorna och den välvda himmelen.

De träffades emellertid ofta, och deras samtal
rörde sig om allt och ingenting. Hon började
slutligen att fråga, och han svarade henne på allt,
som han kunde svara på. Långsamt, stilla och fast
växte deras förhållande ut, till dess det för henne
rymde hela världen, hela den värld han talade om,
blev den uthuggning i skogen, genom vilken hon
såg allt, kände allt och anade allt — himmel,
vågor, främmande kuster, nytt liv och nya
människor.

Knut tänkte och grubblade mycket under
denna tid, när han gjort klart för sig, att han
älskade Emma. Ty det var en sak, som plågade
honom så, som han aldrig trott att något sådant
skulle kunna plåga honom. Han tänkte om och
om igen den tanken, att ett barn fanns till, som
hade rätt att kalla honom för far, och att han,
om han gifte sig med Emma, satte henne kanske
mot hennes vilja på en plats, till vilken en annan
hade företrädesrätt.

Men han kunde ej heller släppa kärleken
till Emma. När hans första kärlek gått över bord,
hade han tyckt, att nu kunde vågorna gärna få
spola med sig vad som helst. Och när han sedan
var hemma, och denna olycksaliga förbindelse,
som han nu nästan glömt, kom till stånd, då hade
han heller inte tänkt så mycket över dylika saker.
Ingen hade någonsin lärt honom bättre, och han
hade tyckt som så, att bara han inte lät barnet
lida nöd, så kunde ingen säga något om honom
för det. Men nu tyckte han, att det kunde ej
vara hjälpt med pengar. Det for ibland igenom
honom som en hemsk, stickande känsla av rädsla,
en ond aning, att hans forntid gömde ett spöke,
som kunde skrämma alla goda andar på flykten.
Emma var också så ömtålig i denna punkt, ty
hon tog allting på sitt särskilda sätt.

Men han skulle tala om det för henne vid
första bästa tillfälle, alldeles som han berättat
så många andra episoder ur sitt liv. Hon skulle
veta det, innan han sade henne något mer. Hon
var också så olik alla flickor av sin klass. Han
kände inte en enda annars, som skulle bry sig
om den saken alls.

Men tala skulle han. Intet bedrägeri. Öppet
skulle han åtminstone gå till väga.

Och så gingo dagarna, till dess att september
månad stod för dörren, och det led på tiden.
Ty till vintern måste han vara borta igen. Och
ännu hade han ej i denna sak kunnat få ett ord
över sina läppar.

***

Det var sista söndagen i augusti, när det
var afton, och skymningen låg stillsam och tyst
över hav och land. Emma och Knut gingo 
ensamma den smala vägen förbi kyrkmuren och
nedåt sjön,

En enstaka fågel drillade här och där i någon
av de små buskarna, vilka som enstöringar slagit
sig ned på den vida, sanka slätten, och över ett
litet kärr till vänster låg som ett gråvitt flor av
kall, fuktig dimma. Havets tunga dån hördes
stönande från stranden, mot vilken de gingo, byns
byggnader mot kyrktornet, som stack upp i mitten,
hade de lämnat bakom sig, och de stora
fyrkantiga, inhägnade gårdarna stucko upp som
stora mörka fläckar bland de små, i rad liggande
låga kojorna.

»Får jag ta dig i hand?» sade Knut om en
stund, och hans röst lät så underligt tjock.

Emma räckte honom stillatigande sin, och
så gingo de framåt en stund. Hon talade hela
tiden och han hörde förstrött på, tänkte över,
vad han ville säga, och visste ej, om han skulle
säga det.

Det var kyligt, och Emma drog handen till sig
emedan hon frös. Han tog den igen och förde
den ned i sin rockficka, där han höll den fast.

Han kände sig retlig, det var en massa
känslor som flögo igenom honom, allt var så rikt,
så skönt, så varmt, och ändå kände han en oro,
som gjorde honom rädd. Det var något, som
band hans tunga. Han skulle velat tysta Emma,
som gick bredvid honom med små, hoppande steg
och fritt såg upp i hans ansikte, medan hon
pratade om allting. Han tyckte sig behöva känna
den stora tystnaden omkring sig för att få samla
sina tankar. Och samtidigt tyckte han, att de
redan voro kärestafolk och han begrep inte,
varför han gick här och plågade sig utan orsak.

Plötsligt spratt han till vid att Emma sade:

»Se dit nu i kärret. Se bara.»

Hennes röst lät på en gång drömmande och
skämtsam.

»Vad är det?»

»Jo, där ser jag min fästman.»

»Hut ser han ut då?»

Han gjorde lös sin hand och blev alldeles
blek.

Hon skrattade.

»Å, som en av de andra albuskarna.»

Då tog han henne i ärmen, så hårt, att hon
blev rädd.

»Vad menar du?»

Hon såg förskrämd på honom, men drog
sig icke undan.

»Jag menar ingenting alls. Vad skulle jag
mena?»

»Men om jag nu säger dig, att jag håller
av dig?»

»Å, Knut.»

Hon var så vacker, när hon sade detta, att
han velat kyssa henne utan att fråga om lov,
och det var en ton i hennes röst, som han tyckte
gav eko i honom själv.

Hela hans kropp darrade, och han frågade
om en stund:

»Nå, vad svarar du?»

Hon såg bort, men det låg en mjuk färg
över hela hennes ansikte, som Knut aldrig hade
sett förr.

»Inte än. Inte nu, Knut. Inte nu.»

Han blev häftigare.

»Säg inte, att du inte har vetat det. Du
kan inte annat än ha märkt det.»

»Ja. Ja. Men jag kan inte svara. Det kom
så tvärt. Om ett par dar. Låt mig tänka på det.
Jag vet inte, om jag tycker om dig, såsom jag
ville.»

De hade vänt om och gingo åt byn till.

Knut kände sig lugn. Varje tanke på hans
barn hade försvunnit. Han var så viss på sin
lycka, att han tyckte sig kunna hoppa över det
förflutna som ingenting. Han sköt undan varje
tanke därpå. Inte var det värt att komma med
detta nu, innan hon ens givit ett svar. Och hand
i hand kommo de förbi kyrkogårdsmuren igen,
upp på stora landsvägen och fram till den stora,
svarta porten, som ledde in till Olsons gård.
Omkring dem föll skymningen allt tätare. Ur de
små fönstren lyste här och där ett blekt ljus,
som tindrade långt bort över den mörka, tomma
slätten.

Emma tog honom i hand, innan hon gick in,
och ingen av dem sade något. Men två dagar
därefter visste hela byn och Knut också, att Emma
och han voro fästfolk och skulle gifta sig, när
vintern var förbi och han kommit tillbaka från
Amerika för att hämta henne.

***

Knut undrade, om icke Emma ändå visste
något om honom, fastän hon aldrig sagt det.
Ty den där saken kände nog hela bygden till.
Men så var icke förhållandet. Emma hade ett
sådant väsen, att man ej gärna talade till henne
om det, som var dåligt, och därför hade hon
aldrig hört någonting.

Men medan Knut gick och betänkte sig, så
led tiden, och dagen nalkades, när han skulle fara
tillbaka till skeppsbyggeriet, där han var anställd
i New York. Och dagen före avresan satt han
inne hos Olsons och språkade med Emma. Och
han hade ännu ingenting sagt.

Han tänkte att passa på, medan de voro
ensamma, och han hade flera gånger ordet på
tungan, men Emma hade så mycket att säga, att
han ej nändes avbryta henne. Och när han
äntligen trodde sig färdig att börja bekännelsen,
kom madammen och avbröt dem.

Dagen därpå reste han, och för Emma
började nu vintern. Först skulle höststormarna
komma och svepa kallt fram över det flacka
landet, sedan frosten, som tog bort grönskan, och
sist skulle marken ligga vit, så långt ögat kunde
se, och snön och blåsten skulle stänga dem inne.

Det var långt till våren. Men hon sörjde
ändå icke. Ty hon visste ju, att våren skulle
komma, och med våren Knut. Och han skulle taga
henne med sig, och den strimma av världen han
visat henne skulle vidgas, så att hon kunde se
fritt och klart.

Hon skulle komma bort med honom. Bort.
Vad det var underligt och lyckligt att tänka därpå.

En dag var hon ensam inne. Mostern var
ute och såg till kreaturen. Genom fönstren såg
hon ut på gården, vilken på öländskt vis var
byggd i en fyrkant, så att boningshuset låg längst
in, uthusen vette åt bygatan och inkörsporten
var tagen tvärsigenom höladan. Det var klar
höstluft. Två grisar lågo makligt i solskenet och
läto maten sjunka, några sorgsna ankor försökte
väta sina vingar i vattenpölarna omkring den stora
hinken, vars långa stång pekade snett upp mot
himmelen, och de tåliga, härdade gässen, som på
den öländska alvarens torra bete nästan
fullständigt lyckats vänja sig av med behovet av
vatten, traskade snattrande om varandra, sträckte
på halsarna och rotade ivrigt i marken efter föda.
Ett par årsgamla fölungar försökte, så gott
utrymmet tillät, att göra några levnadslustiga hopp,
och skakade manarna omkring sina slankiga
ha1sar.

Emma stod i fönstret och såg på allt detta,
men vände slutligen blicken upp mot den lilla
flik av blått, som syntes ovan byggningarnas tak.
Hon fick tårar i ögonen, som hon genast torkade
bort. Ty det knarrade i gårdsporten, och över
gården kom en gammal gumma fram mot
kökstrappan.

Det var en torparhustru, som Emma mycket
väl kände. Hon hade tagit sin gamla sjuka mor
till sig i huset. Men när säden, som kommunen
gav i fattighjälp, ej ville räcka till, kom hon som
oftast till Olson och klagade sin nöd. Och då
fick hon hjälp med ett och annat, potatis, bröd
eller litet sill, allt som det kunde falla sig. Nu
visste Emma, att mannen varit uppe i Stockholm
på arbete under sommarmånaderna.

Gumman stannade inom dörren och hälsade
med denna blandning av undfallenhet och
förtrolighet, som den fattige visar gentemot den,
»som bara är en bonde».

Emma nickade vänligt och frågade, om hon
hört något från sin man.

»Nej, det är just det, att jag rakt inte har
hört något från honom. Inte har han skrivit, och
inte har han skickat mig pengar.»

»Stig fram och sitt ner. Nej, stå inte där
vid dörren. Har han inte skickat något?»

»Nej, nu är det fjorton da'r över tiden, när
han brukar skicka, och jag har inte hört av honom
med så mycket som ett ord. Inte har vi något i
huset, och så är det det, att en aldrig vet, vad
som kan ha hänt honom.»

Hon satte sig ned på träsoffan och såg
framför sig med en tung och trött blick, suckade och
strök håret tillrätta under hucklet.

»Å, inte har det hänt honom något. Då hade
han väl sknvit. Hur är det med gamla mor?
Det blir väl värst med henne.»

»Ja, det blir det förstås. För henne har han
alltid varit så märkvärdigt snäll mot. Inte ett
ord här han sagt om, att han fått min gamla mor
i huset att föda och sörja för. Tänk, att sist han
skrev, så bad han mig, att om det var något, hon
riktigt gärna ville ha, så skulle jag skaffa henne.
En vet väl, hur andra bruka vara. Men hon ville
inte ha annat än litet saffransbröd till kaffet, och
det fick jag då köpa åt henne.»

Emma började taga fram litet mat åt
gumman, både bröd, mjölk och till och med en bit
fläsk. Historien om mannens vänlighet mot
svärmodern hade rört henne. Ty det hörde ej till
vanligheterna på landsbygden, att man visade
godhet mot någon, som fattigvården understödde,
antingen det nu var en svärmor eller någon
annan, vilken som helst.

Därpå tog hon fram kaffepannan, som stod
på spiseln, och slog i en kopp kaffe.

»Drick en tår kaffe, mor.»

Torparhustrun gjorde för brukets skull ett
par svaga försök till motstånd, men det syntes
på hennes sätt att äta, att hon ej betraktade detta
mål enbart som en förfriskning. Hon åt långsamt
och först under tystnad. Sedan sade hon:

»Ja, och Emma, som skall gifta sig till våren.
Och med en så'n karl se'n. Det är ledsamt nu
förstås, när fästman är borta.»

»Å, de här månaderna gå snart.»

»Ja, jag säger väl det, jag. Hon här inget
nu för allt vad hon har pratat, flickan i Hållby, 
om att hon skulle ha Knut Blomqvist, eller Bloom,
som di nu kallar'n. Nu kan hon ha't, som hon
har'et. När en släpper till sig åt en karl, så
får en sitta där sen med skammen.»

»Vem talar I om, mor?» sade Emma med
låg röst.

Hon såg lugn ut, men hela rummet dansade
för hennes ögon, spiseln och klockan 6ch bordet
och hustrun, som satt där. Dagern, som kom in
genom fönstret, tyckte hon var svart.

»Om henne, som han har pojken med, vet
jag. Dann efter karlar har hon alltid varit, och
vad karlarna kan få, det tar di, det vet en väl.»

Emma kände en brännande tomhet i bröstet,
just på den punkt, som alltid dallrat av glädje,
var gång hon förut tänkt på Knut. Som om hon
gått i sömnen, tog hon och lade i ordning
matvarorna, som hon skänkt hustrun. Det gjorde
ont i henne för varje sak hon tog i eller såg för
sina ögon, alldeles som om den haft någon osynlig
gemenskap med hela den stora sorg, som vältade
sig över henne.

När hon tog adjö av hustrun, var det något
i hennes ögon, som kom den gamla att spritta till.

»Jöss, jag här väl aldrig sagt något galet,
vet jag.»

Emma rörde sig ej.

»Nej, visst inte.»

Hon stängde hårt igen dörren och med båda
händerna pressade mot huvudet kastade hon sig
i ett vilt behov efter att känna någon fysisk smärta
handlöst mot väggen och en våldsam, tårlös
snyftning skakade alla hennes lemmar. Hon vred sig
som i kramp, stönade av smärta, kramade.
händerna mot varandra, så att det knakade i knogarna
och bröt plötsligen ut i ett vasst skrik, som
skrämde henne själv. Det lät som om en annan
skrikit. Hon störtade upp i ångest och såg sig
omkring, tyckte att hon ej var ensam och fick
en frysande känsla av rädsla, som kom henne att
hacka tänder.

»Henne, som han har pojken med, vet jag.»

Hon ryckte till sig en schal, svepte den tätt
omkring sig och störtade ut. Gick med snabba
steg, medan det bultade i hennes hjärna, som
om den velat sprängas, utan att veta vart det
bar fram utmed landsvägen, som i en lång, buktig
linje följer östra kusten av ön. Hon vaknade
upp vid, att hon stod och såg på en väderkvarn,
som var i gång. De stora vingarna rörde sig
med pinsam enformighet i en stor, långsam cirkel.
Hon begrep ej, varför hon stod och såg på den.
Mekaniskt lät hon ögat följa än en, än en annan
av vingarna. Nu var den högt uppe i luften,
nu vände den långsamt nedåt, och nu strök den
nästan utmed marken.

Hon spratt till och gick vidare. Den
kännande tomheten kom tillbaka, och med den följde
en hemsk ensamhetskänsla. Hon såg sig om och
sprang, såsom när hon var barn och sprang i
mörkret, utan att veta varför hon var rädd, bara
sprang, så att hon tappade andedräkten, så att
hjärtat bultade och tårarna voro nära att bryta
fram. Hon tog av ifrån vägen och sprang rätt
in över den öde alvaren, men sprang ändå. Och
den hemska rädslan följde henne. Hon var
förföljd. Någon var bestämt efter henne. Gud i
himmelen! Varför sprang hon här ensam i
mörkret ute på den skumma heden, som sträckte
sig milsvitt bort? Hon frös, fast pannan var våt
av svett. Hon skrek igen. Det var, som om starka
händer bakifrån tryckt henne till marken, och
segnande ned brast hon i en häftig gråt. Det
kändes som om hon fått luft, som om hon äntligen
kunde draga ändan igen, och hon grät länge med
det heta ansiktet tryckt mot den kalla jorden.

***

Dagen därpå smög sig Emma ensam in i
stugan. Hon gick fram till den gamla gula byrån,
öppnade klaffen och tog ut penna och bläck.
Men när hon skulle sätta sig för att skriva, skalv
hon i hela kroppen, så att hon måste lägga
pennan ifrån sig. Hon andades ut en stund
och tog därefter papperet, lade det framför sig
och skrev långsamt med stora, stela bokstäver:

»Det är tungt att skriva det till dig. Men
det får nu vara slut oss emellan. Du vet själv,
att du har bedragit mig, och att det är en annan,
som har rätt över dig. Kom icke tillbaka, ty
det tjänar till ingenting. Kanske skulle jag kunna
förlåta dig, men den stora kärlek, jag burit till dig,
är borta, och den kan aldrig komma igen, jag må
sedan tänka hur som helst.

Men att du kunde tiga med det, Knut. Att
du kunde tiga, till dess det blev försent. Aldrig
skulle jag kunnat fästa mitt hjärta vid dig, om
jag vetat, att jag gjorde en annan olycklig.

Nu säger jag dig farväl och sitter här ensam
igen. Och det lär heller aldrig bli annorlunda
för mig i världen.

<tab><tab><tab><tab><tab><sp>Emma</sp>.»

Hon lade ihop brevet och skrev utanskriften,
gick till det lilla postkontoret och lämnade in det.
Men när hon gick tillbaka igen, såg hon ett
ögonblick ut över havet, där höstdimman låg
tung. Med en rysning lyfte hon upp klinkan på
porten, gick in och stängde den efter sig. Det
kom ett ihåligt ljud, när hon stängde igen den,
och med en känsla av hopplös leda gick hon till
sina sysslor.

Och den känslan förändrade sig ej. Den
låg över hennes sinne, som den gråa dimman
låg över sjön.-------

Efter fem veckor kom det brev från Amerika
till jungfru Emma Pehrson. Det var från Knut.

Emma bar det hela dagen obrutet i fickan.
På kvällen tog hon en lykta med sig och gick
upp  på  vinden. Där satte hon sig på en av
takbjälkarna och bröt brevet.

När hon blev så lugn, att hon kunde se
bokstäverna, läste hon detta, som var skrivet
med klar och flytande stil, nästan så bra, som
om skolmästaren hade skrivit  det:

»Jag vet väl, att jag ej har någon rätt att
försvara mig för dig. Men ett vill jag ändå säga
dig. Och det är det, att jag tänkte för var dag
som gick, att säga dig det. Och om jag inte
sa' dig det, när jag friade, så var det därför,
att min kärlek till dig var så stor, att då glömde
jag allting annat. Och för var dag sköt jag
upp med det sedan, tills det blev försent. Sista
kvällen skulle jag just tala om det, när din moster
kom in, och då fick jag det inte sagt.

Jag vill inte ta mig själv i försvar med, att
så många andra gjort som jag. Men om du
håller av mig, så har du heller inte rätt att säga,
som du gör. Ty man möter inte lyckan många
gånger här i livet, och jag har nu alltid trott,
att om man håller av varandra, så är det inte
för att plåga varandra, utan för att göra varandra
lyckliga. Och om jag här brutit mot dig, så har
du inte rätt, hör du, du här inte rätt att stöta
mig ifrån dig, när jag erkänner min orätt.

Tror du, att jag kände mig lycklig, när jag
visste, vad jag visste, och måste gå och tänka
på det hela dagarna! Men vi träffades bara en
vecka, och jag tänkte sedan, att det var lika bra,
om jag skrev det. Ty jag trodde, att om din
kärlek till mig var sådan, som du sade, att den
var, så kunde du heller inte hålla av mig mindre,
om du fick veta, att jag hade något på mitt
samvete, som inte var rätt. Om jag inte varit
så trygg på din kärlek, som jag var, då skulle
jag väl hört mig för först. Men det tänkte jag
aldrig på. För jag vet, att om en människa,
som <sp>inte är dålig</sp>, gjort något ont, så är
det just därför, hon bäst behöver en annan. Och
nu ber jag dig, Emma, fast du skrev så hårt
till mig, att tänka på det här en gång till och
minnas det, att om jag här brutit mot dig i
detta, så kan det göras gott igen. Men om du nu
stöter mig bort, så kan det aldrig göras gott.

Och jag kan aldrig tro, att du fasthåller
vad du skrev. För då gör du oss båda olyckliga
för hela livet.

Jag tänker alltid på dig både dag och natt
och förbliver din vän

<tab><tab><tab><tab><tab><sp>Knut Bloom</sp>.»

Emma lät brevet sjunka och såg sig tyst
omkring. Ljuset i lyktan flämtade för draget
och kastade ett matt, darrande sken på det kvistiga
golvet, in under taksparrarna, upp mot
tegelpannorna, på kistor, gamla kläder, en
sönderskruvad vävstol, som stod i ett hörn, och utför
trappan med de smala, lutande trappstegen.

Hon skakade på huvudet, och de små läpparna
slöto sig fast mot varandra. Den första känslan
av skrämsel hade vikit för länge sedan och
lämnat plats för eller kanske rättare helt
naturligt förbytts i en annan. Det var henne alldeles
klart, utan att hon egentligen kunde säga varför,
att hon icke kunde tillhöra Knut. Hon hade
givit sig åt honom i den tanke, att hon för
honom icke blott var, utan även varit den enda
kvinna i världen. Ty hans ungdomskärlek till
mostern hade hon omedvetet reducerat i sina
tankar, till dess att den endast hade utseendet
av ett flyktigt tycke, som aldrig kunde hava
anspråk på att kallas för kärlek. Hon hade
skjutit hela detta förhållande undan i sina tankar,
så att hon aldiig sett det klart, sådant det var,
och med äkta kvinnlig inkonsekvens kom hon
aldrig på den tanken att använda samma metod
med den andra, henne, som han verkligen aldrig
älskat utan blott i sinnlig lusta fått barn med.
Hon hade tänkt sig, att han liksom hon gått
genom livet med en på förhand färdiggjord bild
av den, han en gång skulle komma att älska,
och med en känsla av stolthet hade hon
övertygat sig om, att han hos mostern aldrig älskat
mer än det, vari hon själv liknade mostern. När
han sedan mötte henne själv, då var hon den enda,
och för honom hade aldrig någon annan kvinna
existerat. Hans kärlek var som en i åratal hopad
skatt, vilken han skänkt åt henne, och hon var
lycklig däröver.

Men nu. Nej. Hon kunde icke se honom
igen. Den bild av lycka, hon under åratal drömt
ihop, när hon under de milda sommaraftnarna
såg ut över den färgrikt skiftande enformiga
slätten med veteåkrar och torr alvar, med
sammankrympta buskar och ljung, med de höga
väderkvarnarna, som stodo i rad, och ut över havet,
som fritt och blått vältade utanför, eller när
hon en vinterkväll satt ensam och såg in i
spiselelden, medan hon hörde snöstormen gnissla i
skorstenen — den bilden satt så fast i hennes
själ, att hon ej kunde taga emot lyckan på annat
sätt. Aldrig skulle hon tro på någon annan lycka.
Aldrig. Utan den kunde hon vara, men skulle
hon äga den, ville hon äga den fullt.

Hon kunde icke älska Knut efter detta. Hon
tänkte igenom det med en pinsam noggrannhet,
som stack i bröstet. Det skulle komma dagar
och år, och hon skulle sörja sig till döds. Men
hon kunde icke svara honom annat, än vad hon
redan sagt.

Hon gick in till sig och lade sig mekaniskt
till sängs med brevet under huvudkudden. Hon
låg i en vindskammare, och den ena av 
tjänsteflickorna, som om natten delade hennes rum,
sov redan med jämna, hörbara andetag. Emma
kunde icke sova. Hon vred sig otåligt i bädden
och en kallsvett betäckte alla hennes lemmar.
Hon steg upp och gick på de bara fötterna
fram och tillbaka i rummet, till dess att hon frös
i hela kroppen. Då svepte hon en schal omkring
sig, tog ett ljus i handen och smög sakta utför
trapporna.

Det låg ingen i stugan. Hon tog ned
nyckeln, som låg ovanför dörrpanelen, vred sakta
om låset och steg in. Därpå tog hon ut ett
brevpapper, lade det på bordet och skrev:

»Det är bäst, att det blir, som det är. Jag
kan inte svara på annat sätt. Det får vara slut
oss emellan, och nu får jag också säga dig farväl.

<tab><tab><tab><tab><tab><sp>Emma</sp>.»

Därpå lackade hon ihop brevet, skrev
utanskriften, tog det med sig och gick med ljuset
i hand samma väg, som hon kommit.

Ingen hade hört henne, och när hon kommit
i sin säng igen, somnade hon tungt och drömde,
att hon bars genom luften av osynliga händer,
långt bort över marker och berg. Hon hisnade
vid färden och höll andan, till dess att hon med
ens kände sig utan fotfäste, föll och darrande
av rädsla spratt upp ur sömnen med ett skrik.

Det var dager, och den andra flickan hade
just stigit upp.

»Vad var det?»

»Det var bara något jag drömde.»

Hon slöt ögonen igen och kröp ihop i
bädden. Ty hon fruktade arbetsdagen, bakom
vilken hon icke ögnade en enda timme av helg.

***

Psalmen hade förklingat, och prästen stod
för altaret och läste med torr, entonig stämma
textens ord:

»Kommen till mig, I alle, som arbeten och
ären betungade, och jag vill vederkvicka eder.
Tager på eder mitt ok och lärer av mig, ty
jag är mild och ödmjuk av hjärtat, och I skolen
finna ro till edra själar. Ty mitt ok är lustigt
och min börda är lätt.»

Emma satt mitt i en bänk bredvid mostern
och hörde på prästens ord. Mest brukade hon
sitta och tänka på annat i kyrkan, och sedan
hon lärt känna Knut, hade hon alltid haft så
underliga tankar, när hon var där. Hon hade
tyckt, att hon behövde ej allt detta för att leva
sitt liv och dö sin död, när den en gång kom.
Ibland hade hon stannat hemma. Ty hon behövde
ingenting, så länge hon var lycklig.

Men i dag kände hon det annorlunda. Med
ett slags bitter vällust insög hon varje prästens
ord om det ok, som livet lägger på varje
människa.

»Ty I veten, mine åhörare, I veten det alla
av egen daglig och stundlig erfarenhet, att den
värld, dit vi alla i synd födas, där vi i synd
leva, och från vilken vi av all vår själ och alla
våra krafter skola bemöda oss att andligen dö,
den är icke något glädjens tempel. Det är en
jämmerdal. Det är icke för intet, som den heliga
skrift begagnar detta uttryck. Men, mine åhörare,
det finnes två slags ok. Ty alla tråla vi under
oket. Men det ena är världens ok, och de som
tjäna världen, om dem säger Herren visserligen
icke, att deras ok är lustigt och deras börda
lätt. Ty för dem är berett det rum, där deras
makt icke dör och elden icke utsläckes.

Men, mina vänner, det finnes ett annat ok,
och den, som frivilligt ikläder sig detta, från
honom faller det ok, som är världens. Och han
är fri. Ty det ok han här tagit, det här han
tagit av egen fri vilja, och det oket är Herrens
Jesu eget ok. Och om detta ok är det, som
Herren sägen Mitt ok är lustigt, och min börda
är lätt.»

Ned i hennes sinne sänkte sig orden som
sädeskorn i nyplöjd och grobar åker. Var det
icke ett ok, hon hade tagit på sig? Men kunde
det vara Jesu ok, som prästen talade om? Var
detta icke det bittraste, det tyngsta, hon
upplevat?

Med spänt allvar lyssnade hon vidare.

Och prästen talade om himmelen. »Ty
varför var det, som Jesu ok var lustigt och hans
börda lätt? Först därför att det var Jesu ok,
därför att det var hans milda hand, som lade
det på våra skuldror. Men först och sist var
det lustigt och lätt, därför att den plåga, vi här
have, är intet mot den fröjd, som en gång väntar
oss ovanefter. I barnslig gensträvighet mot
faderns vilja knota vi kanske över detta ok och
klaga i fåvitskhet över lidandet, som dock blott
är en ringa ting, när det öppnar oss vägen till
det sälla land, där alla sorger tystna, och all
klagan förstummas för den eviga fröjdens
harpotoner. Och salige äro de, som icke förtröttas,
salige de, som med undergivet sinne bära —
icke världens ok — utan det ok, som Herren
pålägger. Salige äro de, som Herren finner
väntande, när han kommer.  Saliga i evighet. Amen.»

En suck som av lättnad spred sig över hela
församlingen, ett buller av alla dessa människor,
som på en gång av bekvämlighet ändrade plats,
ljud av näsor, som putsades, av halvhöga
viskningar. Här och där ett ansikte, som förstulet
böjde sig över näsduken eller handen och nyfiket
såg ut över mängden av böjda huvuden. Och
uppe från predikstolen ljöd åter prästens röst,
dämpad, torr, förändrad och likgiltig, så att den
nästan blev oigenkännlig:

»Lovad vare Gud och välsignad i evighet.»

Det lät nästan som en belåten tacksägelse
för att man äntligen kommit så långt. Men för
Emma betydde allt, som nu sades, om ordet och
de heliga sakramenten, om konungen och det
kungliga husets anförvanter, om riksstyrelsen
och Guds faderliga försorg, lysningsformeln, efter
sitt allvisa råd hädankalla, Fader vår, psalmen
och välsignelsen — allt detta betydde för henne
ingenting.

Med all sin kraft hade hon hakat sig fast
vid denna tanken: Var det ok, hon tagit på sig,
av gudi, eller var det icke? Och med en känsla
av bedövande ro lät hon sina tunga sorger vila
i den tanken, att hon var satt här på jorden för
att lida, och att en gång skulle himmelens portar
öppnas för henne, och hon skulle bliva salig,
evigt salig. Hon blundade och ryste av att tänka
själva ordet om och om igen. Och för hennes
tanke visade sig i minnet hela hennes enformiga
bamdomsliv, hoppet om att vinna den lycka,
som hon med plågsam styrka bemödade sig om
att kalla världens, hon såg den öde heden, där
hon legat i gråt under den första förfärliga
kvällen, hon såg sitt kommande, av ingen
glädjedag avbruitna vardagsliv, och hon lät orgelns
toner vagga sig till ro, medan hon slöt ögonen
och hörde sitt hjärtas oröliga rop efter lycka
försvinna i drömmen om en obestämd härlighet,
vilken strålade för hennes syn, som när solens
rödglänsande aftonskimmer dallrar över alvarens
korta gräs och yviga ljung.

När gudstjänsten var slut, följde hon mostern
hem, hjälpte henne i huset med allt som förelåg,
och när kvällen kom, somnade hon in, trött av
att arbeta, tröt av att tänka, och omedvetet
glad, att hon hittat om också ett svagt ljus i
det mörker, som saknade dagens klara sol.

***

Mostern hade naturligtvis liksom alla andra
mycket väl reda på Knuts forna kärlekshistoria,
och hade Emma i det fallet varit lik andra flickor
av hennes klass, så skulle hon för länge sedan
ha vidrört saken och försökt att tala henne
till rätta. Ty hon tyckte som så, att vad som en
gång skett, stod icke att hjälpa, och ville flickan
inte hålla av honom, sådan han var, så fick
hon låta bli. Inte kunde hela världen bli full
av änglakarlar, bara därför att en jänta ville
ha dem på det sättet. Men när hon nu visste
om brevet, som hade kommit, och så inte ett
ögonblick såg flickan glad och inte heller hörde
henne säga ett enda ord, mer än vad som var
strängt nödvändigt, då blev hon i sitt hederliga
och förståndiga bondhjärta ryss rasande, och en
vacker dag passade hon på och frågade Emma,
vad i Herrans namn som gick åt henne.

Mostern var liten och tunn och hade små
gråa, kloka ögon, som nog kunde se ett och
annat, när det gällde. Och nu var hela hennes
lilla kropp i uppror.

»Vad är det åt dig, barn? Vad i Herrans
namn går det åt dig? Är det fason te gå och
se ut om dagarna här, som du gör?»

Emma svarade inte, utan satte sig i stället
så långt bort hon kunde komma.

»Vad är det åt dig, barn? Här det hänt
något ledsamt?»

»Det händer mycket, när en minst tror.»

»Är det något med Knut? Han är väl aldrig
sjuk? Du har inte sagt ett ord om det.»

Emma såg upp.

»Ja, det är så gott I får veta det, moster.
Mellan oss är det slut, och det kan aldrig bli
gott igen.»

Madam Olson märkte, att här fick hon till
en början lov att ta i med lämpor. Det dög
ej att fara våldsamt fram.

»Du har väl hört något om barnet och det
där, kan jag tro», sade hon litet lågmält, men
lugnt.

Emma nickade.

»Tala inte om det där», sade hon häftigt,
»jag vet alltihop. Jag tål inte tänka på't längre.»

Men då blev madam Olson het om öronen,
hon tog en slev, som hon höll i hand, och dängde
den i bordet, så det skrällde i hela huset.

»Vad kommer det dig vid», tog hon till.
>Ja, om det hade skett efteråt, då hade det kunnat
något så vara. Men när det nu gått så många
år, och den där gamla historien ä' glömd för
länge i världen se'n, så kommer du och ställer
te ett elände, som om han gjort allt ont, som
tänkas kan. Du är så fin av dig, du, kan jag
tänka, för att du alltid fått göra som du vill,
och ingen här kunnat rå på dig, när du satt dig
något i huvet. Men nu ska det vara slut, säger
jag. Tror du, att jag vill stå och säga åt Olson,
att du går och bär dig åt som en vettvilling,
nu, när en äntligen kan få dig bra och ordentligt
gift. Jag som här fått honom te ta dig i huset
och låta dig vara, som om du hade varit vårt eget
barn. Nej, det ska ta mig fan bli slut, att du
den här gången får som du vill. Tror du, att en
alltid får den en vill. Nej, smaka på det du,
ska du få se. Ja, det förstås, det går det med,
fast man inte tror det i ungdomen. Men när
en är så lycklig och får den, en tycker om, då
skulle en väl vara galen, om en bär sig åt som
du gör nu. Vad tänker du ta dig te? Tänker
du stanna här kanske, tills du blir en gammal
käring?»

Emma reste  sig.

»I ska inte behöva ha något ont av mig.
Jag kan ta mig plats.»

»Pu-u-uh! Ta dig plats. Jag orkar inte höra
på dig. Och så kanske vi ska ha det på oss,
att vi inte vill fö' dig en gång. Kom inte med
det där. Du är väl inte en torparetös heller,
vet jag.»

Men då tog Emma bladet från munnen och
talade ut om saken så lugnt, så kallt, så hårt
och så obevekligt, att mostern blev nästan rädd.
Hon sade, att hon kunde inte tvinga sig själv,
och då kunde ingen annan människa i hela
världen göra det heller. Hon visste nog, vad
mostern hade gjort för henne, och det skulle
hon aldrig glömma. Men hon visste också, att
i den här saken skulle hon rå sig själv, och
ville de tvinga henne med våld, så kunde hon gå
sin väg lika gott tvärt, och ville de stänga
henne inne, så kunde hon säga nej vid altaret.
Och för resten så, hurudan Knut nu än var, men
inte var han den karl, som tog en flicka mot
hennes vilja.

Därmed gick Emma ut ur rummet, och de
talade ej vidare om saken.

Men mostern funderade en stund, och ett
ögonblick rann det henne i hågen, hur hon haft
det själv, just för samma mans skull, Men så
bet hon ihop tänderna i förbittring, när hon
erinrade sig allt prat, som skulle komma ut i
bygden för det här. Och det harmade henne,
när hon tänkte på, hur mycket de redan kostat
på jäntan, att de skulle ha gjort det för rakt
ingenting och kanske till slut få lov att behålla
henne hemma för jämnan.

Efter detta förgick ett halvt år, och då kom
det ryktet ut i byn, att Emma skulle gifta sig
med rike Lars Ersons son, Johan Erson, och
att gubben skulle sitta på undantag hos barnen
på gamla dagar. Hur det hade gått till, det
kunde ingen säga. Somliga sade, att flickan hade
låtit locka sig av, att hon skulle bli en förmögen
bondhustru, gudbevars, somliga att mostern hade
tvingat henne, och somliga (men de voro inte
många, som sade så), att hon gjorde det av
sorg, därför att det var henne likgiltigt nu, vad
i världen som blev av henne, då hon ej fick
honom, som hon en gång hållit av.

Och till sist fanns det några som påstodo,
att det var alla dessa orsaker, som samverkade.

Säkert är, att Emma var sig icke lik längre.
Hon hade haft ett milt, lugnt leende, som alldeles
hade försvunnit. När hon nu log, fick hon ett
hårt drag omkring munnen, och det kom en tillsats
av hån i löjet. Hon såg ej gärna på folk så
vänligt och gott som hon förr hade gjort, utan
slöt sig alldeles för sig själv. Och när hon gick
var det icke med samma spänstiga, fasta gång.

Nej, hon hade blivit förändrad.

Så särdeles stort motstånd hade hon aldrig
gjort, när mostern föreslog henne, att hon skulle
taga honom, Johan Erson. Först skakade hon
bara på huvudet och svarade tvärt nej. Men
då började madam Olson att tala, och hon talade
länge och väl om, att man skall gifta sig någon
gång här i världen, för att eljest kommer man
aldrig till någon riktig lycka, att om man får
en bra karl och ett gott hus att styra med, så
har man ingenting att låta illa för, att Johan
Erson var en så hederlig och bra karl, hon kunde
önska sig, och att om hon längre gick och vrakade
allt, som bjöds henne, så kunde hon hitta på
att få gå ogift i alla sina da'r. De sa' om
Johan Erson förstås, att han var snål och hård
mot sitt folk. Men di pratar så mycket, och
en ska aldrig tro hälften av vad folk säger.
För då blir en lurad, och för resten så finns det
då ingen människa, som inte har sina fel.

Och hur det var, hade Emma sagt ja. Men
hon blev både kall och varm efteråt, och hon
hade förbehållit sig att inte behöva se honom
förrän vid bröllopet.

Och nu skall bröllopet stå till våren.

Johan Erson hade man allt både ett och annat
att säga om. Abcd hade han litet reda på, men
»Fader vår» kunde han inte alls, sade folk, och
man hade alla möjliga historier om, hur han förfört
flickor, slagit sina djur fördärvade, och hur snål
han var, när det var han, som skulle mäta ut
säden till fattighjälp. Ett inhysesfolk påstod di,
att han, när arrendetiden var utlupen, hade rivit
ner stugan för, medan hustrun låg i barnsnöd,
så att hon hade fått föda ute på bara marken.
Och det lade de fattiga till, att en bonde han är
då som en varg mot den fattige. För kan han
ta något ifrån honom, så gör han. Det är ingen
som tror, hurdana di kan vara.

Johan Erson var icke tåld i trakten, det
var ett faktum. En klok karl var han, men
hård och svår att handskas med. Det var en
lycka, att han icke drack. Men det sade folk
kom av, att han inte hade humör till att göra
sig glad en gång.

Men hur det nu var, så skulle han gifta sig
med Emma Pehrson, hon hade sagt ja, och en
vacker morgon kom han körande från grannbyn
där han bodde, med följe och allt för att hålla
bröllop hos Olsons, som voro i föräldrars ställe
och ville ställa till bröllopet.

Och det blev ätet och drucket, bruden kom
ut med krona och krans och den vita slöjan
kantad över det hårt uppfästade håret. Hennes
ögon voro litet röda, och hyn var blek, men
det gjorde ingenting. Så är det mest med alla
brudar, sade madam Olson, och hon borde väl
veta det, som var gammal och förståndig. Vacker
är bruden åtminstone, det är säkert, fast i
höfterna och smal om livet med en barm så frisk
och fyllig och små, ovanligt små fötter stuckna
i fina stadsskor av blankläder och med resårer.
Brudgummen såg på henne också och sade en
kvickhet åt en av de närstående, medan hans
klipska ögon lyste, och munnen log ett brett
löje.                                                                  

Och i rörelse satte sig följet upp över
kyrkbacken och in i kyrkan, medan klockorna klungo,
och orgeln därinne sände sina klagande toner ut
i valven. När bruden tog brudgummens hand
framme vid altaret, skalv hon till, som om hon
fått slag. Och när hon svarade ja, gjorde hon
det med en blick, som kom prästen att slå ned
sina ögon, liksom om han skämts för att viga
dem. Men hon stod upprätt och rak, och var
och en i hela kyrkan kunde höra, hur hon
svarade ja. Det var intet tvivel om, att hon inte
är vigd, och sedan kom välsignelsen, medan
brudparet böjde sina huvuden, gummorna gräto,
och gubbarna harskade sig. Och när psalmen var
slut, gingo alla hem igen, och där var ett stort
gille, som varade ända till kvällen. Och när
kvällen kom, dansade de kronan av bruden, och
kronan fick Stina i Västergården, hon som var
så sprittande glad, och som hela sitt liv flugit
fram som ett yrväder, både när hon gick till
prästen, och när hon lekte käresta med gossarna.
Och när kronan var avdansad, tog Johan sin brud
och lyfte henne själv upp i vagnen. Han hade
druckit både brännvin och vin, och han var glad
och sjöng. Och så foro de av gården medan
alla ropade hurra, och Kalle smällde av en pistol,
och de viftade med hattarna, och gårdshunden
satte svansen mellan benen och tjöt.

Det sade folket var ett dåligt förebud. Ty
det betyder lik. Men när vagnen kommit ut i
mörkret på landsvägen, då gömde bruden ansiktet
mellan sina händer och snyftade, utan att få
fram en enda tår.

***

Nu var Emma gift, och det fanns ingen,
som märkte att inte allt var som det skulle vara,
hur mycket de också gjorde sig till för att få
veta något. Ty Emma sade icke till någon
hur hon hade det, och hon avfärdade helt kort alla,
som försökte sig på med att fråga.

Hon hade det bra, det var ingen fråga om
det. Och hennes man var den enda, som ibland
undrade, vad hustrun gick och tänkte på. Han
var stundom nästan rädd för denna kvinna, som
lugnt och tyst lydde honom i allt, men hos vilken
han anade en egen vilja, som, när den en gång
reste sig, skulle visa sig starkare än hans.

Det var ju klart att Emma i början hade
mycket att styra och ställa med. Och drygt
arbete skingrar tankarna. Men under allt, som
dagligen upptog henne, kände hon inom sig en
växande plåga. Den kunde tystas ner, läggas
åsido, glömmas bort, men den kom ständigt igen.
Och när den då kom, var den starkare än förr
och växte till en oro, som jäktade och plågade
henne, en oro, som blev till ett gissel. Ty den
höll hennes själs spänstighet uppe och tillät henne
aldrig att vänja sig vid och växa fast i det liv
hon förde. Ett hemskt minne förföljde  henne.

Första morgonen, när mannen hade gått ut,
och hon stigit upp, satt hon länge stilla på
sängkanten, och en rodnad av brännande blygsel täckte
hennes kinden Hon såg ned på sina lemmar,
och hon klädde sig med feberbrådska. Fick ett
oemotståndligt behov att skyla sin oskärade kropp,
att skyla den för sina egna ögon, så att de
icke måtte se något av den skam, vilken hon
visste om, hon och ingen annan. Ty alla andra
tyckte ju, att hon var denna mannens äkta maka
och en hederlig kvinna.

När hon kom fram till spegeln för att kamma
Sig, såg hon på ena sidan halsen en stor blekröd
fläck. Hon rodnade häftigt och knäppte ängsligt
ihop klänningslivet ända upp till halsen. Och
hon stod länge stilla framför spegeln och kämpade
med alla de tankar som stego och sjönko inom
henne.

Hon hans maka? Hon hederlig? Hon?

När hon kom ut i köket, tyckte hon, att
tjänstefolket betraktade henne med förolämpande
blickar. Hon gick ut på gården, tittade in i
ladugården, såg på trädgården, potatislandet,
krusbärsbuskarna, kålplantorna, gick ut genom
gårdsporten och såg utåt bygatan, där byggnaderna
lågo i en lång enformig rad med röda väggar
och gråsvarta portar, alldeles som hemma. Mitt
emot på en backe var en väderkvarn i gång.
De stora vingarna rörde sig i en stor, långsam
cirkel. Ett pinsamt minne vaknade inom henne,
och hon kunde ej taga sina ögon från
kvarnvingarna. Mekaniskt lät hon ögat följa än en,
än en annan av vingarna. Nu var den högt uppe
i luften, nu vände den långsamt nedåt, nu strök
den nästan utmed marken.

Hon tyckte, att hon var borta hos främmande,
där hon icke trivdes, och hon såg med likgiltig
blick på allt detta, som icke angick henne.

Frampå förmiddagen kom brudskaran dit, och
festligheterna fortsättes.

Minnet av denna dag var hennes största
plåga, och hon fruktade det. — —

Emma förstod sig icke själv. Hon hade börjat
tänka på Knut igen. Knut, som hon så länge
trott vara som död för sig. Knut, som hon glömt,
som hon stött ifrån sig. Hon tänkte på honom,
hon drömde om honom. En natt hade hon drömt,
att hans huvud låg på kudden bredvid hennes,
och hon fick lov att bita i täcket för att icke
skrika till, när hon såg, att det var en annan.

Knut hade plötsligt blivit levande för henne
igen. Hon såg honom i allt, vad hon företog sig,
den minsta småsak kunde erinra henne om honom,
och på alla sina vägar tyckte hon sig skola komma
att se hans fotspår. Hon längtade icke efter
honom, och hon skulle för intet pris i världen
velat se honom igen. Men hennes lönnligaste
tankar voro hans, och när hon tänkte på sitt
äktenskap, fick hon en ängslig känsla av, att hon
bestulit honom.

Stina i Västergården, som hade varit hennes
brudtärna och hennes enda egentliga väninna
alltifrån det de tillsammans gingo fram för prästen,
kom en dag och besökte henne. Då hade Emma
redan varit gift en hel månad.

Stina var som ett glatt barn, full av
skälmstycken, glädje och lustighet, livlig som en
kattunge och munter som en kvittrande fågel. Hon
tog Emma med sig in i kammaren, och där
började pratet.

Stina tyckte, att det måtte vara alldeles
märkvärdigt att vara gift. Hon tog väninnan om
halsen, kysste henne och snurrade om med henne,
till dess att Emma blev alldeles andfådd.

»Hur är det med dig nu? Hur är det med
dig?  Tala om för mig, hur det är att vara gift.
Hur är det du? Är det mycket underligt?»

Emma såg alldeles lugn ut och svarade blott:

»Å, det får du tids nog veta.»

»Ja, tror du inte jag vet? Ja, jag kan
åtminstone tänka mig, ser du. När jag var fästmö
åt Jonsson, ja, vet du, när han kom, och jag
fick se honom, så for det till så underligt i
bröstet på mig, och jag fick lov att se åt ett
annat håll. Men när han se'n kom och tog mig
om livet, så var det rakt så, att jag kände hur
blodet stockade sig vid hjärtat... precis här...»

Hon rörde vid en viss punkt på
klänningslivet.

»Och när han då ville kyssa mig, då kunde
jag inte hindra honom, om jag aldrig så gärna
velat, och han kysste mig, vet du, så jag kunnat
dansa. Så glad var jag. Men det är slut med
det nu. Hå-hå-ja-ja. Han blev mig otrogen,
den fulingen, och nu är han gift med sin juvel.
Men vad gör det mig? Vänta ska du få se,
snart kommer min tid.»

»Håller du på att få fästman nu igen?» sade
Emma och smålog.

»Nu igen?»

Hon satte på sig en förtretad min.

»Ja, kan jag rå för det? Var det jag, som
slog upp med honom? Kanske jag skall gå
enstöring hela mitt liv för hans skull. Nej tack.»

Hon tog av sig schaletten och rörde med
fingrarna i håret.

»Men vad går åt dig, Emma? Vad tänker
du på? Du ser ju ut som om någon liktig
olycka hänt dig. Vad är det? Säg mig. Jag
ska inte säga det till nå'n människa i hela
världen.»

Emma hade blivit allvarsam. Hon kunde
inte behärska sig längre; hon behövde någon
att tala med, någon, som kunde höra henne.
Hon visste, att den andra egentligen icke skulle
förstå henne, men hon kunde icke hjälpa det.
Med ansträngning, lågt, men tydligt, sade hon:

»Jag är gränslöst olycklig. Du vet inte. Du
kan inte veta,»

Och med en snyftning föll hon framstupa över
fällbordet.

Den andra reste sig och gick fram till henne,
talade tafatt och godhjärtat som ett barn, vilket
vill trösta en fullvuxen:

»Lilla Emma. Kära du, säg mig vad det är.»

När Emma blev lugnare, började hon berätta,
först avbrutet och häftigt, sedan lugnare. Och
ju längre hon talade, dess lättare kände hon
sig. Det var, som om hon icke längre bure
på bördan ensam. Det var, som om hon hade
ett stöd och så blev allt henne klart, tydligt,
hemskt tydligt, tyckte hon. Och när väninnan
hade gått, kände hon sig så lugn som hon icke
gjort på länge.

Men hon förstod, att hon gjort orätt, när hon
stötte Knut ifrån sig. Ty det är alltid våra egna
brister, som lära oss överseende med andras. Och
nu hade hon ett utmärkt tillfälle att tänka sig in i,
vad det ville säga att leva tillsammans med någon
utan kärlek. Vad hade Knut gjort? Han hade,
när han var fri, kastat sig in i en förbindelse,
som han sedan skulle velat giva allt för att bliva
fri ifrån.

Och vad hade hon själv gjort? Hon hade
kallt och överlagt, trots sin kärlek till Knut, först
visat honom ifrån sig. Och sedan, fast hon ännu
älskade honom, hade hon tagit en annan man, som
hon dagligen levde tillsammans med, hon var
denne mans äkta hustru, fastän alla hennes
tankar vände sig omkring Knut. Hon åt hans bröd,
härskade i hans hus, var rik, aktad och ärad
av alla. Det knep emot för hennes stolthet, men
hon måste erkänna för sig själv, att hon hade
<sp>felat på samma sätt</sp>. Endast mycket värre,
mycket skamligare. Vad hon begått, var ett brott,
som brännmärkte henne. Och med den sega
benägenhet till självplågeri, som finnes hos en
sådan natur som hennes, gjorde hon redan på
förhand klart för sig, att om hon en gång blev fri,
så skulle hon dock aldrig kunna tillhöra Knut.

Även om han förlät henne. Hon skulle aldrig
samtycka till det. Aldrig.

Med mannen talade hon efter detta mindre
än någonsin. Men ju längre tiden led, dess mer
mognade hennes orediga tankar till ett beslut.
Hennes oro samlade sig som ett skri om hjälp,
och hjälpen var icke längre så långt borta. Den
var möjlig att nå, den var icke längre något,
som hon ej ens tänkte sig.

Hon ville gå från alltihop, gå långt bort.
Hon visste bara inte, hur det skulle gå till, hur
det skulle kunna vara möjligt. När hon gick
i kyrkan, kände hon sig ibland lugnare, och hon
böjde sitt huvud i tanken på, vad hon hört
prästen tala om på den söndagen, som nu syntes
henne ligga så långt, långt tillbaka i tiden. Men
hon kunde ej slå sig till ro med denna tanke.
Inom henne föddes en trotsighet, som hon tyckte
innebar fröet till något gott. Att böja sig kan
vara gott och väl. Men det kan också vara döden
och värre än döden.

Och hon ville ej böja sig under detta. Detta
onda hade ej Gud pålagt henne. Det hade hon
ådragit sig själv. Hon ville bort, bort.
Långsamt föddes en plan i hennes huvud. Men hon
förtrodde den till ingen. Ty fanns det väl någon,
som ej skulle ha avrått henne? Hon teg, och
när hon en afton gick ensam över de kala fälten,
där icke ett träd höjde sig, där de låga 
stenmurarna stängde för åkrarna, och där på andra
sidan den torra slätten sträckte sig gränslös och
vid, då kände hon sig stark, därför att hon var
ensam om detta, och därför att ingen anade
hennes tankar. Och hon tyckte, att hennes styrka
låg i tystnaden.

Men månader förgingo. Hon liksom gick
och väntade. Så kom en kväll i september den
första frosten, men den förgick genast och dagen
därpå var luften mild som förut.

Då blev hon rädd. Vintern, den långa
vintern. Hon visste, att hon skulle aldrig stå ut
med den, och med darrande hjärta kände hon,
att stunden var kommen.

En morgon sade hon till sin man, att hon
tänkte gå till mostern. Med detsamma kunde
hon fråga efter pengarna till utstyrseln, som
morbrodern lovat henne, men som de icke fått.
Det var väl en tusen kronor bortåt.

Mannen såg litet förvånad ut, men sade
ingenting.

Ja, det var klart, att hon fick.

Så gav hon sig i väg, valde en stig över
åkrarna, som genade så att det inte blev mera än
en halv mil.

Septembersolen föll frisk och klar i
glittrande strålar över den brunskiftade torra marken,
ljungen stod med halvvissnade blommor, mellan
vilka några friska, som glömt sig kvar, tittade
fram, och på fälten var säden avmejad. Här
och där hade plogen redan gått fram och kastat
upp ny mylla till det nya årets nya skörd.

Emma gick tyst och lugnt vägen framåt.
Ibland stannade hon och måste hämta andan, när
hon tänkte på, i vilket ärende hon var ute. Dessa
penningar, som hon gick att hämta, de voro
räddningsmedlen. De voro hennes, ärligen och säkert
hennes. Hon hade rätt att taga dem för att kunna
bli fri. Ibland såg hon ut åt sjön till, där det
blåa bältet löpte runt om den buktiga kusten.
Och då kände hon som om något varmt strömmat
genom hennes bröst och tryckt emot hjärtat, och
på samma gång skymdes ögonen av tårar.

Men hela vägen plågade hon sig med
ängslan över, att hon kanske ej skulle få pengarna.
Hon gjorde upp hela historier för sig själv om
möjligheter, som kunde inträffa, och hon tyckte,
att var och en borde se på henne, varför hon
kom, ana hennes tankar. Att hon gick vidare,
berodde nu knappast på ett beslut. Det var
därför att hon tagit första steget och ej ville
vända om, därför att hon ville framåt, därför
att hon ej hann, ej ville, ej kunde tänka, förrän
hon stod hemma utanför den gamla kyrkan och 
såg hur dess tvära torn allvarsamt och högtidligt
stack av mot den klarblå luften.

Och mitt emot hade hon morbroderns gård,
hennes hem, det enda hem, hon haft.

Hon vred sakta om låset på porten och gick
in på gården. Det var konstigt att gå där nu, att
se de små blomvallarna under fönstren, det lilla
gröna staketet, som stängde av ifrån stora
gården, hela den fyrkantiga inbyggnaden med
halmtaken på uthusen och tegeltaket på
huvudbyggnaden, denna trånga vrå, som inneslöt hela hennes
förgångna liv. Det var något, som smärtsamt
vred sig inom henne vid denna anblick, och hon
fick ett ögonblick lust att gå bakom byggnaden
och in i trädgården för att få drömma i ro. Men
med ens försvann denna stämning. Om hon
inte fick pengarna? Om morbrodern icke hade
några hemma?

Hon gick hastigt fram till kökstrappan
och in.

Mostern stod i köket och bommade garn.
Hon blev rakt häpen, när hon såg Emma.

»Är du ute och går? Nå hur har ni't om
dagarna?»

»Jo tack. Det är nog bra. Moster hålls
med garn.»

»Ja, jag skulle sätta upp en väv till vintern,
tänkte jag.»

Det blev tyst för ett ögonblick. Emma
funderade på, hur hon skulle kunna komma fram med
sin begäran om penningarna. Hörde
knäppningarna på det stora dalkarlsuret och räknade dem
omedvetet.

»Det här väl aldrig hänt något hemma till ert?»

Det klack till i Emma.

»Nej, vad skulle det vara?»

Men så tog hon mod till sig igen.

»Johan ville, att jag skulle gå hit för att höra,
om jag kunde få ut penningarna till utstyrseln.
Han sa' att han behövde dem nu.»

Hon kände, att hon rodnade, därför att hon
ljög, men kom genast att tänka på, att mostern
skulle tro, att det var, för hon bad om pengar.

Mostem höll upp med arbetet.

»Jag tyckte Olson talte om, att han hade ställt
så, att han hade penningar hemma. Du får tala
vid honom nu, när han kommer hem.»

Emma tog av sig koftan och väntade. Gick
sedan fram till spiseln och frågade, om hon ej fick
hjälpa till med middagsmaten. Hon kunde ej
sitta och grubbla.

Äntligen kom morbrodern. Han hade gått vid
plogen, var svettig och trött. Hälsade på henne
utan att säga något mer och slog sig ned vid
bordet, medan hustrun satte fram maten.

»Emma är här för de där pengarna», sade
madam Olson.

Emma vände sig bort och bet hårt ihop
läpparna. Hon kände sig nästan säker, att
morbrodern skulle göra svårigheter.

Han åt en stund tyst, hostade så och lade
bort kniven.

»Hur mycket var det, du skulle ha?»

Emma vände snabbt på huvudet.

»Det vet ju morbror. Ett tusen kronor»,
sade hon.

»Hm! Ja. Du vill väl hem, kan jag tro.»

Han gick in i kammaren och stängde 
dörren. Emma hörde, hur han där inne bläddrade
i pappersbuntar. När han kom ut, hade han tio
hundrariksdalerssedlar i handen.

Emma tog dem utan att räkna dem och
stack dem i fickan, som om det varit en näsduk.

»Jöss' barn, så du lever med pengar.»

Hon var yr, såg ingenting, hörde ingenting,
sade bara adjö utan att höra på morbroderns
förmaningar att akta pengarna eller mosterns
inbjudan att stanna till middagen. Hon bara gick,
fast hon kände sig matt i knävecken, och fast
det susade i hennes huvud, som om hjässan hölle
på att sprängas sönder. över gården gick hon,
och när hon kom in i den mörka portgången,
där ingen kunde se henne, tog hon häftigt fram
sedlarna ur fickan för att se, om de verkligen
voro där, räknade dem om och om igen, tryckte
dem mot sitt ansikte, medan hennes bröst hävdes,
och stora, tunga tårar föllo på de solkiga, gröna
papperen. Hon kom att tänka på, att hon ej sagt
farväl därinne ordentligt en gång. Och nu skulle
hon aldrig få se dem mer, aldrig. Och de hade
varit för henne som mor och far. Men hon vågade
ej gå in igen. Hon kunde ej hitta någon
förevändning. Därför gick hon stilla bort med
sedlarna fast ihopkramade i sin knutna hand.

När hon kom hem, sade hon till mannen att
morbrodern ej haft pengama hemma, men att de
skulle få dem om åtta da'r.

***

Två dagar därefter sade hon till mannen, att
hon ville fara in till Kalmar för att hälsa på en
gammal faster till henne, som bodde där.

Mannen spände själv för hästen på morgonen
för att skjutsa henne över till Färjestaden på
västra kusten av ön, varifrån hon skulle fara över
till staden.

Det var en klar morgon, och när de foro
vägen fram, satt hon hela tiden tyst, och
tankarna välde så underliga fram inom henne, togo
med sig hela den värld av liv, som hittills
funnits till för henne, bredde det ut, så att allt blev
henne klart, och hon tyckte, att nu förstod hon
sig själv. Hon förstod, hur hon kunnat bli gift
med honom, som satt vid hennes sida, och hur
hon kommit så långt, att hon som en brottsling
måste rymma från hus och hem. Men rak satt
hon ändå, rak och lugn. Och dock vilade hennes
blick på landskapet, som de foro igenom, som
om hon för alltid velat pränta in varje del
därav i sin själ för att minnas det, när hon blev
ensam.          

Hon såg en äng med ekar, som nu hade fällt
sina blad, fälten, vilka för en månad sedan stått
gula av den rikaste skörd, en skog med små,
magra tallar, ett par gamla, ruskiga pilar. Och
allt vad hon såg, kändes som ett farväl.

Till dess att heden tog vid, den vidsträckta,
öde alvaren med sitt korta, saftiga gräs och
fläckarna av lågväxt, krypande, utblommad ljung.
Då greps hon av ett djupt, för henne själv 
oförklarligt vemod. Ty det var här, hon hade stirrat
sig trött på himlaranden, när hemmet blev henne
för tungt och hon kände ett behov att se långt
bort.                                                                  

Denna utsikt kunde tala om hennes korta
kärlekslycka, och den hade sin känsla för henne,
även när hon utom sig av sorg dignade ned på
dess hårda mark. Hon såg ut över denna hed,
där man som oftast knappt ser ett enda träd,
där de få, som finnas, äro magra och förkrympta
samt ängsligt luta sig åt det håll, dit den pinande
blåsten tvingat dem, där små gråa kojor med
torvtak och lutande skorstenar stå ensamma, nästan
som vilsekomna vandrare eller ligga i en lång,
melankolisk rad sida vid sida med de talrika
väderkvarnarna, vilka gråa eller smutsröda sträcka ut
sina stora vingar, där man från den ena lilla
kyrkan kan se över till den andra, därför att ingenting
finnes som hindrar utsikten. Och när de kommo
upp på backen, där utsikten vidgar sig, där sundet
ligger blått med gungande, krusiga vågor rätt
nedanför, medan vita segel glida över det blåa
vattnet, och solstrålarna lysa upp landet på andra
sidan, så att Kalmar synes genom morgonens lätta
töcken, då vände hon sig än en gång om och
kastade en lång blick på, vad hon ännu såg av
Öland. Och nu mindes hon också, hur lätt och
klar luften kunde vara under sommarens tid,
och hur blankt och färgrikt solen kunde falla långt
bort över allt, vad ögat kunde se. Hon hade
velat gråta vid minnet.

Men nu höll vagnen stilla och resan var slut.

När hon steg ur och skulle säga mannen
farväl, tryckte hon hans hand så vänligt, att han
efteråt kom ihåg, att han hade förundrat sig
däröver.

Hon satt på den lilla ångbåten, som med
flinka propellertag pilade tvärt över sundet. Hon
såg staden bliva allt tydligate, urskilde kyrkan
med dess runda, rådhusaktiga form, slottet med
dess vallar och till hälften ramlade tom, lasarettet
med sin hoptryckta fasad, den långa raden av
ljusgula magasin, vilka se ut, som om de dragit
ned huvudena mellan axlarna och hade tråkigt,
och slutligen såg hon, när de svängde innanför
hamnarmen, båt vid båt, som låg invid kajen,
och i båtarna gubbar, gummor, pojkar och barn,
som sålde fisk, vilken de hämtade upp ur tunnor
aller fran bottnen av båtarna, seglen fladdrande
lösa för den lätta morgonbrisen och båtarna,
som skrapade med fören mot kajens stora
murstenar. På stranden var ett vimmel av folk,
fruar, som gjorde uppköp, flanerande ungherrar,
hundar, som sprungo nosande omkring, pigor,
madammer, arbetskarlar och arbetsåkdon.

Emma kände sig icke lugn. Det var som
om marken brände under hennes fötter. På
kvällen gick Lübecksbåten, och ända till dess satt hon
hemma hos den gamla fastern. Ett knyte kläder,
som hon tagit med, hade hon låtit stå i en bod
nära kajen.

När kvällen kom, gick hon ut. Hon sade
sig skola gå ner för att titta på båten. Den
väntades klockan sju, men kom först en kvart över
åtta. Emma smög ombord och dröjde under däck,
till dess att hon hörde rasslet, när linorna kastades
loss, ljudet av pipan och det dova, knackande
bullret av maskinen, som sattes i gång.

Då gick hon upp på däck och ställde sig vid
relingen. Länge stod hon i skymningen och såg
ut mot havet, som låg framför henne, och där
södra uddens fyr glänste fram som en ljus prick.
Hon andades fritt, och i nattens stillhet tog hon
farväl av hela det liv, hon lämnat, och hon kände
att den dag som kom, kom med ett nytt liv,
kanske icke så glatt, men ljust, varmt och rikt,
ett liv, som hon kunde leva, ett liv som skulle
giva henne åter, vad det gamla tagit.

I flera timmar stod hon, till dess att den
ljusa pricken låg bakom henne, och landets
konturer tonade bort, medan ångan förde henne fram
i den tysta natten över havet, som gungade med
svarta böljor mot det land som låg långt bort
på andra sidan sjön.

***

En månad senare fick hennes man ett brev.
Där stod att hon kommit till Amerika, att hon fått
en tjänst och hade det bra, fast arbetet nog var
strävsamt. Och så bad hon honom förlåta allt,
vad hon mot sin vilja gjort honom ont. Ty hon
rådde ej därför. Det var andra, som tvingat
henne. Hon kunde aldrig förstå, hur hon
kommit att begå en så svår synd. Och nu när hon var
borta, önskade hon honom allt gott och all glädje
i denna svåra värld. Hon bad honom tro, att hon
ej rest för att träffa Knut, utan bara därför, att
hon ej kunde stanna.

Hon bad honom hälsa morbroderns och alla
andra. Hon ville ej, att folk skulle tänka ont om
henne, nu när hon var borta. Ty ingen kan
tänka för den andra, och ingen vet, vad som i livet
passar en annan bäst.

<tab><tab><tab><tab><tab>1885.

*
</chapter>
<chapter name="Tidnings-Kalle">
<h2>Tidnings-Kalle.</h2>

Han hette Kalle Englund och bodde på vind
i ett hus, som var beläget mellan broarna.

Det var åtskilliga som bodde i samma rum
som Kalle. Det var far och mor samt fyra yngre
syskon. Och då detta tillsammans utgör sju
personer, kan man ej påstå, att Kalle bodde ensam.
För resten var hela huset fullt av folk. Vägg
i vägg bodde en gammal skräddare med sin
hustru. I de två nännaste våningarna inunder
bodde tvenne murarfamiljer. I den ena slog
hustrun mannen, och i den andra pryglade
mannen hustrun. Kom man en trappa ner, bodde
där en änka, som gick borta och strök, och hos
henne logerade en skomakargesäll, vilken
tillhörde de arbetslösas förening och bodde inne.
Bredvid henne bodde en snickargesäll, som var
gift på stockholmska. Och en trappa upp
innehades lägenheten av en för detta månglerska,
som hyrde ut rum och tog emot om nätterna för
femtio öre. Detta var den enda lägenhet i hela
huset, som kunde betala hyra. Och på nedra
botten var krog.

Frågade man Kalle: »Vad är far din?» så
svarade han ögonblickligen: »Han är arbetslös.»
Och frågade man honom: »Vad är mor din?» så
svarade han: »Hon är brödlös.» Det ena var en
följd av det andra, tyckte Kalle. Och han tog
ingenting sentimentalt. Ty han var tidigt härdad.

Han skulle inte hava passat till modell för
en målare, vilken önskade göra en rörande bild
av ett fattigt, hungrande barn. Han var sådan
som nöden i verkligheten gör en pojke: fräck,
känslolös, företagsam och fullständigt oberörd av
katekesen.

Om dagarna roade han sig och födde sig så
gott han kunde. Om aftnarna och tidigt på
morgnarna arbetade han. Det vill säga han sålde
tidningar.

Fadern var ute hela dagen för att söka arbete,
och modern tiggde. Det vill säga, hon gick icke
från dörr till dörr och klagade sin nöd eller sålde
vispar. Dylikt är nämligen förbjudet, och polisen
lägger sig i detta slags näringsfång. Men hon
gick till barmhärtighetsinrättningarna och fick
polletter, hon sökte upp enskilda personer, som hade
åtagit sig att utdela mat, strumpor, polletter och
biblar, och genom att ställa sig fattig, som hon
var, och gudfruktig, som hon icke var, väckte hon
medlidande, och detta medlidande renderade henne
mer, än vad arbete skulle kunnat göra.

Hennes man, som var grovarbetare och
socialist, förstod hennes knep och föraktade henne.

När han kom hem och var så hungrig, att han
med möda kunde hålla sig upprätt, och hustrun
då satte för honom en skål välling eller en tallrik
potatis, kunde det hända, att han i en hånfull ton
frågade henne, om hon fått detta av välgörenheten.

»Tror du, att jag här stulit det?» sade hans
äkta hälft och slängde tallriken eller skålen framför
honom.

»Det vore ta mig fan bättre», svarade mannen
och slog näven i bordet.

»Låt bli att äta det, det går nog åt», genmälde
hustrun.

Och inför denna logik försvunno den
hungrige mannens betänkligheter. Han åt under
tystnad. Men när han väl var mätt, slängde
han sig på soffan och förbannade de rika, som
kasta smulorna av sitt överflöd åt den fattige
för att narra honom  att glömma sin rätt.

***

Men arbetslösheten grep omkring sig. Som
en ohygglig pest, vilken fortplantas genom smitta,
utbredde den sig i de fattigas bostäder, alstrande
ett ännu värre elände, en större förtvivlan, än
om en verklig pest brutit ut. Ty pesten ger
blott död och ångest för döden. Arbetslösheten
dödar icke, men den ger ångest för livet. Och
den släcker den sista gnistan av självkänsla hos
dem, som av förtvivlan tvingas att leva på nåd.

Och under vintern stegrades nöden ännu
ytterligare. Den blev det hotande moln, som
höjde sig vid horisonten bakom affärsliv, societet
och politik; den var fruktad av affärsmännen,
omhuldad av societeten, försummad av politici,
insedd av alla — både de, som trodde sig kunna
bota eländet, och de övriga.

Stockholm var sig under den allmänna nöden
likt. Varje morgon strömmade affärsmännen till
sina kontor, där kronornas omsättning räknades i
tusental, och ämbetsmännen till sina verk, där
massor av papper fullskrevos av flitiga händer,
vilkas hjärnor voro förbjudna att tänka högt.
Teateraffischerna smetades upp bredvid och över
varandra, bjudande på dagens sista nyheter, som
lovade prakt för sinnena eller en oemotståndlig
<sp>succès de rire</sp>. På söndagarna vimlade
promenaderna av högtidsklädda människor av alla
klasser. Vaktparaden gick över Karl XIII:s torg,
och dess förtrupp var lika livlig och tog sig
lika lustig ut i vintersolens strålar, som om dess
fria garde varit oberört av dagarnas hunger och
nätternas köld. Butikerna bredde ut sina frestande
varor, och nutida lyxartiklar av alla slag
omväxlade med utställningar av prima matvaror och
rusdrycker, vilka bjödo på glömska och
lycksalighet.

Och när skymningen kom, och gasens
gulaktiga sken bröts mot elektricitetens blåvita glans,
då strömmade människorna i skaror fram mot
förlustelselokalerna, och guldkrogarna fylldes.
Musiken spelade upp, och människorna läto
tankarna spela i kapp med den glada musiken.

Men under allt detta gingo hopar av män
och kvinnor fram över Stockholms gator. De
visade sig i flockar för att tyst eller högt
berätta, att de saknade bröd, Polisen följde dem
som eskort, och de högljudda stängdes inne.
Ty det skulle hållas tyst. Ingen ville höra talas
om, vad det glada Stockholms glädje egentligen
kostade.

Barmhärtiga människor förenade sig om att
söka lindra den värsta nöden, och skarpsinniga
huvuden uttömde sig i förklaringar över dess
orsaker och förslag angående medlen för dess
radikala avlägsnande. Men de barmhärtigas
barmhärtighet räckte icke till, och de klokas klokhet
bortjagade icke nöden. Varken opinionsyttringar
eller folkmöten förmådde bjuda den farlige
fienden spetsen.

Nöden grep fortfarande omkring sig, och den
lilla familjen uppe på vinden hade dag för dag
nya påminnelser om den allmänna. Den enda av
familjens medlemmar, som höll huvudet uppe,
var tidningspojken Kalle.

Det finnes, som vi veta, teorier, vilka
fördöma de altruistiska känslorna, och vissa 
förfäktare av dessa teorier påstå, att man bör gå sin
egen väg och vara glad för allt, som man kan
roffa åt sig i livet. Så gjorde Napoleon, så
gjorde Cæsar, Alexander och Bismarck. De gingo
genom livet, obekymrade om andras lidanden,
och det var deras storhet. De voro övermänniskor
och togo alla livets håvor utan att fråga efter
varifrån de kommo. De togo bara — med
övermänniskans rätt.

Precis på samma sätt betedde sig också
tidningspojken Kalle Englund, fastän han icke
kunde resonera så vackert, och fastän han
överhuvud icke resonerade alls. Han hade svält
betydligt under denna vinter, och detta hade
utvecklat honom till en säker världsborgare, som
förstod att taga sig fram i livets vanskligheter.
Och det gjorde han också, utan att någon
behövde giva honom någon särskild fingervisning.
Ty han var en född fiffikus.

När fadern pratade om, att han icke ville äta
den mat, som modern tiggt ihop, då föraktade
Kalle fadern. Han tordes ingenting säga, ty då
fick han stryk. Men han föraktade honom i
hemlighet, och åt tyst och mycket, så ofta han kunde
komma åt. Han föraktade också modern. Ty att
gnälla och ljuga för att få mat, det tyckte Kalle
gick för sig. Men att inte kunna vara med
om att efteråt förbanna de rika, det begrep han
inte. Själv hatade han dem vid sina tolv år,
brådmoget och av instinkt, mer än något annat på
jorden — utom polisen.

Ty den hatade han på ett alldeles särskilt
sätt, emedan han ansåg polisen som det enda
verkliga hindret i kampen för tillvaron,
åtminstone i den kamp, vilken han — Kalle — dagligen
förde. Någon annan brydde sig den förståndige
gossen alls icke om.

Kalle hade nämligen under ett par år varit
tidningspojke, och då han som sådan var den
enda i familjen, vilken under bekymmersamma
tider egentligen förtjänade något, ökade detta
tidigt hans självkänsla och gjorde honom
företagsam. Han var aldrig arbetslös. Vare sig
han fick sälja något eller icke, var han aldrig
utan sysselsättning. Ty gick det klent med
förtjänsten på vanlig väg, uppfann han ständigt
nya inkomstkällor, som voro både givande och
angenäma.

Att taga på sig en ömklig min och säga,
att han inte ätit på åtta dagar, samt att han
hade elva syskon, vilka alla voro yngre än han,
det var en barnlek för Kalle. Han såg då så
eländig och trovärdig ut, att han rörde alla
godhjärtade människor innan han sagt ett ord. Och
när han stoppade de förvärvade slantama i
fickan, såg han sig alltid om med en slug och
försiktig min, innan han vågade attackera något
nytt offer.

Gick det icke med att tigga, kastade han sig
framstupa i snön och grät, så att han kunnat
röra en sten. Det dröjde naturligtvis icke länge,
förrän en välvillig herre eller ett ömhjärtat
fruntimmer böjde sig ned över det stackars barnet
och frågade honom varför han grät.

»Jag här tappat tio öre», tjöt pojken, »och nu
får jag stryk, när jag kommer hem.»

Det faller av sig självt, att den välvillige
herrn eller det ömhjärtade fruntimret tog upp
sin portmonnä och gav honom igen den förlorade
tioöringen, ej sällan med ränta. Att han då
genast upphörde att gråta, föreföll endast
naturligt. Men när vederbörande försvunnit ur synhåll,
låg Kalle framstupa i snön på nytt och tjöt ännu
ursinnigare än någonsin.

Det kunde ju hända, att han under dessa
experiment någon gång blev ertappad och även
genompryglad. Men detta bekom honom icke
det ringaste. Ty vid stryk var han van, och
ovett var honom mer en likgiltigt. Det roade
honom i stället, emedan han efter långvarig
övning visste, att han kunde giva svar på tal.

Till hans extra nöjen hörde det att åka
gratis på droskor eller spårvagnar, och när ej
allvarligare sysselsättningar upptogo hans tid,
ägnade han sig med iver åt denna sport. Han var
habituè på cirkus och på teatrarnas galleri, kände
bakvägarna upp till teatervinden på operan och
köpte sig till och med ibland en biljett. Att
gnissla med kork på fönsterrutorna för att
skrämma vettet av gamla ensamma fruntimmer;
att hitta små hundar, som han gömde en halv
dag och sedan bar hem under förklaring, att
han funnit dem vid Ålkistan eller på andra sidan
Galgberget; att i förbigående reta en stor hund
på sig, så att han blev biten och fick
skadeersättning; att humla päron på Munkbron eller stoppa
på sig en apelsin, medan han växlade fem öre i
kryddboden; att åka gratis på ångslupar och
kila i land, innan båten lagt till; att tigga
cigarretter i butikerna och mat i hotellernas kök; att
stå käpprak och med händerna i sina byxfickor i
rännan på ett fem våningars hus samt från denna
höjd spotta på dem, som gingo på gatan; —
detta var hans dagliga liv. Och som det synes,
var det icke bara förtjänsten, som lockade honom.
Själva äventyret hade också sitt behag, så mycket
mer som farorna av ovan angivna skäl voro
honom likgiltiga.

När man kom in i början av februari —
eller vid den tid, då den ohemula hundskatten
bör vara erlagd — fick Kalle en period, då han
var särskilt sysselsatt. Ingen polisman kunde
nämligen med större iver å ämbetets vägnar
anställa razzia bland stadens hundar, än vad
Kalle gjorde å sina egna.

När han var ute på de expeditioner, vilka
vid denna årstid voro hans bästa inkomstkälla,
behövde han bara med tidningspacken under
armen gå utefter en ej alltför folkrik gata. Och
när han då mötte en hund, låtsade han, som
om han känt sig manad att smeka hunden. Ifall
den fyrfota individen vid detta tillfälle morrade,
så lät Kalle honom passera. Men morrade han
inte, så stannade Kalle, tog upp en sten från
gatan, spottade på den och kastade den framför
sig. I vanliga fall sprang hunden icke efter stenen,
men han stannade för att inleda bekantskap. Kalle
låtsade om ingenting, klappade hunden ett par
gånger på huvudet, såg efter, om han hade
skattemärke, samt avgjorde i en handvändning
halsbandets soliditet och sannolika värde, upphävde
sedan några visslingar, som äro högst obehagliga
för människor, men som utöva en underbar
inverkan på hundar, samt slängde därefter fram
utefter trottoaren, upprepande sitt vanliga:

»Söta, beskedliga herrn, köp en tidning! Det
står om sista mordet och bankskandalen.»

Att han så där mitt på dagen högst sällan
kunde få sälja en tidning, det visste han mycket
väl. Han upprepade sin läxa endast med hänsyn
till en poliskonstapel, vilken nyss kommit fram
bakom ett gathörn, och sedan han med en
obesvärad uppsyn lyckligen passerat denna hotande
fara och i ensamheten roat sig med att räcka ut
tungan bakom hans rygg, knuffade han till en
käring, som bar på en korg, bad henne »gå på
h—e och inte på orätt trottoar», samt visslade
därefter ännu en gång.

Hunden kunde naturligtvis inte begripa, att
den, som nyss klappat honom och velat narra
honom att springa efter en sten, så plötsligt
tycktes vara okunnig om hans existens. När
visslingen kom, sprang han därför efter Kalle
samt nappade lekfullt i hans rockskört, varefter
denne började springa så mycket han orkade,
alldeles som om han varit rädd för hunden.
Emellertid uppmuntrade han det lekfulla djuret
genom att tilldela denne skämtsamma daskar på
nosen och ryck i öronen; men när de kommo
till en enslig plats, stannade Kalle plötsligt, tog
upp en sockerbit, som han bjöd hunden, och
undersökte halsbandet med kännarmin.

Därpå tog han upp en tång ur fickan, knep
ett säkert tag om det fina hänglåset, som vanligen
genast sprang sönder, smekte under tiden hunden,
för att han skulle stå stilla, avtog halsbandet
och stoppade det slutligen med en van rörelse
i rockfickan.

Hunden stod då med hängande öron och
bedrövlig min, som om han anat, att ej allt
var, som det skulle vara. Men när han åter
kände sig fri, viftade han på svansen och syntes
benägen att fortsätta leken.

Kalle, som emellertid ej tyckte om
komprometterande sällskap, gav honom då en välriktad
spark, där revbenen slutade, och när hunden
stannade på vederbörligt avstånd och såg ut, som
om han inte förstod, varför han blivit sparkad,
började Kalle kasta sten med en träffsäkerhet
som kom hunden att med det snaraste undfly
människors sällskap.

Därefter återvände Kalle en annan väg, än
han kommit, och stolt i känslan av den förvärvade
skatten utbytte han sin vanliga läxa mot den
mera direkta:

»Å, hör nu herrn, köp en tidning!»

De halsband, för vilka Kalle intresserade sig,
voro alltid försedda med skattemärken. Hans
intressen gingo, som förut nämnts, alltid stick i
stäv mot polisens.

Det finns snälla tidningsgossar, vilka lämna
förtjänsten av sitt arbete till sin fattiga mor,
för att hon skall få köpa mat åt deras små
syskon. Ja, det finns tidnings-Kallar, vilka till
god del försörja de sina, sätta in på sparbanken
och sluta som ryktbara män.

Kalle hörde ej till detta slag av
tidningsgossar, Ehuru han aldrig hört talas om
övermänniskor, var han stolt, när han kallades
»överdjävul» eller rätt och slätt »djävul». I synnerhet
var han tillfredsställd, över att en sjöman en gång
hade sagt:

»Det var mig en djävul att supa.»

Ty Kalle tyckte om brännvin, han ansåg
sig inte för minderårig, och han visste, var han
kunde få sig en sup. Ännu mera tyckte han om,
när hans bedrifter erkändes. Och den förvåning,
varmed en äldre kvinnsperson betraktade honom,
när han utan att blinka sväljde »en slät och
lurvig» i köket på vissa traktörsställen, gladde
honom mera än alla dryckesvaror på jorden. Och
för att tillfredsställa denna ärelystnad offrade
Kalle många av sina besparingar.

Men litet var han ju ändå tvungen att hava
med sig, när han kom hem. Eljest blev morsan
odorvig och gnällde. Och Kalle tyckte icke om
kvinnogråt.

En afton var det snöyra, och Kalle var pank.

Det hade varit ont om förtjänsten hela dan.
Han hade gråtit och tiggt, legat i snön och letat
efter obefintliga slantar, haltat på ena foten och
sagt, att han blivit fördärvad på fabriken. Men
ingenting hade hjälpt. Alla människor gingo
förbi, som om de inte sett honom. Det var
nämligen så kallt, att ingen ville knäppa upp
rocken för att taga upp portmonnän.

Detta förstod Kalle, och därför kröp han
vid tolvtiden in i en portgång, där han satt i
lä för blåsten. Ty han visste av erfarenhet,
att herrar, som komma sent hem och druckit
mycket punsch, ofta äro både givmilda och mindre
känsliga för kyla.

Han höll en bunt av sin mest lättsålda tidning,
»Stockholms Nyheter», under armen, och han
väntade.

Den ena efter den andra gick honom förbi,
och snön yrde upp över hans ben.

»Stackars barn, som skall sitta ute i snön»,
sade de förbigående.

Kalle hörde det, och han svor över polisen,
vilken kunde komma vilket ögonblick som helst
och köra hem honom. Ty bland andra obehag,
som samhället berett Kalle, var också förbudet för
minderåriga att nattetid sälja tidningar, ett förbud
vilket han ansåg som en av polisens vanliga
kitsligheter.

Emellertid yrde snön upp över hans ben, och
Kalle hjälpte till genom att ösa på sig litet
själv.

Då kom en herre med uppslagen
överrockskrage, hög hatt samt käppen under armen och
skulle just gå förbi Kalle.

»Hühuhu!». huttrade den förhoppningsfulle
ynglingen.

»Varför sitter du här, mitt stackars barn?»
sade herrn vänligt.

»Jag här inte fått sålt några tidningar»,
svalde det stackars barnet.

»Får du stryk, när du kommer hem, om du
här några kvar?» frågade den vänliga herrn, som
trodde, att han kände Stockholm.

»Ja-a», svarade Kalle, förtjust över att ha
blivit hjälpt på traven.

»Hur många tidningar har du kvar?» frågade
herrn och tog upp portmonnän.

»Åtta», svarade Kalle sanningsenligt.

»Vad kosta de?»

»Två öre stycket», svarade Kalle surmulet.

Den vänlige herrn letade i sin portmonnä,
fann jämnt sexton öre och räckte dem åt pojken,
i känslan   av att han gjorde en god gärning.

»Nå, här här du sexton öre! Vill du inte
ge mig tidningarna?»

Kalle makade upp litet snö, som fallit ned
från hans högra ben, och svarade brett och
tvärsäkert:

»Ne-ej.»

Och när den vänlige herrn med betydlig
förvåning frågade varför, svarade pojken:

»Jag väntar allt, tills det kommer någon som
ger mig mer.»

Den vänlige herrn blev ursinnig, därför att
hans goda gärning inte blivit uppskattad, samt
därför att kylan oroade hans reumatism, och han
tilltalade den förhärdade gossen strängt och
moraliskt, innan han gick.

Men detta inverkade inte på Kalle. Ty när
han väntat ännu en stund, och snön stod honom
upp på magen, kom det en mycket ung herre,
som gick vägen fram. Han fick höra samma
historia, och då han ej hade småmynt på sig,
gav han Kalle femtio öre samt lät honom behålla
tidningarna.

Varpå Kalle ruskade snön av sig och traskade
hem.

***

Det är för resten osäkert, om den äldre herrn
vid detta tillfälle hade något egentligt skäl att
vara sträng och moralisk. Ty om vi erinra oss,
hur vi i allmänhet försumma våra egna barn, är
det ej så underligt, om moralen blir något
vårdslösad, när sju personer bo tillsammans i ett oeldat
rum på en vind. Hade Kalle svultit mindre, hade
han varit mindre fräck. Men hade han varit
mindre fräck, skulle han å andra sidan under
nuvarande förhållanden hava svultit ännu oftare.
Det finns många, vilka öppet hyllat samma
principer som Kalle samt ej mindre öppet levat
därefter, och som ändå hava stenhus i Stockholm
och pengar på banken. Jag försvarar inte Kalles
karaktär, men jag finner den naturlig, och jag
lämnar åt de sakkunnige att avgöra, huruvida han
erhållit sin livsuppfattning av fadern, som var
socialist, av modern, som var en lögnaktig
tiggerska, eller kanske tillägnat sig den på egen hand,
när omständigheterna drogo igen svångremmen
kring hans tomma mage.

*
</chapter>
<chapter name="Hur Lars Anders och Jan Anders byggde gärdesgård">
<h2>Hur Lars Anders och Jan Anders byggde
gärdesgård.</h2>

Snön föll utanför stugorna i stora drivor, som
rasade ner förbi fönstren, fyllande hela luften
med ett vitt moln av den omöjligaste snöyra,
från vilken en hel natt av sömn och dåsighet
bredde sig över trakten. Och inne på sängen låg
Lars Anders med näsan i vädret och
smorläderstövlarna på fötterna och snarksov.

»Lars Anders», skrek Brita Stina, som gick
och ordnade vid spiseln.

Inte ett ord kom till svar, i stället ljöd en
lång utdragen snarkning, vilken lät som när man
stryker pannan mot väggen vid den berömda
lek, som kallas att draga timmerstockar.

»Lars Anders», skrek Brita Stina på nytt så
gällt, att det riktigt skar genom rummet.

Lars Anders lyfte på ena foten, plirade med
det ena ögat och frågade:

»Vad i helvetet är det om?»

»Ska' du sova hela da'n?» skrek käringen,
och hennes ögon gnistrade av förargelse.

»Vad ska' en göra, när det snöar?» sade
Lars Anders och vände sig mot väggen igen.

Gumman muttrade något mellan tänderna och
gav sig på nytt till att ordna vid spiseln. Men
då började Lars Anders att snarka på ny kula.

»Det var då en fuling till gubbe», sade Brita
Stina för sig själv. Och i det hon tog ett djupt
andetag för att få riktig fart i lungorna, skrek
hon igen, så mycket hon orkade:

»Lars Anders!»

Men Lars Anders svarade inte ett ord, och
då tog hon en vedklabb, som låg bredvid henne,
och drev den i sänggaveln, så att det brakade
i hela huset.

»Vad i helvete är det om ?» sade Lars Anders
och såg sig omkring.

»Du får ut och hugga ved, Lars Anders.
Annars tar det slut innan kvällen.»

Lars Anders vände sig om och sneglade
buttert bort till spiselvrån, där vedhögen låg.
Där fanns ännu en liten hög med vridna, krokiga
granpinnar.

»Det räcker allt till kvällen», sade han. Och
därmed vände han sig för ohjälpligt sista gången
tillbaka mot väggen.

Gumman stod mitt på golvet och knöt
händerna, över att hon skulle ha en så'n latrygg
till man. Bara det började snöa, så att han
kunde ha det att skylla på, så var han karl
till att sova från morgon till kväll och från kväll
till morgon. Han vaknade bara till målen, men
då vaknade han lika säkert, som om han haft
ett urverk i magen, och för var gång åt han,
som om han arbetat en hel dag. Men annars
var det stort omöjligt att väcka honom. Och
mör Brita Stina var så arg, så hon svor på,
att hon skulle vidbränna potatisen åt Lars Anders,
ända tills hon fått honom åtminstone så pass
vaken, så att han kunde börja på att skälla.

I detsamma hon tänkte det, började hyndan,
som låg framför spiseln, att ge hals. Och Brita
Stina for fram till fönstret för att se, vad som
stod på.

Som hon hade tittat ut, skrek hon igen av
alla krafter:

»Lars Anders!»

»Vad i helvete är det om ?» sade Lars
Anders och tittade upp.

»Jan Anders kommer hit», sade Brita Stina.

Och den gången behövde hon inte sutta någon
vedklabb i sänggaveln. Ty Lars Anders för opp
ifrån sängen, som om det vant eld under honom.

»Sätt på kaffepannan», sade han, »och tag
fram flaskan, så vi kan få oss en gök.»

Och trots sina föresatser om att vidbränna
potatisen och alla andra önskningar, hon förut haft,
började Brita Stina att blåsa upp elden och knacka
av på cikoriastången för att det skulle bli litet
liv i stugan.

Jan Anders öppnade dörren och började
sparka snön av stövlarna. Hundrackan
stormskällde och det blåste kallt in genom dörrspringan.

»Goddag, Jan Anders, och välkommen»,
hälsade Lars Anders.

»Goddag, goddag», hälsade Brita Stina.

»Goddag, Lars Anders, och Guds fred i
stugan», hälsade Jan Anders och klev in.

Jan Anders satte sig, och hyndan kröp
morrande tillbaka och lade sig bredvid spiseln.

Till att börja med iakttogo gubbarna, såsom
sig hör och bör en eftersinnande tystnad. Men
till sist yttrade Lars Anders:

»Är det väg i skogen, Jan Anders?»

»Nej», sade Jan Anders och spottade, »det
är det förstås inte. Men si patron här varit ute
och kört.»

»Hocken patron?»

»Patron på  herrgård'n förstås.»

»Å näcken, här han det? Varför har han
varit ute och kört då?»

»Hur ska' jag kunna veta det? Vet jag, varför
han är ute och kör? Han hade väl inte annat
att göra, kan jag tänka mig.»

»Nej, han hade väl inte det.»

Jan Anders såg bort i väggen och teg en
stund.

»Men si för mig var det nog bra», sade han,
»för si jag fick köra efter ve'n, som låg bort i
skogen.»

»Det var ju bra det», sade Lars Anders.

»Det var inte så bra heller», sade Jan Anders.
»För vi hade frusit i två da'r, innan vi fick
hem 'en.»

»Varför har ni inte farit efter'n förut då?»
sade Lars Anders.

»För det var ingen väg», sade Jan Anders.

»Ja, men ni kunde väl skotta väg», sade Lars
Anders.

»Nej, si det kunde vi inte», sade Jan Anders.

»Varför det då?» sade Lars Anders.

»Jo, si, för de andra bönderna hade också
sin ved ute. Och di kunde ju skotta lika väl
som jag.»

»Ja, det kunde de förstås», medgav Lars
Anders.

»Och hade jag skottat, så hade jag liksom
varit dräng åt dem», sade Jan Anders.

»Det är ta mig fan sant», sade Lars Anders.

»Var så god, här har I kaffet», tyckte Brita
Stina och ställde koppar och kanna på bordet.
»Brännvinet får I hämta själva.»

Det tyckte gubbarna var redt sagt. Lars
Anders tog fram brännvinet, och de togo en gök,
och de togo två. Och när de hade fått den
andra, började de att känna sig livade.

Men då drog Jan Anders fram med sitt
egentliga ärende.

»Jag här kommit hit, för att vi skulle få
talas vid om den där gärdesgård'n», började han.

Det var en särskild historia med den
gärdesgården. Lars Anders och Jan Anders hade 
nämligen var sitt stycke skog, som gränsade intill
varandra. Och i de skogarna gingo bådas kreatur
och betade. Men då hände det naturlgtvis rätt
ofta, att Jan Anders' kreatur förirrade sig över
i Lars Anders' skog, medan å andra sidan Lars
Anders'- kor funno mera behag i Jan Anders'
bete. Detta hade givit uppslag till åtskilliga
häftiga trätor, och det påstods till och med, att
de båda grannarna på god svenska hotat varandra
med hugg och slag. Därtill kom, att Jan Anders'
kor ibland blivit välsignade med kalvar, i vilka
Lars Anders påstod sig igenkänna sin egenhändiga
tjurs egenskaper och utseende, varemot Jan Anders
hade framkastat lömska vinkar om, att Brita Stina
brukade mjölka hans kor, när hon händelsevis
träffat dem i lag med sina och Lars Anderses.
Därför hade det också många år varit tal om,
att en gärdesgård borde uppföras på råskillnaden
mellan de båda skogsbackarna, men hur detta
arbete skulle fördelas, hade man ej lyckats komma
överens om.

Nu låg hela skogen på en sluttning, och
därför var det jämn mark nere i dalen, under det
att den övre delen av skogen just vid
gränsskillnaden utgjordes av ett enda vidsträckt och
omöjligt stenröse. Lars Anders bodde uppe på
sluttningen och Jan Anders hade sin stuga nere
i dalen. Därför påstod Lars Anders, att han
skulle bygga ett kortare stycke av gärdesgården
och Jan Anders skulle uppföra ett längre, därför
att hans mark var lättare och bekvämare. Men
Jan Anders, som bodde nere i dalen och hade
fördelarna på sin sida, ville inte släppa dem. Utan
han påstod, att skulle de bygga gärdsgård, skulle
de göra hälften var. För om den andra, Lars
Anders, hade dålig och oländig skog, så var det
en sak, som inte han, Jan Anders, kunde hjälpa.
Men då blev Lars Anders arg och sa', att han
gav djävulen i både skogen och gärdsgården, men 
han skulle aldrig i evighet gå in på något, som
var orätt. Det ville inte Jan Anders heller. Och
därför fick skogen stå, som den stod, och kreaturen
rände om varandra så att de fingo sätta märken
på dem för att kunna skilja dem åt. Gärdesgården
blev aldrig färdig, och i tio års tid hade Lars
Anders och Jan Anders trätt om den saken, utan
att det blev något av, alldeles som om de hade
setat i riksda'n.

När nu Lars Anders fick höra, att det var
frågan om den där gärdesgården igen, så började
han nästan att ångra, att han hade bjudit Jan
Anders på brännvin och kaffe. Men han ville
inte vara den, som var omedgörlig, och därför satt
han en stund och funderade på, hur han skulle
framställa saken.

»Ja, om vi skulle tala om det då», sade han
till sist.

»Det ska' vi göra», sade Jan Anders. »Men
vi ska' tala med reson och inte så, att vi blir
rasande.»

»Nej, inte ska' jag bli arg åtminstone», sade
Lars Anders.

»Inte jag heller», sade Jan Anders.

»Det tar vi oss en gök på», sade Lars Anders.

Så togo gubbarna den tredje göken och slogo
varandra i hand på, att de inte skulle bli rasande.
Och så tego de en stund.

»Si, det är nu den här gärdsgård'n», sade
Jan Anders och hostade.

»Ja, det är det», sade Lars Anders.

»Si, den borde byggas nu snart.»

»Innan våren kommer, och vi släpper ut
kreaturen.»

»Just det ja», sade Jan Anders. »Tänk vad
bråk vi här haft med de kritterna, som ingen
kan hålla reda på!»

»Ja, det är ett elände», medgav Lars Anders.

»Si om vi hade den gärdsgård'n, skulle vi
ha det mycket lugnare.»

»Det skulle vi», sade Lars Anders. »Och du
skulle inte behöva få kalvar efter min tjur.»

»Vad sa' du?» sade Jan Anders.

»Jo, jag sa' det.»

»Har mina kor fått kalvar efter din tjur?»

»Ja, de här de.»

»Jaså, kanske det inte är din kvinna, som
brukar mjölka mina kor?»

»Det var en evig osanning», skrek Brita Stina
borta vid spiseln.

»Hör nu, Jan Anders», sade Lars Anders,
»vi skulle ju inte bli arga?»

»Ja, jag är inte arg», tyckte Jan Anders.

»Inte jag heller», svarade Lars Anders.

Och så togo de sig en gök till.

»Men si, om vi skulle bygga gärdsgård'n,
så skulle vi också komma överens om, hur vi
skulle bygga'n», sade Jan Anders om en stund.

»Vi ska' bygga hälften var, det är klart som
dagen», sade Lars Anders.

»Det är ju det, jag alltid har sagt», mente
Jan Anders.

»Ja, men si hälften och hälften, det är inte
detsamma», sade Lars Anders. »För om nu min
del ligger bort i ett stenröse, där en får böka
och bända för att få ner var eviga stör, och din
ligger på slätten, där en kan trä ner störarna
med bara näven, så blir det inte rätt delat, om
vi gör lika lång sträcka var.»

»Ja, si jag kan ju inte rå för, att din del ligger
i skogen», sade Jan Anders.

»Ja, inte jag heller», sade Lars Anders.

»Men virket blir ändå detsamma», tyckte Jan
Anders.

»Virket!» sade Lars Anders och blåste framför
sig. »Det kan du få ta hos mig om du vill.»

»Ja, men det vill jag inte.»

»Vill du inte?»

»Nu ska' I inte bli arga», sa' Brita Stina borta
vid spiseln.

Nej, mente gubbarna, det skulle de inte bli.
Och så togo de sig en gök till.

Men när de hade fått den, var det på en
lång stund ingen, som tordes säga något. Ingen
ville börja gräl, men ingen ville ge med sig.
Och så sutto de där och tittade stint framför
sig, utan att yttra ett ord.

Men så var det Jan Anders, som började igen.

»Ska' vi inte slå till nu på, att vi göra hälften
var», sade han.

»Ja», tyckte Lars Anders. »Men det ska' bli
på mitt sätt.»

»Nej», mente Jan Anders, »det ska' bli på
mitt.»

»Ja, men då blir det inte hälften var. Då
här du ditt färdigt på ett par da'r, och jag får
hålla på i många veckor.»

»Hör du, Lars Anders», sa' den andre. »Nu
har jag hittat på't. Si, mer än hälften vill jag
inte göra. Men om du vill börja på nere vid
mitt, så får du gärdsla på slätten, och jag gärdslar
uppe i stenröset. Och så möts vi på halva
vägen.»

»Skall jag köra allt gärdslet ner till dig»,
skrek  Lars Anders.

»Jag skulle ju köra mitt också», tyckte den
andra.

»Nej, det ska' bli lögn», skrek Lars Anders.
»Jag arbetar på min egen mark och inte på andras.»

»Ska' vi ta hälften var då?»

»Ja, men det ska' bli på mitt sätt.»

»Nej, det ska' bli på mitt.»

Men nu blev Lars Anders arg. Och det
hjälpte inte, att Brita Stina lade sig emellan.

»De säger, att rospiggar är envisa», sa' han.
»Men maken till dig här jag aldrig sett. Du
kommer hit och vill, att vi ska' bygga gärdsgård'n.
Och så kommer du och säger detsamma, som
du här gått och pratat om i tio år. Tror du,
jag är en så'n karl, så jag inte står vid mina ord ?»

»Ja, tror du, jag inte gör det då?» skrek
den andre.

»Hellre än jag hålls och bygger upp i
stenröset, så ska' du få ta mina kalvar, tills du stryker
med», sa' Lars Anders.

»Ja, hellre än jag går och arbetar ihop med
dig, så ska' din leda käring få tjuvmjölka mina
kor en gång om da'n», skrek Jan Anders.

»Vad sa' han?» skrek Brita Stina borta vid
spiseln.

Jan Anders for upp från stolen, slog med
händerna och skrek och dundrade som om han
hade varit galen.

»Jo, han sa' det du. Leda käring, sa' han.
Du har alltid varit en snålvarg, Lars Anders.
Men att du var så snål, så du inte var karl för
att bygga en gärdsgård, det trodde jag inte.»

Lars Anders flög också opp från stolen, och
han slog näven i bordet, så att kopparna hoppade.

»Snål!» skrek han. »Här jag inte bjudit dig
på gök kanske? Här du inte setat och sväljt
och stoppat dig full med kaffe och dopp och det
goda brännvinet? Jag ska' säga dig att jag är
karl för att göra gärdsgård'n ensam, om jag vill,
och släppa till varenda bit. Men om du kommer
och släpper dina kor dit, så att di rakar undan
så mycket som en enda pinne, då stämmer jag
dig inför rätten, det gör jag.»

Och det blev ett leverne, som slutade med,
att Lars Anders flög på Jan Anders och gav
honom en örfil, så att det small i kindknotorna.
Jan Anders var inte ledsen, han heller, utan han
slog igen, så att Lars Anders blödde näsblod.
Hundrackan satte i att stormskälla, i det hon
hoppade omkring benen på gubbarna, Brita Stina
kom Lars Anders till hjälp med ugnsrakan. Och
de pryglade på Jan Anders, så att han måste
ta mössa och rock med sig och sprnga ut det
fortaste han orkade.

Men Lars Anders tog sig en gök till, och
sedan lade han sig på sängen och snarkade lika
bra som förut.

Nu var det inte värt att försöka med
övertalningar längre. Men så rasande som han nu
var på Jan Anders, det hade Lars Anders aldrig
varit. Särdeles stack det honom, att den andre
inte skulle tro, att han var karl för att bygga
en usel gärdsgård. Och när han hade gått och
förargat sig ett par dagar, så beslöt han, att
nu skulle han allt visa, vem som var bästa karlen
av dem bägge. Så fort det slutade snöa gick
han ut i skogen och började hugga gärdsel, och
när det var gjort, började han bygga på
gärdsgård'n uppe på sitt håll. Han lade den inte mitt
i rågången, utan en aln in på sin mark, så att
Jan Anders inte skulle ha något att säga.
Dessutom ville han visa både Jan Anders och hela
socknen, att det var han, Lars Anders, som rådde
om gärsgård'n.

Men när Jan Anders fick veta, att Lars Anders
höll på med att bygga gärdsgård, så blev han
fundersam. Och en söndag gjorde han sig ett
ärende åt det hållet där Lars Anders byggde,
och såg efter, hur det var fatt. Men när han
hade fått se den påbörjade gärdsgård'n, som stod
en hel aln in på den andres mark, då gick han
hem till sig, och så helgdag det var, så gav han
sig genast ut i skogen och började hugga gärdsle
han med. Och dagen därpå, innan det var dager
en gång, var Jan Anders ute och hade börjat
bygga gärdsgård på sitt håll efter samma metod
som Lars Anders.

Gubbarna byggde i sitt anletes svett, och ju
närmare de kommo varandra; dess mer rasande
kände de sig. Lars Anders undrade, vad Jan
Anders skulle säga, när han fick se honom, och
Jan Anders undrade detsamma om Lars Anders.

Nu hade Lars Anders, som börjat på den
svåraste hälften, några dagars försprång, varemot
Jan Anders, som hade den lättare, arbetade fortare.
Och detta gjorde att gubbarna möttes i sitt arbete
just på det ställe, vilket Jan Anders velat att de
skulle bestämma som mittpunkten.

Mitt emot varandra stodo de och det var
inte mer än två alnar emellan dem. Den ene
byggde åt sitt håll, och den andre åt sitt. Lars
Anders höll sig för god att hälsa på Jan Anders,
och Jan Anders ville inte se åt den andre en
gång. Och båda två stodo de och funderade
på, om motparten möjligen skulle dänga till med
yxan.

Men när det led mot middagstiden, så tyckte
Jan Anders, att efter det ändå var så han hade
tänkt sig det, så kunde han göra ett försök, och
när han stod mitt emot den andre, så sade han:

»Du, Lars Anders!»

»Vad är det om?» sade Lars Anders.

»Om vi skulle binda ihop gärdsgårdarna här,
så blir det jämnt?»

»Du är allt lika nöjd med att knoga oppe i
stenbacken», tyckte Lars Anders.

»Menar du det?» sa' Jan Anders.

»Rätt ska' vara rätt», sade Lars Anders.

»Ja, det ska' det», sade Jan Anders.

Och så talade de inte mer om den saken,
utan de byggde vidare var åt sitt håll, till dess
att de två gärdsgårdarna stodo där som ett
spektakel för Gud och människor, med bara två alnar
emellan sig.

Lars Anders blev förstås färdig först, och
när han kom hem till gumman den kvällen, var
han så nöjd, som om han fått ärva. Han tog
två supar till kvällen och sjöng visor i stugan.
Men da'n därpå tog han en käpp och gick ut i
skogen och promenerade förbi, där den andre
arbetade.

»Det är knöligt i stenröset», tyckte Lars
Anders över gärdsgården.

»Ja, men det är jämnt på slätten», tyckte
Jan Anders. Han var så arg, så han darrade.

Lars Anders skrattade och gick hem. Och
den dagen var han ändå nöjdare.

Men Jan Anders gjorde färdig sin gärdsgård,
och när han kom hem, tyckte han, att han hade
gjort det bra, han också.

Nu ville olyckan emellertid, att Jan Anders
hade en flicka och Lars Anders en pojke. Och
de båda blevo kära i varandra och ville gifta sig.

I början sade Lars Anders förstås nej och
svor på, att han skulle aldrig gå till Jan Anders
och fria för pojken, inte om han fick guld för'et.
Men hur det var, så hade det ändå gått några
år, och det är inte lätt att hålla ilskan vid liv,
när den inte här något att leva av. Det hade
den nu inte, eftersom gärdsgården var byggd,
och Lars Anders aldng haft något annat att träta
med Jan Anders om. När därför Brita Stina kom
och sa' åt honom, att det ändå var synd, om
barnen skulle gå olyckliga i hela sitt liv för den
usla gärdsgårdens skull, så gav Lars Anders med
sig och knogade en vacker dag av till Jan Anders.
För resten visste han, att Jan Anders hade fyrkar
på kistbotten och dem ville inte Lars Anders
låta gå ur släkten.

Det var många år se'n Lars Anders och
Jan Anders hade talt vid varandra, och därför var
det inte fritt för, att Lars Anders gick och
funderade på, vad han skulle säga sin granne. Och
när han tänkte på, hur han och Brita Stina i
sin tid hade basat Jan Anders, så var han inte
heller rätt säker på, hur han skulle bli mottagen.
Men strunt värt, tänkte Lars Anders, jag kan inte
få mer än smörj, och så klev han in till Jan
Anders och hälsade.

Nu var händelsen den, att Jan Anders hade
fått reda på, att det var något mellan hans dotter
och Lars Anderses pojke. Och det tyckte han
passade bra, eftersom ägorna lågo varandra så
nära. Och blevo barnen väl gifta, så kunde de
ta ner gärdsgårdarna igen, om de ville, så sluppo
sockenborna ha det att grina åt. Ta förstå steget
ville han ändå inte, eftersom det var han som
fått stryk och blivit utsparkad. Men när han fick
se Lars Anders stiga in genom dörren, blev han
riktigt glad, och det var inte långt ifrån, att han
hade stigit opp och tagit Lars Anders i hand.

Men så kom han ihåg, att de voro ovänner,
och därför satt han kvar vid bordet och bara
nickade.

»Goddag», hälsade Lars Anders.

»Goddag», sade Jan Anders. »Och stig fram
och sitt»

Lars Anders satte sig. Och så kom det fram
gökar. Jan Anders' gumma, Karolina, bar själv
fram dem.

När de så hade setat en stund och talat om
väder och vind, så tog Lars Anders i med själva
saken.

»Det är allt dumt, att du och jag ska' vara
ovänner», sa' han.

»Ja», det tyckte Jan Anders också. Han höll
fram näven, och Lars Anders slog till, och så togo
de sig en gök på den saken och kommo överens
om, att de skulle aldrig mer tala om de usla
gärdsgårdarna.

»Si, nu är det så», sade Lars Anders, »att
min pojke här gått och blivit kär i din flicka.
Och därför tyckte jag, att jag kunde gärna gå hit
och tala med dig om den saken.»

»Ja», mente Jan Anders, »det kunde nog
passa bra.»

»Si, jorden ligger så bra», sade Lars Anders.

»Den gör det, förstås», sade  Jan Anders.

»Och efter vi nu inte längre är ovänner, så
kunde du väl inte ha något emot det.»

»Nej, det kunde jag inte förstås», tyckte Jan
Anders.  »Eller vad säger du, Karolina?»

Ja, Karolina tyckte också, att det var bra.
Och så skickade de efter flickan. Hon tyckte
detsamma. Och så togo gubbarna sig en gök
på det, och det blev ändå konjak i den göken.
Och så var saken klar.

Men så skulle de till att tala om hemgiften,
och då var Jan Anders så själaglad, så han skulle
göra sig kvick, och därför så sa' han som så:

»Om vi skulle ge dem det stycket, som är
emellan gärdsgårdarna. Det skulle allt bli ett
litet nätt plogland, där fårorna kunde löpa jämnt»,
tyckte han.

Lars Anders började dra öronen åt sig. Han
trodde, den andre ville driva med honom, och
därför tittade han snett på Jan Anders.

»Vad var det du sa'?» sa' han.

»Jag sa' väl inte något farligt?» tyckte Jan
Anders.

»Den gamla ormen sitter allt i dig», sa' Lars
Anders. »Du har nog inte glömt, hur du gick
och knogade oppe i stenröset.»

Men då var det Jan Anders, som blev arg.
Han flög opp ifrån stolen och började skälla på
Lars Anders för allt möjligt både likt och olikt.
Han drog sta' med tjuvmjölkningen igen, och
Lars Anders började på att tala om tjuren.
Karolina kom med och satte i att skrika, så det kunde
höras lång väg. Och flickan började storgråta.
Ty det var inte långt ifrån, att gubbarna hade
tagit till att slåss igen. Lars Anders rev till sig
mössa och käpp och gick i vredesmod sin väg.
Och så var det slut med det frieriet.

Men den, som var mest rasande för den
historien, det var Lars Anderses pojke! Han
kunde inte begripa, att han inte skulle kunna få
gifta sig, för att fadern gick och ställde till gräl
med Jan Anders för rakt ingenting. Och hade
han haft något att komma med, så hade han gift
sig ändå, utan att fråga far eller mor.

Dessutom var han förargad på den där
gärdsgårdshistorien. Ty så fort han kom ut i bygden,
tyckte han, att folk tittade på honom för den där
usla historiens skull. Och han skämdes för de
gärdsgårdarna, som om han hade byggt dem båda
två själv.

När det därför gått ett år, så började han
fundera på, om han inte skulle kunna göra något
för att befrämja giftermålet. Han hade nog talat
vid Lars Anders, men fadern ville inte höra på
det örat. Han sa' som så, att när han var död,
kunde sonen göra som han ville. Men så länge
han levde, skulle ingen komma och säga, att hans
son var gift med Jan Anderses dotter. Men då
hittade pojken på, att han skulle tvinga fadern,
och en vacker dag tog han yxan och gick ut i
skogen.

Lars Anders undrade, vad pojken skulle göra
med yxan ute i skogen, när de inte hade något
att hugga. Han gick efter för att se, vad sonen
skulle taga sig till. Och när han kom opp på
backen, fick han se pojken, som stod med yxan
i högsta hugg och höll på att riva ner
gärdsgården, allt vad han orkade,

»Är du elvabefängd, Kalle?» skrek gubben.
»Ska' du hugga ner, vad får din far byggt opp?»

»Det rör mig inte», tyckte Kalle och högg,
så att splintorna flögo. »Jag får ändå aldrig Lena,
så länge den här gärdsgård,n står. Men nu här
jag satt mig i sinne' på, att jag ska' ha henne.»

»Låt bli, pojke», skrek Lars Anders. »För
annars får du stryk, så gammal du är.»

»Jag tar inte stryk nu längre», tyckte pojken.
»För jag är allt så stark som I, jag, far.»

Lars Anders stod och såg på, hur pojken högg.
Och som han stod där och inte visste, vad han
skulle ta sig till, så tänkte han, att om pojken
rev ner hans gärdsgård, och Jan Anderses
gärdsgård stod kvar, så skulle Jan Anders få övertaget
och skratta åt honom. Och därför sa' han som så:

»Låt bli och hugg nu, Kalle, så ska' jag gå
och fria hos Jan Anders en gång till.»

»Ja, men då vill jag följa med», tyckte Kalle.

Och så blev det också.

Lars Anders tog sonen med sig och gick
till Jan Anders. Och den gången blev det
uppgjort utan gräl eller slagsmål, och Kalle gifte
sig med Jan Anders' dotter och det blev bröllop,
som stod i mantal. Lars Anders och Jan Anders
blevo gamla och togo undantag. Och då blev
det Kalle, som styrde för bägge gårdarna.

Men knappt hade han blivit herre på täppan,
förrän han tog ut drängarna och rev ner båda
gärdsgårdarna. Ty Kalle påstod, att efter
giftermålet behövde ingen skilja varken på kalvarna
eller mjölken, och för resten såg det så galet
ut för folk, om de gamla stängslena stodo kvar.
Den dagen var det nära, att Lars Anders hade
flugit på Jan Anders, och det hade blivit
slagsmål mellan svärfäderna. Men på kvällen sa' Kalle
åt dem, att nu hade de ingenting att kivas om
längre. Han körde hem var sin gärdsgård åt
dem och det räckte till vedbrand åt båda
undantagen för hela vintern.

*
</chapter>
<chapter name="Huru tjugu man fångade två valfiskar">
<h2>Huru tjugu man fångade två valfiskar.</h2>

Det gick till på ett underligt sätt. Och det
skulle aldrig ha gått, om det inte hade funnits
kvinnor på platsen. Ty kvinnor kunna
åstadkomma de allra mest underbara saker, bara det
finns karlar, som de kunna sätta fart i. Ensamma
duga de inte till mycket, de heller.

Det var i de första dagarna av september, och
sommargästerna i skärgården bodde flerestädes
ännu kvar på sina villor. Ty årstiden var vacker
och varm, och ingen längtade in till staden.

En afton kommer fiskaren Söderberg hem
till sitt och går rätt upp till fru Öman, som hyrde
av honom. Fru Öman var en fyrtioårs änka,
vänlig, glad, praktisk och hederlig. Hela trakten
ansåg henne för självskriven hjälpreda vid alla
möjliga påkommande behov, och var det något,
som ingen annan begrep, så skulle hon reda ut
saken. Därför gick nu Söderberg i sin stora nöd
och förskräckelse upp till fru Öman.

Söderberg var alldeles vit i ansiktet, när han
kom in, och han stannade nere vid dörren, utan
att kunna säga ett ord.

»Vad är det?» sade fru Öman och steg upp.
Hon hade lampan tänd och satt och läste.
Utanför låg fjärden i skymning, och de buktande
stränderna bildade fantastiska figurer. Månen
hade ännu inte gått upp. »Vad i all da'r är det?»

»jo, vet frun, jag här sett något ute på sjön
i kväll. Vi var ute och tog upp torskreven, jag
tror, det var själva fan.»

Fru Öman blev förvånad. Ty Söderberg var
läsare och svor aldrig. Talade han om fan, så
var det på allvar.

»Å prat, Söderberg. Vad är det ni här
sett? Hur såg det ut? Och vad var det för
slag?»

Söderberg skakade allvarligt på huvudet och
steg närmare.

»Det var som ett svart djur. Otäckt långt
var det, så långt som allting i världen. Frun kan
inte tro, vad det var långt. Och det låg och sam
på vattnet och vältrade sig och plaskade, och
ibland sköt det just som en fors rätt upp i vädret,
och den kom ur mun på'et. Men jag rodde hem
så fort jag kunde.»

Söderberg stannade i talet och såg på fru
Öman. Han ville tydligen veta, vad hans ord
gjort för intryck, och han ville framför allt leta
ut, om hon själv verkligen var så lugn, som hon
gav sig ut för.

»Det var rakt ett vidunder», tillade han.

Fru Öman började skratta.

»Ja, men det är ju en valfisk, vet jag. Inte
är det något att vara ängslig för. Det är en stor
lycka. Far till Lars på Svartnö och tag honom
med sig. Ni får hjälpas åt att fånga valen. Det
kan Söderberg tjäna mycket pengar på.»

Men Söderberg såg tvivelaktig ut.

»En valfisk», sa' han, »som är så lång. Den
var som härifrån och ända tvärs över till andra
landet. Neej. Det låter nog både Lars och jag
bli.»

Men fru öman var envis. Hon beskrev för
Söderberg, att just som han nyss gjort, brukade
alla tala, första gången de sågo en valfisk. Och
hon gjorde klart för honom, hur mycket pengar,
som stod att få, och hur det var, så tog
Söderberg med sig en bekant, som hette Anders, och
gav sig samma kväll i väg över till Lars.

Lars var en förmögen bonde, som bodde en
halvtimmes rodd ifrån Kråkön, där Söderberg
var hemma. Lars var femtio år gammal,
styvbent och armstark samt känd för att vara ytterst
försiktig. Han led därjämte av ett naturfel, som
ofta visade sig ganska hindersamt. Han
stammade nämligen högst betydligt, och detta blev
naturligtvis märkbart i synnerhet vid kritiska och
upprörda ögonblick, eller med andra ord just
när ett flytande talorgan som allra bäst behövdes.

Och så blev jakten beramad, yxor togos fram,
och båtshakar slipades till harpuner.

Klockan fem följande morgon var fru Öman
ute i båt för att åse den stora fejden, och med
henne satt i båten hennes dotter, en lång, mager
och glad jänta, som ännu inte riktigt fått sömnen
ur ögonen, men som ändå var utom sig av lycka
över utsikten att få vara med om ett så verkligt
spännande och hårresande äventyr som att fånga
en valfisk. Det hade hon läst om i jaktböcker och
sjöromaner, och när hon nu satt i båten, kändes
det som en rysning i maggropen, bara hon tänkte
på, att snart skulle hon kanhända få se det
förfärliga djuret, resande sin svarta rygg över de
väldiga böljkammarna och med ett slag av sin
väldiga stjärt krossa deras bräckliga farkost i
spillror.

Husch. Vad det var farligt och vad det var
roligt. Nästan som att läsa en roman.

På stranden stodo Söderberg och Lars och
väntade, när fru Ömans båt närmade sig. De
hade andra tankar. Söderberg stod alldeles stilla
och plirade med ögonen över havsytan för att se
riktigt skarpt, och han flyttade och flyttade med
fötterna av bara iver. Men Lars gick fram och
tillbaka på bron nere vid sjöboden och svor ideligen.
Det vill säga han försökte att svära för att på
något sätt utfylla vänttiden. Men han lyckades
icke få fram ett enda begripligt ord. Anders
svor med. Kort, tvärsäker, röd och fryntlig satt
han på en upp- och nedvänd gammal båt och
valkade bussen mellan tänderna, medan han allt
emellanåt för att fördriva tiden spottade svart.
Och ett stycke därifrån stodo Larses drängar,
Per, Gustav och Olle, för sig själva. De hade
dragit ned en gammal räfflad kulbössa, som var
försvarligt laddad, en oerhörd stör, på vilken
var fastsatt en skarpslipad spets, flera yxor och
diverse andra lämpliga eller olämpliga
anfallsvapen. När fru Ömans båt lade till vid bryggan,
utbytte man under tystnad hälsningar. Det var
en underlig grupp, som stod där och tittade ut
över havsytan.

Solen hade nyss glidit upp över skogsranden,
och långt utåt havet till syntes en tjock
molnvägg som stängde utsikten. Vågoma krusades lätt
av den första morgonbrisen, som börjat kasta
sina lätta, hastiga pustar bort över den blanka
vattenytan, där nu små krusiga vågor trillade
över varandra i munter lek. Borta mellan skären
gav dimman mera vika, och solen blänkte klart
och kallt fram genom glittrande sund.

»Nå, hur tänker Söderberg göra?» sade fru
Öman till sist. Hon kände till folk och ville ej
brådstörtat egga upp karlarna, fast hon i sitt
stilla sinne hade beslutat, att jakten nog skulle
bli av. Det skulle hon vara kvinna för.

I detsamma syntes bara ett par famnar från
land något mörkt, som vältrade sig på vattenytan,
och efter en stund sköt en kort vattenpelare
rätt upp i luften.

»Vad vi ska göra?» sa' Söderberg. »Ja, det
vet jag inte. Men där ser frun djuret eller vad
det är för slag. Där sprutar det.»

Fru Öman hade aldrig i sitt liv sett en
valfisk. Men att det <sp>var</sp> en valfisk, det förstod
hon ändå. Och nu gällde det att uppträda som
auktoritet.

»Det är en valfisk», sade hon. »Naturligtvis
är det en valfisk. Vad skulle det annars vara?
Jag försäkrar Söderberg, att det är en valfisk.»

Söderberg stod fortfarande rådvill. Han
trodde nog att det var en valfisk. Ty vid
dagsljus tror ingen människa på fan. Men han var
ändå rådvill. Då blev det med ens Lars, som
gjorde slag i saken.

När Lars fick se detta förfärliga djur, som
spmtade kanntals med vatten och rörde upp sjön
i svallvågor, var han for fram, då greps han
av stridslust.

»Po-po-pojkar», skrek han till drängarna.
»Nu-nu-nu-nu gä-gäller det. I båten med er och
skjut ut. Nu ska här djäklar i mig bli luft i
luckan.»

Därmed högg han bössan och sprang ned
på aktertoften i en av båtarna, allt under det han
med ivriga åtbörder ropade upp till drängarna,
att de skulle skynda sig. Dessa grepo den ena
en yxa och den andra harpunen, klängde ned i
båten och togo till var sitt par åror. Lars var
alldeles vild. Han tjöt och skrek och fäktade
med armarna, ända tills de kommit i väg. Då
stod han alldeles tyst uppe på akterbrädan,
darrande av sinnesrörelse och oavlåtligt stirrande
på den punkt, där böljorna samlade sig omkring
en ofantlig gråglänsande rygg, vilken stod upp
ur vattnet som en kolossal puckel.

Då sköto plötsligt två vattenstrålar bredvid
varandra upp i luften, en stor och en liten.

»Det är två», skrek Lars och hoppade upp
och ned. Han kunde inte stå stilla.

»Den djäveln har en unge», skrek han åt
de andra, som stodo uppe på bryggan.

Nu kom båten mitt för djurets huvud. Lars
lade bössan till ögat, siktade lugnt och sköt.
Röken blåste i lätta flagor bort över trädens
grenar, löstes upp och försvann.

Djuret var ett ögonblick borta, men båten
rullade starkt i svallvågorna, och efter några
sekunder steg åter en vattenstråle upp över
vattenytan. Men denna gång var vattnet färgat
med blod.

Nu blev det liv i Söderberg, som stod kvar
på land. När han såg blodet, var han klar
med situationen. När Lars tordes, då ville inte
han vara rädd. Nu gällde det bara att gå på.
Han tog tag i en yxa och gick lugnt ner i den
ena båten.

»Det är så gott du tar ökan, Anders», sade
han, »så bli vi fler.»

Anders tog ökan, och nu började de tre
båtarna att förfölja det sårade djuret. Rätt vad
det var, syntes ungen alldeles vid kanten av
Larses båt. Då släppte en av drängarna åran,
och innan Lars, som höll på att ladda, hann få
på knallhatten, smällde han till honom med all
sin makt med harpunen. Den blev sittande, och
fisk och harp.un försvunno plötsligt från
vattenytan.

Ett vilt hurra skallade, och Lars sköt i
glädjen på måfå efter den stora fisken.

»Nu-nu ska-ska vi ha fatt på stora morsan»,
skrek han.

Båtarna bildade linje. Fru Öman och unga
fröken hade rott ut i sin båt, och flera båtar hade
kommit till. Som en löpeld hade underrättelsen
spritt sig, att det kommit en valfisk in bland
skären, och nu kommo från alla kanter och håll
båtar, som skulle taga del i den stora jakten.
De kommo från norr och söder, öster och väster,
och i båtarna sutto män, kvinnor och barn. På
sjön bildade de en regelbunden linje, och för
varje manöver som valen gjorde, upphävdes från
båtarna ett vilt hojtande.

Den lilla valen hade försvunnit, varför man
antog, att den var död, och allt intresse samlade
sig nu kring den stora. Den hade givit sig
utanför öarna och låg nu mitt ute i fjärden och
vältrade sig och sprutade.

Mitt över på andra sidan fjärden var ett
långt, skogbeväxt land, som var ituskuret av en
smal ränna vatten. På båda sidor om denna
ränna, som skar sig långt ut i sjön, låg en lång
sträcka av grunt vatten, och kunde man jaga
valen dit, var man trygg för att ha honom fast.

Därför bildade de anfallande båtarna linje.
I en halvcirkel närmade man sig från olika håll
det väldiga djuret, som i sin ångest och
förskräckelse än dök ned på djupet, än visade sig uppe
på ytan, piskande vattnet med sin väldiga stjärt.
Man sköt på det, man skrek, man kastade med
stenar vilka förut tjänat till barlast. Det var ett
oväsen, till vilket de skogiga stränderna med sina
klippor och stenar säkert sällan hade skådat
maken. Djuret blev vildare och vildare. Plötsligt
stannade dess väldiga kropp högt över
vattenytan, och man förstod, att nu satt valen fast på
den långgrunda sandbottnen. Ett väldigt
jubelskri dånade över vattnet, och nu började båtarna
lägga till. Först kom Lars, svärjande och
stammande, under det han med hemska åtbörder
svängde en yxa. Karlarna började hoppa ur
båtarna, och anföllo vidundret på nära håll. Det
blev förfärligt sargat, hänsynslöst höggo de in,
framifrån och  från sidorna, blodet flöt från det
sårade djuret och färgade vattnet med sin mörka,
levrade färg.

Lars blev så ivrig, att han sprang upp och
satte sig gränsle på djurets rygg, i tanke att på
så sätt bakifrån giva det dödshugget. Men då
gjorde fisken en sista ansträngning och med
stjärten klippte den till Lars på örat, så att han
stod rätt på huvudet i det grunda vattnet.

Men då sprang Lars upp igen. Han var så
arg, så att hela ansiktet gick i vågor på honom,
och han stammade och ansträngde sig, så att det
rann svart utefter mungiporna.

»De-de-de-t sk-sk-ska du, ta mig fan, ha igen»,
skrek han.

Och därmed sprang han framför huvudet
och klämde till valen, så att nosen klövs. Det
starka djuret föll tungt ned på sidan, en
blodström färgade vattnet, och några väldiga
ryckningar skakade hennes stora kropp.

Då fick Per Gustav, Larses dräng, se något
märkvärdigt som rörde sig framåt på vattnet.
Toppen av en stång vippade fram och tillbaka
ovan vattnet och kom allt närmare. Valens unge
var inte död, fast harpunen satt fast i dess nacke
och nu kom den simmande för att söka efter
modern, dök upp från djupet, därför att den anade
fara, eller kanske därför att den ville dia, som den
gjort, när Söderberg först upptäckte valen, och
tyckte, att den var så farligt lång.

När Per Gustav fick se stången, som syntes
av sig själv vippa fram över havsytan, förstod han
genast, att valens unge icke var död, och han
greps av ett häftigt begär att förvärva ära och
utmärkelse. Han sade inte ett ord till någon, utan
ensam och allena hoppade han i en av båtarna øch
gav sig till att ro emot djuret. När han kom intill
stången, tog han en lina, som låg i båten, och
kastade en rännknut omkring stången samt gav sig
sedan till att hala och dra, allt vad han orkade.
Men då blev det en annan dans, än Per
Gustav hade drömt om. Han hade trott, att han
skulle kunna sätta fast linan vid en årtull och på
det sättet ro och hala fisken i land. Men det blev
annat av. Knappt kände valen, att det drog i
stången, som med sin hulling hade säkert fäste
i dess kött, förrän den tvärt dök mot botten.
Och han hade kraft att dra med. Det fick Per
Gustav erfara, »där han röd i ansiktet och med
vidöppen mun, utan att kunna få fram ett ord,
stod och höll i linans båda ändar, som om han
setat på en hövagn och hållit i ett par oxtömmar.
Ty det bar av med båten för hundra hakar. Per
Gustav höll i, så att linan skar stora märken i
handlovarna, och han skrek ptro-o-o-h av gamla
vanan, allt vad han orkade. Men det hjälpte inte.
Båten sköt fram genom vattnet, så att fören dök
ner, och vattnet stod som skum på båda sidor om
relingen. Fisken var starkare än Per Gustav.
Han drog av med både honom och båten, och
en sådan färd hade Per Gustav aldrig varit med
om. Fisken var alldeles vettskrämd, och den
bar i väg rätt bort emot bryggan, vid hemmets
strand, och när den kom dit, så satte den av
in i sjöboden, där den blev liggande och slog
med stjärten och vältrade sig, för att den ej
kunde komma ut igen. Och hela vägen måste
Per Gustav följa med, röd i ansiktet som en tupp
och utom sig av fasa. Och det förargligaste av
alltihop var, att så länge han var inom hörhåll, så
förföljdes han av de andras skrattsalvor. Ty
Lars skrattade, och den andre drängen, Olle,
skrattade med. Och Söderberg skrattade, och den
lilla hjulbenta Anders skrattade, och Fru Öman
skrattade, och unga fröken skrattade, så hon
skrek. Och alla de andra karlarna, som kommit
ut, skrattade också. Och det var inte underligt.
Ty när det bar av med Per Gustav så där fort,
då sågo de till sist inte annat än vattnet, som
forsade omkring stäven, och båtskrovet, som
stod opp med aktern, och Per Gustavs röda
ylletröja, som stod som ett rött streck tvärs
över sjön.

Inne i sjöboden blev emellertid valens unge
dödad, och ute på sandgrundet blödde den stora
springvalen till döds. Den var förfärligt sargad,
blod strömmade av dess nos och utför dess
sidor, och det blänkande, gråa skinnet hängde i
trasor, mellan vilka blodet rann.

Från havet hade valen kommit, och inne
mellan de trånga skären blev hon och hennes
unge hetsad till döds.

***

Men i hela trakten blev det ett jubel. Folk
strömmade till från alla kanter, och på aftonen
företedde fjärden ett egendomligt skådespel.

På Söderbergs brygga var det fullt med folk,
gummor, gubbar, flickor och barn stodo där och
tittade i solnedgången ut över vattnet.

Där kom en stor båt roende, och på
vardera sidan om båten var en av valarna fastsurrad.
Tre par långa åror stucko ut över djurens ryggar,
vid det förstå paret satt Söderberg själv, och i
aktem av båten stod Lars upprätt och slängde med
hatten åt fru Öman, som viftade ifrån bryggan.

Så forslades jaktbytet i land på en liten ö,
där det skulle förvaras över natten.

Dagen därpå blev det stor rådplägning, vad
man skulle göra med fiskarna, och fru öman blev
naturligtvis i första rummet rådfrågad. Hon
funderade en stund, men hennes dotter, som hade
gott om ljusa idéer, föreslog, att Lars skulle taga
fiskarna med och segla in till staden och lägga
sig med dem ute på strömmen och visa dem för
pengar för skolpojkar.

Då började Lars att stamma igen.

»Fa-fa-ra till sta'n», sa' han. »Och så surnar
de under tiden, och så ligger de ute på strömmen
och stinker, och så kommer polisen, och jag får en
spark, så jag får fara hem igen. Jo, i helvete.»

Men då kom fru Öman fram med sitt sunda
förstånd.

»Nej, det ska ni inte göra», sade hon. »Men
vi ska telegrafera till vetenskapsakademien om
saken, så får ni nog sälja dem.»

Vetenskapsakademien var det ingen, som
visste, vad det var. Men fru öman kände de alla,
och därför gjorde de, som hon sa'.

Och samma dags kväll kommo två herrar
ditut. Och de köpte djuren för 250 kronor (Lars
hade först begärt 1,000), och de styckade dem
och togo ut benknotorna och foro till staden med
dem. Det skulle vara att läsa på, sade en av
herrarna, som hade polisonger och glasögon.

Men späcket fingo karlarna behålla, och det
kokades olja av och såldes för en krona och
femtio öre kannan; så att det blev också mycket
pengar. Och de 250 kronorna delades så, att
Söderberg och Anders och Lars och hans två drängar
fingo 25 kronor var, och resten skiftades lika
mellan alla de övriga.

Ty de, som hade varit med ifrån början och
gett valen förstå grundskottet, de skulle ha mest.
Det hade fru Öman sagt, och det var ingen,
som opponerade sig däremot. Ty rätt ska vara
rätt, och det var dagspenning, som kunde vara
bra att få oftare.

Men hjältebragden glömdes inte, och den
blir omtalad, antingen sommarsolen gassar över
grönskande öar och blåa sund, eller istäcket ligger
säkert och fast mellan de mörka skären.

<tab><tab><tab><tab><tab>1885.

*
</chapter>
<chapter name="En smålänning">
<h2>En smålänning.</h2>

För några år sedan var jag tvungen att
tillbringa ett par dagar i Köln. Jag måste invänta
ett rekommenderat brev, var ensam och var därför
hänvisad till mig själv, om jag på något sätt
önskade förströ mig.

Det vore synd att säga, att Köln är en
rolig stad. När man sett domkyrkan och gjort
några fruktlösa och själströttande promenader
genom de smala, slingrande gatorna, stått och
tittat en stund från bron och ned på Rhen, som
smutsgul, stark och melankolisk snor de väldiga
vattentrådarna om varandra och utmed de höga
lerväggarna skrapat sig allt mera gul och allt mera
melankolisk, när man då till på köpet varit inne
på ett postkontor och frågat efter ett oumbärligt
rekommenderat brev, som icke anlänt, då är det
icke underligt, om man känner sig något nedsatt
till lynnet och tillgriper den i Tyskland vanliga
utvägen att bliva vid gott humör, nämligen att
gå in på en bierlokal och rekvirera fram en mugg
kyligt, fradgande öl.

Den lokal jag kom in på, var i den stil,
man ofta ser i Tyskland. Låg och halvmörk,
med brunmålade träbänkar utmed väggarna och
bord i samma färg, mångfärgade ölsejdlar av
porslin, målat glas, tenn eller trä på hyllorna,
fönster med målat glas i matta färger och
omsorgsfullt snidade panelningar.

Jag slog mig ned vid ett av borden och
beställde den efterlängtade sejdeln. Den kom
fram. Jag hade nu god tid att se mig om, och
de få kunderna voro snart undersökta och syntes
ej ägnade att verka uppiggande.

I ett hörn av rummet satt emellertid, läsande
en tidning, en herre, som väckte min nyfikenhet,
och som jag snart märkte var värden på stället.

Det var en liten outsägligt välmående karl
med små blågrå, nästan mongoliska ögon,
slätrakat ansikte och ett tunt knollrigt hår, vilket
liksom drog sig tillbaka vid pannan för att lämna
utsikten fri. Hans läppar voro tjocka, hans hals
så fet, att när han lyfte på huvudet, såg det ut
som ett enda rakt streck från spetsen eller rättare
slutet av hakan och ned till nyckelbenet, vilket
skymtade fram över hans elegant urringade
skjortkrage. När han talade, lät det, som om orden
halkat ur munnen på honom. Han talade en
ganska vacker tyska, men i vissa ögonblick tyckte
jag mig urskilja ett slags brytning, som jag fåfängt
sökte förklara, varför den föreföll mig så bekant.

Han syntes emellertid hålla god ordning i
sitt hus. Oupphörligt hade han en påminnelse
eller uppmaning till hands för de uppassande,
och hela tiden gledo orden fram som välnötta
medar på glanskis, medan han ivrigt gestikulerade
med händerna, slängde på huvudet och allt ibland
själv sprang upp och ryckte en illa påfylld sejdel
eller en slarvigt serverad smörgås från en yngling
med servett under armen för att visa, hur han
skulle bära sig åt. Därpå bar han själv fram
artikeln i fråga till den väntande gästen, bad
honom under en flödande ordström om ursäkt för
dröjsmålet och slog sig därefter ned igen i sin
vrå och vid sin tidning, i det han vårdslöst kastade
den ena foten upp över knät.

Han satt ett gott stycke ifrån mig, och det
var tämligen skumt. Men emellertid började
tidningens utseende att väcka min uppmärksamhet.
Den såg för mina ögon icke det ringaste tysk
ut. Jag steg upp igen och gick förbi honom
fram till disken, i det jag gjorde mig ett ärende
med att taga en tändsticka. I förbifarten passade
jag på och betraktade den misstänkta tidningen
på nära håll.

Min själ och gud var det icke gamla
»Dagbladet». Jag kände genast igen hela
tillställningen, det dubbelvikna landsortsformatet, de
korta, stela spalterna, trycket, »tidningsöversikt»,
Spada, »Egyptiska frågan», Rättegångs- och
polisärenden.

»Förlåt mig, år ni svensk?»

Den tjocka herrn kastade tidningen på
fällbordet framför sig och stod ögonblickligen uppe
på fötterna, och bockade sig.

»Nej, det var trevligt att träffa en landsman.
Vad tycker herrn om min enkla lokal? Vasa?
Jag är värdshusvärd här, ser herrn, och i den här
förbannade sta'n ser man sällan några landsmän.»

»Gustav», ropade han därefter på tyska, »bär
hit herrns sejdel.»

Därefter på svenska igen:

»Nå, hur står det till i gamla Sverige? Var
det länge sedan, herrn reste hemifrån?»

Jag svarade att det skett för tre veckor sedan,
att jag bara var ute på en liten tripp, och att
jag snart skulle vända tillbaka hem igen, samt
att jag just nyss i Köln skilts från mitt sällskap,
en bekant skådespelare.

Han frågade efter namnet, och då jag nämnt
det, utbrast han:

»Herre gud, det är en gammal vän till mig.
Ja, den tiden ja. Tycker herrn om teatern?»

Om jag tyckte om teatem? Jo, det var en
fråga det.

»Jag är alldeles galen i teatern», svarade jag.
»Jag hör till de där människorna, som om jag
en kväll fått känna oset från rampens lampa icke
kan gå hem, förrän föreställningen är slut, om
det också är aldrig så tråkigt.»

Han tog min hand och såg mig rätt i ögonen,
under det att hans ögon sågo fuktiga ut, och
orden trillade ur hans mun med ännu större lätthet
än vanligt.

»Mitt namn är Ekström», sa' han, »vill inte
herrn göra mig den äran att äta middag i mitt
enkla sällskap? Vad är klockan nu? Jaså, hon
är elva. Ja, jag ska' gå ut ett ärende på banken,
och så ska' jag in ett tag te en slaktare och te
bagarn. Den fan skickar mig inte bröd ordentligt
om mornarna. Och då blir det alltid mitt fel,
förstår herrn, i kundernas ögon. De här dumma
tyska brackorna äta aldrig senare än tu. Och
man får ta seden, dit man kommer, ser herrn.
Men om herrn vill komma tre, ,så få vi äta i
fred. Eljest är det ett spring och ett bråk, som
aldrig tar nå'n ända. Och om herrn vill hålla
till godo med en enkel middag... För jag har
alltid älskat konsten, jag har varit aktör, ska'
jag tala om, och är herrn vän med — så behöver
jag inte veta mer.»

.»Mitt namn  är G—m», avbröt jag honom.

»Jaså, fägnar mig. Vad är herrn, om jag
får lov och fråga? Är herrn också aktör?»

Jag försökte så gott som möjligt att klargöra
för honom min tämligen obestämda position i
samhället, vilken då för tiden utgjordes av det
aritmetiska mediet mellan tidningsskrivare, student
och informator.

»Är herrn författare?»  utbrast  han.

»Nej,gudbevars, inte än åtminstone.»

»Herrn kommer i alla fall klockan tre?»

»Jo, jag tackar mjukast.»

»Man behöver ett avbrott i de här materiella
bestyren. Herre gud, det här hade jag inte kunnat
tänkt mig, när jag satt och draek kaffe i morse.
— Ja, adjö så länge.»

Och i det han med en hastig ryck kastade
hatten på huvudet, hoppade han ut genom dörren
och lämnade mig åt mina funderingar och att
vänta på middagen.

***

När jag på slaget tre återkom till min nye
väns restauration, mottog han mig själv redan i
dörren.

»Stig in här», sade han med en hemlighetsfull
min, i det han öppnade en dörr till vänster och
bugade sig, »stig in här. Det är min enskilda
festlokal. På ett halvt års tid här jag inte sett
någon skandinav, som man kan tala med. Och
det här Tyskland! Jössus i himmelen!» — Här
räckte han på ett ytterst uttrycksfullt sätt ut
tungan och fällde upp och ned ögonlocken. —
»Men är det inte rätt bra här?»

Därpå gick han till dörren och ropade:

»Gustav!»

»Ja wohl», svarades inne från skänkrummet.

Under tiden såg jag mig omkring. Rummet
var stort och inrett med mycken både smak och
kostnad. Särskilt var det en viss artistisk fläkt
över det hela. Möbleringen var hållen i grönt,
soffor med gröna sammetsitsar, emmor och
länstolar av samma slag, i ett hörn bredvid de tunga,
mörkgröna gardinerna ett mahognybord, kring
vilket stodo den nämnda soffan samt emmorna
och stolarna, på golvet en präktig brysselmatta
samt i taket en gaskrona med matt slipade
glaskupor. Gardinerna voro omsorgsfullt dragna för
fönstren, och alla gaslågorna voro tända i kronan.
Mitt på golvet stod ett litet bord, som var dukat
för två, och på bordet upptäckte jag ett litet
smörgåsbord med inlagd sill och kumminost samt
en välbekant flaska, som var fyrkantig av välmåga.

»Gustav», ropade min värd igen samt tillade
några välmenta önskningar för sagde persons
framtid jämte en anmodan att låta oss få in äkta
Nürnbergeröl. Därpå gjorde han ett par danssteg
tvärt över golvet fram till sin stol samt inbjöd
mig med en rörelse med högra handen att taga
plats på stolen mitt emot.

Jag var fortfarande något förvånad. Hela
tillställningen syntes mig vara ett det mest
besynnerligaste äventyr, jag någonsin råkat ut för.
Ensam i Köln träffar jag på en den allra
hyggligaste ägare till en restauration, vilken herre utan
vidare bjuder mig till middag, därför att han
är god vän med en av mina vänner. Han har
varit aktör och vill höra nytt från Sverige.

Jag började framstamma några tacksägelser
för hans vänlighet jämte komplimanger för den
förträffliga anordningen, hans vackra lokal och
dylikt. Men han avbröt mig.

»Ni tycker det är besynnerligt av mig, det
här», sade han. »Men jag är på det sättet.
När jag ser en människa, som jag tycker om,
går jag rätt på henne. 'Ska det inte vara en
liten halva?' Jag har inte varit så livad på ett
helt år, som jag är i dag. Herre gud, när jag
tänker på alla mina gamla minnen. Det var
glada tider i Stockholm, ska' jag säga. Och
ledsamma också ibland.» Här kom det en våt
glans i hans små ögon, och han vaggade på
huvudet. »Jag har haft många tråkiga stunder
i mitt liv. Och livet är inte stort att stå. efter„
det är säkert det. Och hade man inte glada
människor, goda vänner och så litet konst och
poesi... Det är då fan också. Kommer inte
pojken med soppan snart!»

Han sprang till dörren igen och ropade
»Gustav», så att det skallrade i fönsterrutorna.

»Så'na uppassare man här här! Den där
är den värsta av dem allesammans, och därför
låter jag honom alltid passa upp mig själv, för
att han skall få lära sig folkvett. Se nu, så
han sätter fram ett glas! Det ser ju ut, som
om man hade blåst damm på det oupphörligt
under tio år.» Hans jovialiska ansikte fick i hast
ett grymt och blodtörstigt uttryck, och han höll
under en massa de allra hemskaste grimaser upp
glaset under den unge mannens näsa. Därpå
räckte han honom det över vänstra axeln och
fortsatte:

»Kan ni tänka er, en dag kommer jag in
och får se en kund, en gentil karl i sta'n, som
jag kände, sitta och äta kräftor. Det var den
här unga lymmeln, som serverade. Jag slog mig
ned bredvid honom och beställde också ett halvt
tjog kräftor. Då säger den dumma fan högt
åt mig: 'De är visst inte riktigt friska.' Jag
trodde, jag skulle slå ihjäl honom. Vad skulle
jag säga? 'Varför sa' du inte det åt gästen i
stället för åt mig? Ta genast bort kräftorna',
sa' jag.»

»Servera vin», sade han därpå med samma
grymma och blodtörstiga utseende, under det den
unga herrn i svarta fraeken sprang fram och
tillbaka omkring bordet och bockade sig vid
vartannat steg.

Härefter började herr Ekström att utfråga
mig, om allt vad jag visste, angående
teaterförhållanden i Stockholm, var <sp>den</sp> var engagerad,
och vad som hade blivit av <sp>den</sp>, om hr X.
fortfarande var kvar vid teatern, om fröken Y.
hade dragit in på staten och gift sig, om sista
spelterminens repertoar samt om ttt par nya
stjärnor vid teatern, som han aldrig hade sett.

»Jag här inte varit i Sverige på två år»,
tillade han. »Och då var jag där bara på en
liten titt för att hälsa på min gamla mor.»

»Lever hon ännu?» frågade jag.

Emellertid hade middagen fortskridit livligt
och muntert. Utan att vi märkt det nästan, hade
vi redan hunnit med desserten och sutto nu med
tända cigarrer och smuttade på ett glas portvin.

»Ja, vad hon lever», sade min värd. »Hon
är kry och rask gumman, trots sina 67 år. Men
ska' vi inte ha oss litet kaffe? Om vi skulla
flytta oss i soffan ?»

Vi stego upp och sjönko snart ned i den
gröna soffan, där kaffe och likörer väntade
framför oss. Middagen var slutad, och det bästa
återstod, njutningens stund, cigarrernas, munkens,
uppsluppenhetens och de plötsliga förtroendenas
härliga ögonblick.

»Vad var er far?» förmådde jag mig slutligen
att fråga. Nyfikenheten blev mig övermäktig,
och en känsla av tycke för denna öppenhjärtligt
godlynta och naiva människa gav mig mod. »Eller
tycker ni inte om att berätta om er själv?»

»Jo, för all del, om ni vill höra så! Men
det blir en lång historia, om jag skall tala om,
hur jag här kommit hit som restauratör i Köln.
Men vill ni höra på, så ska' jag gärna berätta.»

»Min far var torpare i Småland», började han.

»Jag kunde just tro det», avbröt jag honom.

»Ja, det har hjälpt mig fram i världen det,
ska' jag säga. Smålänningen har alltid setat i
mig, och den sitter för resten i mig än. För
jag här alltid förstått att reda mig i de allra
kinkigaste förhållanden, och kan man inte det,
då kommer man inte långt. Och så här jag alltid
varit glad och hurtig til lynnet i sällskap med
andra människor. När jag är ensam, kan jag
vara alldeles som förtvivlad ibland, men bara
jag kommer ut med andra, är det, som om det
blåste bort. Och därför tycka alla människor, att
jag är en så'n glad och livad själ. Och börjar
man en gång att bli ansedd för det, så är man
tvungen att hålla på. Nåja, min barndom var
just inte någonting märkvärdigt. Jag gick hemma
och hjälpte te med litet av varje och gjorde
ett par dagsverken på herrgår'n ibland. Det är
för besynnedigt, när jag nu tänker tillbaka på
det här gamla. Vad jag väl kommer ihåg min
konfirmation.»

Han darrade plötsligt på rösten och kastade
sig tillbaka i soffan. Han fick tårar i ögonen,
och hans ansikte fick ett alldeles obeskrivligt
uttryck av något, som jag skulle vilja kalla för
godmodig fromhet.

»Om en människa någonsin har stått ren och
skär inför sin Gud, så gjorde jag det i den
stunden. Jag grät som ett barn, och något så
skönt har jag aldrig upplevat. Jag minns så väl,
hur jag var klädd: i en svart rock, som var köpt
för två riksdaler utav en gammal bonde, en rosig
väst, som jag hade fått låna utav en dräng, och
ett par gamla byxor, som jag hade förut. Och
så hade jag min fars gamla hatt, som vi borstat
opp, och en ljusgul halsduk.

»Och på eftermiddagen minns jag hur jag
var ute och satt i backen, som låg på andra
sidan skogen en bit ifrån stugan. Och där såg
jag på solen, som sken ner mellan granarna,
och på den mörka mossan under träna. Och
då kom den där sköna känslan över mig igen,
och i desamma så grät jag. För jag kom att
tänka på, att vi inte hade så mycket som en
brödbit i huset, och att jag knappt fått något
till middag. Min gamla mor grät, när vi kom
hem ur kyrkan, för att hon inte hade något
att ge mig. Och så började jag och fundera
efter, om jag inte ändå skulle kunna hitta på
någon råd. Och då kom jag att tänka på, att
nära intill, där jag satt, fanns en gammal
potatisgrav, där bonden, som rådde om den, nyss hade
tagit bort all potatisen, som han skulle ha att
sätta. Och jag kom att tänka på, om inte där
kanske kunde ligga nån potatis kvar. Och hur
jag gick där och påtade med en käpp, så hittade
jag aderton potatisar. Och dem kokade mor,
så att den kvällen fingo vi potatis och salt. Tänk
er det, potatis och salt på konfirmationsdagen.
Det var inte roligt att leva då inte.

»Och på det sättet hade vi det många
gånger.                                                                 

»Jag fick förstås lov att komma hemifrån.
För det var smått om det på alla sätt, och med
en mun mindre blev det genast lättare. Då hade
jag, kan ni tänka er, läst på en gammal trasig
tidningslapp, som jag hitta' i en hage, att de
höll på att bygga en järnväg. Jag visste inte,
vad det var. Jag hade för mig, att det var en
slät väg av järn, där man åkte tort på något sätt.
Och så hade jag hört, att det fanns pojkar
anställda där, som inte hade annat att göra än
att bära redskap från ett ställe till ett annat.»

Mannen hade blivit alldeles förändrad. Han
talade som under inflytande av inspiration, fast
han tydligen icke ett ögonblick tänkte på eller
sökte efter uttrycken. Jag gjorde ovillkorligen
den reflexionen, att om han talat så på scenen,
skulle han hava varit oemotståndlig som
skådespelare.

»Vad mor min var mån om mig, när jag
skulle i väg», fortsatte han. »Jag kände hela
tiden på mig, hur svårt hon tyckte det var, att
hon inte skulle ha mer att ge mig. Hon rustade
i ordning min lilla ränsel med att par skjortor,
några strumpor, helgdagsrocken, och vad det
kunde vara, som jag skulle ha med mig. Och
till matsäck fick jag en kaka rågbröd och en
sillstjärt. Mer hade mor min inte att ge mig.
Far min tog jag adjö av hemma, honom tänkte
jag inte så mycket på heller, men min mor hon
följde mig en hel fjärdingsväg till en grind, som
låg borta i skogen.

»Hon sade inte ett ord först, när hon tog
adjö av mig, hon bara klappade mig på axeln
och kysste mig. Och så gav hon mig aderton
skilling, som hon sparat ihop, utan att far min
visste av det. 'Herran vare med dig, mitt barn!'
sa' hon till sist. Men när jag kom igenom grinden,
så vände jag mig om och såg efter, vad min,
mor tog sig till, och då fick jag se, att hon
hade satt sig ned på en sten och grät. Och så
ensam i verlden och olycklig här jag aldrig känt
mig. Jag lade mig ner i gräset en lång stund
och grät, jag med. Och jag minns, att bredvid
mig där jag låg stodo några stycken röda
svampar, kantareller tror jag de heta, som växte
i mossan. Jag kan se dem när jag vill, och hela
platsen också. Jag gick dit sist när jag var
hemma, och ni må tro mig eller inte, men det
var icke långt borta, att jag hade börjat på
att gråta igen.

»När jag reste mig upp och såg bortåt vägen,
där mor min setat, hade hon gått sin väg, och så
gick jag på! Brödkakan och sillbiten voro snart
slut förstås, och jag hade tre mil hem. På kvällen
kom jag till en bondgård i trakten, där jag visste,
att de höllo på med järnvägsbygget. Och där
fick jag ligga över natten. För jag passade på
och gjorde mig nyttig. Jag hjälpte pigorna med
att bära in vatten, och så späntade jag stickor.
Men ni ska' få höra, hur underligt det se'n
gick, som det alltid har gått mig. För när
jag inte har kunnat hjälpa mig själv, då har jag haft
tur, och när jag inte haft tur, då har jag hjälpt
mig själv.

»Dagen därpå gick jag direkt upp till
ingenjören, som ledde arbetet, och frågade, om jag
kunde få arbete där. 'Vad kan du göra?' sa1 han.
'Jo, jag kan väl alltid hjälpa till med att bära
redskap', sa' jag. Då tittade han på mig, och
hur det nu var, men han tog mig, och jag fick
börja genast.

»Nu var det förbjudet för arbetarna att slå
pojkarna. Men en dag skulle jag skjuta en
skottkärra över ett bräde, som var lagt över ett dike.
Det var inte mitt fel, för brädan låg löst och vände
sig. Men det gick ikull. Och då sprang en av
karlarna på mig och gav mig stryk. Och han
drog mig i örat, så att det gick loss ett långt
stycke. Titta», fortfor han, »det här jag märke
efter än. Men då gick jag till ingenjören, och
han tog mig i försvar. Och för att jag inte
skulle få igen det på annat sätt, så tog han mig
som betjäntpojke och lät mig vara med sig och
följa med honom och bära hans doningar, när
han var ute och mätte. Det var ett slags
befordran förstås, och alla de andra arbetarna voro
så avundsjuka på mig, så det fanns de, som hade
svurit på att slå ihjäl mig, bara jag visade mig
utanför dörren.

»När jag hade varit hos honom ett år, så
tyckte han det var synd, att jag inte skulle få
lära mig något ordentligt. Han hade fått tycke
för mig och tyckte väl, att jag var pigg kan jag
tro och rapp i vändningarna. Och då skaffade
han mig, så att jag fick komma in som frielev
vid mekaniska verksta'n i Malmö.»

Han gjorde ett uppehåll i berättelsen, och
vi klingade med varandra.

Därpå fortsatte han igen, sedan han satt
sig till rätta och lagt upp benen på en stol.

»Men då började jag att tänka på saker,
som jag aldrig hade tänkt på förr. Jag tyckte,
att det i alla fall var trist, att jag skulle gå
på det sättet som ett slavdjur och aldrig få se
allt det sköna och härliga, som fanns i världen.
Jag läste allt, som jag kunde komma över, Blanche
och Braun, Tegnér, Victor Hugo och Eugène Sue.
Var jag gick och stod, så drömde jag om,
hur stor och vid världen var, och hur jag skulle
kunna komma i åtnjutande av allting, som jag
visste fanns där ute, och som jag aldrig hade
sett.»

Han satte sig rätt upp i soffan och lade
handen på mitt knä.

»Då kom en teatertrupp till sta'n. Det var
Bromanders gamla trupp. Och de spelade gamla
tragedier, riktigt stora saker ibland och
operetter och folklustspel. Det förstås, att inte var
det nå'nting mot att se dem i Stockholm eller
Paris — för jag har vadt i Paris också. Här
ni vadt där?»

»Nej, det här jag inte. Var det hos honom,
ni först kom till teatern?»

»Ja, det gick inte med ens. Men jag gick och
funderade på det. Jag minns, som om det var i
går, hur jag såg dem spela <sp>Daniel Hjorth</sp>.
Minns ni det där stället i fjärde akten, när han
ligger bunden i kedjor och berättar om sina öden
och talar om sin faders grav.

'Och denna grav var en schavott'.

»À, hur jag gick och spelade det där för mig
själv. Ty jag ville bli tragiker. Jag lärde mig
den ena rollen efter den andra — jag var inte så
fet den tiden, som jag är nu, och jag hade inte
så mycket att äta heller för resten — jag läste upp
dem för mig själv, när jag var ensam på mitt rum,
eller när jag var ute om nätterna och gick. Det
kom en så'n oro över mig, och jag visste, att jag
aldrig skulle kunna bli lugn och lycklig igen, om
jag inte fick bli artist.

»Och under den här tiden gick jag ner till
kajen en middag. Studenterna reste igenom sta'n,
det var vid sommartiden, och de skulle fara igen
med ångbåten. Det var sångarfärden till Paris.
Och där stod jag ensam ibland folkmassan, som
hurrade, och såg, hur de svängde med mössorna,
och hur fruntimmerna viftade med näsdukarna
och kastade blommor, och så sjöngo de, när
båten lade från land: 'Sätt maskinen i gång, herr
kapten'. Jag vet inte, hur det kom till. Men jag
kände mig så lycklig, där jag stod, och ändå var
jag så bedrövad, för att jag skulle behöva stå
ensam på strand och se på, när de andra drogo
ut i världen med glädje och sång. Det gick som
varma vågor i bröstet på mig, och innan jag
visste ordet av, så stod jag och grät, så att tårarna
trillade. Och i den stunden beslöt jag, att jag
skulle bli skådespelare.»

Han drog tillbaka sin hand från mitt knä, tog
sig en klunk av det kallnade kaffet och teg
en stund, innan han fortsatte.

»Jag gick till truppen och anmälde mig och
blev antagen. Och nu var jag med om allt möjligt
i många år. Det var ett tarvligt sällskap, jag reste
med först, och några roller fick jag inte heller i
början. Svalt gjorde jag också ibland, och det
var svårt på många sätt. En gång hade vi legat
i Kalmar vid jultiden och inte lyckats få något folk.
Och hela truppen var skuldsatt för hyra och mat,
och inte ville vi precis skicka ut tiggarlistor, inte.
Men då hittade jag på något, som slog an på
Kalmarborna. Jag föreslog direktören, att vi skulle
annonsera om negerbalett i kostym, och hela
trappen klädde ut sig med svärtade
fårskinnsperuker och målade ansikten och ben, från
direktörens fru och ner till småbarna, och så dansade
vi två kvällar å rad, fan vet, vad vi hittade på för
hopp. Men det knep dem, det är säkert det, så
att när vi räknade ihop pengarna fick vi femton
kronors utdelning per afton, och med det
betalade vi våra skulder och åt oss mätta och reste
ur sta'n. För vi skulle vara över julen på Öland
och spela i Borgholm.

»Gud en så'n resa. Och så'na ångbåtar, och
vad det var kallt se'n. Men när vi kom till Öland,
då var det Mats i kassan igen, och då fick vi
tjugufem öres utdelning per man te köpa oss var
sin limpa för. Men jag var litet gourmand redan
på den tiden, så att jag bromsade med direktören,
till dess att jag fick tjugufem ore att köpa mig
smör för också. Jag glömmer aldrig, när jag gick
uppför backen till en bondgård, där jag skulle få
smöret; då fick jag se vår förstå älskare, som
låg framstupa på barfrusna marken och gnagde
på en stor limpa, så att mjölet stod som
landsvägsdamm ur halsen på honom.

»'Vänta Ute', sa' jag, 'så ska' du få smör också.
För vi hade alltid varit goda vännen

»'Det ger jag fan', sa' han och mumsade på.
Men jag gick och köpte smöret och fick ändå låna
en kniv till breda på't med.

»Skulle jag nu tala om alla mina
kärleksäventyr också», fortfor han, »då bleve det aldrig
slut, så det låter vi fara. Nå, jag kom emellertid
till den ena sta'n efter den andra. Och till sist fick
jag engagemang vid Södra teatern. Det var just
i den vevan, som direktörn där gick och hängde
sig. Och där stod jag då utan pengar och utan
engagemang och hade inte ett öre och visste inte,
vad jag skulle ta mig till. Jag hade alltid skrivit
litet i tidningar och så'nt där och brukat göra
rolighetsvers och annat. Och då hittade jag på,
att jag stängde mig inne i en hel vecka och skrev
ihop en bok <sp>Kulissmysterier av Pelle
Ekström</sp>. Men jag ville inte gå till nå'n
förläggare. För då visste jag, att jag skulle inte få
något för det, och inte ville jag ha den i
bokhandeln heller, för då skulle de ta en tredjedel
av förtjänsten. Utan jag viggade mig litet pengar
och förlade boken själv. Det blev inte mer än ett
litet häfte, snyggt, men enkelt utstyrt, och det
kostade bara femtio öre. Men jag hade
kolportörer, som sålde boken på alla kaféer, och som
fick bara ett par öre på vart nummer. Och ett
par dagar, innan boken kom ut, skaffade jag stora
röda plakat på gathörnena, som jag var ute om
natten och klistrade opp själv. 'Pikant boknyhet,
Kulissmysterier o. s. v.' Och så kände jag förstås
alla möjliga cigarrflickor i sta'n, som jag brukade
handla cigarrer hos och stå och prata med vid
disken, och de togo den gärna, när jag gav dem
ett par exemplar för egen räkning. Jag försäkrar,
att det inte fanns några svinaktigheter i den. Om
folk trodde, att det skulle vara det, eller inte,
det vet jag inte, men den gick ut, så att jag fick
göra en ny upplaga inom tre da'r. Och på det
sättet förtjänade jag fem hundra riksdaler på en
vecka, som jag hade behövt att skriva den. Det
här kanske ni aldrig gjort?»

»Nej, det ska' gud veta.»

»När jag nu hade så mycket pengar, så
tänkte jag, att nu skulle jag förverkliga en
älsklingsdröm, som jag länge hade haft och resa till
Paris. För när jag bara kommer dit, tänkte jag,
så reder jag mig väl alltid på något sätt. Och
så ska' jag säga, jag vet inte hur det var, men
jag var visst aldrig riktigt bra som
skådespelare.»

»Inte det?»                                              '

»Nej, jag minns, när jag spelade på teatern i
Falköping, att just som jag kom in på scen, var
det någon i första radens loge, som viskade, så
att jag hörde det: 'Se där är han igen.' Och en
tid fick jag inte uppträda, för att direktören påstod,
att publiken inte kunde vänja sig vid mig. Och
ser ni, det är inte så roligt alltid att vara konstnär.
Gud, vad jag svalt ibland, och så'na kläder jag
hade, manschetter, som jag hade klippt fransarna
av med en sax, vända skjortor, byxor med hål i
och en rock, som jag hade smetat över i
sömmarna med bläck. En gång när jag kom till en ny
direktör och sökte engagemang, så frågade han
mig, om jag hörde till dem, som ville äta både
fmkost, middag och kväll. — Ja, sa' jag, nog vore
det det bästa alltid. — Men då sa' han, att jag
dugde inte vid hans teater. — Men ser ni, får
man slita ont och svälta och gå i dåliga kläder
och ta ovett i tidningarna, när man tror sig ha
blottat sina heligaste känslor, då ska' jag säga er,
att man ska' allt ha en djävla kallelse, om man
ändå går på i ullstrumporna. Tror ni inte det,
va'?»

Jag erkände, att jag trodde han hade rätt.

»Jo, det kan ni bita er i tummen på, och
har man kommit ur sadeln en gång, så är det inte
så lätt att komma i den igen, när hästen
tjuvskalar uppför backarna. Nej, ser ni, det lärde
jag mig i Paris, och när jag hade varit där en
månad, började jag på att tänka på att knalla mig
hem igen. För där fanns det ingen möjlighet
att ta sig fram, och så fick jag respengar av några
hyggliga vänner, så jag trodde, jag skulle komma
till Malmö.

»Det var då, jag kom hit till Köln — litet
tyska hade jag lärt mig, medan jag var
skådespelare — jag tänkte bara stanna här över natten för
att titta på domkyrkan. Och hur jag nu hade
räknat, när jag for ifrån Paris, men när jag kom
ner på morgonen och skulle köpa biljett, så räckte
inte pengarna längre än jämnt till Hamburg. Nå,
tänkte jag, då lilla Ekström är det inte värt, att
du reser hem till Sverige, utan det är så gott, att
du stannar här och hittar på något geschäft, som
du kan slå dig fram med. Det är ingen skam att
arbeta, bara man tjänar sitt bröd på hederligt sätt,
och här känner dig ingen för resten.

»Jag tog mig en funderare, som räckte en
hel dag, och så gick jag ut i sta'n och hyrde mig
ett rum. Se'n skaffa' jag mig arrack och
socker och allt som behövdes för att brygga punsch.
En gammal kittel fick jag låna, och jag höll till i
en bryggstuga ner på gården. Sedan annonserade
jag om »Echt schwedischer Punsch» för fyra mark
buteljen. Jag hade inte mer än 10, men de
ströko åt samma dag och då kunde jag göra en
större brygd.

»Ja, så gick det undan för undan. Men när
jag hade kommit så långt, så det var mig möjligt,
så skaffade jag mig en liten diversehandel, och
på vintern gick det nog någorlunda. Jag hade
skapligt med folk, och om någon kom och ville
köpa ett större parti socker eller gryn, så kunde
det nog hända, att jag inte hade något inne för
tillfället, utan fick springa bakvägen över i en
annan butik och köpa varan för att sedan sälja
den utan att förtjäna ett enda öre, bara för att
hålla opp bodens kredit. Men det var detsamma,
bara det gick. Men så kom sommaren och folk
började dra sig ur sta'n och jag såg, hur svårt
det var för de gamla butikerna. Själv kunde jag
stå hela dagen i boden och knappt få sälja ett
skålpund kaffe. Och då förstod jag, att jag fick
lov att hitta på något särskilt, om det inte skulle
stå still för mig igen. Och så hyrde jag mig två
pojkar, som jag lät göra röda mössor åt, där mitt
namn stod graverat på en plåt, och gav dem var
sin annotationsbok och plyertspenna, och åt dem
köpte jag sommarbiljetter på små båtarna, som
gå opp och ned för floden utmed sommarställena.
Och så annonserade jag i tidningarna, att man
för en liten procent kunde få alla sina uppköp
av kött och grönsaker och annat ombesörjda av
firman Ekström & komp., om man lät anteckna sig
hos de i röda mössor klädda pojkar, som
anträffades på båtarna. Och det tog skruv ska'
jag säga; jag fick så mycket att göra, så jag
måste åka i droska hela förmiddagarna, medan
bodbetjänterna hos de andra satt och sov bakom
disken. Alltid blev det nå'n förtjänst, och så drog
det folk till butiken.

»Jag kom i ropet, och jag låg som en rem
efter backen för att kunna hänga i. Jag hittade
på, att när det var nå'n piga, som jag kände igen,
som riktigt länge hade gått och handlat hos mig,
så köpte jag två biljetter på andra raden, när
jag visste, hon skulle komma, och så sa' jag åt
henne, när hon då kom:

»Tycker lilla jungfrun om att gå på teatern?'
sa' jag.

»'Ach Gott, det är det bästa som finns', sa'
hon. 'Rövare och herrar i trikot och så'nt där.'

»'Här ska' lilla jungfmn få för gammal
bekantskaps skull', sa' jag. 'Hon kan ju bjuda nå'n
av sina bekanta med sig. Det finns väl alltid nå'n
god vän. Vasa? Adjö, lilla jungfrun, kom snart
igen', sa' jag.

»På det sättet gav jag teaterbiljefter åt halva
sta'ns pigor, så att när jag gick på teatern ibland,
kunde jag se dem sitta där radtals. Men jag gav
aldrig åt en, så att en annan såg det, och jag bad
dem alltid att tiga med det, så att de andra inte
skulle bli avundsjuka.

»Och följden var den, att alla pigor, som
voro ute för att göra uppköp, kommo till mig, om
de hade aldrig så lång väg att gå. Och jag var
alltid glad och vänlig vid mina kunder, och så
till sist blev den här lilla lokalen ledig, och så
köpte jag den, och nu tjänar jag, oss emellan
sagt, tjugutusen mark om året. Men det rör
inte de här djävla dumma tyska ölpumparna. För
det är ett rackarsläkte, det ska' jag säga er.»

Han tystnade och såg sig omkring i det
eleganta rummet med de tunga gardinerna, den tjocka
mattan och de fina möblerna. Därpå hällde han
i glasen, vi klingade, och sedan vi en stund tittat
på varandra, började vi skratta, räckte på en
gång fram händerna och kommo överens om att
kalla varandra för du.

»Tack ska' du ha bror», sade min nye vän,
i det han tog upp näsduken och torkade sina
läppar. »Tack ska' du ha, det är förbanna mig den
första människa, jag har druckit brorskål med i
Köln, fast jag nu här bott här i elva år. — Ja,
så här det gått med mig här i världen, ser du.
Men det ska' jag säga dig, att jag har aldrig glömt
min kärlek till det, som är stort och skönt. Och
om jag nu har hållit på med det här i så många år,
så har det bara varit, för att jag en gång inte
skulle behöva tänka på utkomsten längre, utan
kunna slå mig i ro och leva för allt, som jag har
längtat efter i hela mitt liv. För om jag inte kan
göra något själv som konstnär, så kan jag
åtminstone njuta av allt, vad andra människor gjort,
som är mycket förmer än jag, det vet jag nog.
Men mitt hjärta är lika varmt nu, som det var, när
jag stod på stranden och grät, för att jag inte
kunde få följa med studenterna, när de foro bort
för att sjunga i Paris. Och jag vill bosätta mig i
Sverige, för jag trivs inte här i Köln! Jag
kommer ihåg, vad min direktör vid Södra teatern,
salig gubben, som gick och hängde sig, sa' åt mig,
da'n innan han gick till en bättre värld: 'Pelle
Ekström', sa' han, 'du blir ta mig fan ingen
konstnär, men konsten kan du ändå aldrig glömma', sa'
han. 'För den som har luktat på ramplamporna,
han är fast för livet.' Och det hade han rätt i,
fast han aldrig kunde veta, hur sant jag skulle
tycka att det var här i Köln, där jag bara längtar
till gamla Stockholm och Dramatiskan och Södra.»

Därmed satte han sig upp i soffan, och såg
på klockan. Han hade åter fått samma
besynnerliga veka uttryck i sitt jovialiska ansikte, som
jag förut iakttagit.

»Min själ är hon inte åtta.»

Han sprang fram till dörren och ropade ut
i skänkrummet:

»Gustav. Ta mig fan sitter inte den
lymmeln och sover.»

Och som en katt slank han ut genom dörr'n,
och jag hörde från det yttre rummet ett par
smällande ljud, som hade en förvånande likhet med
örfilar.

Därpå kom han tillbaka igen och då var han
fullständigt den glada värden igen.

»Är det inte förbaskat, att man inte ska'
få ha ett ögonblicks ro. Om vi skulle gå ut ett
slag? Och titta på sta'n? Vasa? Det är café
chantant i kväll?»

Därefter satte han hatten på huvudet och
hoppade två steg baklänges för att låta mig gå
först ut genom dörr'n.

»Var så god! Var så god! Det är jag, som
är hemma här.»

På gatan gjorde han ett par livliga
pas-de-grace, som skulle hava berövat honom alla
allvarsamma kunder, om de kunnat se det, tog mig
sedan under ärmen och viskade mig i örat,
under det vi i broderlig endräkt trillade fram efter
trottoaren.

»I dag är jag den gamle igen. Aktör, ser
du, artist och vagabond. At helvete med
värdshusvärden. Här ska' festas. Kommer du ihåg
gubben Deland i 'Sodom och Gomorrha,: Ja vi
ska' sudda, sudda, sudda. Ja, vi ska' sudda, sudda
och sudda.» -- -- --

Vi tillbragte aftonen och mer än halva natten
tillsammans. Men dagen därpå fick jag mitt
rekommenderade brev, och när jag då for, följde
han mig ner till tåget. Han tryckte min hand
tiir avsked, och när jag steg in i kupén, sade han :

»Nu ska' jag hem igen och spela
värdshusvärd.  Aktör är man ändå, hur man vänder sig.»

<tab><tab><tab><tab><tab>1884.

*
</chapter>
<chapter name="Fem kronor">
<h2>Fem kronor.</h2>

Stranden var öde. Icke ett träd, så långt
ögat kunde nå. Kort gräs växte på den magra,
sandiga grunden. Himlen var grå med stora,
drivande skyar, och havet välte i tunga slag in mot
stranden.

Huset var litet, grått och förfallet med två
fönster och alla rutorna skiftande i grönt och
blått. Skorstenen satt på sned, och staketet kring
trädgårdstäppan var prytt med mässingsbitar,
minnen av ett strandat fartyg, vilket Lars Anders
varit med om att rädda. Två barn lekte på
gården med kalkstenar, som de krossade i bitar
och byggde ladugård av.

»Tror du far kommer hem?» sade flickan och
såg upp mot brodern.

Pojken stötte mössan upp i pannan, spottade
långt ut, som han sett fiskarna göra, och såg bortåt
havet: »Ja vars, vad han gör. Han kan sköta
en båt, han.»

Två mil öster om Öland ligger ett grund,
där befolkningen fiskar sill. I gott väder kan en
karl segla dit ensam och till och med ligga ute
där över natten. Men mot hösten är det allt gott
att vara två. Då kastar stormen vågorna alldeles
lergula upp mot den långgrunda stranden. Det
finns ej en fläck utomhus, där man är skyddad
för blåsten, och en natt behöver man aldrig 
tillbringa därute. Ty man seglar ut på en timme och
lika fort tillbaka igen.

Lars hade rest för två dagar sedan med god
vind och lugnt hav, och nu satt hustrun och
väntade på honom. Den som är van att vänta, oroar
sig ej i onödan. Men stormen hade nu varat ett
dygn. Den hade redan börjat mojna av, och
ännu hade ingen Lars kommit tillbaka.

Hustnin gick ifrån spiseln, där hon nyss gjort
upp eld, gick fram till fönstret, torkade av rutan
och såg ut. Havet låg framför henne svart och
grått med vita kammar och en lysande grön
skiftning. Det hävde sig i lugna, starka dyningar.
Längst bort skönjdes en blå rand, och in i stugan
hörde hon de egendomliga smällarna av vågorna,
som stötte mot stranden.

Två karlar kommo långsamt uppför
gångstigen från sjön. Ingen av dem var Lars. Hon
bemannade sig och gick ut på trappan till barnen,
just som karlarna kommo fram till grinden. Hon
såg på dem och förstod allt, men kunde ej få
fram frågan.

»Var är Lars?» sade hon till sist.

»Han är borta», svarade den ene efter en
stund. »Vi såg båten driva omvänd en mil till
sjöss.»                                                               

Hustrun satte sig på trappan. Hon grät ej
högt, men hon krökte sig under slaget.

Barnen sprungo till, en på var sida, men hon
märkte dem ej. Karlarna stodo tysta och sågo på
scenen framför dem. Ingen talade. Man hörde
blott havets tunga dyningar, som långsamt grävde
sig in i sanden.

Slutligen gjorde den ene av karlarna en
rörelse får att gå. Den andre såg sig om som i
ovisshet. Så gick han fram, lade handen på
kvinnans skuldra och sade: »Det var en bra karl.
Gud fröjde honom.»


Hon satt alldeles stilla. »Det var han»,
mumlade hon, »det var han.»

Karlarna gingo, och hustrun satt där ensam
med sina barn. De små gräto och hon hörde det
ej. Men allt som kvällen kom, blev hon vekare.
Hon gick in för att få barnen i säng. Men då
tog smärtan henne, och hon föll i en häftig gråt.
Barnen hade gråtit sig till sömns utan kvällsvard,
och hon satt där ännu på sängkanten med
händerna i knät. Så kom natten och med den vilan.
Dagar kommo, år kommo och med dem glömskan.

Det blev ingen begravning, ty havet hade
sörjt för det alltsammans. Det hade vaggat
honom genom livet, burit honom i sin famn, när
han var ett barn, givit honom hans uppehälle, när
han blev man, och nu gungade det hans döda
kropp på vågorna, tills den sjönk i djupet eller
kastades opp på en strand eller ett grund.

Han var borta.

Men det var ej tid att sörja, om det också
sved en smula i hjärtat. Här voro tre liv att
uppehålla. Här var arbete att göra, och änkan
tog ärligt itu med saken.

Först måste hon köpa en stuga. Den gamla
var torp, och hon kunde ej betala arrendet eller
fullgöra dagsverkena. En visste hon om, som var
till salu för trettio riksdaler. Hon hade blott fem,
men hon bad att få utbetala resten så småningom,
och det skulle hon få.

Strax därefter fick hon höra om en annan,
som såldes för femton. Den var sämre, det
förstås. Där var kallt om vintern och hett om
sommaren. Men den, som blott har fem, är glad att
ej behöva vara skyldig mer än tio, och hon gick
till bonden och bad, att köpet skulle få gå om.

Det blev ett långt samtal.

Tiderna voro svåra. Om man skulle göra
så med alla! Han kunde ej vara säker att få den
såld igen. De fem kronorna kunde hon i alla
händelser ej få tillbaka. Alldeles omöjligt. Något
för något.

Och hon gav med sig. Fast nog grämde det
henne alltid. Han skulle ha kunnat undvara dem
bra mycket bättre än hon.

Men åren gingo, och hon drog sig fram.
Hon spann, hon stickade strumpor, hon gick på
dagsverken, och hon sparade. När barnen blevo
äldre, sattes de i skola, och när sonen blivit
konfirmerad, visste hon utväg för att utrusta honom,
så att han kom till sjöss. Ty till sjöss ville han,
och hon ville det ock. Hans far hade velat det.

Och så levde hon sitt liv på den kala
stranden, där hon aldrig såg ett träd, där blåsten pinade
igenom mosstoppningen på väggen, och där snön
om vintern stängde henne inne ensam. Ty sonen
hade med tiden satt eget bo, och dottern var ute
i annans tjänst.

Våren kom ju dock till sist och smälte snön,
så att vägarna blevo farbara, sjön isfri, marken
torr och vindarna ljumma.

***

När jag såg den gamla, var hon inne i
staden för att sälja garn, som hon spunnit.

Dagen var solig, trottoarerna utan skugga,
luften fylld med damm och hettan kvävande.

Hela dagen hade hon gått ur hus och i hus,
och nu var klockan fyra på eftermiddagen. Hon
hade gått, som man går i hettan, tills lemmarna
styvna och fötterna bliva ömma.

Hon hade varit inne i köket och fått sig mat.
Nu satt hon på stentrappan utanför och vilade sig.
Den sista garnhärvan hade hon blivit av med,
och om en stund skulle hon vända tillbaka med
den lilla ångbåten.

Vi stodo omkring och försökte komma i språk
med henne. Hon var krokig och grå med detta
på en gång trötta och forcerat vakna uttryck, som
kommer av näringssorger. Näsan var böjd mot
hakan, munnen infallen och ansiktet rynkigt.

Men allt som hon kryade till sig, blev hon
meddelsam. Hon svarade på frågor och berättade
vitt och brett med ett eget tungt uttryck och i
platta, vardagliga vändningar, hur hon hade det.

»Svårt var det i vintras, förstås», sade hon.
»På tre veckor kunde jag inte komma ut för snö.
Det var det att jag hade sillen, och mjöl hade
jag också. Men till sist tröt bränslet. Och då fick
jag gräva mig igenom snön själv och fram till
vedbo'n.»

Och sist kom hennes historia eller de bitar
därav, som jag berättat här. Det kom lugnt och
simpelt. Det som hade hänt, det hade hänt. Och
nu var det förbi.

Men ju längre tillbaka den gamla kom i sina
minnen, dess mer förmörkades hennes ansikte.
Munnen kneps skarpare samman, och ögonen fingo
ett vasst, pinsamt uttryck. Hon berättade om sitt
släp, om tider, när hon ej visste, var hon skulle
få brödbiten ifrån, om dagar av arbete, när hon
om kvällen av trötthet ej förstod, hur hon dagen
därpå skulle komma upp ur sängen. Därpå
berättade hon om mannens död och om allt det
andra.

Jag kände mig helt beklämd, där jag stod.
Var det att leva detta, att dag ifrån dag, år ifrån
år ej hinna med mer än att hålla hungern och
kölden på avstånd? Jag tyckte mig se släkte
efter släkte födas och dö utan att hava hunnit
mer. Och ännu skulle miljoner ryggar krökas,
miljoner hjässor bliva grå, miljoner anleten fåras,
utan att de i livet ens kunnat sträva efter ett
annat mål än det att hålla livet vid makt.


Men är det ett mål?

Så såg jag åter på gumman. Hon höll de
knotiga händerna sammanknäppta och nickade
sakta med huvudet.

»Jag kan inte hjälpa det», sade hon. »Men
det grämer mig, när jag tänker på de där fem
kronorna.»

*
</chapter>
<chapter name="Ett resultat">
<h2>Ett resultat.</h2>

Om torsdag skulle han komma hem, och
Ingrid gick och väntade.

Nils Gustav hade varit ute till sjöss, och nu
sade de, att han arbetat på varv någonstädes i
Amerika, och att han var en storkarl riktigt, nu
när han kom hem. Brev hade hon ej fått mer än
en gång, men hälsningar hade han skickat, att
han var frisk och hade det bra. En gång hade
en liten ask följt med hälsningarna. En ring
låg däri av guld, liten och slät. Den passade blott
till vänstra handens lillfinger. Därför lade hon
den tillbaka i asken igen och gömde asken längst
in i sin översta byrålåda.

Brevet hade ej varit långt. Där stod om,
vad han sett, vilka skepp han rest med, hurudant
befälet varit och hurudan födan, hur mycket han
sparat ihop samt hur han kommit på varvet. Där
stod ock, att ute i den stora vårlden aktade man
en arbetare som en annan människa. Det sista
förstod hon knappt, men hon tyckte, att det var
något hon längtade efter, när hon hörde det.
Och sist stod det, att han höll av henne och skulle
komma tillbaka.

Nu var brevet utnött och nästan söndertrasat,
men på torsdagen skulle han komma.

***

På fredagen fick Ingrid veta, att han kommit,
och hon tyckte hela dagen, att det var underligt
att allt var som vanligt.

På aftonen gick hon ner åt ängen, som
går fram mot fyren till, den gröna fläcken på
Ölands stora öde alvar. Där hade de mötts förr,
när hon var en sjuttonårs flicka och aldrig varit
ute i världen. Nu hade hon varit i tjänst i två år
och tyckte, att hon kände livet.

Det var skymning och kallt. Grönskan var
mörk, med gult och rött mellan bladen. Ekarna
stodo ännu gröna, men björkarna hade redan
börjat fälla. En lätt dimma steg upp över kärren,
och full tystnad rådde. Som en sista pust av liv
gick genom skogen, och långt borta hördes havet
som ett oredigt sorl. Det var en kväll i september
med klara stjärnor.

Hon satte sig på den gamla bänken mellan
två träd och väntade. Om en stund kom han
verkligen. När ingen på gården visste var hon
var, hade han gått hit.

Nils hade lagt ut, såg starkare ut, hyn var
mörkare, och skägget hade växt. Han satte sig på
bänken och drog Ingrid till sig. Hon stödde sig
mot hans bröst, och de talade om allt, som hänt
under dessa åren. Om Ingrids far, som hade dött,
om hans far, som ännu bodde i den gråa stugan
nedåt sjön till, om hur fisket gick för gubben och
om gamla tider.

Men skymningen föll alltmera, och orden
dogo.

Ingnd kände, hur hennes puls gick fortare.
Hon nästan kvävdes under hans famntag, men
hon tänkte intet, fruktade intet. Hon var blott
lycklig.

Så lade Nils sin hand på hennes kind: »Vill
du tro mig, Ingrid? Till julen kan jag gifta mig.»


Hon kysste honom till svar, och så kom det
tyst, staccato: »Det gör ingenting.»

»Vad menar du?» stammade hon och ville
resa sig. Han drog henne ned igen: »Säg icke,
att du icke förstår.»

Men Ingnd reste sig. »Jag får lov att gå
hem», sade hon.

Nils Gustav följde, med armen om hennes
liv. Så gingo de fram till den lilla vita byggnaden,
där Ingrids husbondfolk bodde.

Det var tyst på gården. Alla ljus voro
släckta i fönstren. Månen kastade en skarp glans
över mitten av planen, men runt omkring var det
djup skugga under de lummiga träden. Blott en
och annan strimma lyste med ett matt, gulaktigt
sken igenom det tjocka lövverket. De gingo allt
långsammare, ju mer de nalkades trappan. Allt
oftare sökte deras läppar varandra. De stannade
i en lång omfamning. Så gingo de vidare igen,
hårt pressade mot varandra.

De kommo fram till trappan.

»Godnatt», sade Ingrid och kastade armarna
om hans hals. Han omfamnade henne ännu
häftigare, men sade intet. Den ena handen hade
han pressat mot hennes bröst. Han höll henne så,
när de gingo uppför trappan.

Nils Öppnade dörren.

»Du får inte», viskade Ingtid. »Gå, Nils.»

»Tro mig», sade han på samma sätt. »Säg
icke nej. Till jul kunna vi sätta bo.»

»Jag törs ej, Nils», viskade hon. Men han
drog henne till sig. Ingrid lutade sin panna mot
hans hals och följde honom sakta in.

Så stängde Nils förstugudörren varsamt, utan
ett ljud.

***

Några dagar därefter var det nordostlig
stickande storm med svår sjö. Nils' far hade
fiskdonen ute en halv mil till havs. Det var allt vad
han ägde, och på morgonen seglade Nils ut med
fadern  för att bärga dem.

På söndagen fick Ingrid veta, att de ännu
ej kommit åter. Då hade emellertid stormen
stillat av, och sju båtar sattes under segel för
att söka dem. Vid middagstiden återvände dessa.
De hade funnit båten drivande med kölen
uppvänd, men fiskredskapen voro borttagna.
Antagligen hade båten varit för hårt lastad och
kantrat på hemvägen. Liken och redskapen måste
av stormen ha blivit drivna söderut.

Ingrid var nere vid stranden, när karlarna
kommo tillbaka. Hon gick därifrån som i feber.
Det blåste kallt ifrån sjön. Tunga skyar
hängde över den gråa alvaren.

Ingrid hade ingen redig känsla. Det syntes
henne vara så tröstlöst mörkt allting, och så visste
hon, att hon nu var alldeles ensam. Hon hade
ju varit så lycklig dessa dagarna. »Han är död»,
mumlade hon för sig själv, när hon gick framåt
vägkanten, »död.» Det låg något så hårt och
tillika så underbart i det ordet. Död!

Hon satte sig ned på dikesrenen och grät
länge.

När hon reste sig upp var det skymning.
Hon var trött och gick med långsamma, vacklande
steg hem till sina sysslor.

Tiden gick enformigt, tungt, glädjelöst. Om
dagarna arbetade hon, och om nätterna grät hon,
sov, vaknade, grät igen och somnade på nytt i
en orolig, drömfylld slummer. Fann hon om
dagen en stund ledig, gick hon upp på vinden.
Där satte hon sig på en bjälke vid takfoten,
pressade huvudet i sina händer och önskade, att
hon vore död. Omsider kom en slags slö 
likgiltighet över henne. Hon gick till sina sysslor som till
en förströelse. När hon höll på med dem, var hon
lugnare.

Så förgick ett halvt år. Ingrid hade länge
vetat, att hon bar på ett barn, Nils' och hennes.

En dag i början av mars kallades hon in
till sin matmoder och fick det besked, att hon
skulle flytta i april. Intet skäl blev nämnt, men
Ingrid hade på sista tiden lagt märke till, att man
såg på henne, när hon gick. Hon blev också ej
ens förvånad. Det kunde ju ej vara annorlunda.

Ingrids mar hade dött, när dottern ännu var
ett litet barn, och när flyttningsdagen kom, stod
denna därför helt allena. Hela trakten visste om
hennes olycka, det såg hon på människornas sätt
mot henne.

På morgonen tog hon ett litet knyte i handen
och vandrade bortåt landsvägen. Vart hon skulle
gå, visste hon ej egentligen. Blott ett stod som
en fix idé för henne — att hon skulle gå ut och
söka sig en plats.

Det var en kall aprilmorgon med sydvästlig
blåst. Våren kom sent detta år. Töväder och
snöyra hade avlöst varandra oupphörligt. Snön
låg tätt över marken igen, vinden var bitande kall,
lärkorna, som kommit, hade tystnat, och
tussilagon, som börjat skjuta upp sin fjälliga stjälk,
vissnade. Isen låg kvar utmed stränderna, och
luften var hård att inandas. Det var vinter igen.

Ingrid gick åt norr utmed den västra kusten.
För vart steg hon tog, sjönk hon ner över hela
foten. Vart hon såg, syntes blott den en tum
djupa, nyfallna snön, vilken låg som en lätt matta
över den gamla. Vägen hade yrt igen under
natten. Skyarna hängde lågt. Tungt, kallt och
ödsligt låg landskapet framför henne.

Hon hade blott gått en halv mil, när hon
kände hur krafterna sveko henne. Bredvid vägen
låg en bondgård, men hon var känd där och ville
ej gå in. Hon stod vid grinden, villrådig och
ängslig. Hon frös, och hon var trott. Hennes
fötter voro våta och ömma, och för varje steg hon
tagit hade de sjunkit ned i den lösa snön.

Ingrid lade handen på låset. Hon kunde ju
dock försöka.

I stugan satt bondhustrun med ett barn i knät.

»God dag», hälsade Ingrid och stannade vid
dörren.

»God dag», sade hustrun.

Därpå blev det tyst.

»Kunde jag få stanna här en stund?»

Ingen av dem fick ett samtal i gång, och
ingen försökte det egentligen heller. Hustrun
gav barnet di, småpratade vid det och vaggade
det i knät. Ingrid satt tyst kvar vid dörren.
Hon hade velat smeka barnet, men hon vågade
ej, ty hon trodde, att hon ej skulle få det.

Slutligen reste hon sig upp: »Jag får väl
gå nu.»

Ingnd stod där en stund.

»Ja, du får väl det.»

»Adjö.»

Hon lade handen på låset.

»Vart skall du gå?»

»Jag vet inte.»

Ingrid öppnade dörren långsamt, dröjande.

»Ja, adjö då.»

»Adjö.»

Och hon låste dörren efter sig.

Hon kastade på huvudet i ett slags trots
och gick bortåt vägen. Hon kände kraft och lust
att hjälpa sig själv. Så kommo tårarna ymnigt
och häftigt. Vart skulle hon gå? Vart i vida
världen skulle hon gå?

Efter ett par timmar gnagde hungern henne.
Hon försökte att få köpa mat, men hon fick det
icke. Hennes tankar voro ej rediga längre. Som
av instinkt såg hon nedåt sjön och tog av på en
väg, som ledde ditåt. Hon frös ej mera, hon
var het i hela kroppen. Ådrorna brände som eld.
Och så var det så tungt att gå, så oerhört tungt
Hon fick stanna för att draga ändan. Fullkomligt
mekaniskt strök hon håret åt sidorna och rätade
på huvudklädet.

Då hörde hon det egendomliga, skrapande
ljudet av vågorna, som sköljde upp mot landisen.
Hon spratt till och såg sig skyggt omkring. Hon
kom ihåg, hur det var, när hon var mörkrädd som
barn och sprang utan att veta för vem, men sprang
med flämtande bröst och rysande avfruktan.

Hon kastade knytet ifrån sig, satte händerna
för ögonen och sprang framåt, stannade för att
draga andan, skakade snön av kjolarna och sprang
igen, alltjämt ned mot sjön.

Hon tyckte sig dyka ned i det kalla vattnet
för att söka rätt på Nils. Och han var därnere.
Han tog emot henne med öppna armar och kysste
henne. Men hon tyckte att hans mun var så kall
och hans famn så ohyggligt livlös. Och hon
talade vid honom om deras barn, som hon bar
under sitt hjärta, och så kände hon sig sjunka
ned, allt djupare och djupare.

Det svartnade för hennes ögon, och hon föll
sanslös i snön.

***

När hon vaknade, låg hon i ett litet tarvligt
rum i en varm säng. Hon såg sig om en stund,
lutade kinden mot den vita kudden och
insomnade ånyo.

Det bodde en rik bondänka där i stugan.
Gumman var liten och tunn med ett magert,
skarpt anlete. Hon hade varit änka i tjugu år
och haft många friare, dem hon alla avspisat.
Och säkert är, att icke ens det kyskaste hjärta
skulle haft något att invända mot renheten av
mor Anna Lisas änkestånd.

Hit var det som Ingrid hade kommit.
Gårdsdrängen hade funnit henne avsvimmad på
stranden och burit henne in.

Gumman hade genast förstått, var skon
klämde.

»Men fast hon är ett stycke, kan man väl
ej låta henne dö för det», sade hon. Och så fick
Ingrid stanna.

Efter en veckas sjukdom fick Ingrid ett barn.
Den själsspänning, hon levat i, jämte
överanstfängning hade väl påskyndat hans födsel. Det
var en gosse. Han var ovanligt späd, lemmarna
voro spensliga och bröstet infallet. Han såg ej
ut att leva länge.

Men Ingrid blev kryare för var dag. Hon
gav själv den lille di och kunde ligga långa
stunder och se på honom med tårar i ögonen.

»Du är lik Nils», viskade hon i barnets öra.
Hon ville ej säga det högt.

Men bamet blev ej friskare. Det tynade
långsamt av, och en morgon, när Ingrid vaknade,
låg det dött bredvid henne.

När Anna Lisa kom in i rummet, låg Ingrid
framstupa med huvudet gömt i kuddarna och grät.
Gumman försökte fåfängt att få henne att tala
och måste slutligen själv lyfta undan barnet.

Då reste hon sig upp med en våldsam åtbörd,
men när hon fick syn på det livlösa anletet, brast
hon ut i en högljudd snyftning och föll alldeles
handlöst tillbaka mot kuddarna.

Allt som dagarna gingo, blev emellertid Ingrid
mera stilla. Kanske var grämelsen ej mindre
bitter för det, men i det yttre var hon dock lugn.
Och så kom ju begravningen.

Den hade Anna Lisa styrt om. Ingrid hade
stannat hemma.

Samtidigt hade gumman talat till kyrkoherden
om vad de skulle göra med Ingrid. Hon frågade,
om han ej visste någon utväg att skaffa flickan
plats som amma, då vore hon åtminstone försörjd.
Och kyrkoherden lovade att tänka på saken.

Nu visste kyrkoherden om en handlande i
köpingen, vars hustru nyss hade fått ett barn.
Frun hade varit mycket sjuk. Kanske kunde det
vara något för Ingrid?

Kyrkoherden funderade på saken och gick
slutligen till Ingrid. Hon såg blek ut och hade
mörka ränder under de ljusa, blå ögonen.

Kyrkoherden talade länge med henne i
enrum, föreställde henne hennes synd och hur
mycket hon hade att ångra. Ingrid hörde på tyst
och med nedslagna ögon. Flera gånger färgade
en rodnad de vita kinderna. Till sist bröto
tårarna fram, och under snyftningar mumlade hon
titt och ofta: »Nils är ju död. Jag kan ju ej rå
för, att han är död.»

Men när kyrkoherden började tala med
henne om den plats, han ville skaffa henne, då
torkade hon tårarna och hörde allvarsamt på.
Han förklarade fördelarna för henne, att hon fick
komma i ett aktningsvärt hus, och hur svårt det
skulle vara för henne att taga sig fram på egen
hand. Och när han gick, tog hon honom i hand
och tackade honom. »Det är gott att slippa ligga
andra till last», sade hon.

När kyrkoherden kom hem, skrev han till
handlanden ett långt och sirligt brev, där han
ordade om, mänskligt att tala, förmildrande
omständigheter.

***

För lngrid blev det en tung tid, som nu
följde. Hon hade nog haft sin lilla dröm om
lycka. Hon hade önskat sig ett hem, där hon
kunde få bo med Nils, vänta på honom, när han
var borta, och taga emot honom, när han kom
hem. Smått kanske det blev, men det skulle
dock ha varit hennes eget Och ett barn hade
hon tänkt att få vagga på sitt knä, sköta och se
växa opp. Men i stället låg hennes barn i en
vrå av kyrkogården, och hon skulle aldrig kunna
tala till människorna därom utan att rodna.

Från handelsman — patron som han
kallades — hade kommit jakande svar. Och Ingrid
skulle nu bort till andra. Hennes tid skulle
tillhöra andra, hennes arbete andra, och det barn,
hon gav di, skulle aldrig kalla henne för mor.

Ingrid flyttade dit. Och hon fick pröva, vad
det vill säga att återvinna aktningen i världens
ögon, när man en gång förlorat den.

Hon stannade där i fem år, och man
behandlade henne allmänt med vänlighet. Hon
stannade där i tio och fick rang av trotjänarinna.
Varför hon kom dit, hade man väl reda på, men man
hade tröttnat att tala därom längre. Det var
så länge sedan.

Och då tackade Ingrid Gud, att hon ej
behövde slå ned sina ögon för människorna längre.
Men det sved i henne också, ty hon hade ju intet
i världen, som var hennes, mer än kläderna hon
gick i, blommorna i fönstret och Nils Gustavs
ring, som ännu låg i sin ask innerst i hennes
byrålåda.

Hennes gamla husbonde dog och sonen
efterträdde honom i affären, men Ingrid blev kvar,
fast hennes hår var grått och hennes rygg krökt.

Numera hade hon föga arbete. Man uppdrog
åt henne blott en viss tillsyn över tjänarna, mest
som förevändning att få giva henne lön.  Barnen,
patrons barn, gamla patrons barnbarn, brukade
springa in till henne. Hon sjöng visor för dem
och gav dem socker.

Om sig själv talade hon sällan, men desto
mer om herrskapet. Hur hon kommit dit, hur
snälla gamla frun och patron hade varit, hur de
hade dött, hur unga patron hade blivit gift, samt
hur hans bror, just den hon ammat, drunknade,
blev fiskad opp och begraven på köpingens
kyrkogård.

Hennes rum låg på nedre botten och vette
åt torget. Utsikten var ej mycket att tala om.
Torget var litet och öde. Magra trän, med
stängsel omkring till skydd för kreaturen, växte
där i en fyrkant. De voro böjda av blåsten,
allesammans åt ett håll, och över hela planen växte
gräs mellan stenläggningen.

Om vintern var där vitt av snö med stora
drivor. Gångstigarna voro smala, och få vågade
sig ut i onödan. Men i fönstret bakom
geranierna och pelargonierna satt gumman med sin
stickstrumpa och då och då ett rosigt barnansikte
bredvid sig, som låg emot rutan och försökte
andas därpå för att få bort isen.

Utanför hade hon en liten rabatt, tre alnar
lång och två alnar bred. Där växte bland
balsaminer och krasse en »provinsch», som var hennes
stolthet, och var gång den blommade, bröt hon
av rosorna, allt som de kommo fram, och bar
dem till en liten grav med ett svart kors på,
där patrons gosse var begraven.

Till sitt eget barns grav, som låg en mil
därifrån, hade hon ej kommit på trettio år.

*
</chapter>
<chapter name="För att lära sig något">
<h2>För att lära sig något.</h2>

Madam Ström stack tidigt på morgonen ut
huvudet genom förstugudörren och ropade sedan
in till sin man: »Det är förskräckligt, vad det
snöar, Ström, inte kan vi låta barnen gå i skolan
i dag.»

Det var över en fjärdingsväg till skolan,
och då skulle man ändå gå en genväg över
skogen, där det inte var vidare banat. Eljest
var det dubbelt så långt, gott.

Men Ström, som var kusk, hade varit dräng
hos en major, som låg ute på möten och därför
visste ett och annat om sättet att hålla
husdisciplinen vid makt, han hade för princip att aldrig
hålla med sin hustru och svarade därför, medan
han med ena benet klev över sängkanten: »Det
får di lov och lära sig. Inte duger det för fattig
folks barn te inte kunna tåla snö.»

Madam Ström visste av erfarenhet, att det
inte lönade sig att tala emot, och som hon var
en klok kvinna och ej ville, att barnen skulle
höra, att föräldrarna voro oeniga, nöjde hon
sig med att stoppa in litet mer och bättre
matsäck än vanligt samt bad dem därefter se sig
väl för på hemvägen och inte sätta sig
någonstädes och vila. När de hade gått, var hon litet
orolig. Men den som ständigt har arbete, tänker
ej i onödan på olycka, och dessutom sade Ström,
när han hade fått i sig kaffetåren och gick ut
för att se till stallet: »Se, barnen får lov att
lära sig något. Om jag hade fått det, så hade
jag inte behövt gå här och lanka inte.»

Det var en pojke och en flicka, de som nu
begåvo sig i väg. Gossen var åtta år och flickan
nio. Hon hette helt enkelt Hilda, men gossen
hade blivit döpt till Gottschalk, ty det hette
majoren, som Ström hade tjänat hos, och det var
den gentilaste karl han visste.

Snön föll i täta flingor. Den lade sig mjukt
över barren på granarna, smög sig fast i de fina
öppningarna dem emellan och bildade som en liten
ås med skarp kant, vilken gick ända ut i grenarnas
yttersta spetsar, och när man tittade uppåt,
underifrån, låg den tätast utåt, glesare invid stammen,
och högst upp i toppen gjorde den nästan all
grönska osynlig. Och på vägarna föll den mjukt
och lätt, lager för lager. Den gjorde de små
gångstigama i skogen osynliga. Blott för den, som
gått där många gånger, syntes de som smala
fåror, litet lägre än den övriga snön, som
bländande vit låg över marken, så långt man kunde
se, in under granarnas djupa skuggor, över
gärdesgårdarna, borta där gärdet började, och som ett
oändligt fält av bara vitt över slätten, där
skogsstigen ett ögonblick krökte ut ur skogen och
gav ögat synvidd. Luften var full av de där stora
stjärnlika flingorna. Såg man upp, gjorde det
ordentligt ont i ögonen, och de små måste
oupphörligt torka sig i ögonen med yllevantarna för
att kunna se.

Men nu voro vantarna också tämligen våta,
och därför blevo de små röda kindema ej torrare,
för att de blivit torkade på vantarna. Och tungt
var det att gå. Ty snön gick över fotknölarna,
och de snavade oupphörligt på de våta
trädrötterna, lönnhalt som det var. Men de knogade
på med böckerna i matväskan för att ej väta
ner dem, sade inte ett ord, ty även barn tiga
helst, när de gå och flåsa. De bara knogade
på, och så turade de om att bära väskan.

Till sist stannade Gottschalk, eller Schalken,
som folkhumorn Gud vet av vilken anledning
döpt om honom till, och pustade.

»Du får lov och skynda dig», menade Hilda,
»mamsell blir så ond, om vi komma för sent.»

»Det bryr jag mig inte om», sade Schalken,
som kände sig modig, därför att han hade långt
kvar. »Hon skulle gå själv, finge hon se, hur
gott det är.»

Men Hilda bad honom så vackert, att han
skulle gå, att han till sist gav sig i väg. Och
så kommo de då fram.

Skolsalen var ett stort rum, ödsligt och kallt
med vita, kalkrappade väggar, långa bänkrader,
kartor och planscher över växter och djur på
väggarna, framme vid ena kortväggen lärarinnans
bord och stolen med skinnsits, till vänster
kartställare och till höger en stor, svart tavla, linjerad
med rött.

Det hjälpte inte stort, att det var eld i
kakelugnen. Lärarinnan frös, och barnen fröso.
De små sutto inte och blåste i fingrarna eller
trätte på kölden. Ty de voro inte vana vid bättre.
Men nog hade det varit förmånligare, om de
varit mindre våta om fötterna. Och nog hade de
frusit mindre, om de, när de kommo fram, varit
mindre upphettade av att vada i snön.

Psalmen lät inte vidare vackert, när de sjöngo
den. Men sjöngo gjorde de ändå av alla krafter,
så att ett par gummor, som just gingo förbi,
måste stanna och lyssna andaktsfullt på, hur
barnen ansträngde sig med »Min gärning nådigt
skåda».

Sedan lästes bön och så skulle man läsa
katekes.

Lilla Schalken satt och svettades. Hilda
kunde alltid bra, och mamsell brukade säga, att
han skulle följa sin systers exempel. Han hade
läst på tio gånger hemma och en gång i skolan.
Men han kunde ändå aldrig, när han fick frågan.
Det visste han, och det gjorde honom inte
djärvare.

»Fjärde bönen, Oottschalk», sade lärarinnan.

»Vårt dagliga bröd giv oss i dag», sade
Schalken utan att stappla. Ty han fick alltid läsa
fader vår innan han somnade på kvällarna, så
att bönerna kunde han.

»Luthers förklaring», fortsatte lärarinnan.
Efter att man börjat fästa vederbörlig
uppmärksamhet på, att Quds ord ej finge förvandlas
till en utanläxa, sade hon aldrig: »Vad är det?»
utan i stället alltid »Luthers förklaring». I början
var det nog litet konstigt för barnen, men de
hade så småningom vant sig vid det också, så
att nu visste de, vad de skulle svara.

Schalken började: »Ond giver väl utan vår
bön dagligt bröd ...»

Nej, nu stod det fast.

»At, åt», försökte lärarinnan.

»At, åt», sade Schalken. Och så blev det
tyst en stund igen.

»Ja, vem är det, Gud ger bröd åt?» frågade
lärarinnan alldeles utom boken. Ty hon hade
studerat pedagogik och kände till, att man borde
uppmuntra barn att begagna sitt förstånd.

Schalken funderade. Några flickor Täckte upp
fingrarna, Hilda skämdes, en och annan lade
huvudet på sned och satte handen för mun.

»Nå, min gosse, hur blir det? Vem är det
Gud ger bröd åt? Ger han bröd åt alla
människor?»

Lärarinnan undvek med flit den negativa
formen på frågan, som här varit naturligast.

»Nej», sade Schalken tvärsäkert, »inte åt
tiggare.»                                                  

»Ger han inte bröd åt tiggare? Har du
sett någon tiggare, som inte fått bröd?» Nej,
det hade Schalken inte sett. Han hade hört
talas om dem, som svultit ihjäl. Men det tordes
han inte säga. Han teg.

»Sätt dig ner och läs över bättre tyst för dig
själv», sade lärarinnan. »Nå, svara då, Hilda.
Du kan, det vet jag då.»

»Gud giver väl utan vår bön dagligt bröd
åt alla människor, jämväl de onda, men vi bedje
i denna bön» etc.

Hon läste fort, säkert och utan att resonera.
Det lät, som när man drar en barnvagn på ett
kvistigt trägolv.

»Det var snällt, min flicka», sade lärarinnan.
»Nå, Ida, vidare, huru går det till?» — Av
samma skäl som ovan begagnade hon icke
uttrycket: »Huru sker det?»

Och så gick det vidare.

Men Schalken satt tyst och stavade för sig
själv på, att Gud giver väl utan vår bön dagligt
bröd åt alla människor. Han tyckte, att han kunde
ha fått litet mer, när han gick hemifrån. Nog
fick han det dagligen alltid. Men det vore
allt skönt om det räckte till litet bättre. Han
kände sig just nu bra hungrig. Och så läste han
vidare om alla de sköna saker, som alltsammans
bara är dagligt bröd, såsom gods, åker, bohag,
god och trogen överhet, from maka och fromma
barn m. m. som de flesta aldrig ha sett en
gång, men som Gud ändå ger åt alla människor,
jämväl de onda. Det förstod han sig emellertid
inte på ännu. Och kanske skulle han aldrig lära
sig begripa det.

Men timmarna gingo. Efter katekesen var
det räkning, och efter räkningen skrevo de
välsknvning en timme, under vilken lärarinnan roade
sig med att elda och sköta om brasan. Så
blev det middagsrast med efterföljande geografi
och innanläsning. Och så skulle de nu gå hem,

Där ute hade det upphört att snöa. I skogen
fanns det ingen skottad väg, endast spår av
ett par människor, som hade gått där förut,
så mycket att man kunde hitta vägen. Det hade
börjat frysa på, men det var nedan och mörkt
redan på skolgården, litet ljusare ute på
landsvägen, på slätten, men i skogen, där Hilda och
Schalken fingo gå ensamma, var det mörkt,
mörkare blev det, ju längre in de kommo, men
allra mörkast var det vid det lilla kärret, som
låg långt ner i dälden med stenbackarna omkring.
Där tog alltid Schalken hårt tag i Hildas hand,
och deras små fötter gingo mycket fort, tills de
kommo upp på backen på andra sidan.

Där stannade de en stund för att pusta ut.
Nu voro de bra trötta, och ängsligt och mörkt
var det också. Men de hade ju gått vägen så
många gånger. Inte gick det an nu att springa
hela vägen och gråta, som de gjort första gången.

Men det var kallt, och det gjorde rysligt
ont i fötterna, som blivit stela av att strumporna
fått sitta på våta. Det gjorde förfärligt ont.
Och tungt var det att gå. Dessutom blir man
så trött av att lyfta fötterna högt upp för vart
steg i djup snö. Schalken ville gå in i stugorna
där det lyste, men Hilda höll fast hans hand.
»Vi äro snart hemma nu», sade hon.

Men det var nog en bra bit hem, och Schalken
började gråta.

»Vad gråter du för?» sade Hilda.

»Det gör så ont i fötterna.»

Det gjorde ont på Hilda också. Men hon
tordes inte gråta, ty hon skulle trösta lille bror.
Hion kände sig så gammal emot honom och trodde,
att han aldrig skulle taga sig hem ensam. Det
kom en sådan besynnerlig ångest över henne, en
brådmogen känsla av ansvar, hon fick ett
smärtsamt vaket uttryck, som man ofta kan iakttaga
hos en nio års flicka av arbetsklassen. Barnet
inom en dör, när man får lov att liksom
andligen förlyfta sig.

Hon gick framåt, pratande för att hålla
brodern vid gott mod. Det värkte i hennes
händer och fötter. Men hon kände det ej, hon
skulle hava kunnat skrika av rädsla för att brodern
skulle sätta sig ned i snön och ej orka gå vidare,
men hon pratade oupphörligt om skolan och
mamsellen, om patrons barn och kvällsvarden,
som mor hade färdig.

Men när de kommo in på gården, och hon ej
behövde vara rädd längre, då började hon gråta
med tunga, häftiga snyftningar, så att Schalken
blev rädd och tystnade. Och när modern frågade
henne, vad hon grät för, svarade hon, att hon
var så rädd. Och så grät hon igen borta i vrån
mellan spiseln och dörren, där hon stod och
värmde händerna, medan modern kokade gröten,
och Schalken redan börjat retas med lilla syster.

Ännu när hon hade ätit och skulle läsa på
läxorna till andra dagen, sutto snyftningama kvar
i halsen på henne, stämman slog över ett par
gånger, när hon försökte läsa över sin läxa högt,
och sedan hon hade lagt sig, och madam Ström
kom för att stoppa täcket omkring henne, såg
hon på modern med vidöppna, stirrande ögon.

»Är det lika mycket snö i morgon?» sade hon.

*
</chapter>
<chapter name="I gamla dagar">
<h2>I gamla dagar.</h2>

Längst ut i skärgården, där kobbarna 
försvinna och Östersjön öppnar den fria synvidden,
ligger på det väldiga skäret, vars klippor äro
rundspolade av vattnet, ett högt, vitt tom. Högst
upp i tornet är en fyr. Och när skymningen
faller, blänker det plötsligt till ifrån tornets spets,
antingen sjön i lugna, jämna dyningar slår emot
klipporna, eller den i otämt raseri kastar de
tunga vågorna högt över berget, så att vattnet
slår upp emot byggnadens fönster och omvälver
hela tornet med en massa av yrande skum. Skenet
blinkar alltid i långa, breda floder fram över
det mörka vattnet, och milslångt ut till havs
synas de gula vägarna, vilka med styrkan av
ett månsken upplysa den vida farleden. Det är
fyren, som är tänd, och efter dess ljus spejar
seglaren oroligt, när han i nattens mörker söker
det säkra inloppet.

Men i gamla dagar fanns där ingen fyr. En
liten by med låga kojor sträckte sig längs efter
skäret, och stenmuren av tunga, sammanhopade
klippblock hindrade vattnet att, när stormarna
kommo, skölja bort de rödfärgade stugorna ifrån
klippan eller åtminstone slå över land och rycka
de uppdragna båtarna med sig i svallet.

Där ute bodde ett underligt släkte av
människor, onådda av landets plägseder och bruk,
obundna av lagar och förordningar, starka i begär
och fria i handlingar. Ut till dem for ingen
länsman, och prästen kom icke dit mer än två
gånger om året. Det var vid vårtiden, när isarna
lossade, och om hösten, när det stora
vinterväldet började sin stränga regering. Därför hade
de sina egna lagar, och över denna samling
av omkring sjuttio människor, män, kvinnor och
barn, vilka togo sin näring av havet och bodde
mitt i dess vilda ensamhet, rådde en nämnd av
fem män, vilka voro ett slags sedernas väktare
och utkrävde böter, dömde i tvistigheter och
pålade skatt. Och denna nämnd ägnades en
vördnad, vilken icke kommer alla regeringar till
del. Dess domar voro utan vad, och dess
befallningar åtlyddes, som när människan böjer
sig för naturens egen tvingande nödvändighet.

Men någon fyr fanns där icke då. Mörkt,
lågt och osynligt för seglaren, som spejade efter
inloppet, låg det långa skäret, dolt bland
skummande bränningar. Och den befolkning, vilken
bodde där, var lika underlig som dess
boningsplats. Den älskade havet och dess faror, det
fria, obundna levnadssättet, där man ena dagen
vågade livet och den andra latade sig, ena dagen
arbetade, så att kroppen av utmattning sjönk
i en dvala av sömn, vilken intet kunde rubba,
under det man den andra åt och drack, till dess
ruset kom och förvandlade den lilla gråa klippan
till en tummelplats för den vildaste backanal.

Dessa människor fruktade på sätt och vis
den inre skärgårdens befolkning, liksom denna
icke utan en viss skygghet betraktade dem. När
dessa havets barn kommo inåt skärgården, vare
sig för att göra några uppköp eller för att
begrava någon död, nalkades de varje främmande
med en försiktighet, som om de i varje
ögonblick fruktat någon dold fara. Deras uppträdande
var stillsamt och tillbakadraget, deras ord voro
få, och vid det mest alldagliga samtal hände det
gärna, att ur deras ögon sköt en snabb, forskande
blick, som om de velat övertyga sig om, att
intet försåt lurade bakom den talandes ord. Men
när de vände hem igen och båtarna, lastade med
varor och folk, vände ut till havs, då ljöd det
ofta sång från de säkra farkosterna, och de,
som seglade dem förbi, förvånade sig över deras
käcka, frimodiga utseende, så olikt mot vad de
visade i land.

Ut till dem flyttade ingen från den inre
skärgården, där odlingsbara marker avbryter
granskogens växt över de gråa klipporna. Och hände
det någon gång, att en enstaka individ av kärlek
eller vinstbegär drogs från havsbandet och in
till mera ordnade samhällen, då blev han underlig
till lynnet, sorgsen och tvär. Ty han längtade
åter tillbaka till sina faders hemlighetsfulla liv.
Och folk sade, att det var havet som drog
honom.

Det fanns många hemligheter ute på det
långsträckta skäret och mellan kojorna i den lilla
byn. De gömdes och bevarades från far till son,
och kom en främmande på besök, var det alltid
något rum, som icke öppnades för nyfikna ögon.
Endast någon gång hände det, att en praktfull
ostindisk schal, ett dyrbart smycke eller en slät,
hemmasydd klänning av tjockt, utländskt,
glänsande tyg skvallrade om tillgångar, vilka ingen
skulle veta om. Blev nöden stor, var det ej
sällsynt att engelska sovereings eller holländska
dukater växlades och gingo ur hand i hand, tills
de hamnade hos någon guldsmed i Stockholm,
vilken tillhandlade sig dem för guldvärdet. Ty
sanningen att säga levde befolkningen icke enbart
av sälskytte eller fiske. Den hade även ett annat
näringsfång, vilket i våra dagar fått det fula
namnet strandrov.

Ty när mörkret föll på, medan
oktoberstormen drev vågorna in emot skäret, då stängdes
försktigt de små stugornas dörrar, då bommades
fönstren igen, eller elden släcktes i spiseln, allt
för att intet vägledande ljus skulle tindra ut
övcr det upprörda vattnet. Och utmed de låga
klipporna, med vana ögon spejande ut över den
vräkande sjön, smögo i mörkret dunkla gestalter,
väntande på, att »Gud skulle välsigna de fattigas
strand». Och lystna ögon spejade utåt det dolda
grundet, som milslångt och förrädiskt hindrade
varje fartyg att oskatt komma in emot ön.

Upptäckte då dessa ögon mitt igenom mörker
och strm ett segel, som nalkades, då tändes ett
ensamt sken på skärets yttersta udde. Och när
fartyget stod högt uppe på grundet, fast inkilat
mellan klipporna, medan bränningarna i krossande
svall spolade dess sidor, då släcktes det förrädiska
ljuset, och i bidande klungor avvaktade
befolkningen den stund, då de bräckliga
räddningsbåtarna slogo i stycken mot klipporna. Hände
det, att någon obehörig kom i land, då small
ett skott från en räfflad sälbössa, och havet
begrov honom i sin vida famn, det stora tigande
havet, som aldrig yppat en hemlighet.

När vågorna sedan lade sig till ro, och vinden
mojnade ut, då låg ett fartyg vrak ute på grundet.
I båt efter båt rodde befolkningen dit, lastens
rikedomar fördelades av den edsvurne nämnden,
och på fartygets förråd levdes det sedan kungligt
i veckor och månader, ute bland de låga
fiskarkojorna.

Men tiden går, och med den försvinna
människorna, små och stora, vilda och tama, lyckliga
och olyckliga. Som en väldig rensare går han
sakta fram, där människor byggt hus för sin
lilla glädje eller stora sorg, där sopar han sakta,
och ljudlöst igen varje spår av liv, styrka, hälsa
och kraft, utplånar från jorden varje minne av
människor, som varit, och efter fullbordat värv
går han vidare, städse till nya arbeten av förödelse
och glömska.

Så gick det också på det låga skäret. Det
kom andra tider och andra människor. De vilda
sällarna med sina kvinnor dogo bort eller flyttade
inåt landet, sökande nya förvärvskällor, där mord
och rov icke längre spelade huvudrollen. Men
de, som flyttade inåt landet, tvinade bort av
längtan. Ty havet drog dem.

Den siste, som fanns kvar av de gamle
sälfångarna i östersjön, levde ensam i en
fiskarekoja inne i skärgården. Han drog sin not och
sålde sin fisk, och ännu hör man sägnen om den
gamle sjörövaren, som i stor sälskinnsmössa mitt
i sommaren, med ett långt skägg, vilket täckte
ett väderbitet ansikte, och skarpa ögon, som
försiktigt och liksom frågande granskade den
person, med vilken han talade, varje
lördagsmorgon lade till vid badortens brygga för att
sälja fisk.

En söndag hade han kommit ensam ut till
skäret, där fyren då var nästan färdig. Vit och
hög reste den sig över det blåa vattnet, som
glittrade med vita vågor i den klara
högsommarsolen.

Han hade icke gått i land, utan suttit nere
i båten, suttit stilla och stirrat på fyrtornet,
utan att säga ett ord åt arbetarna, vilka drevo
omkring nere vid stranden på
söndagsförmiddagen.

Han mindes kanske de mörka nätterna, de
förfärliga skeppsbrotten, de förtvivlade nödropen
av de drunknande, bössskotten, som smällde,
ankarkättingar, som sprungo, räddningslinor, vilka
obarmhärtigt kapades. Och sedan dagar och
nätter i rus och sinnesyra, medan oktoberstormen
ven omkring ön.

Han seglade inåt skärgården, utan att ha
talat vid någon.

Men ännu lyser fyren över Östersjön på den
plats, där strandens fribytare lockade fartygen
in att förlisa bland bränningarna.

*
</chapter>
<chapter name="Stilla död">
<h2>Stilla död.</h2>

Den bleke ängeln, som bär timglaset i sin
hand, och vars öga bådar den eviga natten,
väntades en trettondagsafton i en liten stuga,
som låg nedbäddad i snö utmed branten av ett
kalkberg på Gottlands östra kust.  Det var en
gammal lotsänka, som väntade döden.  Hon var
så gammal, att hennes dotter, vilken ensam med
henne bebodde den lilla stugan vid bergets fot,
redan bar grått hår och talrika rynkor i sitt åldriga
ansikte.  I många år hade de båda gamla burit
livets glädje och sorg samman i den ensamma
stugan, över vilken reste sig bergets gråvita block.

Såväl mor som dotter hörde till de väckta
inom församlingen.  Och bibeln lästes flitigt i
deras hus.  Men när fattigman dör av ålder,
och den stora tröttheten kommer, vilken bådar
döden, då synes det, som räcka ej längre de
skrivna orden till.  Skilsmässans stora ögonblick,
när livet stannar av och den levande glider bort
ur de levandes åsyn, tyckes med sin storhet
stundom liksom vara nog för dem, vilka ej hava
annat att lämna än varandra och sitt eget
fattiga liv.

Det sägs, att den, som dör av ålder och
trötthet efter ett liv av kroppsligt släp, vet när
döden nalkas.  Och när solen sjönk bakom berget,
vinkade den gamla kvinnan sin dotter och sade: 

»Jag vet, att jag har icke många timmar igen.  
Men du skall inte vara rädd att vara ensam
med mig.»

Och sedan hon en stund sett sig omkring,
som om hon fruktade något, tillade den gamla:

»Du skall inte släppa in någon främmande
i kväll.  Jag tycker, att nu skall här inte finnas
någon annan än du och jag.»

Dottem hade inte trott, att moderns sista
stund var så nära, men hon trodde hennes ord.  
Och i det hon gick ut och stängde dörren,
svarade hon:

»Det skall bli, som I vill, mor.  Här skall
ingen främmande komma in.»

Det föll icke den gamla dottern in att känna
fruktan för att vara allena med en döende.  Det
var henne som en stor underlig högtid, vilken
kom vid slutet på deras stilla jul.  Hon drog
ej ens ner gardinerna för fönstren, utan den
vita vintermånen, som stod rund över den gnistrande 
snön, kastade fritt sitt klara skimmer in i
det låga rummet.  Sakta och utan att tala skötte
dottern dagens sysslor.  Stilla gick hon fram
och åter förbi sängen, där den döendes insjunkna
ansikte låg blekt i månskenet mot den nötta
kudden.  Och när hon slutat sitt arbete, satte
sig den yngsta av de båda gamla mittemot
bädden, väntande, att döden skulle komma.  Hon
kände sig till mods, som om hon satt där för
att lära, hur hon själv en gång skulle sluta sina
ögon till ro.

Då såg den döende upp och sade:

»Jag känner mig så kall, och jag svettas
på ryggen.»

Dottern nickade.

»Då kan mor vara viss om, att döden är nära.»

Hon sade det i en ton, som om hon lovat
den döende modern tröst.  Och utan att flytta
sig från sin plats, satt hon stilla och betraktade
denna avtärda kropp, vilken avtecknade sig i
täckets veck.

Och timmarna gingo.  Det blev kväll.  Månens
sken blev bjärtare och det låga rummet var ljusare
än på en mulen vinterdag.

»Du skall låta mig ligga kvar i min säng i
natt», sade den gamla modern, och hennes händer
famlade över täcket som om hon sökte något.  
»Du skall ej vara rädd att ligga här inne, fastän
jag är död.  Flytta mig inte ut i kammaren
förrän i morgon.»

»Var lugn, mor», svarade dottern.  »Det skall
bli som I vill alltsammans.»

Och när hon såg, att den döendes händer
fortfarande famlade på täcket, som om de sökte
ett stöd, steg hon upp och satte sig på
sängkanten.  I det hon böjde sig ned över den
döende, grep hon de darrande, skrumpna
händerna, knäppte sakta ihop dem och lade dem
över den gamlas hopfallna bröst.

Så satt hon en stund med sin ena hand
över moderns bädd.  Och när hon till sist såg,
att den döendes blick höjde sig, som om den
gamla haft svårt för att dö, då sade dottern
med samma lugna röst:

»Slut nu era ögon, mor, i Jesu namn.»

Som om hon böjt sig för en barmhärtig
vilja, slöt den gamla sina ögon, utan ett ord
till svar.  Det förnams en ryckning i hela hennes
kropp, och med dotterns hand vilande över sina
båda hopknäppta somnade hon in i den eviga
sömnen.

Men när hon sett, att allt var slut, gick
den gamla dottern, som nu var ensam, länge uppe
och sysslade i den tysta stugan.  Hon tog fram
allt, som behövdes, och lade det vitt och rent
på bädden, till dess att hjälphustrun följande 
morgon skulle komma för att svepa den döda.  
Hon var lycklig, att modern fått dö så lätt, och
att hon fått hjälpa henne.

Vid midnatt somnade hon lugnt i sängen,
vilken stod mitt emot den dödas, medan månljuset
lyste heliga tre konungars dag in i den låga
stugan.

*
</chapter>
<chapter name="I snön">
<h2>I snön.</h2>

Det var idel ungdom, som samlat sig på isen
nere vid stranden.  De voro tre par, raska
skärgårdspojkar och duktiga flickor, och dessutom en
sjutton års pojke, vilken hela aftonen önskat att
få sig en flicka, men icke fått någon.

De kommo från stugan, vars fönster lyste
svagt genom den yrande snön, och där dansen
gått hela aftonen vid ljudet av fiol, handklaver
och triangel.  Framför dem låg isen överyrd av
oerhörda snömassor, och luften var tjock av snö,
så att intet öga kunde se från det ena landet till
det andra.  De vita drivorna tycktes vältra ned
genom mörkret, och blåsten ven med ett
skärande ljud genom alarna, vilkas spröda kvistar
skavde emot isen.

Genom mörkret hördes från stugan en röst
av någon som nalkades.

»Gå inte!» ropade rösten.  »Vänta till i
morgon.  Ni tar er aldrig över till andra land!»

Rösten kom närmare, och en gubbe kom ned
till ungdomen, mödosamt arbetande sig fram
genom drivorna.

Men när de unga fingo se honom, och han
började upprepa sina ord, var det, som om en
motsägelsens anda gripit dem alla.  Gossar och
flickor försäkrade om varandra, att det var ingen
konst att hitta över fjärden, och till och med 
sjuttonårspojken, som gick i ullvantar och hade
fars sälskinnsmössa neddragen över halva ansiktet, 
förklarade att det var den lättaste sak i
världen.

»Om vi gå rätt fram», sade en stor, grovväxt 
yngling med sydväst och sjöstövlar, »så ha
vi vinden rakt på vänster.  Och rätt så ifrån
alarna har jag landmärke på våran brygga, när
jag ror.»

Därmed vadade han ut i snön, hållande sin
flicka i hand, och de andra följde honom.  Gubben
ropade efter dem men ljudet av hans röst förtogs 
av blåsten, vilken strök fram genom sundet.

Det såg ut att bliva en munter färd.  Ty det
finns ingenting härligare, när man är ung och
stark, än att arbeta sig fram genom blåst och
drivor.  Själva motståndet eggar, svårigheterna
höja livsandarna, och ynglingens krafter
mångdubblas, när en flicka stöder sig på hans hand.  
Kring det ungdomliga sällskapet ven nordanvinden, 
och mörkret och snöyran dolde det ena
paret för det andra.  Skratt och rop ljödo genom
stormens buller, och när det blev tyst, växlades
i mörkret mången hemlig kyss, medan de djärva
paren strävade fram mellan blåst och drivor.  
Endast den ensamme sjuttonåringen önskade ännu
sig en flicka, där han sist i taget kavade fram i
de äldres spår.

Svettiga och andtrutna, stannade de gående
omsider för att pusta ut.

»Än kunna vi inte se land», sade en undersätsig 
yngling, vars ögon knappast syntes under
en yllemössa, som neddragen täckte hela ansiktet.

Han avtog en vante och höll upp handen
i blåsten.

»Det är land», sade han och pekade.

De andra nickade, och tåget satte sig åter i
rörelse.


Men om en stund sade en av flickorna:

»Det är märkvärdigt, att vi inte komma i
land!»

Ingen svarade.  Det var, som om dessa ord
inneburit en hemlig känsla av skräck, vilken alla
delat, men ingen velat uttala.

Den långe med sydvästen avtog sin yllevante, 
höll upp handen och pekade.

»Där är land», sade även han.  »Vi gå rätt.»

Och tåget fortsatte sin färd genom snöyra
och mörker.  Men de unga gingo ej längre så raskt
som förut.  Männen hade släppt kvinnornas händer, 
i en lång rad gingo de alla i varandras spår,
och den ensamme sjuttonåringen hade länge sedan
glömt att han önskat sig en flicka på hemvägen.  
Kvinnorna klagade, att den vassa snön sårade
deras bara ben under kläderna, och för att ej
händerna skulle stelfrysa, måste de upprepade
gånger stanna och slå ihop armarna över bröstet.  
Men på samma gång dröp deras hår av svett, och
bröstet hävdes av den oerhörda ansträngningen
att vada fram genom snön.  Samtalen avstannade.  
Ingen hade längre ett skämtsamt ord eller ett
uppmuntrande tillrop för sin närmaste kamrat.  Tysta
gingo de fram, medan blåsten piskade dem från
vänster, och snön lade sig i små högar över axlar
och huvud, skägg, ögonbryn eller hår.  De gingo
envist och i sävligt tramp, städse vidare.  Den
muntra leken med elementerna hade förvandlats
till ett segt, ihärdigt arbete för att nå land, och
det fanns icke en, som icke kände, att de arbetade
för livet.

Till sist stannade skaran och en av männen
framtog sin klocka.  Med svårighet lyckades man
genom att tränga sig tillsammans och bilda skydd
mot vinden få eld på en stryksticka.  Vid skenet
av denna såg urets ägare, hur länge de hade gått.  

Och hans röst lät tjock, när han svarade på de
andras frågor.

»Klockan är snart tre», sade han.  »Vi ha gått
i mycket mera än två timmar.»

Med förtvivlans visshet förstodo alla att de
gått vilse.  En förfärlig skräck bemäktigade sig
dem.  De stodo hopknipna i en ring, med
ryggarna vända utåt, som när hästar flocka sig
tillsammans i ångest, då åskans buller väcker fasan
för döden i deras blod.  En av kvinnorna satte
sig ned i snön.  Hon slog schalen om ansiktet
och grät högt.

»Jag orkar icke gå längre», sade hon.

En av männen lutade sig ned över henne.

»Gråt inte», sade han.  »Det tjänar ingenting 
till!»

Hon lutade sitt huvud mot den talandes
knä, och utan att se upp sade hon lågt:

»Du vet, hur det är med mig!»

Det blev ett ögonblicks tystnad, vilken bröts
av ynglingen.

»Vi tänkte gifta oss till våren», sade han som
en förklaring.

Det kom intet hånande ord eller skämt ens
från de båda andra flickorna vid denna bekännelse.   
Men hennes närmaste och en annan av karlarna
lyfte henne opp.

»Vi måste gå», sade de.  »Annars förfrysa vi.»

Och de gingo vidare med vinden på vänstra
sidan i det envisa hoppet att finna land.

Land, så att man kunde leta sig till, var
man var.  Land, så att åtminstone ett träd eller
en nedsnöad buske, en sten, som de kände igen,
eller en backe, vars rundning var dem bekant,
kunde giva dem förnyade krafter att gå vidare.  
Men de funno ingenting.  Ingenting annat än
en djup snö, där varje steg tog hört den sista
resten av deras krafter och där varje nytt ras,
som störtades ned av den vilda stormen, skvallrade 
om den grav, som med förtvivlans visshet
skulle nedbädda dem alla.

Och som människor, vilka kämpa livets
förtvivlade kamp, utbröto männen i förbannelser
och kvinnorna i jämmer.  Männen förbannade den
stund, då de tagit kvinnorna med sig, och 
kvinnorna klagade att de förlitat sig på männen.  
Den ensamme sjuttonåringen grät som ett barn,
ur stånd att förstå det vilda raseri, som utbrutit
omkring honom.

Vems var felet?  Vem hade narrat dem på
på denna farliga färd?  Hädelser och vilda ord
ljödo genom stormen, som oupphörligt fullföljde
sitt verk och slungade ned snömassor, som om
den ägt ett osynligt hav att ösa dem ur.

Och medan de vilsegångna gingo vidare,
städse i samma riktning, tystnade de vilda orden
på deras läppar.  De glömde bort, att förbittringen 
över deras öde lagt onda ord på deras
tungor, och när den stora tröttheten kom och de
segnade ned i snön, sökte paren åter varandra,
och den olyckligaste kvinnan av dem alla lade
armarna om den långväxte ynglingens hals, som
om de vid sommartid suttit allena ute i den
gröna hagen.  

Då ljöd i tystnaden den ensamme sjuttonåringens 
röst, och alla tystnade.  Ty de hörde att
gossen bad:

»Fader vår, som är i himmelen!»

Långsamt och entonigt läste han den gamla
bönen, vid vars ord generationers smärta sövts
till ro.  Han satt med mössan i hand mitt i
blåsten, och han kände ej, hur drivorna hopade
sig över hans huvud och lade sig som ett kyligt, 
allt utjämnande täcke över dessa unga, som aldrig
skulle finna det land, mot vilket de gått.

***

När morgonen kom, fann man dem alla
översnöade och döda.  De lågo nära en mil ut till
havs.  Ty de hade gått efter blåsten, men medan
de sökte efter land, slog den förrädiska vinden
om och förde dem steg för steg allt längre bort
från räddningen och hemmet.

*
</chapter>

<table o>
<td 2 c><h2>INNEHÅLL.</h2>
<td 2 r>Sid.
<td>Ensamhetens gåtor .................................. <td r>   5
<td>En mörderska ....................................... <td r>  20
<td>Det, som aldrig blev sagt .......................... <td r>  29
<td>Enstöring .......................................... <td r>  42
<td>Bort ............................................... <td r>  53
<td>Tidnings-Kalle ..................................... <td r> 102
<td>Hur Lars Anders och Jan Anders byggde gärdesgård ... <td r> 115
<td>Huru tjugu man fångade två valfiskar ............... <td r> 132
<td>En smålänning ...................................... <td r> 144
<td>Fem kronor ......................................... <td r> 166
<td>Ett resultat ....................................... <td r> 172
<td>För att lära sig något ............................. <td r> 183
<td>I gamla dagar ...................................... <td r> 190
<td>Stilla död ......................................... <td r> 196
<td>I snön ............................................. <td r> 200
</table>

*

