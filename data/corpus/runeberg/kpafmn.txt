<img><big>F</big>RED MED NORGE
UNIONEN MÅ BÄR ELLER BRISTA
PÅ REN SVENSKA
<small>AF</small>
En f. d. RIKSDAGSMAN
Pris: 25 öre.</img>

<table o>
<td c><h1>FRED MED NORGE</h1>
<td c><h2>UNIONEN MÅ BÄRA ELLER BRISTA</h2>
<td c>-----------
<td c><h2>PÅ REN SVENSKA</h2>
<td c><small>AF</small>
<td c><h2>EN f. d. RIKSDAGSMAN</h2>
<td c><img></img>
<td c><small>STOCKHOLM</small><br>
<small>DISTRIBUTION FRÅN G. WALFRID WILHELMSSON</small>
</table>


<table o>
<td c>STOCKHOLM 1895,<br><small>G. Walfrid Wilhelmssons tr.</small>
</table>

<chapter name="Fred med Norge">
<img></img>
<img l></img>
Sverge hade skördat bittra frukter af sin onaturliga
stormaktspolitik. Finland och Pommern voro förlorade. Med
Finland följde Åland och det svenska Västerbotten intill Torne
och Muonio älfvar. Moderlandet låg på sitt yttersta. Napoleon
skref till ryske kejsaren Alexander I, att Sverge vore en
döende, som man icke borde röra vid, innan allt var slut. Ryssarne
hotade Stockholm, och en norsk armé stod vid vår västra gräns. Så såg
det ut 1809.

Då kunde norrmännen ha gifvit oss banesåret. Men i stället slöto
de vapenstillestånd med vår armé, så att vi med samlade krafter kunde
rädda vårt land.

»Med tårar i ögonen» bad Platen den norske öfverbefälhafvaren
prins Kristian August hjälpa Sverge genom att möjliggöra en förening
med Norge. »Jag beder E. K. H. betänka, att om Sverge dukar under
för den ryske kolossen, har ordningen kommit till eder. Ni skall krossas
och tillintetgöras som vi. Men skall ni väl tillåta vår undergång för att
sedermera själfva falla offer för barbarerna?»

Riktigt taladt af Sverge och rätt handladt af Norge.

Men hur visade svenskarne sin tacksamhet för det räddande
handtaget 1809?

Genom att 1814 bryta in i Norge med en krigshär för att
underkufva vårt fredliga och frihetskära grannfolk. Våldsplanen misslyckades.
Och sedan hindrade den svenskar och norrmän att lägga ömsesidigt
förtroende i grunden till deras union.

Karl Johan, som 1810 valts till svensk tronföljare, vände sig med
svenska, ryska och tyska trupper mot Danmark i slutet af 1813. Efter
ett kort krig, i hvilket Norges stridskrafter icke deltogo, följde freden i
Kiel 14 januari 1814, då danske kungen Fredrik VI afstod Norge till
kungen af Sverge.



Norrmännen kunde imellertid icke finna sig i att som en slafhop
säljas och köpas af ett par främmande herrar. Danmarks kung kunde
för sin del frånträda sina anspråk på Norges krona, men hade ingen
rätt att afyttra deras fädernesland åt ett främmande lands konung, utan
att ens höra deras mening om en slik öfverlåtelse. Norge hade till 1376
haft sin egen kung. Sedan Sverge utträdt ur Kalmarunionen fortsatte
Norge sin frivilliga förening med Danmark under gemensam regent, men
upphörde aldrig att vara ett särskildt rike. När föreningen nu blifvit
löst äfven med Danmark, återinträdde ättlingarne af Olof Tryggvassons
och Harald Hårdrådes folk i sin gamla statsrättsliga ställning.

På kallelse af prins Kristian Fredrik, ståthållaren i Norge,
sammanträdde en lagstiftande församling i Eidsvold, 112 medlemmar, utsedda
af städerna, landsbygden, hären och flottan. Denna riksförsamling började
sitt arbete 10 april; 16 maj var Norges frisinnade grundlag färdig och
antagen; 17 maj 1814 valdes Kristian Fredrik till Norges konung; 19
maj aflade han sin ed på författningen; dagen därefter, 20 maj 1814,
åtskildes de 112 grundlagsstiftarne, medan de — räckande hvarandra
händerna till en stor brödrakedja — under djup rörelse utropade: »Enige
och trofaste, intill dess Dovre faller!»

Karl Johan höll imellertid fast vid Kieltraktaten. Han förklarade
riksförsamlingen i Eidsvold och dess beslut lagstridiga och yrkade på
Kristian Fredriks ögonblickliga tronafsägelse, hvarjämte han fordrade
obehindrad inmarsch för de svenska trupperna, som skulle ega att besätta
alla fasta platser i Norge. Norrmännen svarade med att samla sin
motståndskraft och bereda sig att till det yttersta kämpa för sin rätt att vara
ett oberoende folk.

I slutet af juli angrep Karl Johan vårt lilla käcka brödrafolk med
både armé och flotta. Landtkriget leddes af honom själf. Flottan stod
under Karl XIII:s öfverbefäl. Krigslyckan växlade. Hurudan utgången
skulle ha blifvit, om kriget dragit långt ut på tiden, är icke värdt att
tvista om. Säkert är, att svenska armén icke var särdeles öfverlägsen.
Den utgjorde 40,000 man. Norska armén räknade 23,000 man i linien
och 10,000 man landtvärn, förutom kustmilisen, som var organiserad
ända upp till Finnmarken. För öfrigt kunde nästan alla vapenföre
norrmän räknas till krigsmakten, som utgjorde fem procent af befolkningen.
Att svenskarne trängde på och intogo några fasta platser, kunde icke
uppväga norrmännens öfvertag i terrängförhållandena, som de på längden
skulle mer och mer gjort sig till godo.

***

Redan innan svenska arméns inryckande i Norge hade Karl Johan
i ett samtal med Rysslands sändebud visat mycken oro för följderna af
ett krig med norrmännen och uttalat den meningen, att det skulle komma
att kosta Sverge flere människor än detta glest befolkade land kunde
tåla. Risken af krigets fortsättande föranledde honom nu att inleda
underhandlingar, utgående från erkännandet af Norge såsom en lika
själfständig stat som Sverge.

Detta ledde till en öfverenskommelse, vapenstilleståndet och
konventionen i Moss 14 augusti 1814. Man lägge märke till att aftalet
gjordes »mellan h. k. h. kronprinsen af Sverge på h. maj:t konungens af
Sverge vägnar på den ena sidan samt norska regeringen å den andra
sidan». Kristian Fredrik förpliktade sig här att sammankalla stortinget
och i dess hand nedlägga sin kungavärdighet, och svenske kungen
förband sig att erkänna den af riksförsamlingen i Eidsvold antagna
grundlagen och däri icke föreslå andra ändringar än som blefvo nödvändiga
för bada rikenas förening samt att icke företaga sådana ändringar utan
efter öfverenskommelse med stortinget.

Den 7 oktober sammanträdde stortinget i Kristiania. Kristian
August afsade sig Norges krona. Efter långa öfverläggningar beslöt stortinget
20 i samma månad med 72 röster mot 5, att Norge skulle som ett
själfständigt rike förenas med Sverge under en konung, men med
bibehållande af sin egen grundlag.

Sedan stortinget beslutit de för unionen nödiga ändringarna i
grundlagen, valde det enhälligt Karl XIII till Norges konung. Det skedde 4
november 1814. Sex dagar därefter aflämnade kronprinsen Karl Johan
personligen i stortinget Karl XIII:s ed på den norska författningen.

Därmed var Kieltraktaten skaffad ur världen, fast den under hela
unionstiden spökat och ännu i dag spökar i öfverhettade hjärnor.

Man hade sålt pälsen innan björnen var skjuten.

***

Den af stortinget och norske kungen, som tillika är Sverges kung,
antagna och bekräftade grundlagen skulle trygga en folklig styrelse åt Norge.

Vid kungens sida står en ansvarig regering, statsministern och minst
7 statsråd.

Då kungen vistas i Sverge, åtföljes han af en statsminister och 2
af statsråden. Blott i deras närvaro eger han handlägga norska
regeringsärenden. Och innan han kan fatta beslut, skall norska regeringen i
Kristiania afgifva skriftligt utlåtande.

Han får icke utan stortingets samtycke använda linietrupperna och
roddflottan till anfallskrig, ej häller bruka landtvärnet och öfriga norska
trupper, som ej räknas till linietrupperna, utom Norges gränser.

Beskattningsrätten ligger helt och hållet i stortingets hand.

Rätten att stifta lag delar stortinget med kungen; men hans makt
är därvid ganska inskränkt, då stortingets besluf blir gällande lag
oberoende af kungens bifall, om det upprepas efter allmänna val af tre på
hvarandra följande storting.

***
Uppgörelsen mellan Karl Johan och norrmännen väckte mycken
förargelse hos de store herrarne i Sverge. K. J. Adlercreutz sade å
deras vägnar till kronprinsen att de hällre velat tala till norrmännen med
kanonernas språk än att underhandla med dem. Det vore Sverges rätt
enligt Kieltraktaten att behandla Norge som ett eröfradt land och
införlifva det i svenska landområdet såsom en ersättning för det förlorade
Finland.

Man glömde, alt stortinget endast vilkorligt antog unionsförslaget,
att det förbehöll sig valet af krigets fortsättande, om kungen af Sverge
icke ville gå in på de af tinget i grundlagen gjorda ändringarna.

Att norska folket hade rätt att lefva sitt eget nationella lif, lika väl
som det svenska, hvilket nyss räddats genom den norske styresmannens
klokhet och ädelmod, det gick öfver herrames storsvenska horisont.

Imellertid framhöll Karl XIII i en proposition till Sverges riksdag
12 april 1815, att Norge <i>frivilligt</i> slutit sig till unionen och antagit
gemensam konung med Sverge. Det gäller här, »icke allenast att stifta en
skandinavisk makt af två fria, länge fiendtliga folk, men ock att
ofördröjligen främja inbördes tillit och uppriktig vänskap. För uppnående af
detta ändamål bör, vid bestämmandet af de båda folkens gemensamma
rättigheter, en fullkomlig jämlikhet dem imellan åstadkommas, utan hänsyn
till deras talrikhet eller deras lands produktion.»

Denna kongl. framställning, som tydligt visar, hvad högsta
vederbörande tänkte om det nya statsförbundets rättsgrund, föranledde
riksdagens konstitutionsutskott att föreslå utarbetandet af ett föreningskontrakt
mellan rikena, hvilket skulle vara oberoende af bådas grundlagar.

Härur framkom <i>riksakten</i>, som antogs af stortinget 31 juli och af
riksdagen sex dagar senare, 6 augusti 1815.

Enligt denna folkrättsliga handling hafva Sverge och Norge ingått
ett försvarsförbund under en gemensam konung — hvarken mer eller
mindre. Hon stadgar, att »konungariket Norge skall vara ett fritt och
själfständigt rike, som ej kan delas eller afhändas», och meddelar
föreskrifter om tronföljd och kungaval, om kungens rätt att börja krig och
sluta fred samt föreskrifver att, vid behandling af ämnen, som angå bägge
rikena, tre norska regeringsmedlemmar skola deltaga i svenska statsrådet
eller tre svenska i det norska — ingenting vidare.

Om gemensam utrikesminister och gemensamme diplomater och
konsuler säges icke ett ord i riksakten. Af tillfälliga lämplighetsskäl i
början och svensk maktlystnad i fortsättningen, kom utrikesstyrelse för
båda landen att tills vidare blifva hufvudsakligen svensk. Men detta
förhållande saknar rättslig grund och synes i sina slutföljder leda till
unionens upplösning.

Skall riksaktens bestämmelse, att Norge är ett fritt och själfständigt
rike, icke blott vara ett tomt prydnadsord, så måste det under den
gemensamme kungen ega rätt att hafva sin egen utrikesstyrelse, liksom det
(i motsats till Ungern i dess förbund med Österrike) har sin egen
krigsstyrelse, egen här och flotta, egen värnpliktslag, egen armé- och
marinförvaltning, egen generalstab och egna kommandoexpeditioner.

Gemensamheten gäller allenast kungen och försvaret.

Utom statsinrättningarna, som i väsentliga delar skilja sig från
hvarandra, äro olikheterna mellan de båda folkens samhällsförhållanden
mycket stora.

Sverge ligger närmare Ryssland och Kina, Norge ligger närmare
världshafvet och Amerika.

De kunna icke draga jämt hvarken inåt eller utåt, med mindre
Sverge drages till västerns folkvälde eller Norge till österns beskyddare.

Meningen vore nu att med våra bajonetter få de frihandelsvänlige
norrmännen förtullade.

Så skulle vi nå den sanna likställigheten.

***

Utrymmet medger icke något ingående på den långa räcka af äldre
unionstvister, — adelsväsendets och ståthållareskapets afskaffande i Norge,
norska nationens årliga firande af sin demokratiska grundlag, dess anspråk
på egen örlogsflagg, stortingets ståndaktiga hållning mot konungamakten,
m. m., — i hvilka strider norrmännen alltid slutligen kommit till sin
rätt, sedan de steg för steg måst arbeta sig fram, under det svenska
matktegande hotat dem med våldsamma ord och åthäfvor.

Förbigående dessa redan lösta stridsfrågor, uppehålla vi oss här
vid det brinnande intresset för dagen.

Det var en olycklig stund för tio år sedan, då svenska regeringen
beslöt ändra vår utrikesstyrelse, utan att dessförinnan ha gjort en rättvis
öfverenskommelse med Norge. Folkligt sinnade män stodo då, 1885, i
spetsen för båda landens regeringar, Themptander i Sverge och Sverdrup
i Norge, och bägge kunde stödja sig på ett flertal i hvardera
riksförsamlingen. Men denna gynsamma omständighet kom icke unionen till godo.
Sverges konung och riksdag antogo en sådan förändring af vår grundlag,
att utrikesstyrelsen kom under större kontroll å Sverges sida, utan någon
hänsyn till det andra unionslandets intresse. Var det förut illa stäldt
med den i riksakten garanterade själfständigheten för Norge, så blef det
nu ännu sämre.

Enligt regeringsformens 11 § skulle ministeriella mål — sådana
ärenden som med vissa undantag angå rikets förhållande till främmande
makter — beredas af konungen på sätt honom syntes lämpligt och
därefter af utrikesministern föredragas. Denna föredragning skulle ega rum
inför konungen i närvaro af någon annan statsrådsledamot. Stadgandet
innebär, att ingen var ansvarig för utrikesstyrelsen. Nu ändrades detta,
så att ifrågavarande ärenden beredas af utrikesministern och föredragas
af honom inför konungen i närvaro af statsministern och någon annan
statsrådets ledamot. Alltså är utrikesministern i detta hänseende

numera ansvarig inför Sverges riksdag och antalet af konungens svenska
rådgifvare ökadt från två till tre.

I denna ministeriella konselj skall, enligt en kongl. resolution af
1835, en norsk statsrådsledamot vara närvarande, då sådana mål
föredragas, som angå vare sig Sverges och Norges gemensamma eller
Norges enskilda förhållanden till främmande makter. Så är det än i dag.
Efter den svenska grundlagsförändringen 1885 har utrikesministern ansvar
inför Sverges riksdag, men ej inför Norges storting, medan det
ministeriella statsrådet utgöres af tre (förut två) svenskar och fortfarande blott
en norrman. Och det må bemärkas, att då de tre svenska rådgifvarne
sitta här med grundlags rätt och helgd, så kan den norske rådgifvaren
när som hälst aflägsnas genom att kungen helt enkelt upphäfver nämda
resolution.

Visserligen hade den Themptanderska regeringen i
underhandlingarna med den Sverdrupska omsider enats med denna beträffande antalet
ledamöter i ministeriella statsrådet, så att där skulle sitta lika många
norska som svenska regeringsledamöter, tre svenskar och tre norrmän.
Men då som vilkor för detta medgifvande å svenska sidan fordrades, att
den gemensamme utrikesministern skulle vara och förblifva svensk, utan
något ansvar inför norska riksförsamlingen, kunde norrmännen af alla
partier icke gå in på förslaget.

Ett återupptagande af hufvudsakligen samma förslag 1891
misslyckades lika fullständigt, hvarefter Stangska högerregeringen, som då
skötte Norges affärer, fick lämna statsstyret till rektor Steen. Hans
program var: en ordning af diplomatiska sakers behandling, som inför
betryggande konstitutionel ansvarighet för norsk statsmyndighet. Och de
allmänna valen 1891 gåfvo honom majoritet i stortinget.

Reformarbetet böljade med konsulatväsendet. Steenska regeringen
tillsatte en komité af sju fackmän, bland hvilka blott en tillhörde
vänsterpartiet, för att efter nödig utredning yttra sig i saken. Komitén
tillstyrkte enhälligt, att Norge öfvertager den fulla ledningen af sitt
konsulatväsen och att till konsuler på de viktigaste poster endast antagas norrmän.
Norges maritima och kommersiella intressen kräfde med bestämdhet detta.

I öfverensstämmelse härmed beslöt stortinget 10 juni 1892
upprättandet af eget norskt konsulatväsen och beviljade 50,000 kr. till de
förberedande åtgärderna för planens genomförande, hvarjämte tinget i
samma beslut anmodade norska regeringen att inleda förhandlingar med
Sverge om afvecklingen af den konsulära gemensamheten.

Kungen vägrade sanktion på detta stortingsbeslut, ehuru ingen
norsk man tillrådt en sådan vägran, enligt statsminister Stangs yttrande.
Steenska ministären undandrog sig ansvaret genom att neka sin
underskrift och genast begära sitt afsked, men förmåddes sedan att stanna
kvar, under bestämd förutsättning, att konsulatsaken i sinom tid blefve
behandlad i norskt statsråd.
Denna vänsterregering, som förblef trogen sitt program, trädde
tillbaka följande året (1893), fast hon alltjämt kunde stödja sig på ett enigt
flertal i stortinget.

***

Stang, som nu åter, 2 maj 1893, af kungen stäldes vid styret, har
icke sökt utföra beslutet af 10 juni 1892, trots det 1893 af stortinget
förnyats och fått ytterligare stadfästelse af de allmänna valen 1894, som
ånyo hade till resultat ett stortingsflertal för Steens program. Ej häller
har han gjort något för att, enligt stortingets beslut 1894, få
konsulatgemenskapen uppsagd och ministerposten i Wien såsom norsk indragen,
hvilka fordringar tinget uppstält som vilkor för utrikesbudgetens beviljande.
I stället hade hans ministär begärt afsked, men ändå låtit förmå sig att
tills vidare sköta de löpande regeringsbestyren.

Förgäfves sökte konungen i februari 1895 finna en norsk man,
som ville åtaga sig det äfventyrliga uppdraget att bilda en regering mot
flertalsviljan. Han ansåg sig icke kunna välja sina rådgifvare bland
vänstermännen, som utgöra stortingets majoritet, såvida denna icke ginge in
på att konsulatbeslutet återtogfes, tills frågan om egna norska konsuler
blifvit behandlad och afgjord genom underhandling med Sverge. Och
bland de båda andra stortingspartierna, högern och de moderata, fans
ingen som vågade påtaga sig ansvaret af en fortsatt motståndspolitik.

Under dessa omständigheter säges Norges kung ha vändt sig till
svenske rådgifvare för att med dem af handla en fråga, som norska
riksförsamlingen i en särskild dagordning uttryckligen förklarat vara <i>ett 
uteslutande norskt spörsmål</i>, fast villigt medgifvande, att om <i>afvecklingen af</i>
den bestående gemensamheten må förhandlas mellan svenska och norska
myndigheter.

Sedan norske kungen lämnat sitt land, utan att ha uppgjort
mellanhafvanden med norska riksförsamlingen, pågingo lifliga
förhandlingar mellan de tre stortingspartieera för att möjligen komma till enighet
i häfdandet af Norges rätt. Fosterlandskärleken segrade slutligen öfver
smärre intressen och betänkligheter och förenade dem i en samfäld vilja.

Den 31 maj framlades i stortinget af fem vänstermän, två
högermän och två moderate, ett dagordningsförslag, gående ut på att häfda
Norges rätt att ordna sitt konsulatväsen och sin utrikesstyrelse såsom det
för godt finner, i förening med villighet att lösa tvisten genom fri och
fredlig förhandling med Sverge. Och 7 juni antog stortinget med 90
röster mot 24 följande dagordning:

»Med erkännande af att förhållandena kräfva en lösning af de
unionella svårigheterna, samt under hänvisning till och fasthållande af
stortingets uttalande i dess adress af den 23 april 1860: 'Norges
enrådighet i alla angelägenheter, som icke i riksakten uttryckligen betecknas
som unionella’, uttalar stortinget, att man på en helt och hållet fri
grundval under en med stortinget samarbetande regering bör söka inleda

förhandling mellan de förenade rikena angående ett tillfredsställande och
med rikenas sjelfständighet och deras likställighet inom unionen
öfverensstämmande ordnande af a) konsulatväsendet, b) utrikesstyrelsen, hvarunder
inbegripes förhandling om och utredning af frågorna, så väl under
förutsättning af reformering med bibehållande af gemensamheten, som under
förutsättning af upprättandet af särskildt konsulatväsen och särskild
utrikesstyrelse för hvartdera af rikena.»

***

Detta fasta men tillmötesgående beslut mottogs i Sverge af de
maktegandes tidningsorgan med vrede och kännetecknades af dem såsom
en »öppen krigsförklaring» mot Sverge.

Med dylika utgjutelser har man länge sökt uppreta svenskarne,
inbillande dem, att norrmännen, i synnerhet de norske demokraterna äro
idel pack och upprorsmakare. Hvad man i den vägen fått och får
bevittna är rent af vidunderligt. I flere år ha våra alldeles särskildt s. k.
fosterländska tidningar ideligen bearbetat svenska allmänheten för att
missleda den om personer och förhållanden i Norge.

Ljugandet har satts i system och bedrifvits i en kolossal omfattning
med ihärdighet utan like. Blott några få exempel.

Björnstjerne Björnson sades ha uttalat sig för upplåtande af en
krigshamn på norskt område åt Ryssland. Ryktet om detta »förräderi»
var falskt. Björnson har aldrig sagt något sådant. Gång på gång har
han offentligen i tal och skrift protesterat mot beskyllningen, och många
andra [???]sinnige män likaledes flerfaldiga gånger offentligen med bevis
[???] hans oskuld. Men allt har varit förgäfves. År efter är,
månad efter månad, ibland dag efter dag upprepas beskyllningen. Att den
är fullständigt vederlagd och att vederläggningen också upprepas, generar
icke ett grand. De fosterländske gå på med sina utgjutelser.

I salongerna och vid kafferepen, å möten och gillen, vid allvarliga
förhandlingar och glada gästabud, i kyrkor och skolsalar, i riksdagens
kamrar, i tidningar, tidskrifter, böcker, broschyrer och traktater —
öfverallt fräser det af smädelser mot »hamnafträdaren», ja <i>sedan</i> ingen
rimligtvis längre kunde vara okunnig om det falska i beskyllningen, upprepas
den i cirkulär till riksdagens samtliga ledamöter för att påvärka detas
omdöme.

På det ständigt återkommande talet om Björnsons »svenskhat» har
han svarat: »Jag vet att Sverges bönder och borgare vilja oss väl och
med goda ögon se på vår kamp. För att vara så mycket säkrare på
att aldrig tala illa om eller förnärma det svenska folket, har jag funnit
på att begagna ordet »storsvensk» om alla dem i Sverge som vilja ha
öfverhöghet öfver oss.»

Till svar på frågan, hvad han tänker om krig med Sverge,
yttrade han:
»Ja, berodde det på mig, lade vi norrmän vapnen ned och sade:
'Har du hjärta till än mera orätt mot oss, så kom!’ Jag är alldeles
trygg för, att det då funnes så många ädla män och kvinnor i Sverge
och så stor anslutning till vår fredskärlek världen rundt, att det ej blefve
något krig af. Men det beror ej på mig. Vi äro ännu ej komma så
långt, och därför får man göra sig beredd, så att icke storsvenskarnes
afskyvärda hotelser, som det lätt kan ’gå troll i', icke bli till mer än
hotelser. Jag står utanför detta. Jag gör min gärning: att uppfostra en
fredsrörelse, som från Norge också skall gå in öfver Sverge.»

Men sådana enkla förklaringar höras icke för det patriotiska
stridslarmet här hemma.

Stortingsmannen V. Ullmann, nitisk fredspolitiker äfven han och
liksom Björnson ifrigt beljugen för hamnafträdelseplaner och dylikt
nonsens, har fåfängt styrkt, till och med inför domstol, att denna
beskyllning mot honom är falsk och saknar all grund. Det hjälper icke. Han
måste göras förhatlig och får därför fortfarande heta »hamnafträdare»,
»förrädare» o. s. v.

Liknande äro våra patrioters benämningar på stortingets
vänstermän i allmänhet. De kallas »fräcke lagbrytare», »äregirige frasmakare»,
»idioter från vildmarken eller någon mörk lappkåta» o. s. v. En
tidning, som gäller för regeringsorgan, kallar Steens och hans
meningsfränders politik »lika vanvettig och fördärflig, sedd enbart ur synpunkten af
konsulatfrågan och ur synpunkten af förhållandet till unionsriket». Och
samma tidning förklarar i ett annat nummer, att »Sverge med allvar och
kraft måste i vederbörlig tid gripa in för att försvara sina intressen mot
de norske anarkisterna» o. s. v.

Högertidningar ha icke tvekat att låta tillskrifva sig bref från
Ryssland, däri det beträffande den uppdiktade hamnhistorien heter, att »vi
(ryssar) förakta anbudet, och vi förakta mannen. Ryssland föraktar
alltid uselheten». Och man har icke försmått att sätta i en engelsk konsul
samma historia, så att karlen farit i väg och i England publicerat henne
(jämte tillbehör: de norske demokraterna skulle ha trädt i underhandling
med Ryssland för att uppnå Norges skiljande från Sverge och erbjudit
Varangerfjordens område som ersättning för hjälpen, hvarförutom
Ryssland med Norges tillåtelse skulle ha bygt en järnväg, som förbinder
Ryssland med östliga sidan af nämda fjord), med den påföljd, att hon
dragits inför parlamentet, där den tjänstvillige utspridaren under allmänt
bifall bereddes en skarp tillrättavisning. Härmed, säger Politiken
(Danmarks främsta demokratiska tidning), »skall man sannolikt ha slagit en
påle genom den väfnad af lögnaktiga beskyllningar mot norska vänstern,
som en längre tid på ett ganska gåtlikt sätt framkommit i den europeiska
pressen».

Hur oriktig den uppfattning af stortingets demokrater är, som
många af de svenska tidningarna utbredt i vårt land, vore lätt att
öfvertyga sig om genom att på nära håll efterhöra folkets mening om dem.
Man skulle då finna, att de i allmänhet åtnjuta stor aktning och
sympati hos en hvar, som känner dem personligen eller på något sätt
tillhör deras värksamhetsområden. De äro till regeln intelligente män med
en stark ansvarskänsla. Deras kärlek till fäderneslandet visa de
hufvudsakligen genom att arbeta för människovänliga samhällsreformer, så att
folket må kunna trifvas och blifva lyckligt i gamla Norge. Krigspolitik
är dem en styggelse, och de hysa icke utan skäl, om ock kanske
öfverdrifvet, en djup misstro till den högsta ledningen af unionens intressen
i förhållande till utlandet.

Att de i politiska strider icke röja någon änglanatur mer än andra
människor, lär icke vara skäl för att måla ut dem som vildar och
galningar.

Det fins nog svenske män, som vågat trotsa det patriotiska ovädret
här hemma och manat till besinning. Men deras antal, som tillika vågat
yrka på rättvisa, har varit lätt räknadt. Och man har behandlat desse
opponenter nära nog som hvar mans niding. De ha framställts som
förrädare, köpte med norska och ryska pengar. Språkets mest utsökta,
grofheter ha haglat öfver dem. Enskildt och offentligt, i prat och
nidskrifverier ha hvarjehanda lögner utspridts om dem. Man har sett prof
på en nedrighet i denna väg, som öfvergår hederliga människors fattning.

Under den fleråriga unionsterrorismen i Sverge har hvarje försök
till en opartisk diskussion i »norska frågan» tystats ned med grofva ord,
åthäfvor och gärningar. Knapt någon, som genom studier och
erfarenhet känner saken, har oantastad fått yttra sig. Okunnigheten har fört
ordet och fanatismen blåst fanfarerna.

Kalla detta öfverdrift hvem som vill. Det är icke för tidigt att
säga ifrån hvad normala människor här i landet sedan någon liten tid
böljat se och förstå.

Kant säger, att »den sanna politiken kan ej taga ett steg utan att
först hafva hyllat moralen». Vår s. k. bildade nation är vorden efter
andra civiliserade nationer, emedan det här mer än annorstädes saknas
moral i vår politik, vår krassa intressepolitik. Detta gäller icke minst
förhållandet till Norge. Börjar folk nu under den nationella
demoralisationen begripa, hur en krigsopinion skapas, så är ju imellertid icke allt
hopp ute om en allmän resning ur eländet.

***

Men låt vara — invänder kanske någon — att norrmännen må
hafva den lagliga rätten på sin sida och att svenskarne hufvudsakligen
hålla på vanan och makten. Det kunde ju ändå synas rimligt, att
gemensamheten fortfore i båda landens utrikesangelägenheter, om man ock
borde närma sig värklig likställighet dem imellan.

Här möta stora vanskligheter. Norrmännen ha alltid varit imot
en gemensam utrikesminister, som icke har ansvar inför stortinget.
Genom denna ordning ha de trott sig finna sina ekonomiska intressen
förbisedda eller missvårdade och tillika städse fruktat att blifva indragne i
krigiska förvecklingar med främmande länder. Tyvärr ha de icke saknat
giltiga skäl för dessa betänkligheter.

Beträffande deras kraf på egna konsuler — rättsligen bygdt på
norska grundlagens §§ 22 och 92 — framhållas flere goda bevis för
dess praktiska giltighet.

Norges skeppsfart är mycket stor, tre gånger större än Sverges.
Och norske handelsmän och sjöfarande ha alltid önskat kunna hafva
egna konsuler på vissa platser, där Sverge finner det onödigt att hålla
någon konsul.

De båda landens handelsintressen i utlandet äro ganska skiljaktiga.

I Sverge råder protektionismen, i Norge frihandeln. Denna olikhet
invärkar på näringslifvets alla förhållanden inåt och utåt.

Ju mer utrikeshandeln växer och skeppsfarten på främmande
hamnar tilltager, dess större betydelse för affärslifvet får den statsinrättning,
som har att främja utbytet med främmande länder och bereda ökade
och nya marknader för ens eget lands natur- och arbetsprodukter.
Konsulerna skulle vara de särskilda näringsgrenarnes representanter i utlandet.

En gemensam handels- och tullstyrelse för Sverge och Norge vore
ju nu en orimlighet. Deras iintressen äro i dessa hänseenden så
skiljaktiga som möjligt. De måste täfla med hvarandra i stället för att
samarbeta.

Att under denna konkurrens i utlandet hålla sig med gemensamma
konsuler, lär väl vara en ohållbar anordning. Antingen måste de vara
partiske, d. v. s. gynna det ena landet på det andras bekostnad, eller
ock opartiske, det vill här säga förfalla i ovärksamhet. Ändanmålet är i
båda fallen förfeladt.

Man anser ock, att en skilsmessa i konsulatväsendet skulle bidraga
till återställandet af ett vänskapligt förhållande mellan unionslanden, då
det vid utnämningar icke längre behöfde tvistas om och klagas öfver, att
en svensk föredroges framför en norrman eller tvärtom. Lägges härtill,
att en sådan skilsmessa i godt samförstånd enligt sakkunniges mening
skulle försiggå mycket lätt, så må man väl förstå den af norrmännen
alltid närda önskan att få hafva sina egna konsuler under norsk
statsmyndighet.

***

Att de också vilja hafva sin egen utrikesminister, hvartill de
äfvenledes ega full så väl laglig som moralisk rätt, skall ingen förtänka dem,
hvilken satt sig in i deras förhållanden och lärt sig inse, att en sådan
reform i synnerhet under nu härskande reaktion i vårt land till och med
kunde synas önskvärd för Sverges väl och unionens bestånd.

Men norrmännen — invänder man — hafva dock under den
gemensamma utrikesstyrelsens hägn njutit af en 80-årig fred.
Ja väl, svarar vår kompanjon, men detta kommer icke af vårt
bolag, som härstämmar från kriget och är krigiskt till sin natur. Vi
norrmän lefde i fred kort efter Karl XII:s död intill böijan af detta
århundrade — utan någon union med Sverge.

Nej, freden har väsentligen berott på nödvändigheten att hålla sig
i styr, på oförmågan att vidare deltaga i de stores krigsspel, alls icke
på bristande lust att vara med.

»Bodösaken» har anförts som exempel på ett groft åsidosättande
af Norges intressen under den gemensamma utrikesstyrelsen, och
exemplet har icke förlorat något af sin sorgliga betydelse genom den
förmildrande belysning, man i dessa dagar sökt gifva det.

I Nordlands amt, staden Bodö och närliggande platser, hade en
engelsk affärsman börjat bedrifva en omfattande smuggling, som den
norska tullpersonalen i anseende till sin fåtalighet endast ofullständigt
kunde hindra. Den lyckades lägga beslag på en del af de förbrutna
varorna. Dessa återtogos af smugglaren med väpnadt följe.
Våldsvärkarne begingo flere andra dåd, fängslade länsmannen, då han skulle
fullgöra sin plikt, öfvermannade tullbetjeningen, trängde in i packhuset och
bortförde så mycket af det konfiskerade godset som de kunde medtaga.
Sedan uppträdde några medhjälpare till smugglaren och förklarade sig
vara egare till en del af de i Bodö upplagda varorna och begärde jämte
ledaren själf engelska regeringens bistånd för att af norska staten utfå
ett skadestånd på 648,000 kr.

Laglösheterna fortgingo under den svenske utrikesministerns
lättvindiga behandling af saken. Fast det var uppenbart, att de norska
myndigheterna gjort sin plikt mot de främmande äfventyrarne, ledde han
förhandlingarna med England därhän, att enligt en kongl. resolution 21
juli 1821 Norge bl. a. förödmjukelser måste betala dem en ersättning
af 325,000 kr. för deras förbrytelser.

Det är klart, att engelska regeringen icke skulle ha gjort sig till
beskyddare af våldsmän och lagbrytare, om hon genom vår
utrikesminister fått ordentliga upplysningar beträffande tvistens rätta sammanhang.
Men det fick hon aldrig. Tvärtom hade hon af det besynnerliga sätt,
hvarpå förhandlingarna sköttes från Sverge, fått den allt igenom falska
uppfattningen, att hennes undersåtars rätt blifvit djupt kränkt af den
norska staten. Det engelska sändebudet i de förenade rikena ansåg sig
böra erinra höga vederbörande, att krig förr en gång uppkommit af
handelstvister, och i en särskild not från England heter det, att ett längre
förhalande med frågans afgörande skulle hafva följder icke blott för Norge
utan för hela skandinaviska halfön.

Blef det också icke krig, så hade i alla fall vår utrikesminister
åstadkommit ett ganska betänkligt afbräck i det vänskapliga förhållandet
mellan England och Norge.

***

En annan internationel tvist, som visserligen i främsta rummet
angick Sverge, men i sina följder kunnat komma att lika nära angå Norge,
härrörde af den krigsskeppshandel, som 1824 inleddes med de upproriska
spanska kolonierna i Central- och Sydamerika.

En af dem, den nybildade republiken Columbia, hade af Sverge
köpt två gamla krigsfartyg för 800,000 kr. Till en annan af dem,
Mexico, sålde svenska regeringen därefter ytterligare tre krigsfartyg, af
hvilka två voro så godt som nya, och tillät deras bemanning med svenskt
sjöfolk, officerare och manskap.

Då kriget pågick imellan Spanien och de amerikanska republikerna,
och Sverge förklarat sig neutralt, var ju detta ett uppenbart brott mot
folkrätten. Denna anmärkning gjordes först af Spanien, som fordrade att
Sverge skulle låta försäljningsaftalet återgå. Karl Johan trotsade. Först
sedan Ryssland, Preussen och Österrike ganska hotande understödt det
spanska anspråket, gaf han efter och lät hindra de tre fartygens
afsändande. En skiljedomstol tilldömde köparne, engelska mellanhänder,
1,665,000 kr. i ersättning. Det var ett tarfligt slut för Sverge.

Men saken kunde fått en farligare vändning. Den internationella
komitén i Paris för ordnande af den spansk-amerikanska frågan hotade
med ett samfäldt ingripande af stormakterna, och ryska sändebudet i
Stockholm lät förstå, att tsaren, Spaniens bundsförvandt, vore beredd att
med kanonerna sätta detta hot i värket — oaktadt hans eljes
vänskapliga känslor för Karl Johan personligen.

Det skulle här lätt kunnat hända — kungen höll i sig i det längsta
— att de förenade rikena kommit att få en fiendtlig ställning i synnerhet
till Ryssland och Karl Johan sålunda mista sitt enda stöd bland Europas
furstar.

***

Än mera vidtutseende blef våra styrande herrars äfventyrliga
allianspolitik, för hvilken norrmännen alltid hyst en afgjord motvilja. Att vi
icke kommo med i dansk-tyska kriget 1848—49 mer än som skedde,
och sålunda räddades från oöfverskådliga olyckor, lär till stor del kunna
tillskrifvas motståndet från Norges sida.

Oskar I hade underrättat Preussen, att han ämnade bistå
danskarne med vapenmakt, om tyskame framträngde norr om Slesvig. Detta
bekräftade han i en skrifvelse till samtliga stormakterna.

Svenska riksdagen beviljade medel till förberedande krigsutgifter,
hvilket åberopades som ett uppmuntrande föredöme i en kongl.
proposition till norska stortinget att medgifva linietruppernas och roddflottans
användning och äfvenså bevilja krigspengar.

Stortinget biföll framställningen för grannsämjans skull. Man kunde
befara ett »försvagande af föreningsbandet, om Norge icke i detta fall
ville göra gemensam sak med broderriket».

Jämte detta erkännande uttalade imellertid vederb. stortingskomité,
att de förenade rikena hälst skulle alldeles undvika att blanda sig i
striden och öfverlåta åt de stora garantimakterna att ordna de invecklade
förhållandena i Danmark.

Stortingets uppträdande gjorde värkan. Kungen passade lägligt
tillfälle och drog sig ur spelet. Sä räddades vi den gången ur en
öfverhängande fara.

***

Men det dröjde icke länge, innan nya frestelser skulle draga ut
höga vederbörande i en ändå vådligare allianspolitik.

I anledning af det nyss utbrutna kriget mellan Ryssland och
Turkiet utfärdade Oscar I i slutet af 1853 en neutralitetsförklaring, som
godkändes af samtliga stormakterna. Våren 1854 slöto sig England och
Frankrike till Turkiet i dess krig mot Ryssland. Trots
neutralitetsförklaringen, enligt hvilken Sverge-Norge förpliktat sig att visa obrottslig
opartiskhet mot båda de stridande partierna, röjde svenska regeringen planer
att med våra arméer och flottor sluta sig till detta förbund.

Detta kom icke längre än till en traktat med västmakterna,
novembertraktaten, som afslöts 21 november 1855, och däri kungen af
Sverge och Norge förband sig att ej till Ryssland afstå eller med denna
makt byta eller låta den besätta någon del af de förenade rikenas
område samt att ej häller åt Ryssland medgifva betesfiske eller annan dylik
rätt utmed svensk-norska kusten. Ryska förslag i sådan syftning skulle
genast meddelas Frankrike och England, hvilka då till lands och sjös
skulle bistå oss med tillräckliga stridskrafter.

Denna traktat, som allestädes i Europa ansågs som inledningen
till ett anfallskrig på Ryssland, lär innehålla hemliga artiklar, enligt hvilka
våra stridskrafter skulle förena sig med Englands och Frankrikes, om
fiendtligheterna förnyades våren 1856. Svenske kronprinsen Karl skulle
rycka in i Finland med 30,000 man, som skulle förena sig med 100,000
fransmän under Napoleon III:s eller Kung Oskars öfverbefäl. Kriget
skulle föras med engelska och franska pengar. Och för norden blefve
segerns frukt ett stort Skandinavien, omfattande äfven Finland.

Freden i Paris 30 mars 1856 gjorde slut på storhetsdrömmen.
Viljan svarade icke till förmågan. Men hon blef uppenbar inför hela
världen och bragte oss åter i ett fiendtligt förhållande till vår väldige
granne i öster.

Detta förvärrades ytterligare genom de svenska demonstrationerna
för polska upproret 1863, hvilka bl. a. yttrade sig i vapensändningar
från Stockholm till Polen, och föranledde Ryssland att med en flotta
och flere kryssare uppträda hotande mot oss i Östersjön.

Tsaren väntade när som hälst ett angrepp från Sverge sannolikt
i förbund med England och Frankrike.
Då Karl XV under högsomtnaren 1863 sammanträffade med
Fredrik VII af Danmark i Skåne, kryssade sexton ryska krigsfartyg i
Östersjon och tsaren själf mönstrade trupper i Finland.

Också den gången lyckades vi komma undan i sista stunden.

***

Storhetsvurmen lät sig imellertid icke häjda. Sedan man skaffat
oss en fiende i Ryssland, vore det så godt att spela på äfven med risk
att få ytterligare ett par stormakter på halsen. Ett nytt danskt-tyskt
krig stod för dörren. Här skulle det slås ett stort slag. Danske kungen
var tillika hertig af Slesvig och Holstein, hvilka skulle hafva sina egna
författningar och landsrepresentationer. Men det storpatriotiska partiet i
Danmark ifrade för en dansk helstat, i hvilken åtminstone Slesvig skulle
helt uppgå, fast södra och större delen af detta hertigdöme beboddes af
tyskar. Man uppagiterade en nationel stämning för Slesvigs fördanskning.

Preussen hade föreslagit en delning efter nationalitetsförhållandena
och de andra stormakterna tillrådde Danmark tillmötesgående. Men de
riktigt nationelle, patentpatrioterna, som äro sig lika öfver allt, brydde
sig icke om visa råd, utan drefvo det slutligen därhän, att en
gemensam författning antogs för Danmark och Slesvig. Detta skedde 13
november 1863. Så kom det till fullständig brytning med Preussen och
Österrike.

Svenska regeringen stälde sig på Danmarks sida och uppehöil det
med löften om Sverges och Norges bistånd i det stundande kriget. Karl
XV och Fredrik VII voro personliga vänner. Underhandlingarna
fortsattes efter den senares död med hans efterträdare Kristian IX. Det
gälde till sist ingenting mindre än upprättandet af en ny union,
omfattande alla tre skandinaviska rikena. Däraf blef ingenting. Ej ens
allianstraktaten, hvars undertecknande allt jämt fördröjdes å svenska sidan, kom
till stånd.

Men detta berodde visst icke på ovillighet hos Karl XV. Han
var mycket ifrig att vid Danmarks sida gå i fält mot tyskarne. Någre
af hans ministrar ansträngde sig till det yttersta för att hålla honom
tillbaka. Gripenstedt hotade honom tämligen tydligt med Gustaf IV Adolfs
öde, och De Geer och Sibbern understödde den modige statsmannen.

Genom grefvarne Manderström och Hamilton underhölls imellertid
danska regeringen fortfarande med löften — medan de tyske krigshärarne
i slutet af 1863 och första hälften af 1864 ryckte genom Holstein,
öfverskredo Slesvigs gränser, togo Dannevirke, drefvo de tappert kämpande
danskarne ur Dybbel, eröfrade Fredericia och öfversvämmade hela
Jylland.

Denna olycka berodde till en del på den svenska utrikesstyrelsens
tvetydiga hållning och falska förespeglingar, hvarför hon blifvit rättvisligen
bränmärkt. Olyckan skulle dock sannolikt icke blifvit mindre, utan större,
om »Han selv og toogtyvetusende mand», som man väntat, hade
blandat sig i striden. Danmark hade icke haft något att vinna, utan än
mer att förlora, om äfven Sverge och Norge dukat under för
öfvermakten. Nu mera torde den meningen vara tämligen allmän, att detta blifvit
resultatet af Sverge-Norges deltagande i Danmarks förtviflade kamp mot
två förbundna stormakter, Preussen och Österrike, medan en tredje
stormakt, Ryssland, intog en mot Sverge hotande ställning.

Vi räddades genom svensken Gripenstedts modiga uppträdande i
förening med norska stortingets betonande af att Norges deltagande i
kriget vore att räkna med allenast under förutsättning af aktiv samvärkan
med England och Frankrike. Men hur nära vi voro att kastas ut i det
farliga äfventyret, kan man förstå af De Geers yttrande, att hade kungen
»blott kunnat få några ministrar, som vågat följa honom, så hade han
tvifvelsutan kastat tärningen». Det hade slutligen lyckats De Geer att
öfvertyga utrikesministern Manderström om dödsfaran af det vilda
vågspelet.

***

Med dessa historiska fakta för ögonen finner man det påståendet
något konstigt, att Norge har sin gemensamma utrikesstyrelse att tacka
för sin 80-åriga fred. Snarare låter det säga sig, att Norge just
därigenom flere gånger blifvit utsatt för krigsfara.

Sverge har ännu icke blifvit hotadt för Norges skull. Rysslands
påstådda åtrå efter norska Finnmarken har icke visat sig i något hot,
än mindre i någon handling.

Därimot har Gotland mer än en gång ådragit sig en riskabel
uppmärksamhet, senaste gången 1885, då hela världen väntade utbrottet af
ett krig mellan England och Ryssland. Bägge jättarne frågade vår
unionsstyrelse, om vi kunde garantera att motparten icke besatte Gotland.

Det rustades förstås i de förenade rikena, Sverge fick släppa till
200,000 kr. och Norge 100,000 kr. Men ingen tror, att vi kunnat
hindra engelsmännen att begagna sig af Gotland, liksom ingen häller vet,
om vi icke för denna landsdels skull dragits in i kriget.

Genom Gladstones visa politik gick ovädret öfver.

Vi finna imellertid af detta exempel, att Norges fred varit i fara
icke endast till följd af den gamla svenska lusten för yttre storhet och
glans, utan ock af främmande orsaker, därvid Sverges, icke Norges,
belägenhet visat sig innebära faran.

Tills man lär sig inse nödvändigheten att göra något för att få
Gotland neutraliseradt under Östersjö- och västmakternas garanti, lär
denna ö alltid komma att vara en fara för skandinaviska halföns fred,
om ock en ringa fara i jämförelse med storsvenska äfventyrsplaner.

Men om det fredsälskande Norge icke kan fördraga kompanjonens
storhetsmani och icke kan anses sakna fog för sin misstro till
bolagsstyrelsen, och om norrmännen äfven kunna påpeka andra vådor af en allt
för långt utsträckt gemensamhet, hvaröfver de icke ega att öfva kontroll,
— så har man tvärtom å svensk sida framhållit och skarpt betonat, att
Sverge i själfva värket har en svagare ställning i unionen än Norge.

Som bevis härför påpekas af en förf. (Hbg: Hvad har Sverge vunnit
genom unionen med Norge?), att det enligt riksakten skulle kunna gå
så galet, att Norge, om kungaätten utslocknar, möjligen komme att »välja
konung åt Sverge, imot svenska folkets enstämmiga vilja», <i>ifall</i> en
unionskomité med lika många norrmän som svenskar behöfde tillsättas för att
slutligt afgöra valet och om den förseglade sedeln då vore norsk.

Med dylika skäl visar förf., som synes vara en af korpral Bloms
herrar och mästare, »huru styfmoderligt Sverge är behandladt i den
unionella rätten», och han förklarar att »Sverges själfständighet sväfvar således
alltid i fara».

Betraktelsesättet nämnes här icke för lusten att omtala ett kuriosum,
utan såsom kännetecknande för storsvenskens sysslande med fjärrskåderi
och löjliga spöken midt på ljusa dagen, då man är upptagen af arbete,
som skall vara färdigt före skymningen.

***

Men vi svenskar löpa alltid den risken — det är en stående
anmärkning — att nödgas försvara både oss själfva och norrmännen, utan
motsvarande risk å deras sida. Norges landtvärn får icke användas utom
landets gränser; endast 18,000 man norska linietrupper kunna samvärka
med vår krigsmakt på svenskt område; hvarimot vår armé utan någon
inskränkning kan komma att kämpa för Norge.

Här blåser man åter upp de lösa förutsättningarnas bubblor. Vid
ett anfall på skandinaviska halfön komma både svenskar och norrmän att
få fullt upp att göra i hvar sitt land, om ock efter en gemensam
försvarsplan. Då landstriderna helt visst hufvudsakligen skulle komma att
ega rum i Sverge, lära vi icke kunna afstå en enda soldat åt Norge,
medan det måste vara mycket sannolikare, att en stor del af de norska
stridskrafterna skulle tagas i anspråk af oss. Detta ligger ju i sakens natur.

I alla händelser får det icke förbises, att när Norge af alla sina
krafter värnar sitt eget land, så skyddar det icke allenast Sverges rygg
utan försvagar på samma gång den gemensamme fienden och deltager
sålunda i Sverges försvar kanske vida kraftigare än om det allt för mycket
delade på sina små resurser.

Att promt vilja hafva det på annat vis, att pocka på lika stor
militärmakt åt kungen i Norge som han har i Sverge, är idel storsvensk
fåfänglighet, som snarare är till hinder än till gagn för det gemensamma
försvaret.

Den likställighet i unionen, storsvensken vill medge Norge, går ut
på ökad kungamakt och ökad krigsfara; den likställighet, Norge kräfver,
innebär folkmaktens kontroll på kungamakten och därigenom tryggad fred.
Se, det är detta, som gör skilnaden så stor mellan representanterna för
det gamla militärlandet Sverge och för den lifskraftiga kulturstaten Norge.

***

Våra maktegande ha ytterst svårt att förlika sig med en neutralitet,
som skulle binda vår s. k. handlingsfrihet gent imot Ryssland.

Huru långt Oskar II i detta hänseende skiljer sig från sina två
närmaste företrädare, är ju icke offentligt kändt med någon visshet. Är
det sant, hvad som utan gensägelse stått att läsa i en mängd tongifvande
tidningar äfven i utlandet, nämligen att kungen vid kejsar Wilhelms besök
i Kristiania 1890 skulle ha sagt en tysk tidningsman, att han, kungen,
ville »förblifva neutral så långt det är möjligt, men om han drager sitt
svärd, kommer det aldrig att ske mot Tyskland», — är detta sant, så
har man åtminstone fått en liten vink om att Oskar I:s och Karl XV:s
politik icke är öfvergifven.

Då det härskade ett gudt förhållande mellan Ryssland och
Tyskland, höll Sverge sig till västmakterna. Sedan detta förhållande upphört,
håller man sig till Tyskland.

En svensk riksdagsman begärde våren 1889 andra kammarens
tillstånd att få fråga regeringen, om det funnes något slags allianstraktat
om ömsesidig hjälp i krig mellan Sverge och tyska kejsarriket Efter en
ifrig bearbetning man och man imellan i syfte att neka interpellationens
framställande afslog kammaren denna begäran.

En fredsförsäkran i 1890 års trontal upptogs allmänt som ett
lugnande svar, naivt nog, då fredsutgjutelser nu mera aldrig saknas i de
europeiska monarkernas trontal, och neutralitetsbedyrandet i detta fall
nämdes i ett sådant sammanhang med krafvet på ökade anslag för
neutralitetens upprätthållande, att den uppmärksamme måste fatta det senare
som det reella ändamålet och det förra blott som ett dekorativt medel.

Om kungsordet till den tyske tidningsmannen i Kristiania värkligen
yttrats — det har ju aldrig blifvit motsagdt — så skedde det i juli 1890,
alltså ett halft år <i>efter</i> trontalet samma år.

Den europeiska pressen har som bekant mycket sysselsatt sig med
påståenden om Sveriges anslutning till trippelalliansen. Och så mycken
rök lär väl icke ha uppkommit alldeles utan eld.

***

När nu norrmännen anse sig hafva fått nog af krigsfaror för
unionens skull, kunde man må hända benäget tillåta dem att beträda en annan
väg till fredens tryggande än den, som förmenas hafva samma mål, men
alltid visat sig leda bort från en nations välfärd: den nedtrampade vägen
till krig, förtryck och utarmning.
Den 5 mars 1890 antog stortinget en adress till kungen, däri han
uppfordrades att med stöd af grundlovens 26 § söka få till stånd aftal
med främmande stater om afgörande genom skiljedom af tvister, som
möjligen kunde uppstå mellan Norge och dessa stater. Beslutet fattades
efter en grundlig öfverläggning med 89 röster mot 24, hvaraf framgår,
att äfven högerns flertal stälde sig på fredsvännernas sida. Men först
två år senare, d. 10 mars 1892, föredrogs denna i sanning riksviktiga
sak till slutligt afgörande inför konungen i ministerielt statsråd, därvid
utom den föredragande utrikesministern två andra svenska statsråd,
statsministern Boström och friherre L. Åkerhielm, samt den norske
statsministern Blehr, voro närvarande.

Under den långa mellantiden hade med ett par obetydliga undantag
alla stater i Norra, Mellersta och Södra Amerika gemensamt beslutit
upprätta en ständig skiljedomstol, som har den höga uppgiften att bilägga.
eller slutligt afgöra möjligen uppkommande tvister mellan de
kontraherande nationerna. Den traktat, som lagfäst detta skiljedomsförbund,
innehåller i dess 19 artikel en bestämmelse, att aftalet skall gälla äfven
för utomamerikanska stater, som genom en enkel underskrift vilja sluta
sig till traktaten.

På grund af denna bestämmelse utfärdade Förenta Staternas
utrikesminister en skrifvelse till de europeiska staternas regeringar, enligt
hvilken de kunde tillförsäkra sig en fredlig lösning vid hvarje
uppkommande tvist med någon amerikansk stat, blott genom att underteckna en
afskrift af världsfredstraktaten och deponera den hos Förenta Staternas
regering.

På denna vädjan gaf särskildt vår utrikesminister ett afvisande svar.
Han uttryckte »Kongl. Maj:ts Regerings lifliga sympati för den stora
människovänliga tanken att söka undvika krigets olyckor genom att oftare
anlita skiljedom för lösning af internationella tvister», men han ville icke,
vidkommande de förenade rikena, vara med om att göra något för denna
stora tankes förvärkligande.

Det kunde förstås icke anstå hjältarnes land att ingå på ett
prosaiskt kontrakt om rätt framför våld med amerikanska krämarefolk, i
händelse tillfälle skulle erbjuda sig att i ett stormaktskrig få vara med
på ett hörn — kanske mot den hatade jätterepubliken där borta i väster.
Fläkten af en sådan anda kunde lika litet som ministerns ytliga
uppfattning af folkrätten döljas bakom hans diplomatiska dunster.

I alla händelser lyckades det icke att på sådant sätt missleda Norges
folk, som i detta fall klart och bestämdt uttalat sin vilja både genom
stortinget och Steenska regeringen. Norge ville för sin del gå Amerika
till mötes. Men då svarade svenske utrikesministern, som icke har något
ansvar inför stortinget, att de förenade rikena icke bry sig om den saken.

Tålde norrmännen ett slikt förmynderskap, som hindrar dem att
knyta vänskapliga och tryggande förbindelser med andra folk, då vore
de värkligen förtjenta af det klander, som fåvitskt kommer dem så rikligt
till del från vår sida. Men de tåla det icke. Och därför skola vi ge
dem ett hjärtligt handslag, i stället för att tanklöst ondgöras öfver deras
manliga ståndaktighet.

Vi må frimodigt och ärligt erkänna hvad vårt broderfolk gjort i
detta som många andra hänseenden för demokratiens framsteg i Norden.

Att skiljedomsidén — en af mänsklighetens frälsningstankar —
ändtligen lyckats tränga in ett litet grand i de styrandes hjärnor, därför
ha vi icke Sverges riksförsamling att tacka. Samma skiljedomsförslag,
som efter en grundlig öfverläggning segrade i stortinget 5 mars 1890,
med den stora majoriteten af 89 röster mot 24, förkastades två månader
därefter af riksdagen (i första kammaren med 58 röster mot 4 och i
andra kammaren med 88 mot 83). För det lilla framsteg, som här
onekligen ligger i det kgl. beslutet 10 mars 1892, ha vi helt och hållet att
tacka norsk ståndaktighet.

Vår utrikesminister har pliktskyldigast gjort allt hvad göras kan att
förringa värdet af den stora sak, som här är i fråga, och om möjligt för
en lång framtid aflägsna dess skadliga inflytande på de inhemska
militärplanerna efter preussiskt mönster. Men förmågan har dess värre icke
alldeles motsvarat den patriotiska viljan. Försöken att trötta ut
norrmännen och genom ett tvåårigt söl slappa deras intresse för denna sak ha
misslyckats. Och i trots af den orimligheten att tre svenskar
(utrikesministern, statsministern och ett annat statsråd) och en norrman (ledamot
af statsrådsafdelningen i Stockholm) skolat rösta för eller imot ett
stortingsförslag, som blott afsett Norge, har man ändå till slut måst bekväma
sig att i ingalunda oväsentlig mån gå det norska förslaget till mötes.

Norges folk, dess riksförsamling och regering vilja gå längre. Det
är sant. Norge vill afsluta <i>särskilda</i> skiljedomstraktater med främmande
stater, enligt hvilka krigsfarliga tvister af hvad slag som hälst skola
hänskjutas till en skiljedomstols pröfning och afgörande. K. m:t har
visserligen i sitt förut omtalade beslut af 10 mars 1892 icke ansett sig kunna
efterkomma stortingets uppfordran i hela dess omfattning. Men k. m:t
har imellertid, om ock till en början med vacklande steg — icke så
underligt, då hans tre svenske rådgifvare dragit honom dit och hans ende
norske rådgifvare drager honom hit — beträdt en ny väg, på hvilken
han af konsekvenserna skall varda nödgad att fortgå.

K. m:t beslöt uppdraga åt utrikesministern att vid blifvande
underhandlingar om nya traktater, när föremålet för traktaten därtill kunde
gifva anledning, i hvarje fall särskildt undersöka möjligheten att vid dessa
traktater tillägga en skiljedomsbestämmelse. Nå väl. Grundsatsen är
icke blott erkänd, den skall ock steg för steg börja tillämpas.

***

Detta var ju en liten framgång för den norska demokratien. Att
den icke kunde vinnas <i>med</i> utan <i>mot</i> svenska riksdagen, förringar tyvärr
väsentligt dess unionella betydelse. Som sagdt afslogs skiljedomsförslaget
af andra kammaren med 88 röster mot 83 och af första kammaren efter
några glåpord med 58 röster mot 4 (säger fyra) — denna första
kammare, som i år med resp. 106 och 108 röster mot resp. 3 röster och
1 röst beviljade krigskreditiv på femton millioner kronor för att vid behof
användas mot detta Norge, som genom sin riksförsamling efter mogen
pröfning med 89 röster mot 24 antog samma fredsförslag.

Att riksdagens och stortingets vidt skilda beslut i en sådan nationel
lifsfråga skulle komma att gifva ökad fart åt det demokratiska Norges
sträfvanden att göra sig fritt från ett unionsband, som hindrar vänskapliga
och tryggande förbindelser med alla folk, förutsades i en offentlig skrift
1891, och den förutsägelsen har dess värre icke jäfvats af erfarenheten.

Man må betänka, att utrikesministern här säkerligen skall anse sig
ha mera skäl att rätta sig efter riksdagen, inför hvilken han har ansvar,
än efter stortinget, inför hvilket han är ansvarsfri.

Ser man saken från synpunkten af unionsfred, inåt och utåt, fred
mellan de förenade rikena inbördes och fred mellan skandinaviska halfön
och utlandet, förefaller det alltså ingalunda orimligt, att två utrikesministrar
under den gemensamme kungen, en särskildt för Sverge och en särskildt
för Norge, skulle medföra större fredsgaranti än den nuvarande ordningen
med en utrikesminister, som måste taga mera hänsyn till de storsvenska
traditionerna än till de norska kultursträfvandena. Att en sådan
fördelning åf både arbete och ansvar skulle stå i strid med unionens
dubbeländamål — gemensam kung och gemensamt försvar — har aldrig kunnat
visas med klara skäl.

Inkörda föreställningar om hvad som här måste vara vår rätt och
ära ha gjort och göra alltjämt ett hiskligt buller. Men endast hvad som
uppenbarligen afser att trygga de båda folkens oberoende och välfärd,
får i detta fall vara bestämmande.

Hemlighetsmakeri borde vara en styggelse i politiken. Förkastligt
i allmänhet, emedan det underhåller ljugeri och misstro, graderar
människorna, gör dem högmodiga och aflägsnar dem från hvarandra, är det i
statssaker tillika en fruktansvärd fara. Krig mellan civiliserade nationer
skulle ytterligare försvåras, om trådame i diplomatspelet vore synliga för
hela världen, om prässen och allmänheten kunde följa med de
internationella tvisterna och få del af skäl och motskäl.

Bland de lika »skyldigheter», som Sverge fordrar af Norge för
att vi i unionen skola medge Norge samma »rättigheter», är äfven den,
att stortinget skulle afstå från sin kontrollmakt öfver norska regeringen.
Det skulle för all del vara vissa statsrådsprotokoll, som icke finge
infordras af stortinget. Men norrmännen skola aldrig för något pris i världen
schackra bort de dyrbaraste skatterna i sin demokratiska statsbyggnad.

När Sverge icke desto mindre tränger på med lock, trug och hot
för att genomdrifva en sådan handel, så betackar sig Norge för den på
dylika vilkor erbjudna jämlikheten och består sig med sin egen
utrikesminister. Och det har både rätt och vilja att under den gemensamme
kungen själf vårda sina utrikesangelägenheter.
Att det har rätt, kan medgifvas t. o. m. bland svenske
universitetslärare. H. L. Rydin — auktoriteten i unionsrätt — erkände det
klart och bestämdt redan för 32 år sedan (i skriften »Föreningen mellan
Sverge och Norge», 1863). Att det har viljan betviflar nu mera ingen,
som värkligen känner de härskande tankarne i Norge.

Huruvida det icke vore klokare af norrmännen att smälta all
gammal oförrätt och nu vara med om en ny ordning, som med fasthållande
af gemensamheten fullt tryggade Norges nationella själfständighet och
unionella jämlikhet, — detta är ett spörsmål, som vi nog kunde tala
med dem om i en annan ton än första kammarens. Men som det just
är den tonen, som råder i vårt politiska lif, torde det icke vara värdt
att uppehålla oss vid denna mindre än ovissa utsikt.

Det vore dock orättvist att säga, att från svensk sida ingenting
gjorts för Norges likställighet med Sverge.

Åtskilliga försök i den vägen ha blifvit gjorda allt sedan riksdagen
1856—58, då konstitutionsutskottet första gången föreslog, att konungen
angående förhandlingar och förbund med främmande makter skulle
inhämta hela statsrådets mening, i stället för blott tre rådgifvares, till
följd hvaraf dessa angelägenheter, enligt riksaktens § 5, skulle behandlas
i sammansatt svenskt-norskt statsråd.

Må hända skulle det för alla parter ha varit lyckligast, om hr A.
Hedins bekanta förslag i denna fråga 1884 blifvit genomfördt. Detta
förslag gick ut på att afskaffa det ministeriella rådet och förlägga
behandlingen af diplomatiska saker i likhet med frågor angående konsulatväsende
och handelstraktater, till allmänt sammansatt statsråd, som i alla
gemensamma angelägenheter efter omständigheterna skulle komma att bestå af
hela svenska statsrådet och tre norska medlemmar eller hela norska
statsrådet och tre svenska medlemmar.

Denna förnuftiga utväg lär tyvärr vara stängd, sedan norrmännen
af den segrande första kammarens hot- och boxpolitik drifvits bort ifrån
oss, mycket längre bort än någonsin tillförene. Nog har denna politik
praktiserats ända frän unionens begynnelse. Men nu bedrifves den med
största våldsamhet.

***

Norrmännens tryckfrihet och andra rättigheter, deras motvilja för
adelsväsen, knekt- och skrifvarevälde m. m. har alltid varit våra stränge
herrar här hemma till förargelse. De sökte flere gånger tussa Karl
Johan på dem med både löst krut och skarpa patroner, allt i syfte att
revidera deras folkliga statsförfattning. Och efter litet hvila under den
för statskuppsplaner mindre hågade Oskar I fortsatte reviderarne med
sina anslag.

Ännu 1856 kunde dock denne humane konung yttra de bekanta
orden: »Hädanefter är krig mellan skandinaviska bröder omöjligt». Men
från 1884, då norska riksrätten dömde ministären Selmer til! afsättning,
emedan den i kungamaktens tjenst satt sig imot ett af stortinget i laga
ordning fattadt beslut, har det lyckats reviderarne att här i Sverge hetsa
upp sinnena till en krigsstämning, som slutligen fått riksdagens sanktion.
Och nu triumfera de öfver sitt förödelsevärk.

Att svenska riksdagen kunnat förmås på sätt som skett blanda sig
i de norska statsmakternas inre tvister, det är just detta som gör
ställningen ytterst farlig, nästan förtviflad.

Som vilkor för utrikesbudgetens beviljande hade stortinget 1894
fordrat af sin regering, att konsulatgemenskapen, enligt beslutet två år
förut, skulle uppsägas och ministerposten i Wien såsom norsk indragas.

Fasthållandet af detta vilkor medförde, då Stangska regeringen icke
gjort något för utförandet af stortingets vilja, att Sverge för ett år
utbetalt en del af de utgifter, som skulle komma på Norge, om sakerna gått
sin förut vanliga gång.

När nu utrikesbudgeten behandlades af 1895 års riksdag beslöto
båda kamrarne (första kammaren enhälligt och andra kammaren med 164
röster mot 51) att till anslagens beviljande foga ett för unionens bestånd
sannolikt ödesdigert uttalande.

Däri säges i utmanande ton en »fullständig revision» af de unionella
bestämmelserna vara så angelägen, att riksdagen »icke kan betvifla, att
kongl. maj:t skall göra allt hvad på kongl. maj:t beror för att utan
dröjsmål få densamma till stånd» — alltså i själfva värket en anmodan
till kongl. maj:t att <i>ofördröjligen bringa till stånd en fullständig revision af
riksakten, <b>utan något förbehåll</b> att därunder följa den fria förhandlingens
väg eller ens ovilkorligen nytja fredliga medel.</i>

Varnande röster saknades icke i andra kammaren, men deras
betydelse blef allenast att i riksdagsprotokollet för eftervärlden vittna, hur
fåfängt det var i denna tid för sundt förnuft att göra sig hördt.

Sedan riksdagen sålunda gifvit kongi. maj:t fullmakt — det var den
13 maj — att med vapenmakt om så behöfs genomdrifva den länge
åtrådda »revisionen», och före beslutets fattande i båda kamrarne kraftigt
betonats, ett denna revision skulle gå ut på stärkande af kungamakten
och försvagande af den norska folkmakten, beviljade riksdagen också
pengar, som vid behof kunde användas för revisionens genomdrifvande
med eld och svärd.

Enligt regeringsformens § 63 ställas till kungens förfogande två
kreditiv att (efter statsrådets hörande) användas då krigsfara hotar: det
ena, lilla kreditivet, till rikets försvar, det andra, stora kreditivet, sedan
riksdagen sammankallats »vid infallande krig». För några år sedan höjdes
lilla kreditivet från 1 ½ millioner till 2 ½ millioner och stora från 3 till 5
millioner. Nu i riksdagens sista stund — det var den syttende maj —
höjdes hvartdera till 7 ½ millioner eller sammanlagdt 15 millioner kronor.
Och det skedde på ett sätt, som för hela världen uppdagade
sammanhanget med revisionsfullmakten.
Andra kammarens ledamöter lära i tysthet ha blifvit ihärdigt
bearbetade för att vara med om den imponerande tillökningen.
Voteringssiffrorna gåfvo i alla händelser en ytterligare bekräftelse på den
erfarenheten, att det blott behöfves en kraftig ledning för att draga ett betydligt
antal riksdagsmän ett godt stycke åt hvilket håll som hälst.

Den 13 maj röstade i andra kammaren 180 <i>mot</i> och blott 30 <i>för</i>
höjningen. Men fyra dagar senare afgjordes saken i gemensam votering
sålunda: Lilla kreditivets höjning beslöts med 186 röster (106 i första
och 80 i andra kammaren) mot 113 (3 i första och 110 i andra
kammaren); stora kreditivets höjning beslöts med 182 röster (108 i första
och 74 i andra kammaren) mot 117 (1 röst i första och 116 i andra
kammaren). Krigspartiets seger hälsades i första kammaren med glädjerop
och omfamningar.

Allt hade gått efter beräkning, fast det på slutet gick i flygande
fläng. Man lyckas, ty man känner sitt folk. Men därför kräfves ingen
statsmannavishet, blott knipslughet.

Till dessa s. k. schackdrag, som gjort vår skyddsregering så berömd,
lära väl ock kunna räknas förslag till statslån på resp. 50 och 60 millioner
kronor för krigsändamål, som man låtit sina pappenheimare frambära vid
1895 års riksdag, men hvilket denna gång inte gick, samt i synnerhet
planen till detta hemliga utskott, hvars utväljande i kamrarne kungen
begärde den 18 mars, kort före sin andra resa till Norge.

Om förhandlingarna i detta frimurareconsilium vet ju profanum
vulgus ingenting med full visshet. Men det kan ock vara likgiltigt för
allmänheten, hvad de högt betrodde rådsherrarne haft för sig bakom
förlåten. Värkningarna ligga i alla fall i öppen dag, d. v. s. de första
värkningarna, som här ofvan påpekats, bådande slutföljder, hvilka icke
lära innebära något mindre än unionens upplösning.

För de herrar beskyddare, som från början haft detta resultat till
ögonmärke, var det ju alldeles i taktisk ordning, då de drefvo det där
hän, att årets riksdag uppsade mellanrikslagen, som reglerar
handelsförhållandena mellan de förenade rikena.

När riksdagsmännen sålunda slutat sitt värf — de hade förut i
god ro tredubblat spanmålstullarne, reducerat den direkta beskattningen
till de bemedlades förmån, låtit de på fattigman hårdt tryckande personliga
skatterna kvarstå oförminskade, men afvisat förslag, om maximalarbetsdag
i hälsosyfte, om förlikningsnämder mellan arbetare och arbetsköpare, om
pensionering till tryggande af arbetarnes ålderdom o. s. v. — när allt
var fullbordadt, gingo de till sin gudstjenst i storkyrkan och anammade
tröstens ord af pastorsadjunkten Carl Öhman, som manade till gudaktighet
och ärlighet, men framför allt till böner och förböner, åkallan och
tacksägelse för konungar och all öfverhet.

»Det ligger i Guds hand», sade predikanten, »att låta oss lefva
ett stilla och lugnt lefverne. Men i hans hand ligger ock att gifva oss
krig och örlig. Krigen äro ju stora olyckor, men de kunna äfven hafva
nyttiga följder, likt stormar som rensa luften».
Pastor Öhman slutade med att allvarligen uppmana våra
riksdagsmän att bedja för öfverheten.

Därpå reste de hem.

***

Under vägen från kyrkan slöt sig en f. d. riksdagsman till några
forne kamrater. Han anmärkte något om den nyss slutade gudstjensten.
Men då han såg, att religion inte bet på det trumpna sällskapet, gick
han tvärt in i politiken, utlåtande sig så här:

— Tänk om stortinget, Norges lagliga riksförsamling, blandade sig
i våra svenska angelägenheter så som första kammaren med sin
underhusbilaga blandar sig i Norges affärer!

— Kan så tyckas, genmälde en i sällskapet — en af kombinerade
landtmannapartiets äldste och främste — men norrmännen äro mycket
bråkiga. Det går inte an att låta dem få sin vilja fram i allting.

Hvad det då egentligen är de »bråka» om var synnerligen oklart
för farbröderna, hvilket gaf fördettingen anledning att upplysa om
grunderna för norrmännens anspråk. Han bad sina gamla vänner betänka,
att Norge, hvars handelsflotta är den tredje i ordningen på hela jorden,
har stora intressen att bevaka i utlandet; att stortinget ingen har att
hålla sig till i afseende på krig och fred, ingen, som kan dragas till ansvar
för en äfventyrlig förbundspolitik, som kunde sätta nationens tillvaro
på spel, o. s. v.

— Det där har jag värkligen inte vetat, medgaf den framstående
landtmannapartisten.

— Ja, ja, inföll en af de andre gubbarne, man har ute i bygderna
kan hända väl mycket rättat sig efter korpral Bloms predikningar. Men
det är väl häller inte så underligt, att de stillsamme tro på hans ord,
då inte bara försvarsrörelsens herrar och fruar på allt sätt omhulda sin
apostel utan desslikes myndigheterna öfver allt öppna sina armar mot
honom och ifrigt hjälpa honom att kolportera ut hans gallimatias i våra
kyrkor och skolsalar.

— Inte värdt att här skylla på den eller den, mente den forne
riksdagskamraten. Grundorsaken har varit, är och förblir i alla fall
okunnighet. Den närmast liggande orsaken är vårt lands sorgliga brist
på statsmän.

Här är tungt och tryckande, småsinnadt och trångt. Riksdagen är
en kommunalstämma och regeringen en kommunalnämd. Här är idel
sockenpolitik. Man äflas att efterapa Bismarck, men når inte upp till
Estrup.

Vårt land är fattigt och har just därför allra minst råd att undvara
intelligens i riksstyrelsen. De kongl. rådgifvarnes bildning och
förståndsgåfvor passa otvifvelaktigt ganska väl för den nu rådande intressepolitiken,
men detta slags begåfning lär icke räcka till för uppgifter sådana som
att hålla ihop unionen.
Grefve Gobineau, en skarpsynt människokännare, som på
1870-talet var Frankrikes sändebud i Stockholm, sade sig ha gjort den
iakttagelsen, att endast medelmåttorna betyda något i Sverge.

Nu är undermålingarnes tid kommen. Vreden har efterlrädt
småklokheten. Apan sitter i, otämd af grannlåten.

Då en senator med domaretjenst i första kammaren mot svensk
lag öppet skymfar Norge och förklarar, att Sverge, om det kniper, bör
med vapenmakt betvinga norrmännen, så hälsas denna galenskap med
jubel af den höga församlingen.

Fånen är ju öfver oss, vildt rullande ögonen, med mordvapnet i
högsta hugg.

Man hånade eller brydde sig icke om fredspolitiker, som manade
folket att se upp med den s. k. fosterländska rörelsen, försvarsinfluensan.
Man gjorde orätt på orätt, och nu skall våldet triumfera.

När I bort tala, har er mun varit sluten; när I åtminstone med
röstsedeln bort hindra förödande beslut, hafven I tvärtom bidragit därtill.

Ansvaret drabbar eder och förbannelsen edra barn.

Adjö!

— Nu var han riktigt i tagen, yttrade en i sällskapet.

— Men han är nog inte så tokig ändå, tyckte en annan.

— Jag för min del, sade landtmannachefen, har aldrig tyckt, att
hans åsikter äro oriktiga. Vi borde nog ha varit lite modigare.

***

»Må vi vara på vår vakt! Låt oss bara först fä en 'tidsenlig’
arméorganisation, och låt sedan patentpatrioterna få vind i seglen och få
till stånd en regering i sin anda, och — det värsta är att befara. Detta
partis press gör ju nu sitt bästa för att mellan brödrafolken på båda
sidor om Kölen framkalla serbisk-bulgariska förhållanden. Redan skräna
de om unionens upplösning i den illa dolda afsikten att sedan få i gång
ett broderkrig.»

Detta skrefs för tio år sedan — naturligen kallades det då
öfverdrift — i anledning af det krig som rasade mellan de båda sydslaviska
folken serber och bulgarer.

De förödelser, det elände och den förvildning, detta krig medförde,
samt den söndring och det ömsesidiga misstroende det efterlämnat i
sinnena — allt detta måste länge fördröja och hämma odlingens
framsteg i sydöstra Europa och den orientaliska frågans lösande i frisinnad
och folklig anda.

Man hade så småningom sökt göra Serbien till en militärstat efter
preussiskt mönster, hur mycket än folkets starkt utpräglade frihetskänsla
uppreste sig därimot. Missnöjet växte och socialismen fick god jordmån.
I stället för att under fredstid arbeta på tidsenliga reformer, sökte
regeringen, stödd på »fosterlandsvännerna», det »nationella» partiet, rikta
folkets uppmärksamhet utåt, på bildandet af en stark krigsmakt. Man
skulle slå ett slag för hela serbiska nationens förening under en spira.
På samma gång som de socialpolitiska rörelserna våldsamt undertrycktes,
ansträngde man folkets krafter till det yttersta för militära ändamål.

Nu skulle konung Milans välde vidgas och befästas. Under
förevändning att den politiska jämvikten på Balkanhalfön var hotad
(genom revolutionen i Östrumelien) kastade han sig öfver det bulgariska
brödrafolket. Han började ett krig, som <i>hit intills</i> är i sitt slag det mest
orättfärdiga och skändiiga i den nyare tiden.

Den unga bulgariska staten troddes icke kunna mäta sig med
Serbien. Resultatet skulle efter all sannolikhet blifva, att Serbien, utan
att själft kunna öka sitt område med en enda tumsbredd jord, blott finge
den tillfredsställelsen att ha tvungit sina stamförvandter att underkasta
sig Turkiets omedelbara välde. Utgången blef imellertid en helt annan.
Krigslyckan var på bulgarernas sida. Serbien led fullständigt nederlag.

Den nation, som började med att kämpa för alla folks frihet i
sydöstra Europa, slutade på ett så ömkligt sätt, därför att den låtit föra
sig i ledband af en ensidigt nationel och militaristisk politik. Det begångna
våldsdådet öppnade ett svalg mellan de sydslaviska folken, hvilket icke
lätt fylles. Det serbiska folket kan icke godtgöra det skedda, om det
än gråter tårar af blod. Sin ledande ställning bland sydslaverna har det
för alltid förlorat.

I folkens så väl som individernas lif finnas felsteg, som aldrig kunna
utplånas.

Så skall och så bör det gå för hvarje liten nation, om den försöker
att uppträda såsom militärmakt och om den gent imot grannar och
stamförvandter söker göra sig gällande genom maktspråk. Har bara en
sådan stat en krigsmakt, som motsvarar tidens fordringar, så nog får den
krig. De stora vågar den sig icke på, men sannolikt kommer den att
försöka sin styrka mot smärre grannfolk. Tillfällen skola ej saknas, när
en nation en gång börjat lyssna till de dåliga, själfviska lidelserna och i
sina förhållanden till andra nationer blott frågar efter sitt eget intresse,
ej efter rättvisan.

***

Men öfvermodet bryr sig icke om förnuftets varningar.

Visserligen är det i riksdagen och tidningarna ofta upprepade talet,
att hela svenska nationen står enig mot norska folkpartiet, ett fåvitskt tal.
De många små ha ingen talan hvarken i riksdagen eller i pressen.

Massan af befolkningen blir här som annorstädes oberörd af den
krigiska hänförelsen. Skulle krig bero af en värklig folkomröstning, i
hvilken äfven den fattige slitaren så väl i stad som å landsbygd egde att
fritt afgifva sin röst, blefve det helt enkelt en omöjlighet.

Tyvärr äro massorna ännu genom sin okunnighet ur stånd att öfva
värksamt inflytande på statens styrelse, som så mycket mera påverkas af
klasser och personer, hvilka genom uppfostran, ärfda företrädesrättigheter,
tänkesätt och vanor äro oförmögna att fatta de arbetandes tankar och
känslor, jämte det de sakna de värksamma och nyttiga
samhällsmedlemmarnes erfarenhet på lifvets olika arbetsfält.

Då dessa människor i alla tider fostrats till att blifva så rysligt
förnäma, att själs- och kroppsansträngande värksamhet ansetts under deras
värdighet, hafva deras tankar riktats på onyttiga och fåfängliga ting med
lysande yta. Dessa samhällselement äro de, hvilka här som inom andra
nationer tycka om att festa och slås och därvid alltid kunna påräkna
stöd i befolkningens okunnighet, råhet och laster.

Det är imellertid obestridligt, att den förenade tull- och
försvarsrörelsen kollrat bort en hel massa godt folk här i landet, så att i synnerhet
en stor del af vår landtbefolkning i politiken är ur stånd att skilja mellan
svart och hvitt.

Protektionismens seger blef följdriktigt också militarismens.

För de kära spanmålstullarnes skull klagades i riksdagen bittert
öfver de förbättrade kommunikationerna och den lättade samfärdseln
mellan jordens olika land i våra dagar. Man jämrade sig öfver
jämvägarne, jämrade sig öfver Suezkanalen och den påbörjade Panamakanalen,
jämrade sig öfver de minskade fraktkostnaderna för lifsförnödenheter.
Det ser nästan ut, som man längtade åter till den gamla, goda tiden,
då man måste göra sina resor på skjutskärran eller å segelfartyg, då det
behöfdes månader för att tillryggalägga vägen från ena ändan af Europa
till den andra och åratal för att färdas jorden rundt.

Likväl har mänskligheten genom de nya fortkomstmedlen tagit ett
jättesteg framåt och står i begrepp att göra ett ännu större framsteg.
Betydelsefulla sträfvanden pågå inom alla till en högre odlingsgrad hunna
nationer — att undanrödja allt förtryck, all brist, allt ockrande af den
ena människan på den andras arbete, att låta människan genom så
många och så stora upptäckter och uppfinningar allt mera vidgade
herravälde öfver naturen komma alla till godo och ej blott ett fåtal.
Men ett oeftergifligt vilkor härför är, att mänskligheten kommer till en
allt omfattande fullständig sammanslutning och enhet så väl i ekonomiskt
som i rättsligt hänseende. Så länge människomas intelligens och
arbetskraft och omfattande materiella hjälpmedel nu måste förbrukas,
icke blott för den ekonomiska striden mellan intressen, men jämväl för
striden med krigets mordvapen och förberedelserna därtill, kan nämligen
den sociala frågan aldrig lösas.

Men sedan de gamla, naturliga skiljemurarne mellan folken blifvit
— den ena efter den andra — nedrifna, har man — i fåvitsk fruktan för
enhetsarbetet — så mycket mera sökt bevara och upprätthålla de
konstlade skiljemurarne, arméerna och skyddstullarne.

Båda värka i samma riktning. Tullskyddssystemet bidrager kraftigt
att upprätthålla militarismen och kriget. Genom att en stat söker göra
sig i ekonomiskt hänseende så mycket som möjligt oberoende af
varubytet med andra stater, afsöndrar den sig äfven i politiskt hänseende
och underlättar ett brytande af freden. Som producenterna inom hvarje
nation ha intresse af att till andra land få afyttra så mycket som möjligt
af sina produkter, för så vidt de ej gå åt i det egna landet, men
skyddssystemet söker att så mycket som möjligt utestänga andra lands produkter,
är detta system äfven egnadt att framkalla en allas kamp mot alla och
sålunda direkt främja krig.

Erfarenheten bestyrker också detta. Många krig ha på sådant sätt
uppstått. Och här i landet se vi, hur det mäktigaste af de norskfiendtliga
partierna brukar — såsom ett af de förnämsta vapnen för sina
upphetsningar — »den svenska industriens intressen». Begagnande sig af våra
jordbrukares bekymmersamma ställning, hvars värkliga orsaker och
botemedel man ej inser, ha protektionisterna låtit Sverge taga ett stort steg
baklänges — ett steg till afsöndring från den öfriga världen, ett steg,
som ledt oss ifrån mänsklighetens enhet, från den mellanfolkliga rätten,
från unionen och freden.

Vi se, huru protektionismen dragit militarismen med sig. Vi ha
bevittnat, hur landtmannapartiet kompromissade till sig först ½
grundskatteafskrifning mot 42 dagars värnplikt och sedan återstoden 2/3 mot
de 90 dagame; hur det vältrat bördorna öfver på de minst bärkraftiga
skuldrorna inom nationen; och hur det nu till sist låtit första kammaren
kommendera sig till att lämna svenska regeringen fullmakt och pengar
att stuka det frihandelsvänliga Norge.

***

Att detta skall lyckas, därom anser man sig vara viss, blott det
nu handlas raskt och kraftigt utan några slags betänkligheter.

Stortingets förhandlingsbeslut 7 juni kom väl något opassligt för
hrr reviderare, emedan det syntes värka försonande på en hel del godt
folk här hemma, som förut genom det ömsesidiga ordbombardemanget
retat upp sig mot norrmännen, särskildt den folkliga stortingsmajoriteten.

Men som vi sett, skyndade våra maktegande tidningsorgan att helt
och hållet underkänna värdet af stortingets tillmötesgående; ja att under
uttalande af misstro och förakt afgjordt tillbakavisa den framsträckta handen.

I samma väfva försiggick en märkligt vaktombyte i svenska regeringen.

Den pröfvade och alls icke krigslystne grefve Lewenhaupt, som
t. o. m. ansågs lite vänligt stämd mot norrmännen, afgick såsom
utrikesminister och fick till efterträdare en grefve Douglas, hvilken befans villig
och användbar för situationen.

Grefve Douglas, som skall vara mycket rik och förnäm, är ledamot
af första kammaren. Där blef han uppmärksammad för några starka ord
mot Norge — tiden vore nu slut på de ensidiga eftergifterna, sade han
— och så blef han utrikesminister. Krigsmodet måste hållas uppe. Det
vore farligt om man började lugna sig här hemma. Det måste smidas
medan järnet är varmt.

Redan dagen efter 7 juni-beslutet telegraferade imellertid norska
regeringen till kungen, att han måtte komma till Kristiania och bilda en
ny regering. Han kom. Men det lyckades honom icke att få till stånd
någon med stortinget samvärkande regering, hvilket enligt dagordningen
vore ett vilkor för den ifrågasatta förhandlingen med Sverge. En ren
vänsterministär ville han icke godkänna, fast den skulle ega
stortingsmajoritetens förtroende och lättast kunde för Norges del komma till ett
resultat i underhandlingarna med det andra unionsriket. Och sedan
flere försök att bilda en blandningsministär med en moderat eller en af
högern i spetsen strandat på svårigheten att finna mannen, som ville
våga experimentet — partierna samlade sina förväntningar främst på
högermannen Bonnevie — fick Stang sitta kvar på sin ännu ej beviljade
afskedsansökan, hvarpå Norges kung för tredje gången under stortinget
1895 reste hem till sitt svenska rike.

Nu förnyade våra högertidningar sina angrepp på Norge, i
synnerhet stortingets demokratiska flertal. »Hela dagordningshistorien tycktes
från vänsterns sida ha varit blott ett lumpet bedrägeri, ett försök att på
en bakväg lura till sig makten, när den ej kunde fås på raka vägen.»
Så utlåter sig ett af våra maktegandes organ. Ett annat, mer
framstående och inflytelserikt, påpekade ytterligare som en tvingande
nödvändighet, att Sverge måste fordra icke allenast en revision af unionsfördraget,
utan ock med våldsmakt tillintetgöra Norges fria författning.

Denna tidning, som gäller för att vara de styrandes språkrör, yttrar
i ett annat n:r, med tydlig hänsyftning på faran att den norska
frihetskänslan kan smitta svenska folket: »desto angelägnare bör det vara för
en moderat politiks och utvecklings vänner att så vidt möjligt tilltäppa
denna norska oroskälla.» Hvarför skulle väl ett anfallskrig mot Norge
vara så olagligt och brottsligt, frågar tidningen och tillägger som svar,
att kriget endast kan tänkas komma till stånd »såsom ett berättigadt
nödvärn imot unionsupplösningen och mot Norges därtill ledande
missbruk af sin unionella ställning samt att ingen räsonerat härom under
annan förutsättning.»

Detta sinnelag bry sig höga vederbörande alls icke om att lägga
band på vare sig i riksdagen, pressen eller hvar och när som hälst. Det
brusar upp vid hvarje anledning. Till ett rösträttsmöte i Filipstad, där
unionsfrågan ock skulle behandlas, hade länets samtlige riksdagsmän
inbjudits. Från en af dem, landshöfding Svedelius, ingick härvid följande svar,
hvilket en högertidning anför som prof på ett »lugnt och värdigt uttalande»:

»Då mig veterligen ingen här i landet påyrkat eller uppmanat till
våldsamt anfall mot Norge, <i>så länge detta land själft respekterar
unionsfördraget,</i> men jag å andra sidan icke kan tänka mig, att någon svensk
man, som fäster något afseende vid att vara svensk, skall önska att de
styrande här i landet måtte utan motstånd uppgifva Sverges rättigheter,
därest de af Norges maktegande skulle kränkas, utan tvärtom fordrar alt
Sverges dyrt förvärfvade rätt lika som dess värdighet skall upprätthållas
gent imot revolutionära och unionsupplösande åtgärder från norsk sida,
äfven om ett sådant upprätthållande måste ske med våldsamma medel
— så finnes enligt min mening ingen som hälst anledning till någon sorts
demonstration rörande unionskrisen.»
Det är bra länge sedan historien har att berätta om något krig,
som börjats utan uppgifven anledning. Förevändningar, hvilka för lätt
ledda ögon se ut som skäl, saknas aldrig. Man rusar icke på vildt.
Först säger man: du har orätt, jag har rätt. Sedan smäller det. Den
anfallande är part, domare och bödel.

Hvad skulle vi svara själfve den öfvermäktige moskoviten, om han
talade till oss som storsvensken talar till Norge?

Alldeles som norrmännen nu omsider beslutit sig för att svara på
våra hotelser - de rusta sig till försvar.

***

Kan hända skulle norrmännen kunnat smälta det länge sedan
framfarna, inberäknadt statsministern Åkerhjelms bevingade hot, uttaladt inför
ett hundratal senatorer våren 1891: »få vi blott de 90 dagarne, skola
vi tala svenska med norrmännen». Men riksdagens uppträdande 1895
med sin revisionsfullmakt och sina kreditivhöjningar åt svenska regeringen
ha gjort norrmännen beslutne att gifva svar på tal.

Den 25 juni väcktes i stortinget ett förslag af Steen, S. Nielsen
m. fl. om upptagande af ett inländskt statslån å tolf millioner kronor till
ett raskt förstärkande af landets krigsmakt. Detta kom icke som någon
öfverraskning, fast det tydligen var ett upptagande af riksdagens utmaning.
Man hade börjat vänja sig vid utsikten till det värsta. Redan 4 april
hade f. statsrådet Astrup, hvilken såsom medlem af stortingets komité
för militärärenden deltagit i en besiktning af krigsmaterielen, fästningarna
och örlogsvarfven m. m, i stortinget interpellerat regeringen angående den
extraordinarie försvarsbudgeten, därvid han betonade, att det nu vore en
lifssak för Norge att ha sitt försvar i ordning, och hänvisade till den
betydliga utvecklingen af Sverges krigsväsen under de senaste tio åren.

Meningen vore hufvudsakligen att i hast förstärka Norges krigsflotta,
som ju fortfarande är betydligt underlägsen den svenska,
12-millioners-lånet skulle — vid sidan af en af regeringen föreslagen extra
försvarsbudget å sju millioner — afses till anskaffande af krigsfartyg samt till
åtgärder att försvara inloppen till de större städerna.

Beträffande Norges motståndskraft till lands, så lär den icke vara
att förakta. Armén kan uppbringas till 90,000 man. Ett par månader
före urtima riksdagen 1892 betonades det i ett svenskt militärorgan, att
Norge sedan flere år eger en värnpliktshär, visserligen ej så stor på
papperet, men att massan af den vapenföra befolkningen undergått 4 till
5 månaders vapenöfning, och att, ehuru Norge förhåller sig till Sverge
som 2 till 5, det dock kan, om unionstvisten går till krigsförveckling,
uppsätta en större fältarmé än vi. Sedan dess ha vi fått de 90 dagarne
med tillbehör och konsekvenser; men däraf ha vi väl ännu icke hunnit
bli så rysligt mycket starkare. Tager man därjämte hänsyn till den
frivilliga folkbeväpningen i Norge — målet är, sedan det Åkerhjelmska
hotet: ingen vapenför man utan ett tidsenligt gevär — så bör en hvar
inse, att det där talet om att bara med en militärpromenad besegra det
af fosterlandskärlek och frihetslust lågande bärgfolket är ett fåvitskt tal.

Om världen skulle få bevittna ett skandinaviskt motstycke till det
ohyggliga brodermördandet på Balkanhalfön 1885 med dess ynkliga slut
för den anfallande, det materielt öfverlägsna Serbien! Det vore ju en
tidsenlig afslutning på vår hjältehistoria. Man skall icke vara för säker.

***

Men Norge har ock en moralisk makt till sitt värn, vida starkare
än Bulgariens mot Serbien. Det skall ega Europas sympatier.

Af intresse och samkänsla står England på Norges sida. Båda
betyda fred, demokrati och frihandel. I själfva Tyskland är folkopinionen
för Norge, hvilket icke lär ha ändrats af kejsar Wilhelms festbesök i
Stockholm juli 1895, fast tongifvande svenska tidningar däri trott sig
skönja en varning till norrmännen och en uppmuntran åt våra
maktegandes revideringsplaner. Af världspolitiska skäl lära norrmännen icke
ha något att befara från Ryssland. Och franska republiken intager en
afgjordt vänskaplig ställning till den europeiska demokratiens nordliga
utpost. Le Temps, ett af Frankrikes mest inflytelserika storblad, innehöll
nyligen en ledande artikel i vår unionsfråga, däri tidningen framhåller
norrmännen som »ett fredligt, ärligt och arbetsamt bärgfolk, hvars
befogade själfständighetskraf svenskarne besvara med krigshotelser och
utspridande af löjliga rykten, att norska vänstern koketterar för Ryssland».
De storsvenska anslagen mot den norska folkfriheten skola må hända ligga
afslöjade ute i stora världen, innan man här hemma ännu börjat vakna
till besinning.

Låt vara att det internationella fredsarbetet ännu icke åtnjuter de
styrandes uppmuntran och understöd. Men det vinner dock småningom
folkens erkännande och lär väl steg för steg leda till deras ömsesidiga
närmande och följaktligen till krigens aflösning genom mellanfolklig rätt.
Norge har i det afseendet gjort mer än någon annan stat i Europa.
Det har föregått med ett stort exempel. Stortinget är den första
riksförsamling i världen, som beviljat och fortfarande beviljar anslag för
främjande af den internationella fredsvärksamheten, hvarmed det för sin
del gifvit och gifver ett officielt erkännande åt den samma.

Detta faktum är bemärkt i utlandet och har förskaffat Norge djupa
sympatier hos representative män från skilda delar af Europa. Sedan
riksdagsmän från de särskilda europeiska landen sammanträdt till en
interparlamentarisk fredskonferens i Bern 1892 och hälsats välkomna af
den schweiziske utrikesministern, upplästes bland andra skrifvelser ett
hälsningstelegram från statsmnister Steen å norska regeringens vägnar,
och denna hälsning mottogs med jubel af de församlade lagstiftarne,

hvarpå en af de närvarande stortingsmännen, hr V. Ullmann, under
församlingens lifliga bifall nämdes till konferensens förste vicepresident.

Om i vår unionsstrid alla lands aktive fredsvänner taga parti för
Norge, så ser nog hela världen hur saken ligger. Lord Palmerston ansåg
allmänna opinionen i ett land vara en starkare makt än krigsmakten till
lands och vatten. Skola våra svenske statsmän efter grefve Gobineaus
definition trotsa en världsopinion ?

***

Man kunde imellertid gärna se bort från alla andra synpunkter och
blott hålla sig till denna:

Gör icke orätt!

Norrmännen ha aldrig försökt göra något intrång på våra
rättigheter som en själfständig nation. Sverge därimot har aldrig upphört att
vilja vara Norges öfverherre.

Orsaken känna vi.

I Sverge härskar aristokrati med dragning till envälde; i Norge
råder demokrati med dragning till republik.

Under senare tiden har klyftan blifvit vidare och djupare. På
samhällslifvets alla områden har Sverge stått stilla eller backat, medan
Norge sträfvat att följa med i det allmänna kulturarbetet.

Norge vill ut och pröfva sina ungdomliga krafter på egen hand.
Sverge vill hålla sig inne och drömma om sina stordåd under flydda tider.

Medan norrmännen — en nation af sträfsamt småfolk — knoga
framåt, streta svenskarne — en nation med storstass och mandariner —
att hålla dem tillbaka.

Att detta missförhållande skulle värka menligt på unionen, ligger i
öppen dag. Må vara att vänskapen mellan de båda folken därför icke
behöft lida något allvarsamt afbräck. Ondt har det dock gjort. Och
ett är i hvaije fall visst — att det aflägsnat de ledande viljorna i båda
landen mer och mer från hvarandra.

***

Unionskungens ställning har därunder varit ganska svår.

När Oskar II reser till sitt norska rikes hufvudstad, ledsagas han
af svenska regeringen och riksdagen till Stockholms centralstation. Svenska
pressen bedyrar nästan samdräktigt, att hela svenska folket följer honom,
först med sina välönskningar och sedan med sin makt. Och då kungen
kommer till Kristiania, välkomnas han där af en god del af norska
pressen med försäkringar om sympati och bistånd från hälften af hans
norska undersåtar.
Oskar II kunde ju sålunda tyckas hafva goda utsikter att segra i
rättskriget med stortingets flertal. Men kommer han ändå att lida ett
nederlag, som kanske blir ödesdigert för hans dynasti, skall en oväldig
eftervärld medgifva, att det icke var så lätt för en enda menniska, vore
han ock en god och rättvis konung, att stå imot det samlade trycket af
tre statsmakter — regering, riksdag och press.

Man borde för den skull här lika mycket af medkänsla som af
vördnad hålla inne med anmärkningar mot konungen.

Önskligt vore imellertid, att en modig man kunde lyckas vinna
konung Oskars öra för ett råd att vädja till nationen i ändamål att
utröna, hur mycken sanning ligger i talet om att hela Sverge gillar de
storsvenske junkrarnes unionspolitik. Vid en sådan folkomröstning skulle
hvarje myndig svensk man ega att deltaga med en röst. Då det här
icke gäller ett uttalande för eller mot vissa klassintressen, som ju
representeras af riksdagen, men att utröna hvad folket tänker i en nationel
lifsfråga, så skulle kungen få ett ojäfvigt vittnesbörd om sanningen.

***

För krigiska bedrifter återstår ingen ära att vinna hvarken af furstar
eller folk. Allra minst ha vi svenskar något äreglitter att vänta af ett
nesligt ölverfall på våra norske bröder, för att slå ned dem och beröfva
dem det bästa de ega — rätten att lefva sitt eget lif.

Endast hundlydnad skall kunna bringa vår värnpliktige ungdom
att vara med om ett slikt illdåd. Utom de dumme och råe skulle hvarje
svensk, som måste deltaga i detta röfvaretåg, gå med motvilligt sinne
och en slappande känsla af djupaste skam. Ingen intelligent man skulle
frivilligt följa de viljelösa hopar, som föstes ut att bränna och mörda i
vår fredlige grannes hem.

Massan af Sverges folk står ännu så lågt, att den lika litet som
någon af de stora vämpliktsnationerna skulle vägra att göra bödelstjenst
äfven åt revolutionäre maktegande, om de därtill blefve befalde.

Vår beryktade svenska läskunnighet, som får gå för bildning, gör
här hvarken från eller till — hufvudsaken är icke att utan hur det läses.

Millionerna äro här som i de stora militärstaterna, särskildt Italien
och Ryssland, försoffade — icke af den 80-åriga freden, som snobbarne
säga, utan af släp, fattigdom och hopplöshet.

Räddningen vore att efterlikna norska folket i dess intresse för
samhällsnyttiga reformer. Undergången vore, om denna lifskraftiga nation
skulle påtvingas vår upplösande reaktion — vi skulle båda ruttna bort
och försvinna bland folken.
Faran synes för tillfället icke öfverhängande, men hon är icke långt
borta. Alla goda krafter måste uppkallas för att om möjligt afvärja henne.

<i>Hufvudsaken</i> får icke längre vara att upprätthålla unionen, utan att
förebygga kriget. Skriftstridernas tid är slut, professorerna och deras
afskrifvare må säga hvad de vilja. Högre än unionsluntorna står rättfärdigheten.

Den nu varande unionens upplösning vore ingen olycka. Tvärtom.
Sedan må en union växa fram af naturlig samhörighet i alla hänseenden.
Ett neutralitetsförbund kunde därvid utgöra den bästa början. Frivilliga
beslut att värna gemensamma intressen skulle vara grunden.

Men våra maktegande tro mera på bajonetterna än på rätten.
Därför redes det till ett massmord på bröder, som vi må hända icke äro
i stånd att hindra.

Man torde ha gått för långt att kunna vända. Om
hemlighetsmakeriet med dess synliga frukter i revisions- och kreditivbesluten endast
haft till syfte att imponera på norrmännen, så har det icke blott förfelat
sitt ändamål. Det har ledt därhän, att skadan icke lär kunna repareras.
Unionen har ej längre någon uppriktig vän i Norge.

Enligt den svenska korpralspolitiken återstår för den skull ingenting
annat än att gå på med eld och svärd.

Stortingets underhandlingsbeslut 7 juni 1895 och dess en månad
senare fattade beslut att gälda de diplomat- och konsulatutgifter, som
Sverge åtagit sig att förskottera, kunde väl tyckas förorsaka något dröjsmål.

Ingen som känner den värkliga ställningen kan imellertid tro, att
de blifvande underhandlingarna skola leda till ett för båda parterna
antagligt resultat.

Norska vänstern uppger aldrig sin fordran: eget konsulatväsen och
egen utrikesstyrelse, och de båda andra norska partierna skola
otvifvelaktigt vid det slutliga afgörandet gå med vänstern i denna nationella sak.

A andra sidan torde de svenske underhandlarne — så vida icke
något politiskt undervärk inträffar — oåterkalleligen hålla på gemensam
utrikesstyrelse.

Spänningen blir större än någonsin tillförene. Och så smäller det.

Må hända är afgörandets stund mycket närmare än man i allmänhet
tror. 1895 års storting afslöts 30 juli efter att utom de vanliga
försvarsanslagen, som ock ökats, hafva beviljat 15 ¼ millioner kronor extra
utgifter, till ett skyndsamt stärkande af krigsmakten, däraf ensamt till
sjöförsvaret 12 millioner. Dagame närmast före stortingets afslutande
förhandlades det ånyo om att få till stånd en med tinget samvärkande
regering, denna gång främst med högermannen Thorne, som äfven
godkändes af vänstern; men som han icke kunde blifva ense med kungen
om vilkoren, blef äfven denna förhandling resultatlös. Och Stang sitter
där han sitter.

Under tiden kokar det här hemma i patriothett blod. Maktegarnes
pressorgan rasa. Man kallar stortingets underhandlingsbeslut
»skojbeslutet» och yrkar i hetsiga ord på rask handling för att icke gifva Norge
tid att rusta sig till försvar. »Nu eller aldrig» är lösen. Nu är »den
lämpliga tiden», just nu medan Norge är värnlöst.

Att det här talas å förstakammarherrarnes vägnar, lider intet tvifvel.
Och då allt går i vårt land som de vilja — komme det ock att gälla
uppenbart lagbrott — så lär det kunna bryta löst när som hälst.

***

Svenskarne anfalla. Norrmännen försvara sig.

Om svenske män då icke lyda revolulionsherrarne och vägra att
bära vapen mot Norge, kunna de göra det som trogne kristne och
laglydige medborgare.

Sverge kallas en kristen stat. Enligt regeringsformens § 16 må
konungen »ingens samvete tvinga eller tvinga låta», och något gröfre
samvetstvång kan icke tänkas än att med våld tvinga en människa, som
vill lefva efter Kristi lära, att i uppenbart trots mot femte budet och
evangeliets maning öfverfalla och döda sin nästa, <i>utan att ens därför
kunna åberopa nödvärn.</i>

I den för Sverge och Norge gemensamt gällande riksakten
bestämmes i § 12, att stadganden i riksakten icke kunna förändras utom på
det i Norges grundlags § 112 föreskrifna sätt, hvadan den af riksdagen
påyrkade revisionen endast skulle kunna genomföras fredligt och icke på
mindre tid än tre år.

Och enligt vår svenska strafflag, kap. 8, § 4, dömes svensk man
till döden eller lifstids straffarbete, om han bär vapen mot Norge, det
andra unionsriket.

Lydnad för öfvermaktens order är imellertid så allmän, att man
alls icke har att befara någon militärstrejk af vår <i>värn</i>pliktige ungdom,
äfven om den beordras till <i>anfallskrig</i>.

***

En student med goda kunskaper och äfven god öfning i praktiska
värf arbetade tappert för sin och de sinas utkomst. Han hade omsider
fått en fast plats med 2,000 kr. i årlig lön. Men nu måste han exercera
beväring och därmed förlora platsen.

— Jag kan ju icke undgå min värnplikt på annat sätt än om jag
skulle vägra, sade han till sin far. Och det ville jag nog gärna, ty min
afsky för mordvapnen är på väg att bli min religion. Men jag måste
foga mig i mitt öde.

Fadern rådde honom att före exercisens början tillställa
regementschefen en bevittnad skrift, däri han uppriktigt erkänner, att hans samvete
absolut förbjuder honom att döda någon människa vare sig frivilligt eller
på befallning, men att han, när han icke häller vill uppresa sig mot
öfverheten, fullgör sin tvungna vapenöfningsplikt, fast med det orubbliga
samvetsbeslutet att icke låta sig tvinga att begå något människomord.

Den unge mannen svarade, att han inte ändamålslöst ville göra
sig märkvärdig.

— Låt vara, genmälde fadern, att din protestskrift genast kastades
i papperskorgen. En bevittnad afskrift kunde dock vara bra att ha på
fickan, när allvarets stund är inne. Vid vägran att bruka ditt vapen blir
du i krigstid dömd till döden och genast afrättad. Men hade din skrift
framlagts inför krigsrätten, skulle din vägran icke kunna anses hvarken
som trots eller feghet och följaktligen icke ens enligt krigets barbariska
kodex kunna tjena som motiv för en dödsdom.

— Kunde så vara, medgaf sonen, men icke uträttar man något,
tillade han, genom att ensam intaga en undantagsställning.

— Nå, hur ämnar du göra, om du kommenderas att gå med i
ett anfallskrig mot Norge?

— Jag marscherar enligt order, men siktar icke på någon, och
undviker att göra något slags skada. Om jag dödas af en svensk eller
norsk kula, kan ju vara alldeles likgiltigt. Jag har gjort hvad jag kunnat.

— Men detta skulle stämplas som förräderi. Vore inte en öppen
och djärf vägran bättre?

— Andra må döma hvad de vilja — jag har följt order så långt
det varit mig möjligt. Om jag handlade mot mitt samvete, skulle jag
känna mig som förrädare. För att stå väl med dem, jag kunde bero
af, skulle jag ljuga och hyckla. Det gör jag inte. Du har lärt mig
sanning, far — att vara sann mot mig själf och mot min nästa.

***

Denna lydnadskänslans makt t. o. m. hos intelligent ungdom utgör
en viktig garanti för vederbörande, att man icke skall lida brist på offer
åt fosterlandet

En annan sak är, hvad man kan uträtta genom att kommendera
Sverges unge män till strid mot Norges.

De förre gå, tänkande att vi kanske ha orätt eller åtminstone
tvekande om vi ha rätt.

De senare möta sina fiender med mod och beslutsamhet, hänförda
af ett klart medvetande om sin rättvisa sak och lågande af harm mot
inkräktarne.

Det kan icke varda annat än förbannelse af en politik, som leder
därhän, att Sverges ädlaste unge män, hvilkas afsky för kriget och kärlek
till freden blifvit deras religion, tvingas att lemlästa och döda sina norske
bröder, medan de därmed veta sig gå själfviske våldsmäns ärenden mot
dem, som försvara hus och hem, frihet och rätt.

Att detta betraktelsesätt stämplas som osvenskt, får man finna sig i.

Själfviskhetens ideliga beskyllningar mot osjälfviskheten invärka helt
visst på allmänhetens omdöme.

Hos de stränge domame, som i hån eller fördömelse fara ut mot
välmenande »samhällsförbättrare», äro oftast de fruktansvärda strafforden
blott omklädnaden för fullt medveten humbug.

Sammaledes förhåller det sig med patentpatrioternas beskärmelser
mot de svenske män, som intresserat sig för unionens upprätthållande
och befästande genom rättvisa mot Norge.

Sådana svenske män sägas vara en »skam» för sitt land, öfver
hvilka landsmän måste »blygas» o. s. v., fast vederbörande tuktomästare,
undantagandes en och annan otillräknelig, i själ och hjärta icke alls tro
på det ofosterländska fördärfvet hos de bestraffade radikalerna.

Men den okritiska allmänheten bestickes lätt af de ständigt
återupprepade beskyllningarna.

Man borde dock förstå, att just det är svenskt att göra vårt land
aktadt och afhållet öfver allt i världen och i synnerhet hos det andra
unionsfolket, samt att detta endast är möjligt genom humanitet och
rättvisa, men aldrig genom en högljudt pockande själfviskhet.

Det ena närmar och enar, det andra aflägsnar och söndrar.

Det ena tryggar Sverges och Norges oberoende, det andra
ödelägger dem båda.

*

<small>Några å sid. 7—8 öfverhoppade meningar refereras här, på det intet af vikt må
bli förbigånget.

Först (17 april) ingaf svenska regeringen till den norska ett anbud på <i>två</i>
norrmän i det nya ministeriella rådet, hvilket kort därefter (15 maj) uppfiffades till <i>tre!</i>

Då förslaget åter upptogs 1891, visade det sig af de officiella handlingarna, att
svenska ministären gått in på att norrmännens antal i det ministeriella rådet skalle få bli
tre, utan att längre såsom riksaktsbestämmelse hålla på utrikesministerns oföränderligen
svenska nationalitet. Nu förklarades imellertid tillika af hela svenska statsrådet, att
»hvarken riksakten eller någon annan unionel lag medgifver Norges deltagande i de
ministeriella ärendenas behandling», att det i själfva värket icke fins någon anledning att öppna
plats i det ministeriella rådet för flere än två norske ledamöter, och att i hvarje fall
förutsättningen var, att föredragningen af hit hörande ärenden »framdeles tillkommer den
medlem af svenska statsrådet, som är chef för utrikesdepartementet».

Att de norska statsråden under tystnad, alltså utan gensägelse, åhört dessa mot
Norge förnärmande uttalanden af svenska ministären, föranledde en missbilligande
dagordning af stortinget (med 59 röster mot 55) och som följd däraf Stangs fall.</small>
<img></img>
</chapter>




<h2><i>Ärlig svensk!</i></h2>

Om författaren af denna skrift nu tege, skulle han
känna sig som förrädare.

Han manar icke till lagbrott.

Han vill rädda karaktärer åt vårt land.

Han vill ock sprida kunskap om fakta och därmed
bidraga till uppkallandet af en folkopinion, som ställer freden
högre än unionen.

Lagman Torgny är ej död än i svenske mäns sinne.

Unionen må bära eller brista — vi vilja lefva i fred
med Norge.
<img></img>




