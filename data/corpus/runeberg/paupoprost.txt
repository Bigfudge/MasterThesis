
OM

ÄKTENSKAPET

PAUPERISMEN

OCH

PROSTITUTIONEN

EN MEDICINSK SOCIAL UNDERSÖKNING

AF

ANTON NYSTRÖM.

MEDIC. DOKTOR.

STOCKHOLM

LOOSTRÖM & KOMP.


I alla boklådor finnas att tillgå:

KONVENTIONELLA

NUTIDSLÖGNER

AF

MAX NORDAU.

Bemyndigad, öfversättning af

ERIK THYSELIUS.

ANDRA UPPLAGAN.

Pris: 3 Kronor 50 öre.

Innehåll: Förord; Mene, Tekel, Ufarsin. — Den religiösa lögnen. — Den
monarkisk-aristokratiska lögnen. — Den politiska lögnen. — Den ekonomiska
lögnen. — Äktenskapslögnen. — Hvarjehanda mindre lögner. — Slutharmoni.

*

HJALMAR STRÖMER:

FRAMTIDSVINKAR

En serie förpostfäktningar
emot djefvulen, verlden och vårt eget kött m. m.

Pris: 3 Kronor.

Innehåll: En liten vidräkning med vantron och vidskepelsen. — Vetande och
mytologi. — Det sunda förnuftet och underverken. — En dogm och dess
anor mot förnuftet och öfver förnuftet. — Det diktade onda och verkliga
onda. — Skenet af friheten och friheten sjelf. — Framtidens mensklighet.

*

EN NATURFORSKARES

TROSBEKÄNNELSE.

Aforismer om "Otron i vår tid".

Pris: 75 öre.


OM
ÄKTENSKAPET
PAUPERISMEN
OCH
PROSTITUTIONEN
——
EN MEDICINSK SOCIAL UNDERSÖKNING
AF
ANTON NYSTRÖM.

STOCKHOLM,TRYCKT I CENTRAL-TRYCKERIET1885.



FÖRETAL.

Efterföljande arbete har till större delen hvilat
såsom manuskript alt sedan 1877; fullbordadt under sist
förflutna månader utsändes det nu till allmänhetens
öfvervägande, sedan jag af en vidgad erfarenhet blifvit
altmera bestyrkt i de åsigter jag redan för åtta år sedan
var beredd att offentliggöra i de ämnen, som här
afhandlas.

Då såväl äktenskapet som pauperismen och
prostitutionen på senare tiden underkastats ständiga
diskussioner i både tal och skrift, torde ett allvarligt inlägg
i dessa frågors offentliga behandling i våra dagar vara
mer än någonsin på sin plats.

Liksom i själfva verket alla sociala frågor
sammanhänga och aldrig — utom i vissa detaljutredningar
— kunna lösas genom isolerade undersökningar, så har
jag kommit till den öfvertygelsen, att man ej skulle
kunna lösa frågorna om pauperismen och prostitutionen
utan att de sättas i samband med eller diskuteras på
grundvalen af en noggran utredning af äktenskapsfrågan.

Ytligt och oförsynt har den ena pennan efter den
andra under det sista årtiondet sökt undergräfva själfva
äktenskapsinstitutionen på grund af begångna misstag
samt äldre meningar och seder, som ofta förnedrat
densamma; men de framträdande apostlarne för en ny tid
utan alla äktenskapliga band, som de kalla tvång eller
fördom, ha ej insett, huru de genom sitt nit bragt »den
nya tiden» i misskredit hos otaliga upplysta sinnen och
därigenom befordrat reaktionens makt, då den
äktenskapliga institutionen — som den allmänna opinionen
ej vill se upplöst — ifrigast försvarats af den gamla
tidens målsmän.

Mitt mål är i detta afseende att ådagalägga
äktenskapets helgd och att sålunda, då jag eljest fullständigt
tillhör den nya tiden, visa huru äfven bland dess
målsmän finnas de, som önska ordning som stöd för sina
reformplaner.

Pauperismen eller kultursamhällets nöd måste vi
bringa till ett slut.

Kunna vi dock det?

Ja i väsentlig mån, blott vi fullkomligt
fördomsfritt gripa oss an med den ansvarsfulla utredningen af
detta spörsmål. Utan hänsyn till annat än hvad jag
är öfvertygad om vara obestridliga sanningar har jag
här sökt visa ohållbarheten af såväl äldre teologiska
meningar om föräldrars pligter med hänsyn till alstringen
som af vissa nyare utopier, som afse höjandet af
arbetsklassens välstånd medelst mer eller mindre ytterliga
socialistiska förslag.

Trots de varmaste sympatier för sällskapet
Federationens verksamhet för höjandet af moralen, har jag
ej kunnat undgå att uttala mig emot dess särskilda mål
att söka få prostitutions-kontrollen upphäfd.

Lika öfvertygad som Federationens aktade
medlemmar om möjligheten att kunna med tiden utrota 
prostitutionen, lika viss är jag om, att angripandet af den
kontroll, som samhällena med ledning af samvetsgranna
och erfarna läkares och myndigheters råd inrättat för
att tjäna som ett nödvändigt skyddsmedel, ej är rätta
sättet att motverka osedligheten och förbereda en
lyckligare tid för den äktenskapliga moraliteten.

Stockholm i April 1885.

Anton Nyström.

*


Den äktenskapliga kärleken.

Äktenskapets institution har liksom alt
mänskligt haft sin utvecklingshistoria.

Fordom afslöts äktenskapet genom köp och
härigenom blef det lagligt. Hustrun kallades därför, hos
fornsvenskarne liksom hos forngrekerna, »gåfvoköpt.»

Fastän endast den gåfvoköpta hustrun var
laggift eller äkta, tillstaddes här liksom öfver alt i
forntiden vid sidan af den äkta hustrun, »odalkonan»,
oäkta hustrur, d. v. s. frillor, och sådana kunde en
man opåtaldt hafva till hvilket antal som helst.

Månggifte har funnits hos alla forntidens folk,
liksom det ännu fins hos vildarne och vissa af
orientens kulturfolk.

Den ofta framstälda meningen, att månggifte vore
beroende af klimatet är alldeles oriktig, ty endast
kulturstadiet är bestämmande för äktenskapets form.
Alla folk hafva, som sagdt, börjat med månggifte och
engiftet får öfverhand i den mån kulturen går framåt.
Det kan ej dragas i ringaste tvifvelsmål, att så länge
mänskligheten lefver på vår planet, engiftet skall
förblifva den form, som alla samhällen stadfästa, ej blott
medelst lagbestämmelser, utan än mer genom en alt
mera förädlad och sedlig allmän opinion.

Denna högre uppfattning af förhållandet mellan
könen börjar först framträda under riddaretiden.

Riddarekärleken måste uppfattas som ett tecken
till, att med en stigande kultur i äktenskapet gör sig
gällande ett andligt element, som förr aldrig funnits, af
samtiden ännu ej uppskattades och ända in i våra dagar
på ett fasaväckande vis försummats. Den innebar en
ädel protest mot den gamla tidens råa uppfattning af
kvinnan, att hon blott vore till för sinlig förnöjelse
och för att föda barn.

Att emellertid endast afse den ideela sympatien,
att uppställa såsom den första punkten i den
ridderliga kärleksförbindelsen, att de älskande icke finge
gifta sig med hvarandra, det innebar i all sin sublima
öfverdrift en disharmoni och en onaturlighet, som måste
bära dåliga frukter och föranleda lidanden och faror i
socialt och moraliskt afseende.

Denna öfverdrift var en naturlig följd af de
brister, som funnos i medeltidens äktenskap, då fadern,
länsherren och kungen hade rätt att bortgifta kvinnan
med hvem de funno för godt — hennes hjärta månde
säga hvad det ville.

Äktenskapslagen var tillika så sträng på den
tiden, att äktenskapsbryterska kunde straffas med döden.
Vi se dock, huru humanitetens rättsmedvetande kunde
döma annorlunda och skydda den sanna kärleken mot
en blind laglighets grymheter, då dess naturvridighet
genomskådades.

Genom de s. k. »kärleksdomstolarne» utbildades
den åsigten, att »kärleken ej kan göra sina rättigheter
gällande mellan man och hustru. De älskande skola
vara eniga om all ting inbördes och frivilligt, och
vilja ej veta af det som påtvingas dem af
nödvändigheten».

Här se vi kvinnans högtidliga och berättigade
protest mot den slafvinnefunktion, hvartill hon af
samhället blifvit dömd, och en riktig aning framlyser här
om, att kärleken kan »göra sina rättigheter gällande»
blott där de älskande frivilligt ingått en sympatisk
förening.

Medeltidens äktenskap voro sålunda oftast
tvångsföreningar och utgjorde i själfva verket brott mot
människans högre natur; men å andra sidan var
riddarekärleken, sådan diktarne skildrat den, en,
visserligen skön, men dock farlig öfverdrift åt motsatt håll.
Äktenskap utan kärlek och kärlek utan äktenskap äro
mot naturens ordning och innebära de yttersta vådor
för individernas och samhällenas lugn, hälsa och lycka.

I och med kulturens framskridande finna vi alt
högre begrepp om äktenskapets innersta väsende, vi
finna, att vigten af den andliga öfverensstämmelsen i
det äktenskapliga lifvet framhålles af alla de tänkare,
som egnat sig åt spekulationer inom detta område.

Inom vårt eget lands literatur få vi räkna
Svedenborg, Thorild och Hvasser till dem, som utvecklat
den mest idealiska uppfattning af den äktenskapliga
kärleken.

Den franske filosofen Comte har i sin behandling
af äktenskapsfrågan uppställt teorier, som utan tvifvel,
vi hoppas det, komma att i en snar framtid utöfva
ett hälsobringande inflytande på den af ett
missriktadt kärlekslif så ofta lidande mänskligheten.

Visserligen djärfves man i våra dagar förkunna
läran om »den fria kärlekens» berättigande, en
sorglig förutsättning af att »köttets evangelium» skulle
erkännas som en naturlag för var tids samhällen. Men
vid en noggrann skärskådning af utvecklingens gång
finna vi, att mänsklighetens moraliska instinkter
blifvit alt kraftigare och att de sålunda ej kunna
förändras därhän, att en så förnedrande lära om
äktenskapet skulle kunna göra sig gällande.

Den ytligare delen af våra samhällen kan likväl
därigenom taga skada och därför få vi ej försumma
något arbete, som kan sprida ljus öfver denna
lifsvigtiga sociala fråga.

Äktenskapet och generationen, som äro till sin
natur heliga, kränkas djupt genom de förbindelser, där
icke ett inre samband förenar makarne. Äktenskapet
bör vara den mest fullkomliga typ för all
samhällighet. De båda könens naturliga skiljaktigheter göra
dem nödvändiga för hvarandras utveckling och
fulländning. Ingen förtrolighet kan jämföras med den,
som eger rum mellan tvenne varelser, som äro
bestämda att tjäna och förbättra hvarandra, befriade från
all frestelse till täflan, då den frivilliga anledningen
till deras förening, den renaste och mest lefvande af
alla mänskliga känslor, lyfter sinnet från dess
ursprungliga själfviskhet.

Endast i ett dylikt äktenskap kan äktenskapets
högsta idé förverkligas, individets samhällighetskänsla
utvecklas och en universel ståndpunkt uppnås.
Individens lycka blir då grunden för samhällets och
mänsklighetens.

Först då vi nått detta mål, att nämligen hvarje
äktenskap ingås af de bevekelsegrunder som vi nu sökt
framhålla såsom de enda värdiga, kunna vi anse oss
hafva kommit inom det verkliga engiftesstadiet, ty då
faller det af sig själf, att hvarken omgifte efter den ena
makans död eller skiljsmessa någonsin kunna ega rum.
Till och med hvarje sann vänskapsförbindelse måste
vara koncentrerad och utan afbrott; blotta idén af
förändring är äfven där sårande. Så mycket mindre
kan något afbrott ens genom döden förutsättas i den
inre föreningen mellan tvenne makar, som älska
hvarandra. Genom ett frivilligt och värdigt enkestånd
skall den subjektiva föreningen af den efterlefvande
maken upprätthållas, till fromma för kärlekens helgd,
till befrämjande af individets moraliska fulländning
och den oegennyttiga verksamheten för andras väl.

Så länge det i såväl fysiskt som moraliskt
afseende naturvidriga förhållande eger rum, att äktenskap
ingås af låga eller otillräckliga skäl, ligger det i sakens
natur, att omgifte sker både efter ena makans död
och efter skiljsmessa. Möjlighet till äktenskapsskilnad
måste därför finnas, såsom varande i vissa fall den minst
vådliga af de familjeolyckor, som kunna uppstå, då
ett ovärdigt förhållande inträdt mellan makarne.
Samhället bör dock angifva sådana former för detta stegs
lagliga utförande, som lämna största möjliga garanti,
att det ej tages af lättsinne eller öfverilning. Visst
är, att om grunden är falsk skall man förgäfves söka
med yttre medel — de må nu kallas samhällsskick,
lag eller opinion — upphjälpa en institution, som
endast kan skyddas af sig själf, af sin egen
naturenliga organisation, af den ömsesidiga och harmoniska
kärleken.

Då vi nu uttalat den meningen, att äktenskapets
idé hufvudsakligast främjes därigenom, att makarnes
inbördes förhållande är värdigt, så hafva vi likväl redan
låtit förstå, att generationens helgd ej får förbises.
Därmed hafva vi redan påpekat föräldrarnes ansvar
mot barnen. I högsta grad hemsökas dessa såväl af
föräldrarnes brott inom könslifvet, som af deras
misstag och olyckor inom äktenskapet, vare sig att detta,
efter inträdd disharmoni mellan föräldrarne, fortvarar
eller upplöses.

I ett af missförhållanden sköfladt s. k. »hem»
far ungdomen lika illa, som om det upplöses, och
barnens ställning till mor eller far blir till och med efter
den enas eller andras omgifte als icke mera vansklig
än om deras föräldrar af ansvarskänsla mot dem
sammanhållit sitt olyckliga förbund.

Med blicken fästad på all den disharmoni, som
fyller vår tid i dessa afseenden, är det som vi önska
arbeta för en ny tingens ordning.

Det är endast genom att ända från den tidiga
barndomen grundlägga kroppslig och andlig hälsa,
genom att bibringa ungdomen en ideel lifsåskådning
i fråga om äktenskapet, genom att i grund förändra
motiven för dess ingående, som man kan varaktigt
verka härför.

Den unge mannen eller kvinnan skall lära inse,
att det ej är nog med att känna de mer eller mindre
vanliga, i ögonen fallande egenskaperna, för att välja
en maka eller make, utan att det fordras en noggran
kännedom om hela karakteren, förståndsodlingen
likaväl som känslolifvet.

Men då en sådan kännedom ej står att vinna på
någon kortare tid, är det nödvändigt, att ett
naturligare och mera innehållsrikt umgängeslif könen
emellan kommer till stånd, samt att uppfostran, som ännu
är så bristfällig, att ungdomen ofta blott eger ett
bedrägligt sken af verklig bildning, blir grundlig och
hela personligheten omfattande.

Att bibringa ynglingar och flickor allmängiltiga
och likformiga idéer öfver lifvets vigtigare frågor, att
rikta individualismen i rätt spår, befria den från den
falska subjektivismen, måste blifva vårt mål, icke
allenast för den allmänna kulturens bästa, utan ock för
den enskilda människans frid och lycka.

Den slags subjektivism, som tillstädjer en hvar
att »anse» och »tycka» snart sagdt hvad han vill i
de mest svårlösta frågor, är vår tids intellektuela
kräftskada och drager efter sig de allvarsammaste
moraliska följder. Den ena människan kan slutligen ej
lita på den andra, då subjektivitet för mycket
beherskar omdömet — liksom i ett dårhus, där ingen tänker
lika och där ej heller några gemensamma
öfverenskommelser patienterna emellan någonsin förekomma —
och misstro och afsöndring bli följden. Den ena
människan vet t. ex., att hennes principer äro
vetenskapligt sanna och beräknar på grund af sin intellektuela
ståndpunkt, att andra i hennes omgifning skola i
gifna fall döma lika som hon, men ofta kan hon få
höra de mest afvikande meningar uttalas och än värre
yrkande på, att dessa, fastän till äfventyrs utan grund,
skola respekteras — därför att »man skall respektera
andras åsigter.»

Denna dimmiga fras kan för man som hustru
i fråga om äktenskapet bli utomordentligt farlig och i
förening med den i vår tid lifligare än någonsin
pågående egendomliga, rent af passionerade sträfvan för
kvinnoemancipation, leda till en för den husliga
lyckan föga betryggande teori om friheten.

Den berättigade fordran, att kvinnan ej skall vara
mannens slafvinna, har hos ett antal begåfvade kvinnor
slagit öfver i ett pockande begär att vara lik honom
i alt, ett begär som nästan liknar en förbannelse öfver
naturen, som ej endast skapat manfolk.

Jag hör visst icke till dem, som önska hindra
förbättringen af kvinnans sociala och ekonomiska
ställning; men kan ej nog betona vigten af att ej glömma
hennes förnämsta mål, vigten af att ha slägtets
gemensamma fordran för ögonen, ej endast den subjektiva
fordran från kvinnans egen synpunkt.

Hvad slägtets väl fordrar är kvinliga kvinnor;
endast sådana förmå att gifva den moraliska ledning,
som männen behöfva. Såväl erfarenheten som
historien hafva besannat hvad vår tids sociologer
faststält som en naturlag: kvinnans underordnande under
mannen med hänsyn till förståndet och
handlingskraften och mannens underordnande under kvinnan
med hänsyn till hjärtat eller känslans verksamhet.
Sålunda eger ett ömsesidigt underordnande och en
ömsesidig öfverlägsenhet rum mellan man och kvinna.

Under de för kvinnan mest gynsamma
omständigheter har hon aldrig — utom i undantagsfall, som
ej kunna generaliseras — kunnat täfla med mannen
i spekulation eller handling, ja icke ens inom konstens
verld visat någon skapande kraft, fastän detta sista
område synes ligga henne lika nära om ej närmare
än mannen.

Orsaken härtill är grundad i dessa områdens
fordran på ett mod, en företagsamhet och en kraft,
som endast sällan finnas hos kvinnonaturen, men som
organiskt sammanhänger med den manliga
konstitutionen.

Om nu harmoni inom äktenskapet skall finnas,
bör därför en i mer än vanlig grad med intelligens
och kraft utrustad kvinna vara förenad med en make,
som besitter dessa egenskaper i än högre grad.

Underlägsenhet i detta afseende hos mannen leder
nästan alltid till olycka i äktenskapet, äfven om
karaktererna äro aldrig så goda.

Men om nu känslan bör vara det mest
utmärkande för kvinnan och förståndet för mannen, så följer
ej häraf, att icke kvinnor kunna hafva ett högt
utveckladt förstånd och män ej en varm och liflig känsla.
Lika väl som en man utan känsla blir omänsklig, så
blir också en kvinnas känslolif, om det ej förenas med
ett klart, odladt förstånd, relatift utan värde. Men om
detta klara, odlade förstånd gör henne manhaftig och
öfvermodig, så förfelar hon sitt mål. Utan tvifvel är
det brist på kvinlig harmoni hos vår tids intelligenta
kvinnor, som i många fall göra dem mindre
tilldragande för männen. Kvinnor och män förblifva af
detta skäl ofta ogifta och äktenskapliga förbindelser
ingås alt för sällan, till stor skada för såväl individer
som samhälle.

Men alla dessa missförhållanden hafva sin grund
i öfverdriften hos den reaktion mot det gamla
kvinnoidealet, hvilken i nutidens uppfostran fått ett uttryck.
Sålunda kunna vi hoppas på en sundare utveckling
hos de generationer, som komma efter oss, för så vidt
vi redan nu inse den fara, som genom öfverdrifterna
hotar slägtet i sin helhet.

Vid sidan af kvinnans bestämmelse med
hänseende till hennes funktion som maka, skall ytterligare
värdigheten och betydelsen af hennes modersfunktion
stadfästas. Den förnämsta ledningen af barnens
uppfostran ligger ju i hennes händer, och häruti har hon
den högsta moraliska mission, som aldrig af
mannen eller fadern kan fyllas, då den hufvudsakligast
bör bestå i känslans odling inom religionens och
estetikens områden. Vi mena naturligtvis icke, att
förståndsodlingen sålunda skulle åsidosättas, långt därifrån,
men åtskilliga af samtidens lyten härröra tvifvelsutan
därifrån, att denna på ett alt för ensidigt sätt utgjort
föremålet för uppfostrares omtanke.

Vi önska oss med ett ord bildade kvinnor, ja vi
glädja oss åt att stundom se ibland oss lärda kvinnor,
men vi önska, att hjärtats odling aldrig hos dem
förbises och att de alltid inse sin förnämsta mission vara
att verka på männens moraliska känsla och för det
uppväxande slägtets utbildning. Härför fordras i
sanning ej litet kunskap, hvarför vi anse att det största
möjliga mått däraf må komma hvarje kvinna till del.

Ehuru detta arbetes mål ej är att ingå uti den
egentliga frågan om kvinnoemancipationen och en
mängd reformer, som ifrarne för densamma uppstält
på sitt program, äfven om de kunna vara gynsamma
för kvinnan i vår disharmoniska öfvergångsperiod,
dock icke synas särdeles tillfredsställande för lösningen
af hennes uppgift i en framtidens ideal-stat, sådan vi
tänka oss denna, så önska vi dock, att kvinnan må
få all lagenlig rätt att försörja sig själf och att fritt
utveckla de för henne egendomliga anlagen samt,
med hänsyn till möjligheten för mannen att illa
förvalta och ofta förstöra hustruns egodelar, att den gifta
kvinnans eganderätt må skyddas af lagen.

Hela den s. k. kvinnofrågan bör enligt vår
mening förvandlas till en äktenskapsfråga, tv endast
däruti ligger kvinnofrågans sanna lösning. Först då
man kommit till insigt härom, då kan detta stora
spörjsmål blifva rätt behandladt och slägtet i sin
helhet förädladt och lyckliggjordt.

Huru många människor lefva ej ikring oss, som
lida af ett otillfredsstält kärleksbehof, huru många af
de ädlaste naturer hafva ej gått hädan utan detta
behofs uppfyllande, utan att vara förstådda, men i stället
misskända, illa bedömda, kanske vanärade inför
samtidens inbillade »moralitet.»

Kunde grafvarne tala, skulle de nog låta oss höra
skildringar af sorger, lidanden och orättvisor inom
kärlekens område, så att vi skulle bäfva i vår själs
innersta djup. Må vi vara vissa härpå och må vi
därför af vördnad för såväl döden som lifvet, i hvilka
kärlekens mysterier i lika mån döljas, söka noga följa
dess lagar, samt försona hvad vi och våra föregångare
brutit.

*


Moralen och könslifvet.

Då det gäller att söka tillgodose mänsklighetens
väl, i såväl fysiskt som moraliskt afseende, måste vi,
ständigt afseende dess moraliska fulländning, alltid
utgå från verkligheten, hålla oss till de förhållanden,
som redan finnas och till de förändringar, som däruti
kunna genomföras. Det är då af vigt, att ej endast
afse de ädlare individerna — ehuru dessa böra
uppställas som idealer — utan massan af människor, eller
de individer, som förbättringen närmast skulle gälla.

Den vilja och det allvar, som de ädlare naturerna
besitta, finnes ej hos alla; och skola de hos massan
utbildas, hvilket visst icke är omöjligt, så sker detta
aldrig fort, utan mycket sakta. Härmed afser jag
ingalunda att mäkla för ett halfhets-system eller ett
tillstädjande af lastbarhet för dem, som ej skulle ha kraft
nog att vara dygdiga, utan har jag blott afsett
möjligheten att förverkliga dygden bland de nu lefvande
människorna. En mycket rik erfarenhet har, sedan
årtusenden lärt oss, att blott ett ytterst ringa fåtal
människor hittills kunnat följa den absoluta idealläran.

Vill man reformera, gäller det icke allenast att
framhålla en vacker lära, utan lika mycket att tillse
möjligheten att förverkliga densamma. Pascal säger
träffande: »Människan är hvarken en engel eller ett
djur. Olyckan är, att den, som vill göra henne till
engel, gör henne till ett djur.»

Könslifvet är en farlig eld att leka med. Må de,
som söka förädla människan med afseende på hennes
förhållande därtill, egna sig åt detta ämne, rustade med
en rik erfarenhet och omfattande studier, på det
verket ej må stranda mot dolda och okända lagar, som
plötsligen kunna bli ödeläggande i stället för att de,
rätt analyserade, skulle kunna leda till ett förädlande
lif. Därför att moralisterna så ofta äro i fullständig
okunnighet om könslifvets fysiologiska sidor, göra de
ofta misstag och verka på ett sätt, som ingifver
misströstan om möjligheten att sedligt höja flertalet.

Hvad jag här närmast har i sigte är, såsom
enhvar torde förstå, frågan om afhållsamheten eller
kontinensen. Jag anser det vara satt utom alt tvifvel,
att, med undantag af sjuklingar och ett litet fåtal
abnorma naturer, kontinensen i stort sedt är skadlig
om den är absolut, d. v. s. utsträckt till människans
hela lifsperiod; men att den däremot är nyttig, om den
är relativ, d. v. s. begränsad till en viss tid eller hela
utvecklingsperioden och bestående i en vis måttlighet,
då könsumgänge bör och får ega rum. Det är detta,
som folkinstinkten i själfva verket alltid insett, och vi
ha ingalunda rätt att stämpla alla dem som sinliga,
hvilka bestrida möjligheten af den absoluta
kontinnsen. Nej de föra mänsklighetens berättigade talan
äfven de — fastän missgrepp därvid ofta kunna göras.

Att sålunda af massorna fordra kontinens under
alla förhållanden är detsamma som att framkalla
misstro till ens insigter. Likväl betviflar jag ingalunda, att
många unge män finnas, som äro fullkomligt
kontinenta — jag har känt flera sådana — och att en
sedlig allmän opinion kan uträtta oerhördt mycket i detta
afseende. Men jag betviflar, att, om ej hoppet om ett
tidigt äktenskap hägrade för de unge männen, många
skulle förbli kontinenta. Veta de åter, att de tidigt,
t. ex. vid 23—25 års ålder kunna hoppas bli gifta,
så skola snart de flesta, därom är jag öfvertygad, förbli
kontinenta under hela deras föregående ungdom.

Jag kan sålunda ej annat än uttala en bestämd
protest mot den sorts fysiologiska forskning, som gör
könsumgänge till en absolut nödvändighet vid
människans inträde i manbarhetsperioden. Hvarken i
kroppsligt eller själsligt afseende är ynglingen, lika litet som
flickan, egnad för föräldraskap, och hvad
könsförhållandet i öfrigt beträffar, så fordras tvärtom för
utbildande af de ädlare egenskaperna att med sedlig
viljekraft lägga band på könsfrestelserna vid denna tid.
Var ungdom skall ha råd af moralist-läkare, ej af
veterinärer!

Det är ingen likgiltig sak huru tidigt könsdriften
vaknar eller könsumgänge börjas: såväl slägtets, d. v. s.
rasens och nationens, som individets lif är i högsta
grad afhängigt däraf.

Förgäfves skall man med vissa medicinska
materialister säga, att om ej könsumgänge tidigt börjas,
skola otaliga förderfvas af onaturliga laster, ty endels
lockas många härtill redan långt innan verklig
könsdrift börjat, och fortsätta somliga därmed äfven sedan
de börjat lefva i könsumgänge — jag har i min
praktik stött på dylika vidunder — och endels kan
människan rädda sig själf från onaturliga laster, blott hon
har en sedlig vilja och en religiös blick på lifvet från
ungdomen. En helt annan sak är, såsom förut
blifvit framhållet, att drifva kontinensen för långt och att
aldrig lefva i något könsumgänge.

Ju senare könsdriften vaknar, ju kraftigare blir
i allmänhet individet och ju renare samhällsmoralen.
Där denna naturdrift tidigt visar sig upphör den ock
tidigt, fägring och ungdomlighet försvinna från både
man och kvinna långt förr än eljest och
alstringskraften aftager. Det är sålunda vanligt, att kvinnor
bland ociviliserade folk, hvilka ingå äktenskap redan i
10:de eller 12:te året, bli ofruktbara i 30:de eller
redan i 25:te året.

Tacitus uttalade tvifvelsutan en sann erfarenhet,
då han tillskref den långvariga ungdomligheten hos
forngermanerna deras bruk att uppskjuta giftermålen
till en jämförelsevis mogen ålder.

Med skäl kan man säga, att den nation, hvars
seder och bruk eller föreskrifter förlagt giftermålsåldern
bortom den egentliga ynglingaperioden, måste anses
hafva gjort ett betydelsefullt framsteg med hänsyn till
själfuppfostran. I det gamla Peru, som nådde en
jämförelsevis hög kultur, tillätos männen först i 24:de
året och kvinnorna först i 18:de året att grunda
familj; och de sedesamma Abiponerna i Sydamerika
tillstadde likaledes äktenskap först i mogen ålder. Å
andra sidan äro åtskilliga folk, såsom t. ex. Aleuterna,
hos hvilka äktenskap i allmänhet ingås mycket tidigt,
eller i såväl gossars som flickors barnaår (ll:te eller
12:te året), kända för mycket lösa seder. Såväl för
individets själfuppfostran som för uppfostran af
barnen måste drifterna tyglas redan från barndomen;
och eftergifvenhet i detta afseende medför snart de
sorgligaste resultat. Barn kunna för resten ej
uppfostra barn att bli allvarliga medborgare i ett samhälle.

Huru mäktig sinligheten än är hos ungdomen,
finnes det dock medel, som förmå beherska densamma.
Dessa äro, då vi afse de rent fysiska, hygieniska och
dietetiska, starka kroppsrörelser, frisk luft, kallt vatten,
återhållsamhet i bruket af spritdrycker m. m. Den
första regeln är här alltid måttlighet i alla slags
njutningar, som den store Thomas a Kempis så väl
formulerat i dessa ord: »var måttlig i mat och dryck,
så skall du lätt kunna tygla köttets lusta.»

Hufvudmedlen för kontinensen äro dock alltid
moraliska och här ha vi att särskilja tvenne faktorer,
nämligen religionen och kärleken till en sant kvinlig
personlighet. Denna känsla bör till sitt innersta
väsen vara af religiös natur. Härligt säger Hvasser:
»Det gifves egentligen tvenne lefvande eller af
naturen själf skänkta grundkrafter, af hvilka man kan hoppas
mänsklighetens förädling genom religionens makt, och
dessa äro ynglingens entusiasm för det heliga samt
kvinnans kärlek.»

Som sagdt är, otaliga ynglingar finnas, som skulle
bli de förträffligaste äkta män och ända till sitt
giftermål lefva kontinenta, därest de dels såge hopp om,
att i en ej alt för aflägsen framtid nå ett sådant mål,
dels egde ett värdigt föremål för sin dyrkan. En ren
ungdomskärlek utöfvar ett oerhördt mäktigt inflytande
på den unge mannen. Det finnes mer än en, som
under många år lefvat kysk blott genom en sådan
ädel böjelse. Så kan kvinnan, ofta henne ovetande,
mäktigt inverka på mannen. Hennes ansvar är därför
stort, om hon genom koketteri och ytlighet grumlar
hans inre föreställningar om sann kvinlighet.
Instinktmässigt känner mannen ofta kvinnans moraliska välde
och ofta är han fullkomligt medveten därom och böjer
sig blindt därför.

Lyckligt, ja nödvändigt är det därför, att mannen
alt ifrån ungdomen från kvinnans läppar, och helst
från hennes, som han älskar, får höra renhetens lära
förkunnas. Han skall så identifiera henne med lifvets
sanna inre moral, att hon därigenom i dubbel mån
blir för honom en helig personlighet. Ingen man
älskar med hela sin själ någon kvinna, som ej är en
förverkligad moral och man kan vara fullkomligt
öfvertygad om att där trofast kärlek finnes, där finnes
allvar på botten.

Ingen man, som på detta vis är fästad vid en
kvinna kan sjunka så, att han lockas till ett sinligt
könsumgänge, som fås för penningar. Han är
känslolös för detta slags frestelser.

Då man nu önskar bevara de unge männen
härifrån, måste man här såsom alltid, då nöd och elände
hota, sörja för att räddningsmedel finnas.

Den ytliga omtankan hos de ungas anförvandter
och vänner måste gifva vika för hänsynen till deras
sanna bästa. Verldsligheten och flärden, som hos de
unga själfva uppdrifvit lefnadsanspråken till en
förfärande höjd, måste ersättas af enkelhet och
anspråkslöshet, om i stort sedt ungdomstycken skola kunna
förverkligas.

Konvenans och kortsynta fördomar må ej
förhindra rika familjer att gifva sina döttrar till fattige,
men hederlige män. Bildade och älskvärda kvinnor
må anse det som sin högsta uppgift att äfven i det
enklaste hem lyckliggöra och öyckliggöras, och vi skola
snart se resultat, som vida öfvergå alt hvad
sedlighetsifrarne i sitt berättigade, men ej alltid visa nit
med andra medel trott sig kunna framkalla.

För att vinna dessa resultat måste vi äfven hafva
ögonen öppna för ett annat missförhållande, ett af de
sorgligaste vår tid har att uppvisa, nämligen, att då
å ena sidan männen äro alt för mycket begifna på
råa nöjen och åt bordets njutningar, så ringa motvigt
å andra sidan erbjudes däremot i de sällskapskretsar,
där man borde kunna vänta att finna det. Icke sällan
händer, att de offentliga promenadernas och salongernas
s. k. skönheter ej öfva stort bättre inflytande på
männen än de af dem så föraktade prostituerade kvinnorna.

Kvinnans utveckling skall i stället bli sådan, att
hon kan ingifva mannen verkligt kyska känslor.
Endast genom henne kan han lära sig inse, att
könsumgänge utan ett högre moraliskt samband är
förnedrande: endast genom hennes inflytande kan han
vänjas vid den uppfattningen, att könsumgänget blott
skall bidraga till kärlekens upprätthållande mellan
tvenne älskande individer. Comte säger härom:
»Könsbegärets bestämmelse är att alstra och underhålla,
synnerligast hos mannen, de känslor, som äro egnade att
utveckla ömheten. Härför fordras dock, att dess
tillfredsställelse förblir mycket måttlig. I annat fall
sträfvar dess djupt egoistiska natur att egga jagets intressen
nästan lika mycket som, och ofta med mera fara, än
bordets excesser, emedan kvinnan därigenom blir ett
offer för mannens djuriskhet.»

Mannen skall vid intet tillfälle glömma, att han
är människa och att könsumgänget med den han
älskar skall utmärka föreningen med personligheten,
med karaktären, med hela varelsen. Ett dylikt
medvetande adlar det sinliga momentet och medför aldrig
köld. Då kan också den styrka, som återhållsamheten
skänker, tjäna högre syften, den sparade nervkraften
i organismen användas till andra förrättningar.

De gamla grekiska kämparne, atleterna, voro
liksom medeltidens riddare mycket kontinenta, och
tänkare veta väl, huru hjärnans krafter upprätthållas
genom kontinens. Många stora filosofer hafva påpekat
detta för mänsklighetens högre utveckling så
betydelsefulla förhållande och sinnesläkarne äro i synnerhet
förtrogna med den vexelverkan, som finnes mellan
hjärnförrättningarna och könsorganen.

Det är med ett ord sagdt positiva, icke negativa
åtgärder hvarpå vi bygga våra förhoppningar.

Historien visar oss vägen till denna uppfattning.
Vi finna där huru askesen hade djupa rötter i de
äldre österländska föreställningarna, eller i idén om
det absoluta eller alltet såsom den enda verkliga
tillvaron och om det individuela fenomenet och materien
såsom egentligen alldeles icke varande, hvadan dessa
skulle åsidosättas såsom innefattande åtskilnaden från
det absoluta. Dessa föreställningars makt kunna vi
se uti de indiska fakirernas gräsliga själftortyr,
själfmorden i den heliga Ganges och under Jaggernauts
hjul m. m., och, fastän kristendomens närmaste
förebild Buddhismen ej går så långt, så innehåller äfven
den en långt drifven askes, såsom synes af dess
förakt för verldens goda och dess dödande af köttet.

Den Sokratisk-Platonska skolan och dess 
efterträdare, Stoikerna, Cynikerna, Nyplatonikerna m. fl.
gåfvo nytt stöd åt den ringaktande åsigten om
kroppen såsom själens fängelse och åt föreställningen om
all slags abstinens såsom hufvudvilkor för uppgående i
gudomligheten, som kristendomen upptog såsom
grundpelare i sin salighetslära. Äfven judendomen har med
sina fastor bidragit till askesens införande liksom ock
den i den första tiden efter Kristi uppträdande gängse
förhoppningen om hans snara återkomst, hvilken
sammanhänger med afhållandet från äktenskap, som vi
veta de första århundradenas kristna predikade. Köttet
eller vår sinliga natur är nämligen syndens säte och
måste därför läggas i bojor. Alt skall förandligas,
en annan verld än denna vara vårt mål!

I vissa arter religionssvärmeri har kastrationen
spelat en stor rol. De från det 3:dje århundradet
bekanta religiösa sekteristerna Valesier ansågo, utgående
ifrån den falska tolkningen af föreskriften: »Om
någon lem är dig till förargelse, så hugg den af», det
rättast att följa kyrkofadren Origenes' exempel att
kastrera sig för att frigöras från köttets frestelse —
och dess naturliga protest mot läran om att anden är
alt. Desse asketer voro, enligt en fransk historiker,
»mycket farliga kättare, ty, då de ansågo att
könsdriften förtog friheten, predikade de borttagande af
källan därtill och gjorde sig själfve till eunucker,
drifvande dessutom sin ifver därhän, att de gjorde alla
dem till eunucker, som de kunde få fatt uti — hvilket
för dem var deras förnämsta goda gärning.»

Mot denna art af kristen villfarelse måste
kejsarne Konstantin och Justinianus uppträda med hela
sin makt och myndighet, liksom ock senare 
lagstiftningen i Italien måste sätta en gräns för kastrering
af gossar för kyrkosångens tjänst.

Kastrationen hos både män och kvinnor utöfvar
det betydligaste inflytande på organismens såväl
fysiska som psykiska sidor, synnerligast om den
företages i unga år, innan kroppen fullt utvecklats. Det
manliga individet blir kvinligt, muskler och fibrer mista
sin spänstighet och cellväfnaden disponeras att
upptaga större mängd fett än eljest, skäggväxt uteblir,
struphufvudet förtränges och kastraten får kvinnans
uttryck och röst. Vidare minskas omdömesförmågan
och karakteren blir känslolös, vresig, vankelmodig och
i allmänhet oförmögen till större och ädlare företag.
Huru naturen här hämnas på det mot densamma
föröfvade brottet lärer oss de handlingar af list, hämd
och girighet, som historien vet att omtala om de
österländska hofvens eunucker. Synnerligen illa kända
äro de svarta, som uppgifves kunna täfla med de
vildaste djur i råhet och grymhet.

Kastration hos kvinnan, som enligt de äldre
skriftställarne företogs hos grekerna, synnerligast Lydierna,
medför ett omvändt resultat mot det hos mannen:
skägg uppträder, rösten blir grof och manlig o. s. v.,
ett ytterligare bevis på könslifvets oerhördt vigtiga
betydelse för människans hela personlighet och hennes
moral, ett ytterligare tecken på generationens helgd och
en ytterligare maning att afse helheten af människan
vid studiet af hennes högsta lifsvilkor och vid
ordnandet af hennes andliga lif.

Till hvilken grad det religiösa svärmeriet kan
förvilla människan, se vi emellertid icke allenast i
nyssnämda naturvidriga yttre tilldragelser, utan äfven
i andra af inre art, men där det undertryckta 
könslifvet afspeglar sig. Så t. ex. föredrog den bekante
teologen, »doctor christianissimus», Gerson (i det 15:de
århundradet) ensamheten för att ingen skulle lägga
märke till den frommes »mörka klagan, djupa
hjärtesuckar, bittra stön» o. s. v. Af sömn och föda skall
människan enligt honom blott njuta så mycket, som
behöfs för att hålla ut med den ansträngande själiska
betraktelsen. Om själens möte med sin gud sade han:
»din flygt skall föra dig i brudgummens armar; gif
honom då dina kyska kyssar som tecken på en frid
som öfvergår all sans. Framdeles kan du säga i din
lycksalighets rus och älskogsfulla hängifvelse: han är
min älskare och jag är hans älskade!»

Det är tydligt, att en dylik åskådning (hvilken
räknar många fromma anhängare i våra samhällen) ej
är egnad att leda människan i detta lifvet, ja ej ens är
lämpad för människor utan för andeväsen — om sådana
finnas. Någon sann moral kan däraf aldrig följa, blott
ett förkväfvande af människonaturen, om än
grundtanken är ädel. Att man med dylika åsigter ej heller
lade sig vinning om att tillbörligen studera det
närvarande lifvets vilkor, är alldeles naturligt. Ända
intill våra dagar har den europeiska kulturens
morallära hufvudsakligen innehållits i kristendomen; en
sund, på fysiologiska forskningar stödd lefnadslära och
naturlig moral har hittills saknats.

Förgäfves skall dock någon, vare sig teologisk
eller moralfilosofisk »kasuistik» kunna sant bedöma
en stor mängd af de svåraste könsfrågor. Förgäfves
skall man i otaliga fall kunna riktigt förstå människors
handlingar utan en noggrann analys af deras 
könsförhållanden, och ofta äro lidanden inom detta område den
enda anledningen till karaktersdrag och
egendomligheter, som af den verldsliga ytligheten eller den kyrkliga
okunnigheten tillskrifvas fel hos personens moral.

Då således ur det ofvan sagda framgår som en
naturlag, att könsumgänget är en nödvändighet för
människans andliga och kroppsliga hälsa — då vi
bortse från de abnorma konstitutionerna, de sjuka och
de af en falsk idealism vilseledda — måste
nödvändigt den frågan framställa sig: hvilket könsumgänge
är det tillåtna? eller med ett ord hvad är kyskhet?

Hvilket könsumgänge som från det ideala målets
synpunkt är det enda berättigade är ingalunda svårt
att angifva och förstå. Det är endast det sant
äktenskapliga. Man kan knappast undgå att beteckna
hvarje könsumgänge, som ej utgör en harmonisk
förening af tvenne hvarandra verkligt älskande
personer, som hor — det må nu ske inom eller utom ett
efter alla lagliga former afslutadt äktenskap. Endast
det könsumgänge är i högre mening sedligt, rent och
sant äktenskapligt, som utöfvas mellan man och kvinna,
hvilka genom en lefvande sympati äro fästade vid
hvarandras personlighet, d. v. s. hvilka äro förenade genom
sann kärlek, gällande deras högre natur i första hand,
ehuru vi ej få förbise, att den yttre människan
härvid spelar en oerhördt vigtig rol och böra erkänna
kroppens helgd och dess betydelsefulla återspeglande af
individets djupare andliga innehåll.

Könslifvets enda moraliska lösning är sålunda:
det sanna äktenskapet.

*


Äktenskapet och pauperismen.

En stor författare har yttrat, att ett problem, som
ännu aldrig kunnat radikalt lösas, är det hvarför så
stor brist på jämlikhet råder i de mänskliga
förhållandena, att den yttersta fattigdom står vid sidan af
en lika öfverdrifven rikedom — detta problem har
varit en stötesten för de socialistiska skolorna, liksom
för alla filosofer och religionslärare i alla
århundraden.

Ja väl, detta problem skall förvisso för alltid blifva
olöst, fattigdom skall aldrig upphöra att följa den
mest blomstrande industri i spåren, om vi ej med
fullkomligt vetenskaplig fördomsfrihet granska dess
förnämsta orsak och anledningen till att intet kapital i
verlden förslår att motverka densamma, nämligen
öfverbefolkningen. Kan den ej inskränkas och hållas inom
de gränser, som samhällenas och individernas sent
omsider upptäckta naturlagar visa oss ej kunna utan
skada för hälsa och lycka öfverskridas, så skall snart
armodet ha bragt både rik och fattig till förtviflan och
samhällena till fullständig upplösning.

Alla äldre kulturfolk ha liksom de vilda folken
prisat välsignelsen af en stor afkomma. Det var
naturligt, att då vår planet ej ännu var så tätt befolkad
och utrotningskrigen, som utmärka all kulturs första
stadier, medförde en ofantlig förlust af människolif
och då ytterligare, äfven med afseende på krigen,
barnamord fordom voro allmänna till förebyggande af
ett sjukligt slägtes uppväxt, måste de styrande tillse,
att ett tillräckligt stort antal kraftiga
samhällsmedlemmar funnos. I religionslärorna förkunnades därför
såsom en stor lycka och gudarne behagligt, att
familjerna egde många barn och såsom en stor olycka, om
de vore barnlösa.

Att göra alstringsfrågan till en religionssak var
vist, och det utmärker mänsklighetens tidiga aning
om generationens helgd och dess öfvertygelse, att alt,
som rör slägtet och dess grundvilkor, först och sist
dess alstring, är af den mest ingripande betydelse och
oupplösligen sammanhänger med människans
religiösa lif.

Mose lag var ock i likhet med andra religioners
heliga skrifter gynsam för en ymnig fortplantning:
denna var för judarne af yttersta vigt, då deras
utrotningsprincip — som afsåg att utdöda och besegra de
i allmänhet djupt sjunkna grannstammarne — lade
hela provinser öde, dem de sedan kunde befolka.

Då man emellertid fortfarande och i våra
kulturländer vill tillämpa de på fortplantningen
hänsyftande bibelställena (som kunna räkna en ålder af
3,500 år), då kan detta ej tydas såsom något annat än
okunnighet om forskningens resultat. Sedan den
engelske presten och statistikern Malthus i slutet af förra
århundradet framlagt bevis för faran af
öfverbefolkning å vår planet och formulerat en befolkningslag, som
är fullkomligt ovederlägglig, upplösas alla bibelspråk och
gamla traditioner om gudarnes vilja med afseende på
obegränsad alstring till ett intet. Malthus' lag har
aflöst Mose lag härutinnan. Var det förr hädiskt att
motsäga bibeln och Mose lag, så är det nu hädiskt
att motsäga eller lämna oafsedd Malthus' lag.

Nu som förr bör det vara en religionssak att
ordna befolkningsförhållandena, ty nu som förr äro
lycka och hälsa, lif och död däraf afhängiga. Att
man emellertid finner, att alstringen numera måste
inskränkas i motsats till forntidens föreskrift att så
mycket som möjligt förökas och »uppfylla jordene»,
ändrar ej frågans djupt religiösa natur.

Då man sålunda hör än i dag förkunnas satsen:
»gifver gud oss barn, så gifver han nog bröd»,så är
detta blott tecken på en from okunnighet. Många
fattiga familjer finnas visserligen, som blifvit hulpna
vid försörjandet af en stor barnaskara, och de kunna
nog anföra en dylik sats. Men ännu många flera
kunna intyga motsatsen, eller att, om ett antal barn
kommit till verlden utan att föräldrarne vetat
hvarifrån de skulle taga underhållet, en gräslig nöd
uppstått, att brott och lidande af alla slag blifvit följd
samt att inga böner till den anropande guden hulpit.

Hufvudsumman af Malthus' lag är, att då
befolkningen tillväxer i en geometrisk progression (eller i
en numerisk följd sådan som: 1, 2, 4, 8, 16, 32, 64,
128 o. s. v.), ökas våra underhållsmedel blott i en
aritmetisk progression (eller i förhållande som: 1, 2,
3, 4, 5, 6, 7, 8 o. s. v.)

Förr eller senare skall sålunda en oerhörd
disproportion inträffa och nöden sätta en gräns för
befolkningens tillväxt, om den ej på annat sätt inskränkes.
Innan ännu ett land har blifvit tätt befolkadt kännes
visserligen ej denna disproportion mellan folkmängden
och underhållsmedlen; men då ett lands
innevånareantal vuxit så som i flertalet af våra europeiska
länder, är denna skilnad så stor, att nöd är en
ständig gäst hos massan och få kunna vara säkra att
fritagas därifrån.

Man har funnit att krig, farsoter och utvandring
numera utöfva ett mycket litet inflytande på
befolkningsnumerärens minskning. De afgångna individerna
ersättas genast med nya, hvilket lätteligen inses bland
annat däraf, att mera plats beredes de efterlefvande och
att ett antal af desse genom arf, befordran och nya
förvärfskällor komma i ett större välstånd än förut.

Också visar oss statistiken, att äktenskapens och
de nyföddes antal alltid ökas i en betydlig proportion
under de första åren efter krig och farsoter.

Mången har velat förneka Malthus' lag och
mången har, om ej fullt förnekat den, åtminstone ansett
den öfverdrifven och velat påstå, att ingen
verklig fara kan vara för handen ännu på långa tidrymder.
Att naturen reglerar sig själf och i längden
förebygger öfverbefolkning, har varit ett argument, som i
optimistisk blindhet användts af dem, som ej förstå
att se tingen sådana de äro och dessutom tycka, att
alt är godt och väl och tro verlden vara lyckligast, om
den kvarblifver i barnslig sorglöshet. Men naturen
hämnar sig på alt missförstånd om dess lagar, och
som en naturlag har man mer och mer måst erkänna
Malthus' lag. Af kärleksfull omsorg om
mänsklighetens sanna väl, böra vi därför söka hämma en, för
att så säga, hednisk och hädisk mångalstring af ett

slägte, som har annat mål än att likt djuren blott
fortplanta sig. Det är på grund af den djupaste
vördnad för det sant mänskliga i oss som vi skola se
alstringsfrågan från social synpunkt, ej från biologisk,
som vi skola afse vår förmåga att uppfostra våra
barn till verkligt civiliserade människor, värdiga vår
tids höga kultur och bortse från föreställningar om
öfvernaturliga viljors ingrepp i våra jordiska
angelägenheter.

Det är vår pligt att forska efter alla lagar, som
styra vårt lif, och förgäfves skola vi vänta oss lindring
i mänsklighetens nöd, därest vi ej bruka det förstånd,
vi af naturen ega och ej afstå från all fåvitsk väntan
på under, som icke inträffa.

Äfven om Malthus' lag ej funnes, så kan vårt
sunda förstånd genom en enkel granskning af de
sociala tilldragelserna rundt ikring oss tydligen inse
orimligheten i mångalstringen i våra dagar. Låtom
oss blott taga i betraktande de ekonomiska vilkoren
för flertalet medborgare i våra samhällen och därmed
jämföra vilkoren för uppfostran. Endast de verkligt
rika ha nu för tiden råd att ha många barn d. v. s.
5, 6 och däröfver, men äfven de sakna ofta förmågan
att uppfostra dem till bildade människor. Mödrarnas
utveckling hämmas, om de bli ammor och
barnsköterskor större delen af sitt lif, och de kunna då ej i
egentlig mening leda sina barn, som lämnas åt andra
att uppfostras.

Se vi på de klasser i samhället, där familjefadren
ej har eller kan få större inkomst än som jämt och
nätt förslår för ett tarfligt underhåll af en liten familj,
så finna vi lätt, att mångalstring här är detsamma
som ett brott emot kulturen såväl som emot
afkomman. En man med t. ex. 3,000 kronor i årlig
inkomst torde näppeligen i någon af våra större städer
kunna försörja mer än sig, hustru och tre, högst fyra
barn, om dessa skola få en något så när vårdad
uppfostran. Får samme man i stället för tre eller fyra
barn sju eller åtta, utan att dock inkomsterna ökas,
är det klart, att ett relatift fattigdomstillstånd härmed
uppstår och att denna sistnämda barnskara icke
allenast kommer att sakna all högre bildning utan rent
af hvad till kroppens enklaste nödtorft hörer. Man
bor fortfarande i en våning af nära nog samma
dimensioner, hvarigenom ej nog luft finnes för hvarje
individ i familjen, man har ej råd att, såsom förut
till de tre eller fyra barnen, gifva de sina kött och
ägg hvar dag; sådan föda bjudes kanske en gång i
veckan eller så. Blodbrist och skrofler uppstå och
afkomman blir eländig och svag, om den får lefva, eller
dör i förtid, och under tiden ha föräldrarne ej kunnat
förkofra sig i sin utbildning utan ha dragits ned i
armod — trots de 3,000! — och nödgats se sina
små blekna, lida och borttvina.

Antaga vi vidare, att en bergad arbetarefamilj i
stad med 1,000 kronor om året i inkomst kan
försörja och uppfostra två eller tre barn (mera torde
väl få anses omöjligt), så frågas hvarpå en skara af
sju eller åtta barn skulle lefva? De lefva också ej,
utan dö af svält, köld, bristande luft m. m. eller växa
upp för att öka det redan förut altför stora antalet af
nationens olycksbarn. Och detta har man velat kalla en
god guds kärleksrika verk! Människornas kortsynthet
och felsteg har man här velat kalla guds vishet!
Detta mördande af människoslägtet har man kallat
naturens reglerande af sig själf!

Pestartade kyffen, som kallas arbetarebostäder,
barnsjukdomar, ohälsa, förtviflan, brott, död heta de
medel, hvarmed naturen utför sitt beprisade
utjämningsverk och aflägsnar de öfverflödigt tillkomna
verldsborgarne. Hvad särskildt brotten beträffar, så torde
det vara öfverflödigt att här bevisa ett kändt faktum:
att de flesta ytterst bero på armod. Att emellertid
afsöndrandet af dessa tusentals brottslingar, hvarigenom
de förhindras att afla barn, skulle vara en yttring af
en harmonisk naturlag, det torde väl få anses som en
orimlig och omänsklig samhällsteori. Icke desto
mindre måste förhållandet anses som en konseqvent
utveckling af ofvannämda optimistiska åsigt gentemot
Malthus.

Vår tid har nu blifvit vitne till en folkrörelse,
som på det mest talande vis bestyrker Malthus' lag
och som gör alla vidare diskussioner öfver dess
sanning eller dess misstag öfverflödiga — jag menar den
kinesiska utvandringen. Hungersnöden i Kina, som
på vår tid rasat på ett så fruktansvärdt vis, är
härtill den närmaste anledningen. Men anledningen
härtill, hvilken är åter den? Öfverbefolkningen, den af
himlen välsignade mångalstringen.

Se vi åter på resultatet af denna utvandring till
Amerika, så finna vi att faran för de Förenta
Staterna så vuxit, att de allvarsammaste förvecklingar
synas oundgängliga och ett ödeläggande ras-krig däraf
torde bli följden. Den kinesiska frågan anses nu mera
hotande för den amerikanska republiken än
slafverifrågan var det. Man anser att, om intet inträffar,
som kan hämma rörelsen, så skall före detta
århundrades slut Kina hafva fullständigt inkräktat
Kalifornien och att blott ett utrotningskrig skall kunna taga
från dem hvad de endast genom antalets, arbetets,
den tålmodiga och uthålliga sparsamhetens styrka
fredligt eröfrat.

I Kina har eländet stegrats till sin yttersta höjd,
och en enda dålig skörd kan när som helst sätta 70
millioners tillvaro på spel. Upprörande skildringar
lämnades för några år sedan rörande hungersnödens
härjningar och fasor; alla mänskliga känslor hade den
utplånat, alla högre intressen hade den förkväft och
samhället hade slutligen ej kunnat hvarken förhindra
eller straffa de lidandes sista förtviflade åtgärd att
stilla hungerns kval: människoätandet!

Huru människan straffas för öfverträdelsen af
naturens lagar, se vi af alla dessa skildringar. Jag har
ofvan framhållit, att mångalstringen är ett brott emot
kulturen själf, d. v. s. den högre sociala och moraliska
odlingen, hvilken därigenom omöjliggöres. Den sist
meddelade skildringen visar oss, huru mångalstringen
äfven kan bli ett brott mot den yttre eller lägre
naturens lagar och inrättning. Vi ha sett, huru
kineserna för att vinna åker för den oundgängligaste födans
skull utrota alla träd, hvaraf följden blir, att, om ej
betydliga skogar finnas i granskapet af sålunda
sköflade trakter, luftens vattenhalt ej af något
naturförhållande kan fås att vattna de nyvunna åkrarne,
hvarigenom torka och missväxt inträffa. Hade en viss
del af skogarne och trädgårdarne fått stå kvar, så
skulle ej torka hafva inträffat; men hungern, den 
oupphörliga, tärande hungern hade förblindat dessa olyckliga
och drifvit dem till brott på brott emot naturen!

Skall man inför sådana fakta ännu våga i fråga
om alstringen åberopa en vis och kärleksrik gud eller
en reglerande natur? Enhvar människa med hufvud
och hjärta på rätta stället måste förklara tiden mogen
för införandet af den enda riktiga åsigten rörande
människans pligter och rättigheter gentemot sin
afkomma: inskränkning af alstringen. Hädanefter skall
den bestämmas af den fria viljan, d. v. s. ledas af
föräldrarnes önskan att få eller icke få barn, och denna
önskan skall vara beroende af deras förmåga att
lifnära och uppfostra sina barn.

Äfven då nöd och öfverbefolkning ej mana att
inskränka alstringen, kan människan af en annan omsorg
om slägtets andliga och fysiska hälsa finna sig
nödsakad därtill, nämligen af sjukdomsanlag, som, om de
fortplantades till ett kommande slägte, skulle minska
dess kraft och dess lycka. Synnerligast bör detta ega
rum vid lungsot och sinnessjukdomar; och den
svenska lagen har redan ett formligt stadgande i denna
syftning i förbudet för personer, behäftade med
idiopatisk fallandesjuka att gifta sig.

I denna lifsfråga vill jag här bemöta en gängse
invändning. Jag menar det på visst håll vanliga
sofisteriet med framhållandet att, om någon allmän
öfverbefolkning ej kan konstateras i ett land, intet
behöfver göras för att hindra mångalstringen. Det är
blott altför visst, att ett land, som skulle kunna föda
det dubbla invånareantalet som det för närvarande
har, icke desto mindre för närvarande kan vara
relatift öfverbefolkadt, liksom ock att en absolut 
öfverbefolkning kan finnas å somliga ställen i ett land,
under det att andra trakter kunde föda en än större
befolkning än de ega.

Sålunda finnes alltid numera öfverbefolkning i de
större städerna, liksom öfverhufvud taget i hvarje
kvarter eller by eller hus, där boningsrummen äro för
små i förhållande till de inneboendes antal, d. v. s.
där flera än två personer sofva i ett medelstort rum
eller flera än en person sofver i ett mindre rum —
likaså i de hus, där ej alla få dagligen äta sig mätta
och där ej alla slippa att frysa och där ej snygga
kläder finnas för det sociala umgänget.

Statistiken kan lika litet trolla, som några
gudamakter göra under. Statistiken kan visserligen säga
oss, att det eller det landet kan föda ännu 1, 2,
3 millioner människor, men den kan ej skaffa mat
till dem, som redan hungra; dess siffror må lugna
den beräknande statsmannen, som drömmer om hur
stor och mäktig en stat kan blifva — om alt går som
han hoppas — men de kunna ej lugna dem, som
lida nöd just nu och som ej se annat än nöd i hela
sitt lif.

Må de, som ej lefva i öfverbefolkade rum,
föröka sig så som deras samvete tillstädjer, men må vi
ej uraktlåta att upplysa dem, som förpesta sina rum
med utdunstningen från af armodets hand tätt packade
kroppar, att större välsignelse numera skall komma
öfver äktenskap med färre , än med många barn i
länder med öfverbefolkade rum. Märk väl rum, ej
skogar berg och sjöar!

Det är i högsta grad sorgligt, att denna
obestridliga sanning ännu skall vara okänd för så många;
ja, att somlige tro sig ha rätt att i himmelska gudars
namn kämpa däremot samt söka kasta en skugga
öfver dem, som af människokärlek förkunna denna
sanning. För vetenskapen är den helt enkelt ett axiom
— lika visst som det är en hädelse att göra
människors dumhet till en god guds vishet.

Alla de, som trädt upp mot Malthus1 teori, ha
begått det sorgliga misstaget att afse den absoluta
öfverbefolkningen och ej den relativa; de ha på ett
lika så lättvindigt som lättsinnigt sätt kommit ifrån
de faror, som enligt Malthus' lag hota alla länder,
genom att påpeka, att jorden i sin helhet kan rymma
och föda ett vida större antal menniskor än den 1 1/3
milliard, som nu lefva därå.

Men hvilket lif nödgas ej millioner af de
nuvarande jordinvånarne föra. Och huru har ej jordens
invånareantal hittils förhindrats från att bli större
än det är genom forntidens otaliga utrotningskrig,
farsoter, missväxt och hungersnöd o. s. v..

Hvaraf kommer det, att en fjerdedel af alla
nyfödde dö innan första lefnadsåret? Af bristande
föda, bristande luft, bristande lifskraft, bristande
omvårdnad o. s. v. Men antagom, att alla dessa
milliarder, som dött inom första lefnadsåret och som
blott kommit till verlden för att, synes det,
nedsätta moderns krafter och minska familjens välstånd,
skulle ha lefvat; månne ej absolut öfverbefolkning
längesedan skulle ha funnits?

Bland dem, som sökt bestrida Malthus' teori i
senare tid, har den amerikanske socialisten (rättare
jordkommunisten) Henry George gjort sig särskildt
bemärkt genom det kapitel, som han i sin bekanta bok
Progress and Poverty (Framåtskridande och
Fattigdom) egnat åt detta ämne.

Jag måste djupt beklaga den förvånande
ytlighet, hvarmed denne författare här gått till väga och
hans väl demagogiska sätt att huller om buller
framkasta ovetenskapliga motbevis, som ingen bevisning
innehålla, samt att med ett ovärdigt hån söka att
förvandla hela den malthusianska läran till ej blott
ett nonsens, utan äfven, hvad värre är, ett nedrigt
försök att befordra en egoistisk kapitalistpolitik.

George borde liksom andra kommunister ha helt
öppet afgifvit följande förklaring:

Kommunismen är mänsklighetens enda
lycksalighetslära; utan kommunism ingen räddning för de
fattige; alla, som bestrida kommunismen, äro
arbetarnes fiender; ekonomiska läror, som andra författare
än kommunister förkunna (hvilka samt och
synnerliga äro idel egoister eller lejda af kapitalisterna) skola
utan vidare nedgöras, då de låta arbetaren få den
föreställningen, att andra medel finnas att förbättra den
materiela ställningen än egendomsfördelning;
malthusianismen säger, att den fattige kan bli jämförelsevis
belåten och komma i relatift välstånd, om han ej fyller
kojan med barn, men får han denna tro och följer han
vinken, så klagar han ej så som förr och då upphör
hatet till kapitalisterna, hvarigenom den kommunistiska
agitationen mister sin udd. Därför död åt denna
folkfiendtliga lära, på det folkets sanna vänner, hvilka
bereda alla fattiga en tid, som skall flyta af mjölk och
honing, och skola borttaga den förhatliga
egendomsrätten, må realisera sina planer, de enda sanna, de
enda rätta, de enda mänskliga.
Så står det till; alla kommunistsocialister
angripa malthusiauerna uppenbarligen emedan dessa
lägga hinder i vägen för de lysande förhoppningar,
hvarmed de förre vilja lyckliggöra arbetarne, och i
sitt nit sky de i allmänhet ej att slå döförat till för
logik och forskning och — humanitet.

På det mest hjärtlösa sätt söka desse, som
naturligtvis se allting i stort, att underhålla den nöd som
finnes och som under rådande förhållanden skall
finnas i de fattiges familjer, genom att förkunna
malthusianismens vanmakt. Nej, mena de, komma blott
arbetarne i besittning af kapitalet eller jorden,
blir all fast egendom blott statsegendom, så upphör
nöden.

Nåväl, om nu så verkligen skulle bli fallet, skola
dock de fattige i denna glada förhoppning under
tiden intet göra för att öka sitt välstånd och minska
sin nöd? Nej, de skola i blind tro på
kommunistprofeterna uppfylla jorden med barn — sak samma
-om de ha mat och husrum till dem eller ej — ty
snart slår förlossningens timme.

Men om den icke slår? Om såväl allmänna
opinionen som lagstiftande makter vägra att godkänna
de skilda kommunistförslagen och förklara den
historiskt gifna eganderätten okränkbar? Om man finner,
att staten ej kan taga ifrån en egare hans på fullt
ärligt sätt förvärfvade egendom? Om man inser
omöjligheten, att tillämpa forntidens idylliska saknad
af laglig besittningsrätt till obefolkade landsträckor
på nutida förhållanden i länder med lagligen
utskiftad jord?

Hvad skall man då göra?

Månne de hungriga magarne mättas med papper
och trycksvärta eller stora ord på folkmöten?

Då nu Georges arbete funnit en betydlig
spridning, anser jag mig böra framhålla några af hans
misstag i fråga om malthusianismen, synnerligast som
de äfven här tyckas ha vilseledt åtskilliga reformifrare
på det ekonomiska området.

George påstår, att inga bevis finnas att
befolkningen i ett land växer hastigare än underhållsmedlen;
men i hans bevisföring finner man, att han förvexlar
rikedom med underhållsmedel. Han visar huru
ofantligt rikedomarna vuxit i alla länder, som gått framåt,
t. ex. Nordamerikas stater och England, men han
förbiser, att massan af befolkningen, hvarom frågan
gäller, ej lefver bättre eller har mera mat, därför att
ett fåtal rike kunna kasta bort millioner på lyx och
nöjen. George söker ådagalägga, att det är
okunnighet, rofgirighet, tyranni, dålig styrelse, orättvisa lagar
m. m., som alstra fattigdom i alla de fall, där man
antagit Malthus' lag ha varit verksam. Trots hans
träffande bevis för att nämda orsaker framkalla
fattigdom, kunna de dock på intet vis bli mer än
somliga af fattigdomens orsaker. Men de utesluta
därför ingalunda andra orsaker, först och sist för
många armar och munnar i förhållande till erbjudet
arbete och tillgänglig föda.

Att många länder förr varit mera befolkade än nu
framhåller George, liksom han ock betonar, att de
stora verldsreligionerna alltid förkunnat mångalstring
såsom en medborgerlig och religiös pligt; men han
har härvid ej ett ord att säga om de ödeläggande
krigen i forntiden och de stater och befolkningar, som
genom dessa krig tillintetgjorts.

Förundrad frågar han, huru det kan komma sig,
att, om alstringstendensen är så stark som
malthusianismen påstår, familjer, som ej känna till brist, så
ofta utslockna? En besynnerlig fråga af en studerad
person. Hvem känner ej, att många af de mest
uppsatta familjer — af kungliga och högaristokratiska
hus — gått under på grund af helt andra orsaker
än fattiga arbetarefamiljer, nämligen moralisk
urartning, vällefnad, blodsförvandtäktenskap m. m.

Indien, Kina och Irland skola, menar George,
kunna föda vida större befolkningar än de ha, blott
de sociala förhållandena vore annorlunda och folket
ej hölles i sådan träldom; nöden bland arbetarne i
dessa länder beror, säger han, därför ej på
öfverbefolkning. Han har otvifvelaktigt rätt till väsentlig
del, hvad det nutida invånareantalet å många orter
beträffar, men säkerligen skulle, om de sociala
förhållandena ändrades till arbetarnes fördel, länderna vara
öfverbefolkade i utomordentlig grad, sedan arbetarne
en kort tid njutit af en allmän välmåga.

George går så långt, att han påstår, det intet
land gifvit exempel på Malthus' antagande, att med
tilltagande befolkning underhållsmedlen till slut bli
otillräckliga. Jag vill då blott påpeka det exempel
England gifver oss: huru skulle detta lands befolkning
kunna lefva, om ej millioner däraf utflyttat till
främmande verldsdelar och andra länder producera en
del af engelsmännens föda?

England importerar nästan lika mycket hvete
som landet själf producerar och importen af säd och
mjöl uppgick 1870 till icke mindre än 52 millioner
centner.

Förenta Staterna föda nu 45 millioner människor,
under det blott ett par hundra tusen fordom lefde i
detta vidsträckta land. Icke desto mindre fins det
numera vida mera föda för en hvar invånare än förr,
och däraf drager George den slutsatsen, att det skall
finnas mera föda där det fins flera människor — icke
tvärtom.

Det är alldeles uppenbart, att så länge som ej
all jord är uppodlad i ett land, såsom fallet nu är i
Amerika, möjlighet finnes att alstra tillräckligt med
föda; men detta utesluter ej den andra sannolikheten,
att då all jord blifvit uppodlad och brukad en viss
tid, landets relativa produktion af födoämnen skall
vara otillräcklig, eller att Förenta staterna ej skola ha
föda nog för 200 millioner menniskor, som skulle
finnas där om 60—70 år, ifall befolkningen skall
växa som hittils.

Förenta Staternas befolkning ökas årligen med
1,150,000 individer; dessa fordra en årlig
konsumtionstillväxt af 2 millioner centner hvete, motsvarande
nyodling af ungefär 300,000 tunnland. Vi förstå
hvarthän detta skall leda. I alla Nordamerikas stater är
tillgången på ouppodladt land i starkt aftagande och
här som annorstädes finner man, att jordens
afkastning minskas i ett märkbart förhållande. Ingen
omtänksamhet för framtiden iakttages af nybyggarne,
som suga ut jorden så länge det lönar sig och därpå
flytta vesterut — för att företaga nyodlingar på samma
hänsynslösa sätt.

Men då inga nyodlingar vidare äro möjliga, hvad
göra då jordbrukarne? Jo, de slå sig på ett s. k.
intensift jordbruk, hvilket fordrar stora omkostnader,
hvarigenom priserna på landtmannaprodukterna stiga
betydligt.

Mycket riktigt säger George: »gif mera föda,
öppna rikligare tillfällen till utveckling af lifvet, och
växter som djur skola blott tillökas altmera och
människan utvecklas.»

Ja, sörj för förutsättningarna; därom är just
frågan. Gif mera föda! Arbetaren vore tacksam om föda
eller hvad som är detsamma tillfälle till arbetsförtjänst
alltid funnes.

Huru litet George tager hänsyn till verkligheten
och huru han sväfvar i de sociala utopiernas blåa
rymder, kan synas af hans patetiska utrop:
»Människan är ett djur plus något mera; hon är det
mytiska jord-träd, hvars rötter äro i marken, men hvars
toppgrenar kunna blomstra i himlen!» Det är dock,
såsom Novalis säger, »sörjt för att träden ej växa
in i himlen»; de gjorde det ej ens i paradiset.

Malthus lag får ej tagas i ordagrann mening,,
d. v. s. de talförhållanden, som Malthus angifver för
tillökningen af befolkningen och underhållskostnaderna,
må ej anses uttrycka matematiskt gifna och
orubbliga företeelser, utan ha vi endast att däri se ett
ungefärligt angifvande af växande disproportion mellan
befolkningsnumerären och medlen för uppehälle, om
inga hinder sättas för den förras naturliga tillväxt.
Exakta matematiska förhållanden finnas sällan eller
aldrig inom de biologiska och de sociologiska
företeelserna, men detta hindrar ej, att man i stort sedt
kan uppställa vissa allmänna proportions-förhållanden.
Lefnadskostnadernas relativa fördyrande i de flesta
kulturländer är ett faktum, som ingen kan förneka,
liksom ej heller någon kan bestrida, att priserna på
lifsförnödenheter stå i förhållande till antalet munnar.

Under det att Nordamerikas befolkningsnumerär
på senare 29 åren fördubblats, ha lefnadskostnaderna
fyrdubblats. Detta faktum belyser den malthusianska
lagen på ett slående sätt.

Må kommunistiske författare förorda fördelning
af kapitalen eller af landets jord; må enhvar
arbetare komma i besittning af ett par tusen kronor eller få
en liten jordlapp värd ungefär så mycket; hvad blir
följden, om denna relativa rikedom tillfaller en förut
fattig familj, som ej kunde försörja ett eller två barn
eller intet barn als? Jo, hvarje arbetarefamilj skulle
i detta nya läge i fullständig sorglöshet gifva lifvet
åt en barnskara så stor, att det lilla kapitalet eller
den lilla jordtäppan ej räckte till, utan familjen
befunne sig i relatift samma fattigdom som förut och
hade blott skaffat en barnskara till verlden, som förr
eller senare skulle förbanna föräldrarnes bristande
omsorg.

Man har till alla andra dåliga skäl mot
alstringens inskränkning äfven kommit med politiska, hvilka
dock äro af den underhaltiga art, att jag ej upptager
dem till bemötande. Att äfven en högre politik kan
ligga i alstringsfrågan, nu som fordom, — då mycket
folk behöfdes för slagtningarnas skuld, — det kan
emellertid synas af ett sorgligt krig i nyare tiden:
det fransk-tyska. Bismark trodde sig ha tillintetgjort
Frankrike genom att ruinera detta rika land med en
krigsskatt på 5 milliarder francs. Summan syntes 
oerhörd. Men den kloke statsmannen missräknade sig.
Och de kloke nationalekonomer, som menade att
franska folket håller på att gå under emedan det ej
tilltager synnerligen mycket i antal, de misstogo sig också
grundligen.

Hvarför ruinerades ej Frankrike af de 5
milliarderna? Emedan nationen ej ruinerat sig själf genom
mångalstringen, emedan hvarje familj i allmänhet ej
ger lifvet åt flera barn än den kan föda — i medeltal
två eller tre. Nationalekonomerna ha varit okunnige
om det franska folkets bruk i detta afseende, och ha
trott, att tillräcklig lifskraft fattades detsamma.

Den minskade folkökningen i Frankrike beror
ingalunda på ökad dödlighet, såsom synes däraf, att
medellifslängden, som före revolutionen 1789 var 28
år, nu är 37 år. Den beror ej heller på det ringa
antalet äktenskap, ty dessa ha ökats i förhållande till
folkmängden sedan århundradets början. Orsaken är
det ringa antalet födelser.

Man vet emellertid, att fransmän i andra
verldsdelar, där de kunna lefva billigare och rymligare, få
en betydligt talrikare afkomma än i hemlandet. Så
t. ex. funnos i Canada


1814275,000invånareaffranskhärkomst
1851695,945»»»»
18611,037,770»»»»


Sålunda får jag som slutsats framhålla:

Huru mycket jag än yrkar på bildningens
spridning och moralitetens höjande bland folket och huru
litet jag än tror på mänsklighetens lycka, om blott
det materiela välståndet afses, har jag dock af en
omsorgsfull och mångårig granskning af den sociala 
frågan kommit till det, resultat, att den i väsentlig mån
beherskas af Malthus' lag och aldrig skall kunna lösas
utan en relativ minskning i tillväxten af de äldre
kulturländernas befolkning. Många ekonomiska
reformer som stå på dagordningen, t. ex. konsumtions- och
bostadsföreningar, äro utan tvifvel nyttiga och göra
alltid sitt för välståndets höjande; men de äro ej nog
för att förebygga elände och arbetsbrist och
fruktansvärda kriser. Vi ha i allmänhet för många armar
för att utföra det nödvändiga arbetet, för många magar
att mätta. Därför tryckas arbetslönerna ned så
oskäligt. Arbetarne klaga, göra strejk, yrka på en
fullständig omstöpning af den ekonomiska organisationen
och anklaga kapitalisterna för att suga musten ur de
kroppsarbetande klasserna.

Fåfängliga anklagelse, fåfängliga planer! Det
prejerisystem, som finnes hos somliga kapitalister
gentemot arbetarne är dock en droppe i hafvet i
jämförelse med det utsugningssystem, som de tanklöse
eller i okunnighet hållno ständigt tillämpa på sig
själfva genom att fylla stugan med barn och alstra
hungriga konkurrenter för hvarandra.

Konkurrensen! Ja, hvem har ej hört arbetarne
beklaga sig öfver den, hvem känner ej kommunisternas
kritik öfver den omoraliska kapitalist-konkurrensen!
Huru medgifva ej alla kapitalister och arbetsgifvare, att.
konkurrensen nedtrycker priserna på de industriela
alstren och följaktligen på arbetarnes löner. Tidtals
ruineras ock en mängd kapitalister, emedan produktionen
blifvit alt för ymnig, och nödgas stänga sina fabriker
och afskeda stora arbetarepersonaler. Då uppstår
verklig hungersnöd för många de dugligaste arbetare


och kommunerna få draga försorg om stora skaror
hungrande.

Hvilket medlet är i dylika fall och huru
pauperismen skall väsentligen förebyggas — förutsatt att
flit, insigter och sparsamhet finnes hos arbetarne —
inses lätt: de fattige skola, upplysta om
hufvudorsaken till fattigdomen eller: för många armar och för
många munnar, skaffa färre konkurrenter bland
arbetsklassen till verlden.

Då skola arbetaremödrarne längre behålla hälsa
och krafter, då skola de kunna skaffa sig en högre
bildning och bättre veta att uppfostra sina barn; då
skola arbetaretäderna se veckopenningen bättre förslå
och finna ett hörn i hemmet för ett skrifbord och en
bokhylla; då skall arbetarehemmens frid ej så ofta
störas af åsynen af bleka kinder och insjunkna ögon
hos de små eller af den svarta vagnen utanför den
granrisströdda portgången!

*


Prostitutionen och dess inskränkande.
———



Om prostitutionen i allmänhet.

Med prostitution förstås endast det offentliga och
för penningar utbjudna könsumgänget, som indelas i
tvenne slag, kontrollerad och i polisen inskrifven, samt
okontrollerad och hemlig. Ingendera är, såsom
stundom påstås, »legaliserad» af myndigheterna i något
land. Tvärtom finner man, att de flesta länders
prostitutionsreglementen inledas med den förklaring, att
polismyndigheterna därmed ej afser att bemyndiga de
prostituerade att utöfva sitt yrke, utan blott att
tolerera detsamma såsom det minsta onda af flera farliga
samhällsförhållanden.

Den kontrollerade prostitutionen är sålunda
tolererad, då den är öfvervakad i fråga om såväl den
allmänna sedligheten som hälsan. Den hemliga
prostitutionen är lämnad åt sig själf. Skilnaden är eljest
ingen. Såsom tolererad prostituerad inskrifves för
öfrigt ingen utan att förut vara hemlig prostituerad.

Att prostitutionen sålunda af myndigheterna
tolereras och icke undertryckes, beror framför alt som
sagdt därpå, att detta onda anses jämförelsevis mindre
farligt, men äfven därpå, att ett undertryckande däraf
är såsom vi längre ned skola visa både omöjligt och
otillrådligt, såsom ock att en minskning i detta
samhällsonda endast småningom och genom alt annat än
våldsamma medel kan ske. Detta finner man genast
vid en blick på orsakerna till prostitutionen.

Bland sammanfattningar af dessa orsaker torde
den af engelsmannen Acton uppstälda förtjäna att
särskildt beaktas. Han betraktar prostitutionen ur
den dubbla synpunkten af man och kvinna —
mannen, som prostituerar kvinnan och kvinnan
prostituerande sig själf — och anser, att det förra förhållandet
framkallas af följande omständigheter, hvari män
befinna sig:

1.	Könsdriften.

2.	Förvänd natur.

3.	Det civiliserade samhällets artificiela tillstånd
som försvårar och omöjliggör tidiga äktenskap.

4.	Motvilja hos dem som kunna gifta sig att
åtaga sig det tvång och de pligter, som äktenskapet
medför.

5.	De yrken, som afhålla mannen från äktenskap
eller om han är gift, från sitt hem.

Från kvinnans sida äro, enligt Acton,
prostitutionens orsaker följande:

1.	Könsinstinkten.

2.	Naturens urartande.

3.	Liknöjdhet och lättja.

4.	Dålig uppfostran, som utbildar lägre böjelser,
dåliga exempel och dagliga lifvets omständigheter.

5.	Nöd.

6.      Dryckenskap, koketteri, lystnad efter nöjen.

7.      Missriktad kärlek till ovärdiga föremål.

8. Vissa yrken, som särskildt utsätta kvinnan
för frestelse och förförelse.

Härtill kan läggas ännu en orsak: samvetslösa
mödrars uppmaningar till döttrar att sälja sig till den
eller den »hygglige herrn», och såluuda försäkra sig
om frihet från arbete och om öfverflöd och »goda
dagar». Exempel på sådant saknas ej hos oss.

Då den preussiska lagen så särdeles träffande
angifvit motiverna till prostitutions-kontrollen, och då
man i Preussen liksom i alla andra länder gjort många
försök att motverka denna åtgärd, hvarigenom
mycken erfarenhet här vunnits om hvad som torde vara
det bästa för statens och de enskildes väl, förtjäna
dessa motiv en synnerlig uppmärksamhet.

»Det är (heter det i reglementet af 1850) en
erkänd sak, att prostitutionen, denna samhällets parasit,
ej kan undertryckas medelst något slags våldsamma
åtgärder, att hvarje försök i denna väg blott
förvärrar det onda och följaktligen att man måste egna den
en viss tolerans under en polis-kontroll, som lämpas
efter olika ställen och omständigheter.

Kontrollens mål är af trefaldigt slag:

1.	Hälso-förhållandena, på det de prostituerade
ej må sprida smittosamma sjukdomar.

2.	Moral-förhållandena, på det man må kunna
förebygga och förhindra intriger, förförelse och
sedefördärf.

3.	Den allmänna säkerheten, på det
prostitutionslokalerna ej må tjäna som tillflyktsställen för tjufvar,
tjufgömmare och bofvar.»

I allmänhet kan man säga, att okunnighet och
inskränkt förstånd utmärka de prostituerade. 
Bådadera kunna ibland gränsa till det otroliga. »Jag vet
inte» är ofta det enda svar de förmå gifva på alla
frågor. Att deras lif är eländigt, behöfver ej sägas
och af många bland dem fruktas fängelset ej mycket;
där hafva somliga af dem åtminstone den fördelen att
blifva rentvättade, få hvila och göra ett afbrott i den
ständiga alkoholism, hvari de befinna sig. Liksom
somliga tjufvar och kringstrykande, sluta de
prostituerade ofta med att föredraga fängelset framför friheten.

Dödligheten är öfverhufvud stor bland
prostituerade. Man har i Bordeaux iakttagit, att dödligheten
bland prostituerade uppgår till 24 på 1,000, under
det att dödligheten för andra kvinnor af samma ålder
eljest är 10 på 1,000.

Prostitutionen är således ett lifsfarligt yrke.
hvilket lätt inses, då man besinnar det skadliga
inflytandet af ständigt nattvak, utsväfningar, dryckenskap,
lättja, elände, syfilis m. m. jämte det tärande
inflytandet af samvetets ständiga förebråelser och
samhällets förakt, hvilket alt i hög grad disponerar
till många arter af sjukdomar, sinnesrubbningar,
själfmord m. m.

Men icke blott för de prostituerade själfva utan
ock för andra är yrket vådligt och lifsfarligt och det
är detta som gjort det nödvändigt att ställa yrket
under kontroll. Öfver hela verlden har man gjort
den iakttagelsen, att venerisk smitta, synnerligast den
farligaste formen däraf, eller den, som intränger i
blodet, förgiftar hela organismen och är ärftlig,
nämligen syfilis, meddelas i vida större grad af den
hemliga än af den inskrifna prostitutionen.

Emellertid är denna öfvertygelse icke lika djupt
rotad öfveralt och småningom har det blifvit till en
stridsfråga mellan olika partier att bevisa huruvida
kontrollen öfver de prostituerade bör eller icke bör
utöfvas, om man bör åt individen själf öfverlämna att
undersöka och skydda sig mot faran eller om
samhället bör taga saken om hand och tvinga de
prostituerade att sköta sin hälsa och bota de sjukdomar,
som på andra kunna öfverföras.

Alla erfarna läkare och polischefer, som yttrat
sig i denna fråga, hafva kommit till det resultat, att
den hemliga prostitutionen i högre grad än den
kontrollerade sprider smittan. Sålunda säger Garin: »det
är omvandlingen af den hemliga prostitutionen
tillerkänd, inskrifven och öfvervakad som styrelsen bör
eftersträfva»; och Jeannel: »Toleransen är i själfva
verket det enda kraftiga medlet mot farorna i den
hemliga prostitutionen. Denna senare, det är den
otyglade lasten utan häjd utspridande den moraliska
och fysiska urartningen; den inskrifna prostitutionen,
det är den inom möjliga gränser tyglade lasten, det
är ett af medlen att skydda den allmänna hälsan.
Mireur ställer sig afgjordt på Jeannels sida. Med
ett ord alla hylla den åsigten hvartill den störste
och klassiskt vordne forskaren öfver detta ämne,
Parent Duchatelet för ett par årtionden sedan
genom de vidsträcktaste studier kommit. Den
ifrågavarande prostitutionsteorien vinner således alt mera
bekräftelse.

Erfarenheten visar, att den hemliga prostitutionen,
som rekryteras nära nog hvarje dag, hastigt utbreder
sig, så snart kontrollen slappas. Flertalet kvinnor,
som dragas till densamma, äro tjänsteflickor och 
arbeterskor, som ofta af ofvan påpekade anledningar
hängifva sig däråt och som ingalunda från början ansett
sig skola utgöra något särskildt slägte eller lefva på
könsumgänge såsom yrke. Men detta ändrar sig snart.
Frestelserna ökas, fåfänga och lättja lägga sina bojor
på svagare naturer och dessa tillhöra inom kort
gatulifvets och den veneriska smittans stamtrupp.
Därför är det som kontroll blir nödvändig. Huru
många af just dessa tjänsteflickor och
arbeterskor innehafva ej anställning i hus och verkstäder,
huru många hafva ej sin bostad hos sedliga och goda
människor. Om nu dessa prostituerade ej öfvervakades,
utan i hemlighet ådroge sig venerisk smitta, hvilken
de i de aldra flesta fall ej förstå att själfva i tid
uppdaga, så skulle de under rätt lång tid kunna
nedsmitta just dem, som lefva det mest sedliga och
oförvitliga lif. Vi få ej glömma, att den veneriska smittan
sprides icke allenast genom könsumgänge utan äfven
genom de af de smittades sår berörda kläder,
handdukar, knifvar, skedar, glas m. m. Exempel härpå
känner hvarje praktiserande läkare; de äro ingalunda
sällsynta; tvärtom talrikare än man tror. Det skulle
kunna hända, att åtskilliga af dem, som nu så ifrigt
söka motverka prostitutionens kontrollering, själfva
utan att veta det, riskera att på nyssnämda sätt råka
ut för smittan, och att de, om besigtningarna skulle
upphöra, snart skulle fälla offer för de ifrågavarande
farliga sjukdomarna.

Jag behandlade för icke länge sedan en
landtman för höggradig syfilis, som förstört gommen och
som var för djupt rotad i organismen för att kunna
för alltid kureras. Såväl patienten som hans hustru
hafva alltiil varit sedliga och förträffliga människor
och uppgifva med visshet, att smittan meddelats dem
genom ett syfilitiskt, till vård mottaget barn som
hustrun gifvit bröstet.

Ett annat exempel erbjuda tvänne makar, som
för några år sedan kommo under min behandling,
båda med ny syfilis. De voro rättskaffens människor
och hade intet skäl att misstänka hvarandra. Smittan
hade meddelats sålunda, att mannen under någon tid
före sjukdomens utbrott åtskilliga gånger på skämt
ur en väns mun tagit cigarren och rökat därpå; men
vännen har sedan befunnits vara behäftad med syfilis.

Hvad bordellförestånderskorna angår, anser den
förut omnämde läkaren Acton, att de ingalunda kunna
anses som orsaker till prostitutionens utbredande bland
de kvinnor, hvilka vi nyss anfört som den klass där
prostitutionen mest rekryteras. De äro snarare blott
en följd af prostitutionen.

De flesta bland dem, som äro invigda i
prostitutionens förhållanden och ett stort antal af dem, som
af moraliska skäl yrka på »prostitutionens
upphäfvande», afse med »prostitution» förnämligast
bordellväsendet. Detta är emellertid en oriktig uppfattning,,
som gifvit upphof till många tomma ordstrider. Att
bordeller äro onödiga, ja vådliga, såsom förledande
unga män till ett osedligt lif och unga kvinnor till
prostitution, kan nog erkännas utan att prostitutionen
därför i sin helhet kan bortresoneras eller
besigtningarna förklaras öfverflödiga. De i bordellerna
inskrifna prostituerade utgöra fåtalet af dem, som lefva
i otillåtet könsumgänge och toges bordellerna alldeles
bort, vore därmed intet vunnet med hänsyn till 
minskning af de prostituerades eller de veneriska
sjukdomarnes antal.

Då emellertid bordellväsendet medför stora
moraliska faror, som ej torde uppvägas af de hygieniska
fördelar gentemot smittan, hvilka de onekligen besitta,
är det en fråga huruvida vår tids samhällen behöfva
tillstädja dess existens. För min del tror jag, att
bordeller ej kunna bevisas vara nödvändiga, och jag har
har velat framhålla detta till förebyggande af
missförstånd, som lätt uppstå, om man ej vid en frågas
behandling tydligt angifver vissa utgångspunkter.

De som grundligt studerat prostitutionen ha
kommit till det resultat, att det är ytterst få prostituerade,
som ej inom de första åren af sin bana blifva
smittade, och att somliga äro till den grad tillgängliga för
smittan, att de knappast kurerats för ett fall innan
de ånyo angripas. Sorglösheten och samvetslösheten
kan hos somliga prostituerade (liksom också hos
somliga män) nå en fasaväckande grad. Det finnes
individer, som fastän de äro medvetna om att de äro
smittade, icke allenast icke söka läkarehjälp, utan
äfven pläga könsumgänge och sålunda sprida smittan
till andra. Jeannel omtalar, att 1864 fans i Bordeaux
en prostituerad af lägsta klassen, som var
fruktansvärdt angripen af syfilis och som hade sin bostad
under ett brohvalf vid en af kajerna, där hon under
två månader hvarje natt besöktes af tolf soldater, hvilka
tjänstgjorde som post.

Flertalet kvinnor, som egnat sig åt
prostitutionen, öfva dock detta yrke blott för ett visst antal år.
I Frankrike har man funnit, att de i medeltal äro
prostituerade i 5—6 år. De återgå till hederliga yrken,
upphöra med att sälja sig offentligen, blifva gifta eller
»hållna», få butiker m. m. De olyckligare och
odugligare föra dock alltid ett sorgligt lif och söka sitt
uppehälle i de tarfligaste förrättningar, bli
gatsoperskor,handtlangerskor, drifva en liten gatuförsäljning o.s. v.

Visserligen sjunka de, som för lifvet egnat sig åt
prostitutionen, i allmänhet mer och mer med åren
och degraderas i bordellernas rangrullor; men
undantag finnas dock. Någon gång händer det, att tycken
uppstå och äktenskap ingås med män tillhörande alla
samhällsklasser, ja, exempel saknas ej på bordellflickor,
som höjts till kungatronens allra närmaste
grannskap — såsom »pensionären» i Mme Gourdans
»institut» (bordell) f. d. sömmerskan Lancon, hvilken
under titel af grefvinnan Du Barry, blef så beryktad
såsom franske konungen Ludvig XV:s frilla.

***


Federationen, dess mål och verksamhet.

Sedan 10 år tillbaka har en liflig rörelse pågått
bland sedlighetsvännerna i Europa för motverkande
af prostitutionen. Initiativet härtill togs 1875, efter
miss Nightingales och miss Martineaus tidigare
föredöme, af en engelsk dam, fru Butler, som då började
göra resor för att verka för sitt föresatta mål och
äfven härför året därpå stiftade ett internationelt
sällskap, den s. k. Federationen.

På grund af detta sällskaps offentliga framträdande
med flera vigtiga förslag till ändringar af vissa lagar
och författningar, torde en närmare granskning af dess
mål och verksamhet här vara på sin plats.

Hvad åsyftar Federationen? I första och sista
hand: 1) att höja sedligheten. Men detta åsyftar hela
den rättsinnade mänskligheten, äfven utanför
Federationen, och häruti har föreningen visserligen allas
sympatier. Vidare afser Federationen: 2) att motverka
prostitutionen och söka slutligen alldeles utplåna
densamma. Här är målet redan något mera begränsadt,
och en grupp af sakkunniga personer måste särskildt
söka utreda frågans alla invecklade sidor. Läkarne
rådfrågas. Äfven af desse kan Federationen påräkna
allmänt bifall och hoppas, att de lika såväl som den
öfriga delen af den för mänsklighetens väl intresserade
allmänheten skola ingå som medlemmar. Hvem ser
ej i prostitutionen ett ondt? Hvem hyser ej den
önskan, att slägtet skall förädlas, så att denna
kräftskada må försvinna. Äntligen har Federationen: 3) som
sitt mål afskaffandet af prostitutionskontrollen eller,
såsom dess ursprungliga engelska titel karakteristiskt
angifver, »afskaffandet af styrelsernas reglementering
af prostitutionen». Målet är här ytterligare begränsadt
och därmed ock deltagandet för föreningens sträfvan.
Svårigheten i frågans lösning tilltager och behofvet af
en vetenskaplig lösning stiger. Hjärtat styrer i de
första punkterna ensamt; förståndet måste nu
rådfrågas närmare, ehuru därmed hjärtats ledning af
huvudproblemet ingalunda bortfaller. I denna tredje
punkt uppstå svåra meningsskiljaktigheter, i det de
allra flesta erfarne läkare måste för tillfället motsätta
sig Federationens sträfvan i fråga om besigtningens
upphäfvande.

Att detta motstånd af Federationens vänner och
beifrare skall illa upptagas är naturligt, då dessa
kanhända just hos läkarne påräknat ett stöd för sina
bemödanden. Också beklagar sig fru Butler (den
egentliga stiftarinnan af föreningen) öfver det motstånd hon
af läkare rönt, och kallar detta motstånd »orättvist»
och »enfaldigt». Denna dom är dock tämligen
förhastad och äfven den »orättvis», hvilket man i stridens
hetta emellertid förbiser och icke betänker, att man
sålunda utslungar beskyllningar, som äro alldeles
obevisade.

Man glömmer, att, vore läkarne ej drifna af den
sant vetenskapliga och humana anden vid 
behandlingen af dessa frågor, vore de råa egoister, intet vore
för dem förmånligare än kontrollens upphörande,
alldenstund den därmed ökade smittan medförde ett
desto större antal patienter till den enskilde
praktikern, som därigenom fick desto större inkomster —
i samma mån som ock styrelsernas kurhus och deras
läkare fingo mindre patienter. M. a. o. privatläkarne
skulle vinna och de officiela läkarne skulle vinna i
personligt hänseende. Det är en bekant sak, att, då
den veneriska smittan är oerhördt spridd i
Nordamerikas Förenta Stater, där ingen kontroll finnes,
läkarnes existens till stor del beror på inkomsterna
däraf.

Ett exempel på vigten af en samvetsgrann och
ärlig sträfvan hos läkaren i fråga om besigtning
meddelar oss Jeannel i sitt bekanta arbete. I en fransk
provinsstad hade (för ett par och 30 år sedan)
borgmästaren anförtrott åt en läkare såväl vården om
kurhuset som besigtningsbyrån. Denne, som följaktligen
blef för allmänheten bekant som specialist för
veneriska sjukdomar, fann sin fördel vara att ej på
sjukhuset kostnadsfritt behandla de hemliga prostituerade,
hvilka han var säker på att få som patienter förr
eller senare i sin enskilda praktik. Följden af den
släpphändthet, som han ådagalade, blef att
militärsjukhuset snart öfverfyldes med veneriska patienter
till den grad, att myndigheternas förnyade klagomål
gjorde en reform nödvändig. De okontrollerade
prostituerade, som vid införandet af den nya organisationen
befunnos smittade i en proportion af 50 på 100, blefvo
snart så väl skötta, att proportionerna efter 3 år gick
ned till 20 på 100, och samtidigt minskades de 
smittade militärerna från proportionen 25 på 100 till 6
på 100.

Hvad beträffar den beskyllning, som också lika
omotiveradt framkastas, att smittan genom själfva
besigtningen skulle spridas, så föreligger här en lika så
obevisad som oantaglig beskyllning. Man känner, mig
veterligen, intet härom. Det är helt enkelt en
tendensanklagelse. Å ena sidan äro de prostituerade själfva
ytterst angelägna om att hålla sig rena vid
besigtningen; och å den andra råder öfveralt den största
renlighet vid dessa undersökningar. Ett eller flera
kvinliga biträden skölja instrumenten mellan
hvarje fall; läkaren tvättar sig snart sagdt oaflåtligt; svampar
användas ej, utan bomullslappar eller penslar, som
bortkastas efter hvarje användande, m. m. Öfveralt
där jag bevistat dessa besigtningar, Stockholms
besigtningsbyrå inbegripen, har jag kunnat bevitna samma
ordning och renlighet, samma allvar och
sakkunnighet. Jag tror humaniteten kan göra bättre än att i
öfveriladt nit utslunga nedsättande beskyllningar mot
samhällsmedlemmar, som ofta, alt under det de tadlas,
kanske utöfva storverk i mänsklighetens tjänst.

Vi ha sett huru fru Butler beklagat sig öfver att
hafva blifvit illa behandlad af läkarne. Men huru
uppträder nu Federationen själf? Jo, sedan den sett,
att läkarne måste vara med för att behandla frågans
hygieniska sida, har den sökt få ett antal »doktorer»
med sig — och den pekar gärna med en viss
stolthet på deras namn bland medlemmarne i de skilda
sektionerna — och vidare har den grundat ett
offentligt organ för sin verksamhet: Le Bulletin continental.
Med denna tidskrift uppträder nu Federationen för
sitt mål; och för så vidt det gäller dess allmänna
sida, dess moraliska kärna, så är förvisst detta organ
af utomordentlig vigt. Men slår man öfver och ingår
på en fiendtlig qvasi-kritik af läkarekonsten, så är
fara för att Federationen utsätter sig för ett mera
berättigadt hån än fru Butlers öfver de engelske
läkarne. Att ha ett par läkare till medlemmar betyder
intet. Det finnes skickliga läkare och oskickliga
läkare. Det finnes sådana, som studerat medicinen
fullständigt och som ansett, att kännedom om de
veneriska sjukdomarne är oundgängligen nödvändig för
hvarje läkare; och det finnes sådana, som icke anse
sig behöfva den. Jag känner en pietistisk läkare, som
då han var nära att sluta sina studier yttrade, att han
»aldrig skall anse sig skyldig att befatta sig med de
veneriska sjukdomarne, som människorna ådraga sig
genom sina synder».

Federationen har genom sina »beslut» uttalat,
att »den obligatoriska läkarebesigtningen är en skymf
mot kvinnan, och fullbordar hennes undergång genom
att utplåna den blygsamhet, hon ännu möjligen eger»;
samt vidare att »reglementeringen af prostitutionen är
ett stort hinder för framgången af räddningsförsök,
emedan inskrifningen i polisen och läkarebesigtningen
stå i strid med hvarje känsla af kvinlig blygsamhet,
hvilken aldrig är fullkomligt utplånad hos någon
kvinna».

Detta vitnar om brist på erfarenhet såväl om
räddningsförsöken som om den kvinliga blygsamheten
hos flertalet af de prostituerade. Hvad räddningen
från deras bana beträffar, så meddelar jag straxt nedan
de resultat, som besigtningsbyråerna vunnit under en
följd af år. Och hvad besigtningen demoraliserande
inflytande angår, så har jag däremot att invända, att
den blygsamhet, som tillåter en kvinna att vara
prostituerad, omöjligt kan såras af läkarebesigtningen,
som är en följd af hennes yrke. Hvad somliga kunna
säga därom till fromma människor, som söka på
religionens väg inverka på dem, och i hvad grad
förställuing och hyckleri användas vid dessa samtal,
lämnar jag därhän. Men jag håller mig till de
samstämmande erfarenheter, som läkarne och den manliga
delen af publiken samlat, och som medför en alldeles
motsatt uppfattning mot Federationens i detta afseende.
På Stockholms mest besökta öppna platser har jag
bevitnat scener af de mest skamlösa attacker af
offentliga kvinnor på tysta och oförvitliga förbigående män;
och i besigtningsbyrån har man gjort bedröfliga
erfarenheter af den fullständigaste brist på all känsla af
blygsel. Må ingen missförstå mig härvid och tro, att
jag glömmer männen och deras förfärliga skuld i det
skildrade förhållandet. De äro förvisso den förnämsta
anledningen därtill; och om man måste anse, att de
prostituerade sakna blygsel, så måste man ock tillstå,
att männerna ofta sakna denna känsla i vida större
grad, ja att skamlösheten bland män anträffas i
samhällslager, där man aldrig skulle väntat att finna den
och ofta anses rent af tillhöra »goda ton». Det var
sålunda ej för att nedsätta den prostituerade kvinnan
jag framhöll den erfarenhet man gjort om vissa
moraliska lyten, utan blott för att visa, det välvilliga
människor misstagit sig i någon mån och ej kunna
framhålla kvinnans blygsamhet betraktad som en oförytterlig
moralisk egendom hos henne såsom grund för ett 
påyrknndo af besigtningen afskaffande. Att kvinnan i
allmänhet står högre i moralitet än mannen, torde
ingen erfaren människa kunna neka; men denna
allmänna sats får ej förblinda oss eller låta någon antaga,
att osedliga kvinnor ej finnas. Dessvärre kunna
könslaster få insteg i kvinnohjärtat utan att förförelser
från mannens sida varit anledning därtill, och exempel
saknas ej, att kvinnor förfört oskyldiga ynglingar.

Man torde helt visst kunna anse, att de flesta
prostituerade ej betrakta besigtningen med synnerlig
fasa, utan anse den tämligen likgiltig.

Utan att allvarliga skäl funnes för besigtningen
af prostituerade skulle den naturligtvis aldrig ha
kunnat genomföras och försvaras. Skälen äro
hufvudsakligen: 1) att de drifva prostitutionen som yrke och
sprida dels härigenom, dels på grund af fysiska skäl
smittan i vida större grad än män; 2) att kvinnan
omöjligen kan besigtiga sig själf, hvarför smitta kan
finnas en lång tid utan att hon har aning därom.

Att yrka på likställighet könen emellan —- en
tendens, som blifvit modern genom vissa onaturliga
emancipationsförsök — och fordra, det männen också
skola underkastas besigtning, vitnar om oerfarenhet.
Hvem drifves till besigtning? Endast den
prostituerade, på sitt yrke lefvande kvinnan. Hvilka män
skola derför enligt jämlikhetsprincipen besigtigas? De
prostituerade, endast de, om sådana funnes.
Uppdagades dylika, så lider det intet tvifvel, att de inskrefvos
i polisen och ålades besigtning.

Emellertid har staten gått ett steg längre, då den
redan ålagt militären besigtning, en åtgärd, som ledt
till särdeles godt resultat. På många ställen har man
infört reguliera besigtningar på arbetare i större
fabriker, men det är tydligt, att, då de ej kunna
seqvestreras, åtgärden måste förfela sitt mål: den
veneriska smittans hämmande. Annat vore, om ett
tillräckligt antal sjukhus funnes, der veneriska patienter
vårdades kostnadsfritt. I så fall skulle utan tvifvel
besigtning af män, synnerligast verkstadsarbetare,
matroser m. fl., kunna förordnas. Synnerligen nödvändigt
är att söka underkasta sjöfarande besigtning, då de i
betydlig grad sprida smitta till olika länder. Också
har man framkastat förslag till lagar i detta hänseende,
som skola diskuteras på internationela kongresser.

Likavisst som staten reglerar andra smittosamma
sjukdomar och ålägger karantän och andra
skyddsmedel (t. ex. vaccinationen), alldenstund de
smittosamma sjukdomarne ej endast gälla individer, utan
hela samhället däraf allvarligt hotas; likavisst har
staten — gentemot Federationens uttalade »beslut» —
rättighet att reglera prostitutionen. Detta är intet
»ingrepp på allmänna friheten och rätten», såsom
Federationen anser. Det är allmän hälsovård. Lika
mycket ingrepp på friheten är ju, att polisen ålägger
husegare att på bestämda tider låta tömma
afskrädestunnor m. m. dyl.

Det fullständiga upphäfvandet af alla lagar och
förordningar angående smittosamma sjukdomar —
hvarmed naturligtvis sammanhänger upphäfvandet af alla
officiela föreskrifter om karantän vid koleraepidemier,
om åtgärder mot smittkoppor m. m. — fordra de för
prostitutionskontrollens borttagande ifrande engelska
»abolitionisterna» icke blott i den sårade kvinlighetens
namn; nej, de gripa äfven till politiska principer för
att tvinga statsmakterna till foglighet. I den
individuela frihetens namn stödja de sig på den engelska
konstitutionens gamla urkund: Stora Frihetsbrefvet
af 1215 och framhålla ständigt den individuela
frihetens princip som en hörnsten i den abolitionistiska
agitationen.

Vi skola nu af statistiken hämta de egentliga
bevisen för den bland läkarne rådande teorien om
prostitutions-kontrollen och kunna ej annat än djupt
beklaga dem, som af obekantskap med hvad en
vetenskaplig bevisföring fordrar eller i ett förblindadt nit
för ett högt moraliskt mål förbise de verkligheter, som
finnas och som ej låta betvinga sig annat än medelst
den allmänna kulturens och det allmänna välståndets
höjande och spridande.

I Bordeaux hade utaf 307 hemligt prostituerade,
som inskrifvits mellan 1863 och 1866, 241, d. v. s.
78 % varit smittade med veneriska sjukdomar en
eller flera gånger före inskrifningen, såsom de själfva
erkänt.

I Paris befunnos under de 15 åren 1855—1869
i medeltal blott 4,3 smittade af 1,000 besigtigade
inskrifna prostituerade, men icke mindre än 266 på
1,000 af hemliga prostituerade.

I Bordeaux voro under de 4 åren 1869—1872
i medeltal 12,1 smittade af 1,000 besigtigade inskrifna
prostituerade, under det 209 på 1,000 voro smittade
bland de hemliga prostituerade.

I Lyon var åren 1867—1869 förhållandet för
de inskrifna som 18:1,000 och för de hemliga som
220:1,000.

Vi finna sålunda, att de hemliga prostituerade
kunna anses smittade på somliga ställen 12 gånger,
på andra 17 gånger, ja 60 gånger mera än de
inskrifna prostituerade.

Men ej nog med att antalet af smittade fall är
så betydligt större bland de hemliga än bland de
inskrifna; fallen äro ofta af vida svårare slag hos de
förra än bland de senare och fordra i allmänhet längre
behandlingstid. Prof. E. Ödmansson har i en
uppsats: Statistiska notiser från Stockholms stads och
läns kurhus,Se Nord. Medic. Arkiv, 1875. däri en mängd vigtiga fakta blifvit
samlade, framhållit, huru man genom inskrifningen af
de prostituerade i besigtningsbyrån numera sällan ser
de svårare och vederstyggligare formerna af den
veneriska smittan, hvilka förr voro helt vanliga. De
äldre läkarne, som varit anstälda vid vår
besigtningsbvrå och som sett tillståndet före dess inrättande 1859,
afgifva ett alldeles liknande omdöme. Parent
Duchatelets åsigt var, att »de prostituerade, som
underkastats polisens kontroll, blott förete obetydligheter i
jämförelse med dem, som ej äro underkastade
densamma».

Jeannel angifver för Bordeaux, att under de 10
åren 1862—1871 var behandlingstiden å sjukhuset för
veneriska i medeltal 22 dagar för de inskrifna och 30
dagar för de hemliga prostituerade. För Lyon var
förhållandet 1867—1869 i medeltal 38 dagar för de
förra och 45 dagar för de senare.

Den hemliga prostitutionen har alltid betydligt
tilltagit efter revolutioner, krig, verldsexpositioner m. m.
Iakttagelser af detta slag ha blifvit gjorda i Frankrike
efter den stora franska revolutionen, efter 1814 och
1815, efter 1830 och 1848 samt efter
Pariserexpositionerna 1855 och 1867.

Bland de vigtigaste närmare orsakerna till
prostitutionen måste vi, näst de allmänna predisponerande
orsakerna eller könsinstinkten samt råheten och
obildningen, anse nöden intaga främsta rummet. Prof.
Ödmansson visar detta i den nyssnämda uppsatsen på
ett slående sätt. »Man finner», säger han, »att de två
åren 1839 och 1869, då sjukdomsfreqvensen i
proportion till folkmängden var störst, ej blott föregingos af
dåliga skördar, utan att dessa, liksom de näst
föregående åren 1838 och 1868, utmärka sig genom det
lägsta antalet af ingångna äktenskap under
århundradet, den lägsta nativiteten (med frånseende af 1809),
samt att i afseende å tjufnadsbrottens mängd i
förhållande till befolkningens storlek 1868 är det tredje
i ordningen och 1838 det femte, från 1830 räknadt.»
Enahanda var förhållandet för åren 1832, 1842, 1846
och 1852, som alla föregingos af mer eller mindre
dåliga skördar. Efter 1869 blefvo skördarne bättre
och 1872 finna vi antalet af de till vård å alla
kurhusen i Sverige intagna veneriska sjuka vara 4,058,
under det deras antal var 6,396 år 1869.

Låtom oss nu se till huru Federationen i sin
Bulletin Continental handskas med statistika siffror för
att bevisa besigtningens icke allenast betydelselöshet,
utan rentaf skadlighet. Man har t. ex. kritiserat
tvänne högst värderika afhandlingar af Dr. Mauria
i Paris: Diminution des Maladies Vénériennes (1875)
samt Rareté du Chancre simple (1876), där författaren
meddelar statistiska redogörelser för den veneriska
smittans utbredning och visar, att den hemliga, d. v. s.
okontrollerade prostitutionen i en högst betydlig
proportion sprider smittan — en ny belysning till ett
redan förut konstateradt faktum. Hans siffror,
hemtade från Parisersjukhusens rika material, visa
sålunda, att af 4,745 fall, där man kunnat spåra källan
till smittan, 4,012 meddelats af icke inskrifna
prostituerade och endast 733 af inskrifna. Vidare finner
man af en annan statistik, gällande syfilis ensam, att
af 1,033 analyserade och väl kända fall 1,414 blifvit
meddelade af icke inskrifna prostituerade och endast
219 af inskrifna. I och för sig tala dessa siffror redan
tillräckligt, då de nämligen omedelbart utvisa, i
hvilken utomordentlig grad den okontrollerade
prostitutionen måste ha öfverhand öfver den kontrollerade.
Men då det gäller, att i denna fråga veta, i hvad grad
ett lika antal af besigtigade och obesigtigade kunna
meddela smitta, måste en särskild jämförande statistisk
beräkning anställas. Detta har en from, men oaktsam
räknemästare sökt göra till nytta för Federationens
sak. Då man vet antalet inskrifna prostituerade i
Paris och låter det gälla för de angifna af inskrifna
prostituerade meddelade fallen af smitta, måste man
naturligtvis söka finna equivalensen för de af icke
inskrifna prostituerade meddelade fallen i det
totalantal af det senare slaget kvinnor, som finnes i Paris.
Ett vilkor är naturligtvis att vara mycket samvetsgran
i så svåra frågor, som af sakens natur hindras från
en exakt lösning, då de icke inskrifna ju ej kunna
till siffran vara verkligen kända, blott antagligtvis
bestämmas. Hvilken blir nu måttstocken för
uppskattandet af deras ungefärliga antal? Uppenbarligen ingen
annan än en sannolikhets beräkning efter antalet af
de icke inskrifna prostituerade, som årligen anträffas
utöfva sitt yrke.

Nu har man emellertid ofta alldeles icke hållit
sig till någon bestämd definition på »prostituerad»
utan ofta såsom sådan ansett en hvar, som står i
könsförhållande till män utom äktenskapet — en
fullkomligt falsk mening, som ju hvad somliga länder
beträffar skulle kunna förvandla en stor del af
befolkningen till »prostituerade», därför att ett stort antal
kvinnor äro konkubiner. Med prostituerad förstås
endast den, som offentligt och utan egentligt eget val
lefver på försäljandet af sin kropp till könsumgänge
med hvem som helst; och hvad särskildt de icke
inskrifna beträffar, är just denna sista omständighet
eller att prostitution är ett yrke för lifsuppehället
af den yttersta vigt att afse. I fråga härom kunna
endast de i alla afseenden jämförbara individerna
uppställas i en matematisk eqvation, om
slutledningen skall vara sant logisk och vetenskaplig.
De jämförbara individerna äro här endast de, som
medföra ständig, d. v. s. daglig risk att smitta andra,
eller de, som ständigt utbjuda sin kropp till
allmänheten.

Hvilket är nu antalet af sådana prostituerade i
Paris. Federationens ifrågavarande räknemästare
angifver det till icke mindre än 30,000 i enlighet med
ett par franska författares gjorda antaganden, men ej
i enlighet med någon sorts verklig beräkning. Man
har vid närmare granskning funnit, att denna siffra
är i utomordentlig grad öfverdrifven och att detta
antal är minst det tredubbla, kanske det tre- eller
fem-dubbla af de okontrollerade egentliga
prostituerades verkliga antal. De, som uppgifvit deras antal
till 30,000, ha därvid ej utgått från någon afgjord
definition på prostituerad utan blott afsett alla slag af
kvinnor, som ej ega tillräcklig stadga samt sådana —
hvaraf hvarje större stad räknar ett betydligt antal
— som stå i könsförhållanden till några få män samt
äntligen verkliga konkubiner.

Jeannel har egnat stor uppmärksamhet åt detta
särskiljande af de olika kategorierna af kvinnor,
hvartill män stå i könsförhållanden, och har kommit till
resultat, som äro egnade att höja våra förhoppningar
om sedernas förbättring i motsats till de siffror, som
en ologisk fantasi visat sig kunna framställa. (Maxime
Du Camp antog sålunda de prostituerades antal i Paris
till 120,000). Han framhåller att, då blott ungefär
2,000 okontrollerade prostituerade årligen anhållas af
polisen, skulle, om antalet af dem vore 30,000, blott
1 på 15 blifva uppdagad, hvilket är fullkomligt
otänkbart i betraktande af den erfarenhet, som
polisbevakningen lätt förvärfvar sig i dessa förhållanden. Om
man med en äldre polischef i Paris, Carlier antager,
att de okontrollerades antal skulle kunna anses
ungefär 5 gånger så stort som de anhållnas (mest på grund
af alla svårigheter vid utförandet af så ömtåliga värf),
så blefve dock antalet af denna klass ej större än
10,000, en siffra, som Jeannel på grund af jämförande
beräkningar inom de smittosamma sjukdomarnes
statistik äfvenledes anser mycket öfverdrifven. Med
ett ord, man vet ej det exakta antalet af hemliga
prostituerade i Paris, men man har grundade skäl
att antaga att det icke på långt när går upp till
10,000.I Berlin har man gjort en liknande erfarenhet. Det
hade uppgifvits, att 20,000 prostituerade funnos där; men vid
närmare granskning fann man, att deras antal, som drefvo
prostitutionen som yrke, var ungefär 5—6,000 kanske till och med
8—9,000, hvaraf 2,386 under poliskontroll (1876).

Låtom oss nu återgå till Mauriacs siffror och det
bruk Federationens Bulletin gjort däraf vid en
statistisk jämförelse. Man utgår från det rika fyndet af
de 30,000 (hvarför icke hellre af de 120,000?) och
så uppställas siffrorna i matematiska eqvationer, som
se imponerande ut och ingifva förtroende.

30,000 okontrollerade skulle ha medfört 4,012
fall af smitta.

3,731 kontrollerade skulle ha medfört 733 fall
af smitta.

Häraf följer, att:

1,000 okontrollerade förorsakat 134 sjukdomar.

1,000 kontrollerade » 210 »

Särskildt hvad den konstitutionela syfilis beträffar,
hade sålunda

30,000 okontrollerade medfört 1,414 fall.

3,731 kontrollerade » 219 »

Häraf följer, att:

1,000 okontrollerade smittat i 47 fall,

1,000 kontrollerade » » 60 »

Resultatet är förkrossande som vi se: den
»legaliserade prostitutionen» har vederlagt sig själf! Den
sprider ju smittan i stället för att häjda den; enhvar
kan se det —- af dessa siffror. Ja; enhvar skulle se
det än mer, om en än större orimlighet blifvit 
begången, t. ex. om man tagit det större fyndet på 120,000
i stället för det mindre på 30,000.

Nu till den sannolika verkligheten, d. v. s. det
sannolika maximum af verkligheten. Vi antaga i
enlighet med Jeannel, att det finnes högst 10,000
okontrollerade prostituerade i Paris.

10,000 okontrollerade ha medfört 4,012 fall af
smitta,

3,731 kontrollerade ha medfört 733 fall af smitta.

Häraf följer, att

1,000 okontrollerade förorsakat 401 sjukdomar,

1,000 kontrollerade » 210 »

Hvad syfilis beträffar, så hade

10,000 okontrollerade medfört 1,414 fall,

3,731 kontrollerade » 219 »

Häraf följer, att

1,000 okontrollerade smittat i 141 fall,

1,000 kontrollerade » » 60 »

Yi se häraf, att, äfven om vi antaga ett
maximum, de okontrollerade sprida den veneriska smittan
i Paris i nära nog dubbelt så stor proportion som de
kontrollerade, och att syfilis, som är den farligaste af
dessa sjukdomar, då den angriper människoslägtets
hela konstitution, meddelas nära 2 1/2 gång mer genom
den fria prostitutionen än genom den öfvervakade.
De absoluta talen utvisa, att den veneriska smittan i
allmänhet sprides i Paris 5 1/2 gånger och af syfilis
6 1/2 gånger så mycket genom okontrollerade som
genom kontrollerade prostituerade.

Ett annat försök har blifvit gjordt af en
Federations-medlem, en viss Dr Nevins, som företagit sig
att söka bevisa, det prostitutionens reglerande i 
England varit till den största skada. Men som hans lilla
arbete är högst misstänkt, vanställer sakförhållandena
och dessutom är i uppenbar strid med de officiela
rapporterna, är all egentlig kritik däröfver fullkomligt
öfverflödig. Må det vara nog, såsom exempel på Dr
Nevins forskning, att han funnit, det dödligheten hos
de prostituerade kvinnorna stigit från 9,8 på 1,000,
som skall ha varit dess proportion före
prostitutionslagens införande i England, till 23 på 1,000 efter
5—6 år. Men huru en jämförelse af detta slag kan
anställas är obegripligt, då antalet af prostituerade i
England före 1864 var fullkomligt okändt, följaktligen
ock deras dödsprocent. Vidare uppgifver Dr Nevins,.
att en besigtningslag varit tillämpad i Hongkong sedan
midten af 1850-talet, men att icke desto mindre
»antalet af de sekundära (syfilitiska) sjukdomarne äro
betydligare i Hongkong än å någon annan engelsk
armé-station.»

Vi ha emellertid ej blifvit upplysta om en
fullständig prostitutionslag finnes i Hong-Kong; men
detta hade varit nödvändigt att veta, då hvarje
felaktighet i dessa förordningar medför de betänkligaste
följder. Hvad vi emellertid veta är, att i det öfriga
Kina finnes ingen prostitutionslag, att syfilis är mycket
spridd bland de prostituerade därstädes och att den
är af en för europeer ytterst farlig beskaffenhet, då
den i allmänhet hos dem antager de svåraste
former — under det den kinesiska rasen har den i dess
mildaste former.Se Morache: Pekin et ses Habituns, Paris 1860.

I England hade prostitutionen tillåtits att ända
intill 1864 existera utan all kontroll. Falsk 
frihetskänsla och falsk sedlighetskänsla tillstadde en
utveckling af osedlighet och en spridning af veneriska
sjukdomar bland engelsmännen, som om hade man föresatt
sig att fördärfva hela rasen. Har något varit en s. k.
legaliserad prostitution», så var det sannerligen
prostitutionen i England före 1864.

En blick på de fasaväckande siffrorna öfver den
engelska arméens hälsoförhållanden visar oss,
synnerligast om de jämföras med andra länders, i hvilken
grad nationen måste ha varit angripen af venerisk
smitta. Enligt officiela rapporter var proportionen af
smittade i det förenade konungarikets armé från
1860—1865 icke mindre än 325 på 1,000, det vill
säga nära nog hvar tredje man var smittad.

I Preussen räknades 1867, då ännu
prostitutionslagen tillämpades i hela sin stränghet, endast 62
veneriskt smittade på 1,000 man i armén, eller ungefär
hvar femtonde man.

I Österrike, där ett ofullständigt prostitutionsväsen
följes, räknades 1868 112 veneriska på 1,000 man.
I Nordamerikas förenta stater, där ingen kontroll
finnes, räknades 1869 134 veneriska på 1,000 man.

Bordeaux lämnar oss ett slående bevis på verkan
af kontroll öfver prostitutionen. År 1858 voro af dess
garnison 255 man af 1,000 smittade; 1859
omorganiserades prostitutionsväsendet och omedelbart därpå
sjönk proportionen år från år och var 1862 blott 64
på 1,000. 1862—63 förändrades förordningarna, den
kontrollerade prostitutionen upphäfdes, den hemliga
prostitutionen utvecklades alt mer och proportionen af
smittade militärer steg till 81 på 1,000 år 1863.
1864 ny förordning i prostitutionslagen med förbättrad
ledning; antalet smittade bland militären föll och var
åren 1864, 1865 och 1866 respektive 53, 37 och 43 på
1.000. Från 1867 öfvergick bevakningen från polisen
till kommunala förvaltningen, kontrollen slappades;
statistiska redogörelser, råd, förslag af besigtningsbyråns
läkare beaktades ej — och smittan steg igen och
proportionen bland militären blef 1867, 1869, 1872
respektive 72, 99 och 104 på 1,000.Se Jeannel: La Prostitution 1874, sid. 427.

Engelska regeringens uppmärksamhet på den fara,
som hotade från prostitutionen, framkallades af de
statistiska siffrorna öfver tillståndet i armén: man fick
ögonen öppna på den möjlighet, som stod för armén,
att den engelska rasen kunde väsentligen minskas i
kraft och att missbruk af friheten kunde leda till de
allvarligaste intressens ruin. Statistiken visade, att
den engelska landtarméns styrka genom den veneriska
smittan led en årlig förlust, som var lika med 7
dagars tjänst och att flottans årliga förlust af samma
orsak var lika med en fullständig besättning af ett
krigsskepp af första rang. Den rätta källan insåg man
lätt; och följden blef 1864, 1866 och 1869 års
prostitutions-förordningar för de förnämsta
militärstationerna.

Förgäfves sökte en för ändamålet stiftad
kvinnoförening med miss Nightingale och miss Martineau
i spetsen att i den förorättade kvinnans namn få
prostitutionslagarne upphäfda. Föreningen, som utgör
den egentliga början till den 1875 instiftade allmänt
europeiska »Federationen för prostitutionens
upphäfvande», framlade sitt ädla, men ovisa förslag för
underhuset, som emellertid i maj 1873 tillbakavisade 
detsamma, då kammaren var öfvertygad om nyssnämda
förordningars nytta, såsom det ock bevisats af de årliga
siffror, som föreläggas densamma.

Den ifrågavarande kvinnoföreningen tycktes ha
glömt eller ej vetat utaf, att långt förrän besigtning
af de prostituerade kvinnorna påbjöds i England,
soldater och matroser varit underkastade besigtning.
Men man hade kommit till den vissheten, att intet
förmådde häjda den veneriska smittan förr än de
prostituerade stäldes under offentlig kontroll.

Af rapporterna till underhuset framgår bland
annat, att intill slutet af 1872 icke så få prostituerade
genom polisens åtgöranden öfvergifvit sitt yrke; vidare,
att de minderårigas antal bland de prostituerade högst
betydligt förminskats.

Statistiken för åren 1864—1872 visade endels den
veneriska smittans oerhörda utbredning bland de
inskrifna prostituerade, men också kontrollens betydliga
verksamhet. På 1,000 besigtningar voro 1864, 1865
och 1866 smittade respektive 600, 762 och 664; och
1870, 1871 och 1872 respektive 81, 75 och 84.
Minskningen var oerhörd; men hvilken hög grad af
smitta det ännu fans, synes först af en jämförelse
med andra, än bättre kontrollerade ställen. Sålunda
fanns samtidigt i Paris 15—16 smittade på 1,000
besigtningar af inskrifna prostituerade; i Bordeaux 12 och
i Lyon 20 på 1,000. Den stora utbredningen af
smittan i de engelska städer, som blifvit stälda under
kontroll, förklaras genom den ständiga ankomsten af
smittade kvinnor från andra ej kontrollerade orter.

Rapporterna framhålla vidare, huru som på många
orter med den nya prostitutionslagens införande de
offentliga oordningarna och skandalerna minskats i
högst betydlig grad (t. ex. i Southampton och Dovres),
huru som en undervisningsskola blifvit förbunden med
sjukhusvården af de prostituerade, däri välgörande
damer deltaga, och huru som ett stort antal återvändt
till sina familjer eller inträdt i skyddshem, t. ex. åren
1870, 1871 och 1872 tillsammans 1,428. Många unga
flickor, som polisen sett i dåligt sällskap och på
sämre ställen, hade ändrat sig själfva af blotta
medvetandet att vara observerade af polisen och af fruktan
att kallas till besigtning. De prostituerades hela
uppförande hade i allmänhet mycket förbättrats; de hade
låtit sig humaniseras och ofta blifvit rörda af såväl
polisens mildhet som sjukhusens barmhärtighet.
Ständigt söker man förmana de prostituerade och
uppmuntra dem till förändring af lefnadssätt. En artikel
i förordningen säger, att hvarje prostituerad, som
»upphört att lämna sig åt den offentliga prostitutionen och
under tre månader ådagalagt en god vandel, är af
lagen befriad från besigtning». Denna kompletteras
med följande artikel, som är uppsatt i sjuksalarne:
»Hvarje sjuk, som allvarligt önskar förändra sitt
lefnadssätt, behöfver blott omtala sitt goda beslut, då
hon erhåller hjälp och ledning för att få inträde i ett
skyddshem eller återvända till de sina eller få en plats
vid utträdet från sjukhuset.»

I Devonport har man infört undervisning i
tillverkning af kläder för fattiga barn. I Cork, där de
prostituerade varit af lägsta slag och där många af
dem stå i förbindelse med tjufvar och banditer, hade
på tre år 130 återvändt till de sina eller inträdt i
skyddshem och endast 6 återfallit i fördärfvet.
Hvad resultatet å trupperna beträffar, så upplyser
oss rapporten af den 8 maj 1873 om följande. År
1864, som tages såsom utgångspunkt, alldenstund de
äldre förhållandena då ännu voro rådande, räknades
tillsammans å alla 28 militärstationerna 108,6
syfilitiska man på 1,000. Vid de 14 stationer, som
underkastats den nya besigtningslagen sjönk proportionen
så betydligt, att det 1872 räknades blott 54,2
syfilitiska på 1,000, motsvarande en minskning af 54,4
på 1,000. Vid de stationer åter, som ej underkastats
besigtning, räknades 1872 icke mindre än 123,1
svfilitiska på 1,000, motsvarande en ökning af 14,5 på
1,000, d. v. s. skilnaden mellan de båda slagen af
stationer var 68,9 syfilitiska, som de icke kontrollerade
stationerna räknade mera än de kontrollerade för hvar
1,000 man.

Turin har att uppvisa enahanda resultat af
prostitutionens ordnande, som skedde genom
förordningarna af 1855 och 1857, hvilka den bekante Dr
Sperino till stor del redigerat. Åren 1850—1853
räknade garnisonen i Turin 204 veneriska på 1,000
man. År 1858 finna vi proportionen ha nedgått till
91 på 1,000.

Den engelska Federationsafdelningen har genom
en fanatism, som erinrar om puritanernas på
Cromvells tid, lyckats förmå det engelska parlamentet att
1883 upphäfva de prostituerades obligatoriska
besigtning. Bulletin continental har härom meddelat
segerbulletiner, som emellertid visa, att man alt jämt haft
föga understöd från läkarnes sida, men desto mera
från biskoparnes och — frälsningshärens. Vid ett
stort möte, som Federationen höll i Exeter Hall i

London den 6 Februari 1884, skall det enligt Bulletin
continental ha varit en imponerande syn att se mrs
Butler sitta på estraden mellan biskopen i Bedford
och mrs Booth, hustru till frälsningshärens ryktbare
general.

De engelska militärläkarne ha hösten 1884 visat,
att de veneriska sjukdomarna tilltagit i antal i de
distrikt, där undersökningen af de prostituerade
blifvit upphäfd och ha dessutom ådagalagt, att vissa
statistiska utredningar, som motståndarne till
prostitutionskontrollen anfört i sina petitioner till regeringen och
parlamentet, varit felaktiga. Detta kunde dock ej i
parlamentsdebatten ådagaläggas, hvarför
Federationsmotionen segrade (med 182 för och 110 mot).

Engelska regeringen ansåg sig dock ej kunna
gifva underhusets beslut af den 20 April 1883 om
upphäfvandet af de prostituerades obligatoriska
besigtning laga kraft, utan har krigsministern i stället
framställt ett lagförslag om instängning å sjukhus, som,
alt under det artikeln 11 godkänner underhusets beslut,
genom artikeln 2 och 5 helt och hållet kringgår
detsamma och stärker de förut gällande förordningarna
om smittosamma sjukdomar. Han har vidare (Maj
1884) föreslagit, att regeringen skulle undersöka,
huruvida ej vissa förslag af en kunglig komité af 1871
kunde tillämpas »med hänsyn till truppernas och
allmänhetens hälsotillstånd».

Den obligatoriska besigtningen skulle genom dessa
förslag bli en oundviklig följd, trots parlamentets
beslut, ty de gå ut på att i vissa sjukhus instänga
personer behäftade med smittosamma sjukdomar, hvilket
förutsätter besigtning.
Federationen var altjämt verksam efter sin
parlamentariska seger d. 20 april 1883 oek agiterade
på det ifrigaste med möten, petitioner, skrifter m. m.
för att slå motståndarne i parlamentet 1884. Adresser
uppsattes till statsministern, krigs- och
marin-ministrarne m. fl. med uppmaning att upphäfva alla lagar
om prostitutionskontroll o. s. v. och man uppvaktade
underhusledamöter med anhållan om understöd.

Men trots alla Federationens bemödanden fästade
sig regeringen mera vid vetenskapsmännens skäl. Lord
Dalhousie framstälde våren 1884 i regeringens namn
i öfverhuset ett lagförslag, som haft inrikesministern
sir W. Harcourt till upphofsman och gick ut på att
återställa sedes-polisen i bela konungariket.
Krigsministerns förslag blef, synnerligast sedan en förändring
medgifvits däri, ett intet mot detta förslag, som af
Federationen betecknats som »ett brutalt verk», hvarför
alt gjorts för att bekämpa detsamma.

Då detta tils vidare hvilar för att dock sannolikt
åter med snaraste upptagas igen, är den stora
abolitionist-frågan i England ännu väsentligen oafgjord.

Ett egendomligt skådespel får man nu bevitna i
England: att hela landets politik skall göras beroende
af Federationens program. Sällskapet har nämligen
till Storbritanniens alla liberala valkomitéer, utsändt
ett kraftigt cirkulär med uppmaning att det liberala
partiet endast skall välja sådana kandidater till
medlemmar af parlamentet, som godkänna förslaget att
fullständigt upphäfva alla lagar om veneriska
sjukdomar (se Bulletin continental, 15 Sept. 1884). Den,
som ej går in härpå, han må eljest vara den bäste
patriot och den mest upplysta politiker, skall enligt
Federationen ej anses värdig att vara folkrepresentant;
men en fanatiker, som tjänar i »frälsningshären» och
åtager sig att hålla tal om den förtryckta kvinnan och
om gatslynornas sårade blygsamhet, men som genom
sin okunnighet skulle kunna störta konungariket i
elände medelst galna parlamentsbeslut, den skall
följaktligen hedras med »de liberales» röster.

Som det synes har Federationen — med sina
såväl statskyrkliga som frikyrkliga reaktionärer — ej
synnerligen höga tankar om de liberales insigter, eller
ock bygger den på en urartning inom politiken, som
drifver många att lofva valmännen hvad som helst,
blott de tillfredsställa deras fåfänga att bli
riksdagsmän. Sådant kan nog ske.

Federationen, som ej underlåter att hota
regeringen med förlust af sin popularitet och sin ställning
vid kommande allmänna val, hade säkert handlat mera
konseqvent, om den endast hållit sig till forntidens
och ej till framtidens representanter.

Det parlamentariska systemet, som låter alla
frågor afgöras med majoritetsbeslut, är utan tvifvel
särdeles egnadt att locka Federationens vänner att fresta
lyckan med att försöka medelst antalet såsom sådant
rå på forskningen. Metoden är visserligen
revolutionär, men måhända utgår man från satsen: ändamålet
helgar medlen.

Men de sociala frågorna äro i allmänhet af så
invecklad natur, att de måste belysas af vetenskapen
för att rätt lösas och de kunna ej af hvem som helst
bedömas. Också veta vi ju, huru regering och
riksdag i alla länder ofta hänskjuta vigtiga och svårlöstare
frågor till vetenskapsmäns, akademiers och komitéers
utredning. Våra gemensamma, samhälliga
förhållanden få ej vara beroende af folkrepresentanternas
subjektiva tycken. Vi skola tvärtom motverka alla
godtyckliga viljor och städse fordra vetenskapliga skäl
och stödja oss på sann erfarenhet i alt.

Federationen framhåller såsom ett hufvudskål för
parlamentet att votera efter dess mening, att sedan
1869 öfver 15,000 petitioner med tillsammans nära
2 ½ millioner underskrifter (om samma personer flere
gånger på dessa 14 år tecknat sig på petitionslistorna,
säges ej) fordrat ofördröjligt och ovilkorligt
upphäfvande af alla lagar och förordningar om smittosamma
sjukdomar, under det blott 74 petitioner med nära
4,000 underskrifter fordrat bibehållandet af dessa lagar
och förordningar.

Att deras upphäfvande yrkats af 4,300 prester
tillhörande engelska kyrkan, framhålles ock såsom ett
synnerligen vägande skäl.

Mig synes, att just denna senare omständighet
häntyder på, att man varit tvungen att vända sig till
okompetenta personer att underskrifva petitionslistorna
mot prostitutionskontrollen och att dessa skulle betydt
vida mera, om de i stället innehållit namnen på 4,300
läkare.

En enda grundlig afhandling af en vetenskapligt
bildad läkare, som tager hänsyn till de uppgifter, som
samvetsgranne specialister i detta ämne meddelat,
betyder mera än alla petitionslistor från både 2 ½, och
10 millioner i denna sak oupplysta människor.

Att inlåta sig på en genomgående granskning af
alla de böcker eller tidskriftsartiklar, som skrifvits för
eller emot prostitutionskontrollen, är ej någon 
nödvändighet för att numera kunna fälla ett sant omdöme
öfver detta ämne, ty redan finnas tillräckligt många
noggranna utredningar och sanningsenliga
upplysningar, hvilka icke kunna vederläggas af några nya
rön eller resonnemanger. Det förhåller sig med
prostitutions-frågan liksom med hvarje annan fråga, som
är föremål för empiriska undersökningar: en enda fullt
exakt utredning eger bindande kraft, under det aldrig
så många undersökningar, som i något enda afseende
varit felaktiga, betyda absolut intet. Det är sorgligt,
att så många af de undersökningar, som utgått från
Federationen och dess bundsförvandter, höra till denna
senare kategori, hvarför en vetenskaplig granskare ej
kan känna sig förpligtad att upptaga flertalet af dem
till närmare skärskådande.

Federationens i grund och botten varmhjärtade
och ädla sträfvan har vidare grumlats af åtskilliga
medarbetare, som af politiska skäl, d. v. s. för att
befordra sina intransigenta och revolutionära planer,
angripa prostitutions-kontrollen för att få tillfälle att
angripa all samhällskontroll, och all myndighet såsom
sårande för den oskänkbara friheten. Till dessa hör
literatören Yves Guyot, redaktör för
intransigent-tidningen »La Lanterne» (underhållen af en tysk bankir
Meyer), hvilken 1882 utgifvit ett arbete La
Prostitution. Svårligen kan dock detta arbete påräkna en
allvarlig granskning från vetenskapligt håll, då det
altför mycket öfverflödar af obevisade påståenden och
saknar den besinningsfulla undersökningens prägel,
under det detsamma desto mera framstår som ett
mönster för den revolutionära politikens utslitna
fraseologi.

Det är väsentligen på grund af den ryktbara
»Förklaringen af människans rättigheter» af 1789 som han
bekämpar prostitutionskontrollen såsom »olaglig», och
han anklagar sedes-polisen i Frankrike för de gröfsta
brott mot lagarne, då den sänder veneriskt smittade
till sjukhusen. Naturligtvis beklagar han sig själf
öfver sitt martyrskap då han 1879 dömdes till sex
månaders fängelse och 6000 francs böter för sina
skandalösa angrepp på myndigheterna med anledning af
deras åtgärder mot den veneriska smittan.

Om detta arbetes värde kan man få en
föreställning genom följande citat: »Polisen begår alla dessa
olagligheter, och har så småningom förstått att göra
embetsmännen till sina medbrottslingar och tjänare. —
Det finnes ett frimureri mellan alla, dem det åligger
att tillämpa lagen — — de sönderrifva den med fulla
händer och använda dess blad för att skydda sin
verksamhet. Alltid de svages förtryck af de starkare,
individernas af de styrande, alltid den gamla
uppfattningen af samhället: å ena sidan herrar, å den andra
undersåter, af hvilka de senare alltid äro ansvarige,
de förre aldrig!»

»Undersökningen (af de prostituerade) kan blott
upptäcka den mjuka chankern. Den göres under
sådana omständigheter, att den är fullkomligt overksam,
synnerligast med hänsyn till upptäckandet af syfilis.
Det hastiga bruket af gemensamma instrument gör
dessa till medel att sprida smittan. Undersökningen
är ett angrepp på blygsamheten: den medför såsom
följd moralisk nedsättning hos läkaren, som utför den
och hos kvinnan som underkastas densamma.»

»De flesta läkare (i de franska provinsstäderna)
inbegripa under syfilis sjukdomar, som ej stå i något
förhållande därtill. Man begagnar sig af tvångsmedel
mot kvinnorna; nästan öfveralt behandlar man dessa
patienter såsom brottslingar. I stället för att gifva
dem en närande föda, som de behöfva, borttager man
vinet från dem, såsom i Montpellier. Med
förebyggande af den veneriska smittan menar man korteligen:
förfölja kvinnorna, ej sköta de sjuka! Öfveralt
erkänner man, att sedespolisen ej har som mål att
inskränka prostitutionen, utan att organisera den!» (Se
anförda arbete sid. 240, 306 och 567.)

Dylika resonnemanger fordra intet svar.

Men kostligt är att se den pietistiska Federationen
strö rosor i sina skrifter (t. ex. Bulletin continental)
för författaren pamflettisten och materialisten, hvars
»så uppmärksammade arbete» tyckes ha blifvit en
riktig bibel — förutom det att det på grund af sina
naturalistiska och pikanta skildringar öfver bordeller,
osedlighet m. m. tvifvelsutan varit en briljant affär
(den har ock på kort tid sett flera upplagor).
Huruvida denna bok förbättrat sederna, lämnar jag därhän,
men jag anser sannolikt, att mångens moral därigenom
blifvit undergräfd.

En egendomlig, ehuru högst karakteristisk
företeelse är, att hr Guyots tidning La Lanterne, i likhet
med andra systematiska revolutionstidningar i Paris,
Cri du Peuple m. fl., oaflåtligt i sina redaktionsartiklar
angripa alla styrelseinstitutioner, i synnerhet polisen,
sedespolisen inberäknad, men samtidigt i
notisafdelningen meddelar en hel mängd tilldragelser, som
utvisa ordningsmaktens nytta och polisens verksamhet
för att skydda samhället mot brottslingar o. s. v.

Sedespolisen göres liksom läkarne rent af till en
af anledningarna till osedlighet — men samtidigt
omtalas, huru den bidragit att till straff befordra
innehafvare af osedliga nästen m. m. (se t. ex. La
Lanterne för d. 11 Juni 1884).

Må ingen tro, att jag anser sedespolisen felfri;
tvärtom är jag öfvertygad att den mången gång bar
begått misstag och att många af dess agenter varit
olämpliga för det svåra kallet och urartat genom dess
otaliga frestelser. Detta ha ock flera kända allvarliga
författare i ämnet framhållit, t. ex. d:r Jeannel. Jag
påstår likväl, att sådana som könsförhållandena ännu
i vår tid äro göra de denna institution nödvändig, att
tillståndet skulle bli värre om alt öfvervakande af den
offentliga sedligheten och prostitutionen borttoges och
att smädeskrifveri om sedes-polisen ej är rätta medlet
att motverka hvarken dennas brister eller
prostitutionens förbannelse.

Poliskåren torde väl i de flesta europeiska länder
få anses till det stora flertalet bestå af aktningsvärda
personer, hvilket emellertid ej utestänger möjligheten
att en och annan medlem är dålig.

På samma vis finnes det vid sidan af skickliga
och samvetsgranna domare, läkare, lärare o. s. v.
oskickliga och försumliga; men detta utgör ej skäl att yrka
på upphäfvande af domareämbetet, läkare- och
lärarekallet o. s. v.

För hr Guyot tyckes, liksom för många andra
ifrare mot prostitutionskontrollen, polisagenter blott
vara tyranner och banditer, under det de prostituerade
i allmänhet äro oskyldiga och förorättade lam. I sin
jämlikhetsyra gör hr G. de prostituerade till ett med
Federationens ädla kvinnor. Med komisk pathos
utbrister denne damernas riddare i sin bok om
Prostitutionen (sid. 145):

»Jag ber de damer, som läsa mig vara så goda
att medgifva, att de sålunda behandlade till undersökning
afförda kvinnorna äro kvinnor såsom de, af samma
slag som de, med nerver som de, med känsla, smärta
och glädje som de, med omsorger och bekymmer
som de» !!!

***


Prostitutionsförhållanden i Stockholm.

För att närmare belysa flera af de vigtigaste
förhållanden inom prostitutionen och visa resultaten af
statens kontroll däröfver, meddelar jag här några
statistiska uppgifter från Stockholms besigtningsbyrå, hvilka
byråns kommissarie, herr J. Lindgren, beredvilligt
lämnat i enlighet med de officiela rapporterna för de 14
åren 1871—1884.

Den noggranhet och utförlighet, hvarmed alla
rapporter och journaler vid denna byrå alltid blifvit
förda, förtjänar det största erkännande; därigenom
erhålles ett vigtigt bidrag till en vetenskaplig utredning
af prostitutionsspörsmålet här hos oss och kan en hvar
sättas i tillfälle att bilda sig ett objektift omdöme om
detta så mycket diskuterade ämne.


 Vid årets börjanunder besigtningFörsta ggninskrifna blandbesigtningsskyld. Åter anträffadeoch inskrifna  Summa
1871:30350156509
1872:3226492478
1873:3287686490
1874:29649101446
1875:2736988430


 Vid årets börjanunder besigtningFörsta ggninskrifna blandbesigtningsskyld. Åter anträffadeoch inskrifna  Summa
1876:26410995468
1877:29513296523
1878:339133123595
1879:360117154631
1880:396120172688
1881:41791165673
1882:395123172690
1883:413113193719
1884:45173187711
————————————————————————————
Medeltal:34694119575


Fastän det absoluta antalet prostituerade på dessa
14 år vuxit med icke mindre än 200 i rundt tal, kan
man ej säga, att detta utvisar en tilltagande
prostitution i Stockholm, då befolkningen härstädes samtidigt
vuxit proportionsvis än mera, Stockholm räknade
1871 138,000 och 1884 200,000 (i rundt tal), hvilket
utvisar en tillökning med ungefär 50 %. De
prostituerade voro 1871 509 och 1884 711, utvisande
en tillökning af 40 %; hvadan en relatif minskning
i deras antal egt rum. År 1871 fans det en
prostituerad på 271 invånare, år 1884 en på 282.

För 1877 finnes särskildt angifvet, att af de 132
för första gången inskrifna ej mindre än 81 eller 61
% voro smittade. Detta är således ett faktum, som
fullkomligt öfverensstämmer med den öfveralt gjorda
erfarenheten, att de okontrollerade prostituerade äro i
hög grad smittade.

Af ofvanstående prostituerade blefvo

sända tillkurhusetför följande antalskilda fall af smitta
1871188290
1872:146231
1873:169271
1874:150244
1875:180310
1876:220407
1877:211374
1878:255428
1879:298539
1880:329587
1881:319547
1882:289507
1883:294505
1884:271466
————————————
Summa3,3195,706
Medeltal237407


Vi se af dessa siffror, att hvarje prostituerad
blifvit sänd till kurhuset i medeltal 1,7 gång om året,
d. v. s. att somliga blifvit ditsända 1 gång, men andra
2 eller flera gånger.

Dessa 14 års besigtning har sålunda uppdagat
icke mindre än 3,319 smittade individer (= 237
årligen) med tillsamman 5,706 fall af smitta (= 407
årligen), som, om de ej medelst tvång, d. v. s. den
regelbundna besigtningen, blifvit i rättan tid
uppdagade, ofelbart skulle ha cirkulerat i den allmänna
rörelsen en lång tid, innan de sjuka kvinnorna af
sjukdomen själf nödgats draga sig från sitt yrke en tid
för att kureras. Om vi blott antaga, att dessa 5,706
fall hade varit i tillfälle att meddela sig till andra
under en enda vecka längre än som skett och att
hvar och en af de sjuka kvinnorna blott smittat en
person om dagen, så skulle ej mindre än ungefär
40,000 fall af smitta (= 2,857 årligen) ha kunnat
meddelas under ären 1871—1884 mera än som
ändock redan skett.

Detta om de hygieniska resultaten af besigtningen
i Stockholm.

Den moraliska verksamheten har ej varit mindre.
Ej må man föreställa sig, att besigtningsinstitutionen
endast afser att medelst en yttre undersökning
konstatera om smitta finnes eller ej — fastän detta är
dess mest synliga mål. En förmanande och varnande
verksamhet är därmed också förbunden. Ej må man
heller tro, att de nyinskrifna prostituerade blifva med
våld släpade till besigtningsbyrån och där med
kommenderingar utan vidare tvingade till att inregistreras
och besigtigas. Innan hvarken det ena eller andra
sker, förflyter vanligen en rätt lång tid, en eller annan
månad, därunder byråns kommissarie allvarligt och
vänligt talar och förmanar dem, sökande framföralt
förmå dem att återvända till ett hederligt yrke och
varnande dem för den dystra framtid, som i annat
fall väntar dem. Kommissarien utöfvar här en
uppfostrares funktion; och huruvida resultaten varit
lyckliga, skola vi snart öfvertyga oss om.

Först sedan den sig själf prostituerande kvinnan
förnyade gånger blifvit på grund af sitt yrke enskildt
kallad till kommissarien och ej låtit förmå sig att
upphöra därmed, utan förklarat sig fortfarande ärna lefva
däraf, kallas hon till poliskammaren för att där 
inskrifvas såsom prostituerad och ålägges att infinna
sig på bestämda tider till besigtning. Dessa kvinnor,
som sålunda bli inskrifna, äro därför att betrakta
såsom för tillfället lägst stående. Men de ha ej blifvit
mera prostituerade än förut, de ha blott förvandlats
från mera farliga och fria prostituerade till mindre
farliga och öfvervakade prostituerade.

Af rapporterna för 1871—1884 finna vi, att
följande antal kvinnor genom besigtningsbyråns åtgärder
blifvit afvända från prostitutionen:

Hemsända eller fåttarbete utan att hablifvit anmälda hospolisen.Flyttat från Stockholmeller antagit annatarbete efter att havarit prostit. Antal af dem,som blifvitgifta.
1871:16475—
1872:116734
1873:451038
1874:30807
1875:238210
1876:19893
1877:19742
1878:381378
1879:16953
1880:4212910
1881:541418
1882:9716012
1883:1171305
1884:911477
———————————————————————————
Summa8711,51587

Medeltal621086


Totalantalet af alla de kvinnor, som under dessa
14 år med sannolikhet öfvergifvit prostitutionen efter
att ha varit under kontroll af besigtningsbyrån, utgör
sålunda icke mindre än 2,473 (871 + 1,515 + 87)
eller i medeltal 176 årligen. Men ej nog härmed;
kommissarien och hans biträden ha enstämmigt
uppgifvit, att minst ett lika så stort antal kvinnor som den
första kategorien blifvit, utan att någonsin varit
inskrifna i byrån eller besigtigade (då tillräckligt
allvarliga skäl ej funnits), hemsända eller fått platser genom
byråns bemedling och sålunda medelst föreställningar
och en moralisk påverkan räddats från en farlig bana.
Har man därför skäl att fördubbla antalet 871, så visar
det sig, att det torde ha varit 3,344 kvinnor, som
återvändt till ett stadgadt lif, eller 239 om året. Låt
ock vara, att man ej känner allas öde sedan de lämnat
byrån och att åtskilliga återfallit — om ej flera motiv
samverkat för att göra dem karaktersfasta eller skaffa
dem lyckligare omständigheter, som bära upp dem — ett
särdeles stort antal kan man dock förvisso antaga ha
genom beröringen med besigtningsbyrån fått en
tillräckligt nyttig lärdom, för att ej lockas tillbaka till
prostitutionens förnedrande lif.

Den prostitutionskontroll, som jag afser och anser
vara icke allenast nyttig utan tilsvidare oundgängligen
nödvändig, består ingalunda uti despotiska anfall på
hvarje person, som polisen kan tycka vara misstänkta,
med arresteringar och rättsliga förhör samt
reglementering af bordelltaxor och beskattningar m. m.; utan
uti ett skyddande af den allmänna sedligheten och
säkerheten medelst undertryckande af våldsamheter,
bedrägerier och skandalösa uppträden samt uti en väl
ordnad verksamhet för hämmandet af den veneriska
smittans spridning, därvid ingen åtgärd mot enskilda
får af polisen vidtagas, som ej bar fullt motiverade
skäl för sig och som är reglerad af förordningar, hvilka
omöjliggöra hvarje godtycklighet. Sålunda skulle aldrig
någon arrestering kunna företagas af en okänd person
utan att verkliga förbrytelser emot den offentliga
sedligheten föregått; ej heller skulle en person, som
misstänktes att drifva prostitution som yrke, kunna kallas
till polisen förr än säkra underrättelser först vunnits
och chefen för besigtningsbyrån enskildt sökt öfvertyga
sig om den ifrågavarande personens egenskap af
prostituerad.

Af omätlig betydelse måste emellertid, vid sidan
af den medicinska besigtningen och den yttre
ordningens upprätthållande, en af välgörande
samhällsmedlemmar ordnad väl inrättad moralisk verksamhet
till förebyggande af prostitutionen blifva. Alla läkare
och polischefer medgifva detta; alla önska de förvisso
framgång åt dylika ädla företag, ingen strider däremot.
Yi finna i många prostitutions-reglementen särskilda
paragrafer, som röra de prostituerades moraliska vandel
och som utvisa för dem möjligheten att återgå till
hederliga yrken.

Det kan ju ej nekas, att, sedd i förhållande till
mänsklighetens stora inre tilldragelser och dolda
faktorer, besigtningen och hälsovården är en obetydlighet,
som blott kan tillerkännas en palliativ verkan eller
anses såsom provisoriska åtgärder. Men fastän
underordnade äro dock dessa åtgärder tils vidare nödvändiga.

De förnämsta medlen för sedlighetens höjande,
samt prostitutionens minskande, äro trenne:
moralens förkunnande, d. v. s. spridandet af religiositet;
upplysningens förkunnande, d. v. s. spridandet af

bildning, samt nödens upphäfvande, d. v. s.
spridandet af allmänt välstånd. I den mån dessa trenne
medel kunna verka bland den stora massan minskas
prostitutionen; men först då religiositet, bildning och
välstånd blifvit fullkomligt universela, kan den
alldeles upphöra. När den tiden kommer, veta vi ej; men
att den är mycket aflägsen är dess värre alt för visst
— liksom ock att de tätare befolkade länderna,
för ernåendet af ett oundgängligen nödvändigt välstånd,
måste innan dess ha inskränkt sin numerära tillväxt.

Hvad som ädla och uppoffrande människor kunna
i vår tid omedelbart göra för det afsedda målet,
prostitutionens minskning, torde hufvudsakligen vara: att
sluta sig tillsammans och bilda föreningar, med syfte
att genom hopsamlade medel grunda tillflyktshem,
däri värnlösa och vilsekomna unga flickor kunde
vårdas; att i hemmen uppsöka de fattiga och dem man
befarar vara dragna i prostitutionens nät; att anskaffa
platser åt fattiga kvinnor utan sysselsättning, att lindra
nöden i hemmen, sörja för särskiljande af könen i
sofrummen, anskaffa sängar m. m.

Jeannel framhåller i likhet med den engelska nya
prostitutionslagen att »vädjandet till de bättre känslorna
hos de prostituerade och meddelandet af allvarliga råd
före utgåendet från sjukhuset ej kan nog
rekommenderas och gillas; men denna förrättning kan visserligen
ej påräkna mycken framgång om den icke utföres af
en from och hängifven person, som står utanför
polispersonalen».

Att söka utbilda en sann och värdig allmän
opinion om nyttan af afhållsamhet, om nödvändigheten
af viljans stärkande genom föresatser och ett ihärdigt
arbete af enhvar i sin kallelse, och om den omätliga
vigten af ett mera allmänt ingående af tidiga
äktenskap — se där hvad som vidare bör göras för
sedlighetens höjande och hvad som oförtöfvadt kan
utföras i tal, skrift och handling.

I detta arbete kan också den förut här ofta
berörda förening som vanligen benämnes Federationen
gå hand i hand med alla hederliga och kunniga
läkare och påräkna fullt understöd.

Det vore därför ett önskningsmål att kunna
förena Federationens allmänna moraliska sträfvan med
medicinens enskilda, vetenskapliga verksamhet inom
samma område, hvarigenom hjärtat ju skulle gå hand
i hand med förståndet. Men huru skulle då en sådan
samverkan kunna ordnas? Det är frågan.

En sorglig erfarenhet gifver vid handen, att
verkligen goda afsigter kunna vilseleda till verkliga
missgrepp och orättvisor. Federationens arbete för
upphäfvandet af prostitutionen bestyrker denna erfarenhet,
då den synes vilja planmessigt per fas et nefas söka
motbevisa nyttan af besigtningen af de prostituerade,
hvilken besigtning af Federationens medlemmar snart
sagdt aldrig uppfattas annorlunda än som ett vilkor
för »legaliserad otukt» eller »legaliserad skörlefnad».
Man tror sig sålunda kunna visa att staten med
kontrollen, d. v. s. skyddsystemet »tolererar lasten»,
»ordnar lasten» o. s. v. Det är en opassande ordlek, ett
misslyckadt bon-mot man här tillåtit sig; och straffet
för en dylik lek med en så lifsvigtig fråga uteblir ej
heller för dem, som tillåta sig dylika afvikelser från
sanningen. Misstag och hån följa dessa öfverilningar
tätt i spåren och den storartade verkan, dessa ädla
andar skulle utöfva, förlamas väsentligen af deras blinda
strid mot verkligheten.

Ingenstädes har staten »legaliserat» otukten därför
att den satt prostitutionen under kontroll. Uttrycket
»legaliserad» använd på prostitutionen är en förmäten
sofism, som ej finnes utanför fromleriets kretsar. Det
är ett slagord, som i första ögonblicket slår an och
väcker indignation, men som vid närmare eftersinnande
befinnes vara en osann fras, som hos de mindre
klarsynta anställer en farlig begreppsförvirring, för hvilken
de »stilla i landena» dock äro ansvarige. Alltför sant
säger en fransk författare öfver prostitutionen, Lecour,
att de kvinnor, som protestera mot statens ingripande
i prostitutionens ordnande, »hafva dygdens hela
finkänslighet men också dess hela okunnighet».

Men så behöfver det ej vara, och så skall det ej
heller blifva i framtiden. Vi behöfva blott vänja oss
vid att med ledning af erfarenheten och
vetenskapen diskutera dessa frågor, för att kvinnans naturliga
känsla och instinktlika blick för det, rätta skall klart
fatta sammanhanget i de problem, som synas dunkla
och stridiga. Prostitutionsfrågan är ett af dessa
enhetliga problem, som har tvenne sidor, en moralisk,
hvilken det kvinliga elementet bäst kan bedöma och
en fysisk, som det manliga elementet eller
läkarevetenskapen måste analysera. Båda sidorna måste
dock, därest vi vilja se en lycklig lösning af frågan,
samtidigt beaktas. Här, som alltid i lifvets högre
företeelser, måste harmoni och sammanslutning ega rum
mellan det manliga och det kvinliga elementet.

***


Resultat.

Långt ifrån att på grund af missförstånd splittra
våra krafter, måste vi därför förena oss i en samfäld
verksamhet för att nå vårt mål: prostitutionens
minskning och slutliga afskaffande. Dess minskning är
möjlig att se förverkligad från den dag en allvarlig
sträfvan egnas däråt. Låtom oss altså oförtrutet
arbeta och vara öfvertygade om seger. Hvad åter
prostitutionens eller besigtningens afskaffande beträffar
kan ingen därom yttra något positivt utom, att det
för tillfället är alldeles omöjligt att genomföra det.

Efter hvad ofvan blifvit anfördt torde med lätthet
inses att hvad Federationen förnämligast har att göra
är att söka bilda skyddshem, byråer och komitéer
för bispringande af nödstälda och för utgifvande af
lämpliga skrifter m. m. samt att sätta sig i förbindelse
med läkare i allmänhet och med besigtningsbyråerna
i synnerhet. Från denna senare institution kan
Federationen erhålla de bästa och pålitligaste underrättelser
i fråga om de prostituerades antal, lefnadsvilkor, 
bostäder etc. och genom samråd med dess erfarne
kommissarie och biträden fatta de mest praktiska beslut
och uppgöra förbättringsplaner af såväl enskild som
allmän natur.

Att Federationens bemödanden i vissa af här
uppräknade fall äro högst aktningsvärda och
beaktansvärda äro läkarne de första att erkänna. I synnerhet
har Federationen inlagt stor förtjänst genom sin
kraftiga protest mot den osedliga litteraturen, som ofta
genom en talangfull och pikant form medför stor fara
för ungdomen.

Den såväl behöfliga anslutningen till
läkareverksamheten och förbindelsen med besigtningsbyrån
däremot återstår. Det behöfves ej många ord för att klart
framlägga nyttan däraf. Har besigtningsbyrån redan
kunnat, som ofvan blifvit visadt, uppnå ett så godt
resultat, som hittils, utan biträde af en välgörande
förening stiftadt för ett moraliskt ändamål, huru mycket
mera och större verksamhet skall ej i samma riktning
kunna utvecklas, om Federationen sätter sig i
förbindelse därmed. Må Federationen gärna anse
prostitutionen som ett ondt — det göra läkarne också; men må
de anse den som ett tils vidare oundvikligt ondt. I
annat fall dömer den skeft och riskerar att fördärfva
människoslägtet, i stället för att förbättra detsamma,
liksom ock att göra Federationens och läkarekårens
medlemmar till fiender i stället för till samarbetande
vänner.

Den store Paulus stödde sig på en rik
verldserfarenhet då han gaf det rådet: »Till att undfly boleri
hafve hvar och en sin hustru och hvar och en sin
man» (1 Korinth. 7) och kyrkofadern Augustinus har
yttrat en träffande sanning om prostitutionen: »Hvad
är mera orent, oädelt och skamligt än prostituerade,
kopplare och annan pest af detta slag? Men ändock
skulle om de prostituerade borttoges samhället
förstöras genom lustarnes makt.» (Augustinus, De
Ordine II 12).

Ingen erfaren människa kan annat än finna att
dessa uttalanden äro sanna och att de ega alldeles
samma giltighet, som för aderton och femton
århundraden sedan, då de skrefvos.

Könsinstinkten kan endast i ytterst få fall genom
viljan bringas till tystnad hos friska personer af båda
könen, ehuru den hos kvinnan ej är så våldsam som
hos mannen och hennes sedlighets- och
anständighetskänsla i allmänhet är djupare, hvarigenom kvinnan
lättare än mannen kan öfvervinna denna instinkts
lockelser. Men då det tyvärr finnes många kvinnor,
hos hvilka denna känsla genom uppfostran och yttre
omständigheter försvagas torde äfven hos henne
motståndskraften i samma mån försvagas, synnerligast där
organisationen är kraftig, hvarför man ingalunda får
antaga att hvarje kvinna, som egnat sig åt
prostitutio-onen blifvit på ett mer eller mindre nedrigt sätt
förförd och lockad, eller af nöden drifven till att
underhålla otillåten könsförbindelse med män för att sedan
öfvergå till de prostituerades leder. I många fall kan
den prostituerade hafva sin egen lösaktighet att tacka
för den förnedring, för hvilken hon senare blifvit utsatt.

Då nu våra samhällsförhållanden äro så
disharmoniska och svårigheterna så betydliga för de flesta
män att ingå verklig bekantskap med kvinnor och
tvärtom, så att endast sällan tidiga äktenskap, 
grundade på en sann och varaktig sympati kunna ingås,
är det tydligt att en oerhörd proportion af hvarje lands
innevånare måste under många år af deras kraftigaste
ålder — somliga i hela sitt lif — ett derå lefva ett
fullkomligt återhållsamt munklif eller ock stå i fria
könsförhållanden till hvarandra. Som det emellertid
kan anses vara bevisadt att könsbegäret är fullkomligt
naturligt och ej kan kallas en synd, utom i de
(visserligen talrika) fall då viljesvaghet tillåter vår lägre
natur beherska vår högre, så är den absoluta
återhållsamheten (kontinensen) omöjlig att såsom allmän
regel genomföra och sannolikheten stor, att de flesta
människor skola efter en viss ålder gifva könsbehofvet
tillfredsställelse inom eller utom äktenskapet.

Detta alt får emellertid icke anses såsom något
försvar för prostitutionen, utan blott såsom en
förklaring hvarför den finnes och hvarför den ej kan
afskaffas under nuvarande förhållanden. Den är på
intet sätt moraliskt berättigad, men den förhindrar ofta ett
ännu större ondt: sjelfbefläckelsen. Prostitutionen är
vidare ej alltid den absoluta motsatsen till äktenskapet,
då äfven detta kan vara på sitt sätt osedligt. och
uppgjordt som en annan affär eller ett köp, trots kyrkans
välsignelse. Äktenskapet är därför ej alltid tecken på
ett normalt och sedligt könsförhållande, fast det bör
och kan vara det, och det är i detta hänseende som
vi böra akta på äktenskapets alt allmännare
afslutande och prostitutionens minskning samt slutliga
afskaffande.

Som stöd för den så vigtiga frågan om
äktenskapets betydelse gentemot prostitutionen vill jag här
meddela några slående siffror:

Mauriac har i sin »Diminution des maladies
vénériennes» visat, att den veneriska smittan minskats
betydligt efter kriget 1870—1871. Under 3½ år före
kriget hade mer än 92,000 personer sökt hjälp vid
Hôpital du Midi; men efter kriget (l½ år frånräknadt)
omkring 71,000, hvilket utvisar att antalet af
veneriska sjuka minskats med 6,000 i medeltal för hvarje
år, eller med ungefär 23 % af hvad det förut varit.
Invånareantalet i Paris var emellertid, trots krigets
förluster, ungefär lika stort under de ifrågavarande
åren före och efter kriget, hvarför minskningen i de
veneriska sjukdomarnes antal ej kan tillskrifvas någon
minskning i befolkningssiffran. Inskränkning i alla
arter af njutningar, prostitutionen inberäknad, har utan
tvifvel verkat mycket för nedsättandet af de veneriska
sjukdomarnes antal, men anses omöjligen ensamt hafva
kunnat minska den i så betydliga proportioner, som
ifrågavarande.

Som en alldeles otvetydig orsak till en stor del
af minskningen framstår nämligen det betydligt ökade
antalet af äktenskap efter kriget. Under åren 1865—
1869 uppgick medeltalet af i Paris ingångna äktenskap
årligen till 17,803; hvaremot under åren 1872—1874
antalet i medeltal uppgick till 19,906, d. v. s. 2,103
äktenskap mer om året än förut. Att detta förhållande
varit af en utomordentlig betydelse för sedligheten
och inskränkt prostitutionen och följaktligen äfven
smittan torde ligga för öppen dag.

Länge torde det väl dröja, innan mänskligheten
hunnit så långt i utveckling att man kan se
förverkligadt detta föresatta mål, eller att det äktenskapliga
könsumgänget är det enda. De naturliga drifterna
kunna ej dödas under tiden. Därför fortsätter
prostitutionen orubbligt sin tillvaro. I annat fall skulle
också samhället ödeläggas af könsinstinktens
otillfredsstälda begär och de hederliga hemmens döttrar ingen
dag gå säkra att ej kränkas i sin dygd.

Flertalet af Federationens medlemmar kunna
emellertid ej se saken sålunda. För icke länge sedan
citerades till exempel följande klagorop af Comtesse de
Gasparin:

»Vi ropa håll åt turken därför att han anställer
razzier bland slafvarna för att befolka sina harem.
Men vi bildade, vi kristna, vi tolerera, vi upprätthålla,
vi beskydda razzerna bland folkets döttrar, deras
försäljning och köpande för att förse våra lagliga harem!»

Den ädla meningen med dessa ord missförstår
helt visst ingen; men den utomordentliga skefheten i
jämförelsen undgår heller visst ingen, som om lifvets
företeelser eger tillräcklig erfarenhet och
vetenskapliga studier.

Huru oriktigt de döma, som endast i förförelse
och syndiga begär se de egentliga orsakerna till
prostitutionen torde af det föregående tillräckligt framgå.
Det torde ock vara klart — åtminstone för dem, som
vilja se förhållandena, sådana de äroⓔ — att
prostitutionen inrättat sig själf och att dess verkliga orsaker
äro: äktenskapshinder, könsdrift hos båda könen,
bristande bildning, arbetslöshet och nöd.

I det sanna äktenskapet ligger gåtans hela
lösning. Mänskligheten har intet annat val än det
mellan prostitutionen, d. v. s. det köpta könsumgänget å
ena sidan och äktenskapet, d. v. s. den fullständiga
kärleken å den andra. Kärleken är lifvets grund,
kärleksbudet dess första lag. Med dess frågor
sammanhänga alla tillvarons problem och utan dess sanna
lösning skall disharmoni och olycka aldrig upphöra
att plåga sinnena.

Må vi genom vårt arbete i någon mån förbereda
prostitutionens slutliga afskaffande, ehuru en mera
upplyst, renad och förädlad mänsklighet är ett vilkor
för detta måls förverkligande.

Låtom oss därför rigta blicken framåt och
ständigt hafva för ögonen:

Mänsklighetens befrielse från förnedringen,

Mänsklighetens förädling genom äktenskapet.


—*—

INNEHÅLL.

Sid.


Företal .................................................... 3

Den äktenskapliga kärleken ................................. 7

Moralen och könslifvet .................................... 18

Äktenskapet och pauperismen ............................... 30

Prostitutionen och dess inskränkande:

Om prostitutionen i allmänhet ........................ 51

Federationen, dess mål och verksamhet ................ 60

Prostitutionsförhållanden i Stockholm ................ 91

Resultat ............................................ 101

—

I Bokhandeln finnas att tillgå följande arbeten af

D:r ANTON NYSTRÖM:

Om Foten och den riktiga formen på skodon. 
1867. 50 öre.

Om Fysiologiska kläder. 1873. 50 öre.

Om Cretinism och Idioti. 1868. 1 kr.

Om sinnesrubbning och menniskans förmåga
att motverka detta sjukdomstillstånd. 1878.
1 kr. 25 öre.

Hudåkommorna. 1870. 75 öre.

Smittkopporna. 1874. 75 öre.

Medlen mot smittkopporna. 1874. 1 kr.

Den gamla tiden inför den nya, positivistiska
dialoger: 1. Teologien och Positivismen. 2.
Metafysiken och Positivismen. 1875. 1 kr.

Positivismen. En systematisk framställning af denna
lära, jemte en biografi öfver dess grundläggare
Auguste Comte. 1879. 6 kr.

Positivistisk Andaktsbok. 1875. 50 öre.

Gyldene Ord ur mensklighetens allmänna religion.
2:a uppl. 1881. 25 öre.

Samhälliga Tidsfrågor, en följd af folkskrifter,
afsedda att sprida frisinnade åsigter och att på ett
humant, rättvist och vetenskapligt sätt behandla vår
tids vigtigare samhällsfrågor. 1879—1881. 20 öre h.

l:a h. Kapitalets och Arbetets problem; 2:a h.
Arbetarnes deltagande i vår tids kultur; 3:e h.
Den allmänna rösträtten; 4:e h.
Arbetareinstitut som medel för upplysning och sedlighet;
5:e h. Om läseri och sinnesrubbning; 6:e h.
Särskiljande af kyrka och stat; 7:e h. Den
offentliga kandidaturen; II. följd. l:a h. Om
parlamentarismen; 2:a h. Positivismens
politiska nutids-program.

Svensk Positivistisk Kalender. 1881. 50 öre.

Den Kristna kyrkans och kyrkolärans
utveckling under de sju första århundradena e. K. 1882.
1 kr.
Det Historiska studiet: 1. Det historiska studiets
nytta och betydelse; 2. Historien betraktad såsom
vetenskap. 1882. 60 öre.

Rätt och orätt, eller striden om arbetareinstitutet.
1882. 1 kr. 50 öre.

Leon Gambetta och personlighetens betydelse i
politiken. 1883. 40 öre.

Brännande frågor. I. De fyra statsmakterna:
Regeringen, Riksdagen, Tidningspressen och Folkviljan;
Fosterlandskärlek och nationalförsvar;
Arbetarerörelsen. 1883—84. 50 öre.

—

A. Comte. Den Positive anden. Öfvers, af A.
Nyström. 1875. 1 kr. 50 öre.

A. Comte. Positivistisk Kalender. Öfvers, af A.
Nyström. 1875. 50 öre.

A. Comte. Religionens väsende och
Mensklighetsbegreppet. Öfvers. af L. N. 25 öre.

—

Dansk nationalekonomisk Tidskrift (11:e h.
1881) yttrar om ofvanstående arbete om Positivismen:
»Man läser denna bok med respekt för det allvar, den
kärlek och den förmåga, hvarmed fakta här äro
framstälda. Den hvilar på ett grundligt studium af
Comtes lära; framställningen är klar och åskådlig, i
kapitlet om vetenskapernas klassifikation är en om stora
kunskaper vittnande hänsyn tagen till de framsteg
vetenskaperna gjort sedan Comtes dagar. De frön till
Positivismens andra fas, som finnas i den första, äro
på ett förträffligt vis framhållna, en organisk
helhetsbild har blifvit framstäld, och Nyström har rätt
deruti, att det ej finnes en sådan motsats mellan Comtes
första och andra fas, att Positivismens venster har skäl
att i den sista blott se en sinnesförvirrad mans
utgjutelser. Det var utan tvifvel något annat; en
allvarlig andes behof af ett religiöst element, en positiv
andes protest mot tidens egoism och en kritik, som
blott upplöser utan att sätta något i stället.»
AUGUST STRINDBERG:

Svenska Öden och Äfventyr.

Berättelser från alla tidehvarf.

Hittills utkomna 12 häften à 50 öre.

Innehåll: Odlad frukt. — En ovälkommen. — Högre ändamål. — Beskyddare.
— På godt och ondt. — Utveckling. — Paul och Per. — Nya Vapen. —
En triumf. — En begrafning. — Herr Bengts hustru. — De lycksaliges ö.

—

DET NYA RIKET.

Satiriska skildringar
från attentatens oeh jubelfesternas tidehvarf.

Andra upplagan. Pris: 2 Kronor 50 öre.

Innehåll: Illusionernas dagar. — Svenska folket. — De nyadliga. — Våra
entreprenörer. — Våra idealister. — Moses. — Om den offentliga lögnen. —
Kanoniseringar och festtal. — Claris majorum exemplis eller ärftlighet utan
moral. — En nationel bildningsanstalt. — Så går det till.

—

Herr Bengts hustru.

Skådespel i fem akter.

Pris: 1 Krona 75 öre.

—

FRIA TANKAR.

FÖREDRAG OCH AFHANDLINGAR

AF

ROBERT INGERSOLL.

Öfversättning af EDVARD FREDIN.

Andra upplagan.

Pris: 2 Kronor 50 öre.

Ny följd af "Fria Tankar" utkommer till hösten 1885.

Hos Looström & Komp., Basaren å Norrbro i
Stockholm, och öfriga Bokhandlare finnes att tillgå:


PARIS

UNDER DEN 3:dje REPUBLIKEN.

Studier och Bilder

af

MAX NORDAU.

författare till »konventionella nutidslögner».

Bemyndigad öfversättning af Erik Thyselius.

Arbetet utkommer i 4 häften à 1,25.

Häftet innehåller: Staden och dess innevånare. — Ett försvunnet kvarter. —
Paris i morgonrock. — Faubourg S:t Germain. — Quartier Latin. —
Belleville. — Champs Elysées. — Palais Royal. — Napoleons graf. —
Hôtel Drouot. — Kafeerna. — Klubbarne.

—

Kraft och Materia.

Populära framställningar

af

Doktor LUDV. BÜCHNER.

Öfversättning.

3 kr. 50 öre.

